<doc id="21144" url="https://als.wikipedia.org/wiki?curid=21144" title="Ungarn">
Ungarn

Ungarn (Ungarisch: "Magyarország" ; bis Endi 2011 offiziell "Magyar Köztársaság" „Ungarischi Republik“), isch e Staat z Mitteleuropa, hät e Flächi vo ca. 93'000 km² und 10 Millione Ywohner.

Ungarn litt z Mitteleuropa in de Pannonische Ebeni und isch vo de Ostalpe, Karpate und Dinaride umge. Höchste Berg isch de Kékes mit 1015 Meter über Meer, nydrigste Punkt isch s Komitat Csongrád uff 78 m.

Im Südoste isch die Großi Ungarischi Diefebeni, wo etwa 52'000 km², also meh wie d Hälfti vo de Gsamtflächi usmacht. Durch Ungarn fließe d Donau (428 km, 6 Näbeflüss) und d Theiß (579km, 7 Näbeflüss). Flacheri Gegende sin z. B. di Ungarischi Diefebeni und di chleini Diefebeni, hügeliger sin z. B. Zala, Somogy und Tolna; Berglandschafte sin z. B. Sopron, Kőszeg, s Mecsek und di Transdanubische Mittelgebirge. Numme 17 Prozänt vo de Flächi sin bewaldet.

Ungarn isch in 19 Komitat und 24 Städt mit Komitatsrecht ydeilt. 1999 isch s Land in sybe Regione ydeilt worre, under anderem wägem Bytritt zu de Europäische Union. D Komitat sin widderum in Chleigebiet ydeilt.
Di gröschte Städt sin Budapest mit ca. 1,7 Millione, Debrecen mit 208'000, Szeged mit 170'000, Miskolc mit 168'000 und Pécs mit 158'000 Ywohner (2011).

S Klima vo Ungarn isch kontinental und wird vom mediterrane und atlantische Klima beyflusst. De heißischt Monet isch de Juli mit re Durchschnittstemperatur vo bis zu 28 °C, de chältst de Januar mit bis zu -4 °C. De Summer isch relativ lang, oft isch d'Durchschnittstemperatur meh wie drei Monet lang höcher wie 18 °C, während normalerwis weniger wie drei Monet e Durchschnittstemperatur under 0 °C hän. Im Friehjohr und Herbscht gheit vyl Nyderschlag, de Summer und de Winder sin degege meistens droche. Pro Johr gheie ca. 415 mm Nyderschlag. D'Windgschwindigkeit litt im Durchschnitt bi 2,4 m/s. Mit 1900 bis 2500 Stunde pro Johr, isch Ungarn eins vo de sunnigste Länder vo Europa.

Bi Vértesszőlős (Komárom-Esztergom) sin rund 500.000 Johr alti Chnoche vo me "Homo erectus" uss de Altsteizit gfunde worre. Si ghöre zu de ältste mänschlige Chnoche, wo z Europa gfunde worre sin. In de Jungsteizit sin balkanischi Völcher ygwandert und hän sich im hüttige Westungarn agsydelt. Witeri Völcher sin uss em Weste und Oste dezüecho.

Öbbe 10 v. e. Chr. hän d'Römer Westungarn ygnoh; under ihne isch es zu de Brovinz Pannonie mit de Hauptstadt Savaria (hütt Szombathely, Komitat Vas) worre. Um 106 n. e. Chr. isch sälli Brovinz in Ober- und Nyderpannonie mit de Hauptstädt Carnuntum (hütt z Nyderöstrych) bzw. Aquincum (Óbuda, hütt z Budapest). Spöter hät's witeri Neu-Ydeilige gee. Under de Römer hät's in de Region vom hüttige Westungarn e Blietezit gee. Si sin au di erschte gsi, wo z Ungarn Wy abaut hän.

Noch em Ruckzug vo de Römer im 4. Johrhundert hän sich infolg vo de Völcherwanderig öbbe im Johr 430 d'Hunne agsydelt, ihne sin spöter d'Ostgote, d'Langobarde und 568 d'Aware. Gege Änd vom achte Johrhundert isch s hüttig Ungarn Bstanddeil vom Fränkische Rych, agfiehrt vom Karl im Große, gsi.

S magyarisch Volk, d'Vorfahre vo de hüttige Ungare, sin im Johr 896 uss de Region vom Ural ins pannonisch Becke cho und hän's mit ca. 20.000 Riter ygnoh. Nochdem si no im glyche Johr Westungarn ygnoh und sich rund 500.000 Mänsche vom magyarische Nomadevolch agsydelt gha hän, sin im Johrhundert denoch witeri Eroberige z Süd- und Westeuropa vorgnoh worre, wo erscht 955 mit de Schlacht uff em Lechfäld bi Augschburg e Änd gha hän.

De erscht Chönig, de Stephan I. ("Szent István"), hät wie scho sy Vatter, de Großfürscht Géza, s Christetum verbreitet, indem er s Erzbistum Esztergom und zäh Bischofssitz gründet hät. S Christetum hät au e Anöcherig an di westeuropäische Staate bewirkt. 996 hän de Stephan I. und d'Gisela vo Bayere ghürote; si sin im Johr 1000 s erscht ungarisch Chönigspaar worre. D'Krone stammt vom dörtmolige Bapscht Silvester II. De Stephan I. gältet hütt als de Staatsgründer vo Ungarn. In de Folgezit hät Ungarn e Usdehnig erreicht, wo im Dreifache vo de hüttige entspricht.

1241-42 hät de Tataresturm e schwere Schlag für s Land bedütet; gebietswis isch d'Bevölkerig um 60 Brozänt gsunke. Denoch isch Ungarn under em Béla IV. widder uffbaut worre; zu säller Zit isch au Buda, hütt di westligi Hälfti vo de Hauptstadt Budapest, am Donauufer gegenüber vo Pest entstande. Mit em Dod vom András III. (1301), wo kei Dronfolger gha hät, isch d'Arpade-Dynasty z Änd gange. In de nächste zwei Johrhundert hän främdi Herrscher de ungarisch Dron bsetzt; de Károly I. isch uss de Anjou-Dynasty gsi. Under sinem Sohn, em Lajos I., hät Ungarn sini gröschti Usdehnig erreicht. So hän Neapel und spöter au Pole dezüeghört. Säll hät 1396 mit de Eroberig durch d Türke e Änd gha. 1456 hät sie de János Hunyadi für e halbs Johrhundert chönne abwehre. Bis Afang 16. Johrhundert isch es under siner Herrschaft e Großmacht gsi.

Im Johr 1526 isch bi Mohács (Komitat Baranya) e verlustrychi Schlacht gege d'Türke gsi. De Chönig Lajos II. isch gfalle und d'Türke hän under em Süleyman I. Ungarn widder bsetzt. Mit de Eroberig vo Buda im Johr 1541 isch s Land in drei Deile deilt worre: d'Habsburger im Weste, d'Türke im mittlere Deil und s Fürschtetum Sybebürge ("Erdélyi Fejedelemség") im Oste. Im Gebiet, wo d'Türke bsetzt hän, sin großi Fläche entvölkert und zerstört worre. Si hän im Johr 1683 au Wien versüecht yzneh, sin aber gscheitert und drei Johr spöter isch Buda mithilf vo de "Heilige Allianz" ("Szent szövetség") vo-n-ne erlöst worre; bis 1699 sin si au uss em Rest vo Ungarn verdrybe worre. Do druff isch d'Willkürherrschaft vo de Habsburger gfolgt.

De Ferenc Rákóczi hät zwar d'Ungare chönne vereine, sy Uffstand gege d'Habsburger (1703-1711) isch aber gscheitert. Er wird mit em Fryde vo Szatmár beändet, de Uffständische sin aber Amnesty und Religionsfreiheit versproche worre. Under de Maria Theresia (1740-1780) und ihrem Sohn Josef II. (1780-1790) sin d'Gebiet im Süde, wo d'Türke entvölkert gha hän, vo rumänische, serbische und witere slawische Ywanderer bsydelt worre. D'Ungare hän deno an de Bevölkerig numme no e Adeil vo 40 Brozänt gha.

Am 15. März 1848 isch di ungarischi Revolution usbroche. Ihr Zyl sin u. a. e eigeni Regierig für Ungarn und d'Befreiig vo Stüre gsi. 1867 isch di Östrychisch-Ungarischi Monarchy gründet worre, wo aber au Sybebürge (hütt Rumänie), Kroatie, d'Tschechei und Deile vo Serbie dezüeghört hän. Ungarn hät e eigeni Regierig, e eiges Militär und e eigeni Währig gha. In säller Zit hät sich di hüttigi Hauptstadt Budapest züe-n-re Großstadt entwickelt; noch em Zämmeschluss vo de dörtmolige Städt Óbuda, Buda und Pest hät di neui Stadt über 300.000 Ywohner gha.

Ungarn hät im Erschte Wältchrieg zu de Donaumonarchy ghört und mehreri Hundertdausend Mänsche verlore. 1919 isch's e Röterepublik worre, de Mihály Károlyi isch 133 Dag an de Macht gsi. S Regime vom Béla Kun, wo do druff gfolgt isch, hät mit de rumänische Bsetzig vo Budapest e Änd gha.

1920 isch de Verdrag vo Trianon abgschlosse worre. In siner Folg hät Ungarn zwei Drittel vo sinem Land verlore; d'Bevölkerig isch vo 18 uff 7,6 Millione gsunke. S Land isch an d'Nochberländer Rumänie, Jugoslawie und d Tschechoslowakei gange.

D Bevölkerig vo Ungarn hät zwüsche de beide Wältchrieg zu meh wie fuffzig Brozänt in de Landwirtschaft gschafft, di meiste hän aber weniger wie fümf Hektar Land gha. Drotz de Neuorganisation vom Land noch em Zweite Wältchrieg isch de Adeil vo Landwirt immer witer gsunke.

Noch em Erschte Wältchrieg hät d'Regierig Vorbilder in denne vo Dütschland und Idalie gseh. S Hauptaugemerk isch uff isch d'Ruckgwinnig vom verlorene Gebiet grichtet gsi. Mit em Erschte Wiener Schydsspruch (1938) hät Ungarn e Deil vo Oberungarn und mit em Zweite Wiener Schydsspruch (1940) e Deil vo Sybebürge zruckgriegt (lüeg Bilder).

In de Zweit Wältchrieg isch Ungarn ab em Juni 1941 verwickelt gsi; er hät de erscht in Sache Persone- wie au wirtschaftligi Verlüst überdroffe. 140.000 ungarischi Soldate sin gfalle. Uff de Versüech vom Ministerbräsidänt Miklós Kállay hy, Ungarn uss em Bündnis mit de Dütsche z löse, isch s Land im März 1944 vom Hitler bsezt worre. Durch di neui Regierig noch dütschem Vorbild under em Ferenc Szálasi hät d'Deportierig vo de Jude agfange; vo de insgsamt 800.000 ungarische Jude sin meh wie d'Hälfti umcho. Um Wiehnachte 1944 hät di Roti Armee Budapest erreicht und über zwei Monet lang bsetzt. Rund 75 Brozänt vo de Gebäude und d'Brucke über d'Donau sin in säller Zit zerstört worre. Di Dütsche sin 1945 uss Ungarn gflüchtet.

Ìm Novämber 1945 hät di "Unabhängigi Partèi vù de Chleilandwìrt, vù de Landarbeiter ùn vùm Bǜrgerdùùm" (ùf Ungarisch "Független Kisgazda, Földmunkás és Polgári Párt") d'Wahle gwùnne, ùnder em Drùck vù de Sowjètunion isch abber nooch 1947 de kommunìsdische Partèi mìt em Generalsekretär Mátyás Rákosi di ganzi Macht züechùù. Dùrch de Zämmeschlùss vù de "Magyar Kommunista Párt" ùn de "Magyar Szociáldemokrata Párt" isch 1948 d’"Magyar Dolgozók Pártja" (Ungarischi Arbeiterpartèi) entstande. Ùnder sinner stalinìsdische Bolitik isch e Gheimbolizèi entstande, wùù z Ungarn "Államvédelmi Hatóság (AVO)" gheiße hät, was „Bhörde zùm Schùtz vùm Staat“ bedüttet. Ǜber e halbi Mìllion Mänsche sìn zùm Opfer vù säller ùn vùm bolitische Terror worre.

Nooch em Dood vùm Stalin ìm Johr 1953 hät de Imre Nagy de Rákosi als Ministerbräsidänt abglööst. Èr hät mìt sinne Reforme e unabhängigi Regierig fǜr Ungarn erreicht, wùù allerdings nùme bìs zùr Aachùmft vùm sowjètische Militär hät chönne bstoh. De Nagy isch au eine vù sälle 2000 Deilnämmer vùm Volchsùfstand vù 1956 gsìì, wùù deno hììgrichtet worre sìn.
Am 23. Okdober 1956 hät's vù Studänte e Demonschtration fǜr d'Reforme z Pole gee, wùù deno züe-ne-re Rèvolution ùn me Frèiheitschamf eskaliert isch. Ìn sälle Chämpf hän ǜber 2500 ungarischi ùn 720 sowjètischi Bǜrger ìhr Läbe verlore; si hän au e Usswanderigswälle nooch Weste ussglööst, wùù ca. 200.000 Pèrsone ane sìn.

Nooch em Frèiheitschampf hät d'Sowjètunion wìder s System mìt einer Patèi iigfiehrt ùn de János Kádár isch zùm Ministerbrädisänt worre. De sognännt Gulaschkommunìsmùs, wùù braktiziert worre isch, wìrd oft als mìldeste Staatssozialìsmùs nooch sowjètischem Voorbìld aaglüegt. Ungarn ìsch wäge dèm ùn wäge de vile ussländische Ìnvestitione ab de 80er-Johr als e Land bezeichnet worre, wùù schù zùr Hälfti zùm Weste ghöört hät.

Spötestens wùù de dörtmolig Ministerbräsidänt Miklós Németh am 16. Juni 1989 an de Neubstattig vùm Imre Nagy ùn de andere Helde vùm Frèiheitschampf deilgnùù hät, isch d'Veränderig nìmi ùfzhalte gsìì. Ìm Németh sinni Regierig isch es au gsìì, wùù ìm Septämber ostdütschi Flüchtling ǜber di ööstriichisch-ungarischi Gränze gloo ùn doodemìt e wichtige bolitische Schrìtt gmacht hät. Genau 33 Johr nooch em Frèiheitschampf, am 23. Okdober 1989, isch di Ungarischi Rèpublik ("Magyar Köztársaság") ussgrüefe worre. De József Antall isch 1990 de èrscht ungarisch Ministerbräsidänt nooch de bolitische Wändi worre.

Ìm Johr 1994 hän d Kommuniste wìder d Wahle z Ungarn gwùnne. Säll hät nìt gheiße, dass d Züeständ vùm Ostblock wìderheergstellt worre sìn; im Geegedeil hät di kommunìsdischi Partèi (wùù allerdings ìhri Vergangeheit hät wölle dootschwige) sälber debii ghùlfe, di demokratische Iirichtige vù frieher abzbaue.

Ìm Verlauf vù de 90er-Johr hät Ungarn au sinni Beziehige zùm ehemolige Westeuropa ussbaut. Nooch de Aafroog ìm Johr 2000 isch es am 1. Mai 2004 Mìtglììd vù de Europäische Union worre.

Ungarn hät numme wenig natürligi Ressource (Bauxit, Kohle und Erdgas), fruchtbari Böde und landwirtschaftligi Nutzfläche. Ungarische Wy wird europawit trunke. Di wichtigste Usfuhrgieter sin Maschine, Transporthilfsmittel, Nahrigsmittel und Chemikalie.

De Dienstleistigssektor isch für Ungarn de wichtigst Sektor. Er macht etwa zwei Drittel vom BIP us; am meiste dodra bedeiligt sin di gmeinschaftlige Dienschtleistige. E witers Viertel bringt d Industry, vor allem Verarbeitigsindustry, y. Numme 4 bis 5 Prozänt vom BIP werre durch d Landwirtschaft und d Bauindustry ybrocht.

6,5 Prozänt vo de ungarische Bevölcherig schaffe noch em Stand vo 2000 im Primäre Wirtschaftssektor. 33,7 Prozent schaffe im Sekundäre und 59,7% im Dienschtleistigssektor.

D Arbetslosequote isch zwüsche 1996 und 2000 kontinuierlig gsunke, im gsamte um 2,5%. De Aktivitätsadeil isch vo 1996 bis 1998 gsunke, denoch aber widder gstyge und 2000 höcher gsi wie 1996.

Vo de rund 10'045'000 Ywohner im Johr 2008 sin 52,51 Brozänt Fraue gsi. 2007 sin 42,7 Persone in de Wirtschaft aktiv gsi.

Nänneswerti ethnischi Gruppe stelle näbe de Magyare Kroate, Dütschi, Roma, Rumäne, Serbe, Slowake und Slowene dar. Größeri religiösi Gruppe sin römischi und griechischi Katholike, Brotestante, Jude und Orthodoxi.

Vo de Ywohner läbe

Di ungarischi Kunscht isch vo diverse andere Stil beyflusst worre, z. B. vom Romantik-, Gotik-, Barock- und Art-nouveau-Stil. Ungarn hät vyli erwähnenswerti Künschtler fürebrocht, z. B. de Franz Liszt oder de Béla Bartók. D Gschicht vo Ungarn spiegelt sich in de Literatur widder, so git s z. B. vyli Gedichter über d Unabhängigkeit, wo sich d Ungare oft z wünsche gha hän. In Bezug uff de Sport isch Füeßball am beliebteste, aber au anderi wie z. B. Schach.

Uff re Süechi noch kulturälle Aktivitäte stoßt mer z Ungarn uff e großes Agebott. So cha mer z. B. e Ballonfahrt mache, mit em Velo durch di Großi Ungarischi Diefebeni fahre oder Wassersport trybe. Di alti bürligi Kultur vo Ungarn findet mer in de Burehüser oder au in de Burehus-Musee.

In Ungarische Gricht sin Paprikaschote, Zieble, Tomate und Gwürzpaprika in de meiste Rezept z finde. D Würzig vom ungarische Ässe isch einer vo de Faktore, wo d Kuchi dört so beliebt mache. De Károly Gundel hät si durch sini Biecher au international bekanntgmacht. Ungarische Gricht ligt oftmols d Kuchi vo de Bure zgrund; oftmols wird über me Für kocht und i me Kessel serviert.

D Flagge vo Ungarn (links) isch vom Wappe (rächts) abgleitet worre. D Farbe rot, wiß und grien sin aber scho im 9. Johrhundert verwendet worde. 1848-1849 und deno widder ab 1867 isch es s offizielle Wappe vo Ungarn gsi, bis 1945 hät s in de Mitti e Krone dinne gha. 1945-49 isch s Kossuth-Wappe an derre Stell gsi, in de Zit, wo Ungarn zu de Sowjetunion ghört hät, isch die Züeghörigkeit durch e Sowjetemblem kennzeichnet gsi.





</doc>
<doc id="21145" url="https://als.wikipedia.org/wiki?curid=21145" title="Paris">
Paris

Paris isch d Hauptstadt vu Frankriich und vu dä Region Île-de-France. Paris wird vum Fluss Seine in än südliche Teil (rive gauche „des linke Seineufer“) und än nördliche Teil (rive droite „des rechte Seineufer“) trennt. Im eigetliche Stadtgebiet vu Paris läbet um die 2,1 Millione Mensche, im gsamte Ballungraum sinds um die 12 Millione Iwohner. Die usserhalb vu dä Ringautobahn glägene Ortschafte weret selbstständig vuwaltet und ghöret nit zu dä Stadt Paris im eigetliche Sinn.

Im zentralistisch regiertä Frankriich isch Paris des wichtigschte politische, wirtschftliche und kulturelle Zentrum. Durch sini drei Flughäfe und sechs Kopfbahöf isch Paris dä wichtigschte Vukehrsknotepunkt im Land.

Paris ghört zum Département Ville de Paris (Nr. 75) und zu Nordfrankrych, umge vo Wälder im Pariser Becke. De gröscht Fluss isch d Seine, wo s in etwa ovalförmige Paris zweideilt. Höchste Punkt isch de Butte Montmartre (129 Meter). S Balligsgebiet Paris beheimatet etwa zäh Millione Ywohner.

Dr Maire vun Paris ìsch d Anne Hidalgo (PS).

Näbe de Ydeilig in "Rive Droite," "Rive Gauche" und „Insle“ deilt mer sie in 20 Arrondissements (Stadtbezirk) y, wo in jewyls zwei Quartiers (Viertel) underdeilt sin. D Bostleitzahl hängt innerhalb vo Paris vom Bezirk ab und bewegt sich zwüsche 75001 und 75020. D Nummerierig vo de Stadtbezirk fangt im Stadtchern a und goht in ca. 2,25 Umdrehige im Uhrzeigersinn bis 20. Jede Bezirk hät e Bürgermeister.


Paris ischt urschprünglich ä keltische Siedlung vum Stamm vo de Parisier uf dä Seine-Insle, wo hüt "Île de la Cité" heisst, gsi. Dä ursprüngliche Name vu Paris isch Lutuhezi. De erschte Teil vum Namme schtammt vum Gallische Wort "luta" ab, wa soviel wie Sumpf heißt. Dä keltisch-römische Name isch "Lutetia Parisiorum" gii, wa soviel wie „Sumpfebini vu dä Parisier“ bedüted. Nochdem die Siedlung vu dä Römer eroberet wore isch, hän die Iwohner ihri Stadt abbrennt und dä Römer überlu. Dieselle hän dann die Stadt wieder uffbaut und hän sie Lutetia gnennt. Usserdem hän sie die Stadt befeschtigt und uff slinke Seine-Ufer usdehnt. D Stadt isch i dä Römerzit unterm Name Civitas Parisiorum oder Parisia bekannt wore, isch aber ubedütend bliibe. 

Im Johr 508 hät dann de Frankekönig Chlodwig Paris zu dä Hautpstadt vu sinnem Riich gmacht. Spöter isch dann d Stadt zu neme fränkische Teilkönigriech Paris wore. Abbem 10. Johrhundert isch Paris dann kreisförmig noch usse hi gwachse. Im 14. Johrhundert isch no die Bastille baut wore. Ä Bsetzung durch die Ängländer im 15. Johrhundert isch unter dä Fihrung vd de Jeanne d’Arc beendet wore.

Dä Sunnekönig Ludwig XIV. isch herno im 17. Johrhundert uf Versailles zoge. Zu sälere Zit hät Paris scho über ä halbi Million Iwohner und isch s politisch Zentrum vu Frankrich. 
1789 hät mit dem Schturm uff die Bastille dann die französische Revulution agfangä. De König Ludwig XVI. isch no köpft wore.

1799/1804 hät no dä Napoleon Bonaparte d Macht ergriffä und hät sich 1804 i dä Notre-Dame selber zum Kaiser gchrönt. 1871 isch im Schpiegelsaal vu Versailles s Dütsch Riich usgruefe wore. 1900 no isch z Paris d Metro i Betrieb gno wore.
Im Johr 1919 isch dä Versailler Schpiegelsaal wieder än gschichtliche Schauplatz worre. Dei isch dä Friedensvutrag nochem erschte Weltkrieg unterschriebe wore. Zu sellere Zit hät Paris scho über drei Millione Iwohner ka. Im zweite Weltkrieg isch Paris vu de dütsche Truppe bsetzt wore. D Stadt isch vom Charles de Gaulle mit dä Hilf vu dä Amerikaner und dä Engländer befreit wore.

Di bekanntesti Sehenswürdigkeit vo Paris isch de Eiffelturm. Mer siht en scho vo witem und hät e Usblick über di ganzi Stadt. Sälli biete aber au anderi wie z. B. de Triumphboge. Er isch 1860 vom Napoleon erbaut worre und stoht uff de Champs-Élysées, wo e witeri Touristeattraktion isch. Si isch e etwa 70 Meter breits Ychaufszentrum, wo mer verschydensti Ychäuf erledige ka.

Au di gschichtsträchtigi Kathedrale "Notre-Dame," wo vom 12. bis zum 14. Johrhundert bout worden isch, isch e beriehmti Sehenswürdigkeit. Sie isch 130 Meter lang und 70 Meter hoch. Do hät sich de Napoleon zum Kaiser krönt, do isch au de "Kilomètre zéro" (Referänz für d Vermessige z Frankrych). Die Kathedrale isch am 15. Awril 2019 dur e großer Brand zum Deil zersteert worre.

No größer wie di rysigi Kathedrale isch de Louvre, s gröscht Museum vo de Wält. S hät über 30'000 Usstelligsstück uff 60'000 Quadratkilometer. D Usstellig beinhaltet vyl über die europäischi Kunscht- und Kulturgschicht, wo s sunsch niene z seh git. Dodezüe ghöre z. B. d Usstelligsstück uss de römische und griechische Antike.




</doc>
<doc id="21146" url="https://als.wikipedia.org/wiki?curid=21146" title="Haltingen">
Haltingen

Sit 1975 ghört s Rebdorf Haltige zü de Stadt Wil am Rhi. D Rebe sin viili Johr lang de Grunderwerb vo Haltige gsi. S Dorf hät um die 8000 Iwohner.

Im 19. Johrhundert isch d´Bahn ko und hätt no lang vor d´ Leopoldshöh d´Bahnaschluss gha.
Während bi de Badische Revulution 356 Lüt ums Lebe ko sin, hätts vier Johr spöter durch de Isebahnbau scho weder 1444 Persone gha.

Die erschti urkundligi Erwähnig vo Haltige isch im Johr 764 als "Haholtinga" gsi. D Yfiehrig vo de Bahn im 19. Johrhundert hät für s Dorf e Uffschwung bedütet. Innerhalb vo vier Johr isch es um 648 Ywohner gwachse. Im Zweite Wältchrieg hän d Franzose 100 Hüser zerstöre lo. Bränd hän sällemols de gsamt Ortskern zerstört. E Johr spöter, 1941, hän d Nationalsozialiste Haltige widder uffbaut.

Sit 1975 ghört Haltige züe Wyl am Rhy und isch de gröscht Stadtdeil devo.

Haltige isch in erschter Linie in zwei Hauptdeil underdeilt: S Oberdorf, östlig vo de Bahnlinie in Richtig Schwarzwald, und s Underdorf, westlig vo de Bahnlinie in Richtig Hochrhy. S Oberdorf isch de älter Deil vo Haltige. Des wird aber nit sofort dütlig, wyl durch d Zerstörig im Zweite Wältchrieg hütt kum no Hüser uss friehnerer Zit erhalte sin. S Underdorf isch erscht noch Erschließig vo de Bahnlinie entstande. In beide Deil git s no verschideni Viertel wie s Hang-Gebiet im Oberdorf (mit einem vo de dürschte Grundstücksprys vo ganz Wyl) oder s Rad, wo e ehemoligi Bahnsydlig isch und hüttzdag hauptsächlig de sozial Schwächere Wohnglägeheit biete und wo höchschtwahrschynlich noch siner Lag benännt isch. S isch vo Gleise umge, wo e Rad bilde, we mer si uss de Luft alüegt und wo für de Gieterverkehr gnutzt werre.


</doc>
<doc id="21147" url="https://als.wikipedia.org/wiki?curid=21147" title="Sachsen-Anhalt">
Sachsen-Anhalt

Sachse-Ahalt (dt. "Sachsen-Anhalt," plattdütsch "Sassen-Anhalt") isch ä Land in der Bundesrepublik Dütschland. D Landeshauptstadt isch Magdeburg. Agränzendi Länder si Niidersachse, Brandeburg, Sachse und Thüringe.

Sachse-Ahalt ligt im Nordoste vo Dytschland. S grenzt im Süde an Thüringe und Sachse, im Oste an Brandeburg und im Weste an Niidersachse. S Bundesland hät e Flächi vo 20.446,31 km².

S gröschte Mittelgebirg vo Sachse-Ahalt isch de Harz, dört ligt au die höchschti Erhebig vo ganz Norddytschland. Des isch mit de Brocke.



Bekannti Flüss und Ström, wo dur Sachse-Ahalt fliesse:
Goitzsche (2500 ha), Geiseltalsee (1840 ha), Arendsee (511,5 ha), Süßer See (238 ha), Barleber See (100 ha), Neustädter See (öbbe 100 ha), Kühnauer See (37,6 ha)

Muldestausee, Rappbode-Talsperre, Talsperre Kelbra, Wippertalsperri

Um 780 hät di erschti Besydelig vo Sachse-Ahalt stattgfunde: Sällemols hät de Karl de Groß d Sachse underworfe und z Magdeburg Befestigunge errichtet. Wo de Sachseherzog Heinrich erschte dütsche König worre isch, hät er s politische Zentrum in s Gebiet vom hüttige Sachse-Ahalt verlegt. Sy Nochfolger, de Otto I., hät d Stadt Magdeburg gründet und d Slawe underworfe. 1188 hät e Erzbischof e Gsetzbüech für Magdeburg verfasst.

1502 isch z Witteberg e Universität gründet worre. An säller isch de Martin Luther Theologyprofessor gsi und hät 1517 mit sine 95 These d Reformation usglöst. E zweiti Universität isch im Johr 1694 z Halle gründet worre.

Während em Drißigjöhrige Krieg isch Magdeburg zerstört worde und hät an Bedütig verlore.

Noch 1815 isch us Bied vom preußische Herzogtum Magdeburg Provinz, dr preußisch Altmark, us Bied vom Chönigrich Weschtfale un eme chleine Deil vo Sachse di neu preußisch "Provinz Sachsen" bildet worre.

Im Juli 1944 isch d Provinz Sachse ufdeilt worre in d Provinze Magdeburg un d Provinz Halle-Merseburg. Dr Regierigsbezirk Erfurt isch zue Thüringe cho. Noch em Zweite Weltchrieg isch vo dr Sowjetische Militärverwaltig di neu "Provinz Sachsen," spöter umgnännt in "Provinz Sachsen-Anhalt," bildet worre us dr bode Provinze Magdeburg un Halle-Merseburg, us em Freistaat Anhalt, us dr brunschwigische Exklave Calvörde, em öschtliche Deil vom brunschwigische Landchreis Blankenburg un em thüringische Allstedt. 1947 isch Preuße ufglöst worre un d Provinz isch umgnännt woore in "Land Sachsen-Anhalt". Well Magdeburg im Chrieg zerstört worren isch, isch Halle Hauptstadt worre. Im Ramme vo dr Verwaltigsreform in dr DDR anne 1952 isch s Land ufglöst un in di zwee Bezirk Halle un Magdeburg ufdeilt worre. 

Noch dr Widervereinigung 1990 isch us dr Bezirk Halle un Magdeburg s "Bundesland Sachsen-Anhalt" bildet worre. D Hauptstadt isch siterher Magdeburg.

Wyl Sachse-Ahalt mitte in Europa gläge isch, hät sich d Industry am Afang vom 20. Johrhundert stark entwickelt hät. Vordeil vo de Wirtschaft z Sachse-Ahalt isch z. B. d Zämmearbet vo Wirtschaft und Wüsseschaft. Drum hät s vyli Firme (au uss em Usland), wo sich dört engagiere. Bispyl dodefür isch d Firma Bayer, wo d Aspirin-Tablette produziert.

Zyl vo de Regierig isch es, Arbetsplätz z schaffe und z erhalte, usserdem soll de Wirtschaftsstandort wíterentwickelt werde. Säll Zyl soll z. B. mit em aktive Fördre (finanziere) vom Arbetsmarkt erreicht werde. Bsunders die Jugendliche werde wäge ihrer Bedütig für d Züechunft understützt.




</doc>
<doc id="21148" url="https://als.wikipedia.org/wiki?curid=21148" title="Barcelona">
Barcelona

Barcelona (IPA: katal. , span. , dytsch ) isch die zweitgröschti Stadt vo Spanie und glychzitig d Hauptstadt vo Katalonie. D Stadt litt im Nordoste vom Land am Mittelmeer. Mer bezeichnet d Ywohner vo de Stadt als "Barceloneses".

D Küste vo Barcelona lauft diagonal vo Nordoste noch Nordweste. D Stadt isch glydert in d Altstadt (Ciutat Vella) und die neuere Stadtdeil; zwüsche denne beide Deil litt d Plaça de Catalunya. Vom alte Hafe zu de Plaça fiehrt die briehmti Stroß "La Rambla". Um si umme isch d Ciutat Vella, wo vyli alti Gebäude beherbergt, am östlige Deil vo de Stroß litt s Barri Gòtic.

Güeti Orientierigshilfe biete d Hügel Montjuïc und Tibidabo, wo 173 bzw. 508 Meter hoch sin und wo im Südweste bzw. Nordoste vo de Stadt lyge. Uff em Tibidabo litt de höchst Punkt vo Barcelona.

Nordöstlig vom Port Vell (alte Hafe) litt "La Barcelonata", wo s Stränd und Füeßgängerwäg hät. Dört in de Nöchi isch au de Port Olímpic, wo de Olympische Spyl vo 1992 dient hät.

Lut Legände isch Barcelona vom Herkules vo Afrika vor 4000 Johr entstande. Erschti Spure sin aber vo de Römer uss em 1. Johrhundert v. Chr.

Under moslemischer Herrschaft hän Jude, Christe und Moslems frydlig in de Stadt gläbt; wo aber e christlichi Regierig ytroffe isch, hät mer d Moslems uss de Stadt usgschlosse und d Jude in Ghettos do oder sogar vertrybe.

Im 14. Johrhundert isch d Stadt scho e Grafestadt gsi. Ball isch es under katalonisch-aragonesischer Herrschaft züe me wichtige Handelszentrum worre und d Macht hät sich bis uff Albanie, Sizilie, Athen und anderi Gebiet usbreitet. Vyli Norme vo de Barcelonische Herrschaft sin vo andere Länder ybernoh worde. Uss derre Zit sin gotischi Bauwerk fürebrocht worre.

Noch de Hochzit vo de Königin Isabel und em König Fernando hät sich Spanie mit Katalonie und Aragón zämmegschlosse. Do druff hy hät s Rych e wirtschaftlige und politische Nydergang erläbt, under anderem wyl noch de Eroberig vo Amerika de Handel im Mittelmeer zruckgange isch. Erscht im 18./19. Johrhundert hät sich d Lag widder verbessert. Züe de Zit vo de Industrialisierig hät z Barcelona de spanisch Anarchismus Ahänger gfunde.

Au de Modernismus hät im 19. Johrhundert Yzug ghalte. Zu derre Zit sin einzelni Stadtdeil umgstaltet worde und de Antoni Gaudí hät dörtmols bekannti modernistischi Bauwerk errichet. Si sin hütt no Touristeattraktione vo Barcelona.

25 Johr noch em Spanische Bürgerchrieg und de Diktatur hät sich Barcelona vo derre Zit widder erholt. Die Olympische Spyl 1992 hän e Verbesserig vo de Infrastruktur füregrüefe und hän Barcelona zu me "Olympische Dorf" gmacht.


Wie i dr ganze Region Katalonie sin z Barcelona s Spanisch und s Kataloonisch di beede Amtssproche. Zwar sin z. B. Stroßeschilder oft zweisprochig, allerdings isch Kataloonische z. B. in Ämter witer verbreitet. Frömdi chönne sich au uff Spanisch güet verständige, oft au uff Änglisch und bi de ältere Lyt uff Französisch.

In de Miltärdiktatur vo 1939 bis 1975 isch s Kataloonische verbotte gsi. Es isch e gföördeti Minderhäitesprooch vo Spanie. Erscht 1979 hät mer s z Katalonie, 1983 au uff de Baleare und 1993 z Andorra anerkännt. Sit 1983 darf in de Schüele uff Kataloonisch underrichtet werde.

Di groossi Organisazioon Plataforma per la Llengua, wo sech vo Barcelona uus usbreitet het, wott d Situazioon und d Bedüütig vom Kataloonische steerche.





</doc>
<doc id="21149" url="https://als.wikipedia.org/wiki?curid=21149" title="Land Brandenburg">
Land Brandenburg

S Land Brandeburg (dt. "Brandenburg", niidersorbisch "Kraj Bramborska," Plattdütsch "Bramborg/Brannenborg") isch eins vo de 16 dütsche Bundesländer. Hauptstadt isch Potsdam.

Brandeburg ligt im Nordoste vo Dytschland rund ums Bundesland Berlin umme. S Land grenzt im Süde an Sachse, im Norde an Meckleburg-Vorpommre, im Weste an Sachse-Anhalt und im Oste an Pole. Usserdem git s e kurzes Stück Gränze zu Niidersachse. Bin re maximale Nord-Süd-Úßdèenig vo 291 und re maximale Ost-West-Usdehnig vo 244 hät s Land e Gsamtflächi vo 29.476 km². E churzes Stück vo Brandeburg ligt an de Elbe.

Noch em misslungene Versüech vom Karl em Große hät de Heinrich I. 928 bis 929 d "Brennaburg" erobert. Die erschti urkundligi Erwähnig vo Brandeburg chunnt uss em Johr 937. Gege Änd vom 10. Johrhundert hän s d Slawe zruckerobert, s isch aber under em Albrecht em Bär widder züe Riich cho. Er hät sich spöter au als "Markgraf vo Brandeburg" bezeichnet.In de Mark Brandeburg sin ball Städt (z. B. Berlin 1237) gründet worre. Ball isch es s gröschte Fürschtetum vom Riich gsi.

Brandeburg hät im Drißigjöhrige Krieg schwere Schade gnoh. Under em Friedrich Wilhelm isch Brandeburg vo Siidler uss ganz Europa besiidelt worre. Si hän bim Uffbau und de Entwicklig ghulfe und vyli Rächt kriegt.

Wyl de Herzog vo Schwoobe Friedrich III. (spöter as Friedrich I. Kaiser vom Häilige Röömische Riich) Preuße gründet hät, isch Brandeburg under preußischi Herrschaft cho. Under em Nochfolger vom Friedrich I. isch Preuße züe-n-re bedütende politische Macht worre. Brandeburg und Berlin sin politischi Zentre gsi.

Noch Zerstörige im Zweite Wältchrieg hät Brandeburg e Fümftel vo sinem Territorium an Pole abträtte mieße. S isch sällemols under sowietischer Bsetzig gsi. In de DDR isch es in drei Bezirk ydeilt worre.

Noch de dütsche Widdervereinigung vo 1990 isch Brandeburg züe me Land mit Potsdam als Hauptstadt worre. E Landesverfassig hät mer 1992 ygfiehrt.

S Zentrum vo de Brandeburger Industry isch an de A10 rund um Berlin und an gsicherte industriälle Chern. Z Ysehüttestadt an de Oder, z Hennigsdorf und z Brandeburg an de Havel hät s Stahlwerch. Südlig vo Berlin befinde sich vyli Logistikfirme und e Mercedes-Benz-Autowerk, e VW-Ersatzdeilwerk und d Firma MTU Aero Engines.

Im Nordoste vo Brandeburg isch d Erdölindustry e wichtigi Branche. Frankfurt an de Oder will sich als Solarstadt profiliere. Im Süde vom Land hät s mehreri Brunkohlegrüebe.

Witer vo Berlin eweg überwiige d Ernährigsindustry und d Landwirtschaft. Wyl in de letschte Johr meh Touriste uff Brandeburg cho sin, wird au sälli Branche besser gnutzt.

In de Region Potsdam hät s wäge de vyle Forschigsindustry e Schwerpunkt für d Forschig. Potsdam isch eine vo de wichtigste Biotechnologystandort vo Europa. 50,2 Prozänt vom Gen-Mais wird z Brandeburg abaut.

Lut re Studie hät Brandeburg folgendi Stärke:
Zu de schwäche zällt Folgendes:

Wyl Brandeburg lang de historisch Kern vo Preuße gsi isch, isch es hütt e Aziehigspunkt für Züewanderer. Wäge de Toleranzpolitik isch au de kulturell Yfluss vo de Ywanderer (z. B. Hugenotte) z seh. S sin uss verschiidene Zyte Schlösser, Burge und Chirche erhalte bliibe wie z. B.:

Züe de Arbetsgmeinschaft „Städte mit historischen Stadtkernen“, wo historischi Bauwerk erhalte wän, ghöre zur Zit 31 Städt. Ältsti Städt sin wohl Brandeburg an de Havel, Potsdam, Beelitz/Belzig und Jüterbog (alli zwüsche 948 und 1007 zum erschte Mol erwähnt).



</doc>
<doc id="21150" url="https://als.wikipedia.org/wiki?curid=21150" title="Niedersachsen">
Niedersachsen

Nidersachse (amtl. uf Dütsch: "Niedersachsen", uf plattdütsch: "Nedersassen") isch e dytsches Bundesland. S hät e Flächi vo ca. 50.000 km² und ca. 8 Millione Ywohner. D Hauptstadt isch Hannover.

Nidersachse erstreckt sich über e große Deil vo Nordwestdütschland. S Land gränzt im Norde an Schleswig-Holstei, Brandeburg und Meckleburg-Vorpommre, im Oste an Sachse-Ahalt, im Süde an Hesse und Thüringe und im Weste an Nordrhy-Westfale und Holland. Die nördlichi Grenze ligt züedem an de Nordsee. S Land wird in 38 Landchreis und 8 Chreisfreii Städt ydeilt.

Noch em Wiener Kongress isch s Gebiet, wo mer hütt als Nidersachse bezeichnet, in vier unabhängigi Länder underdeilt worre: s Königrych Hannover, s Großherzogtum Oldeburg, s Herzogtum Brunschwyg-Lüneburg und Fürschtetum Schaumburg-Lippe.

Noch em Dütsche Chrieg (1866) hät Preuße Hannover bsetzt und e Provinz druss gmacht. D Revolutione vo 1918 hän Preuße und di andere drei Länder zu Republike gmacht. 1922 isch Pyrmont, wo vorane zu Waldeck ghört hät, zur Provinz Hannover cho. 15 Johr spöter, 1937, hät Hannover no mit Hamburg Territorium duscht.

Noch em Zweite Wältchrieg isch Nidersachse gröschtedeils vo Großbridannie bsetzt worre. Die bridischi Militärregierig hät 1946 uss de gnännte Deil vom hüttige Nidersachse e Land Nidersachse gformt. Am 1. Mai 1951 isch d Verfassig in Kraft trette.

E Plebiszit hät 1974 d Unabhängigkeit vo Oldeburg und Schaumburg-Lippe verlangt. 1976 sin si definitiv in Nidersachse yglidert worre.

Noch me Abkomme mit Meckleburg-Vorpommre isch Neuhaus 1993 zu Nidersachse zruckcho. Wils öschtlig vo dr Elbe ligt, isch es noch em Zweite Wältchrieg a d DDR gfalle.

Uff em Wappe vo Nidersachse isch e Ross abbildet, wo am Springe isch.

D Bevölcherig vo Nidersachse hät langi Zit denkt, s Ross sei s Wappe vom "Stammesherzogtum Sachse," e Theory, wo widerlegt worre isch. Welfischi Herzög hän s 1361 als Wappe ygfiehrt, au d Verwendig vom Herzog Widukind isch bekannt. S isch sit em 17. Johrhundert s Wappe vo Hannover, glychzytig aber au vo Brunschwyg gsi. 1951 isch es offiziell als Landeswappe vo Nidersachse aerkännt worre.

Landwirtschaft isch scho lang e wichtige Faktor für die nidersächsischi Wirtschaft. Im Norde und Nordweste isch de Bode sandig, drum wird dört s Grasland verwändet. Im Süde wird wäge de Lössschicht im Bode d Zuckerriebe vyl züchtet und gerntet.

Myne sin johrhunderteland e Ynahmquelle gsi. Yseerz isch friehner für s Harz, Yse für Salzgitter wichtig gsi, allerdings sin d Erträg vo de Myne hütt nümmi so hoch. D EU profitiert trotzdem vom Rohöl uss Nidersachse.

Au d Fabrike hän e große Adeil an de Wirtschaft. De gröscht Hersteller isch Volkswage mit sine fümf Produktionsstelle. Anderi Manufrakturbetrieb sin in de Branche Flugzüg- und Schiffbau, Biotechnology und Stahlveredelig dätig.

De Dienschtleistigssektor isch in de 70er und 80er zum wichtigste Wirtschaftssektor worre. Hüttzdag sin d Tourismusindustry (z. B. TUI z Hannover), Handel und Telekommunikation wichtigi Branche.



</doc>
<doc id="21154" url="https://als.wikipedia.org/wiki?curid=21154" title="FC Wettingen">
FC Wettingen

De FC Wettige isch en Tschutiverei us Wettige vom Schwiizerische Fussballverband SFV. De Verei isch im Johr 1931 gründt un 1993 wäge Konkurs ufglöst worde. Mit em Name "FC Wettingen 93" isch de Verei im gliiche Johr noi gründt worde.

De FC Wettige isch 1969 Erschter vo de Nationalliga B worde un so s erscht mol in d Nationalliga A ufgstige. Aber scho am End ve de Saison isch de Verei wider abgschtige. De zweit Ufschtig isch Wettige im Johr 1982 glunge. Diesmol het sich de Verei länger chönne in de Nationalliga A halte. De Abschtig isch im 1987 gsi.
Aber scho eis Johr druf isch de FC wider erschtklassig gsi un d Saison 1988/89 isch di erfolgriichschti uf nationler Ebeni worde. De Verei het d Saisom uf em virte Platz abgschlosse un sich uf däm Wäg für de UEFA-Cup qualifiziirt (lueg witer unte). Im Johr 1993 isch de FC Wettige zum dritte Mol us de Nationalliga A abgschtige. Us finanzielle Gründ het de Verei nach de Saison 1992/93 müesse ufglöst werde un het mim noie Name "FC Wettige 93" in der 5. Liga wider aafange tschute.

De Verei het hüt ugfähr 600 Mitglider. In de Saison 2006/07 het de Verei de Aargauer Cup gwunne un isch in d "2. Liga interregional" ufgstige, aber am End vo de Saison 2007/08 wider abgstige.
Näbe de 1. Mannschaft het de FC noch 21 witeri Mannschafte, dodervo 17 Nachwuchsmannschafte.



</doc>
<doc id="21157" url="https://als.wikipedia.org/wiki?curid=21157" title="Nordrhein-Westfalen">
Nordrhein-Westfalen

Nordrhy-Westfale (dt. "Nordrhein-Westfalen," abkürzt NRW) isch e dütschs Bundesland und hät rund 18 Millione Ywohner. Dodemit isch es s ywohnermäßig gröschte Bundesland vo Dütschland. D Hauptstadt isch Düsseldorf.

Nordrhy-Westfale lit im Weste vo Dütschland. Im Norde gränzt s an Nydersachse, im Oste und Südoste an Hesse und im Süde an Rhyland-Pfalz, usserdem im Weste an Belgie und Holland.

In de Mitti vo Nordrhy-Westfale litt s Ruhrgebiet. S isch s gröschte Industrygebiet und de gröschti Balligsruum vo Dytschland. Uff re Flächi vo 4435 Quadratkilometer läbe dört etwa 5,3 Millione Lyt, in de Metropolregion Rhy-Ruhr yber 10 Millione uff rund 10'000 Quadratkilometer.

Die britischi Militärregierig hät Nordrhy-Westfale am 23. August 1946, noch em Zweite Wältchrieg, gründet, und zwar us em größere Täil vo de früener prüßische "Rhyprovinz" und de früener au prüßische Provinz "Westfalen". 1947 isch no s früenerig Fürschtetum "Lippe" dezüecho.
S Wappe zeigt links de Rhy für d Rhyprovinz, rächts s Sachseross für Westfalen und in de Mitti di lippischi Rose uff silbrigem Grund für Lippe. D Flagge hät drei woogrechti Streife in de Farbe grien, wiß und rot (vo obe noch unde).

Nordrhy-Westfale hät mit 500 Milliarde Euro (2006) de gröscht Adeil am Bruttoinlandprodukt vo Dütschland. Wenn s e eigne Staat wär, no wär s under de wirtschaftlig stärkste Natione uff Platz 16. Z Nordrhy-Westfale chrüze sich d Verchehrsroute vo Ängland in Richtig Idalie und vo Rotterdam uff Osteuropa. Au d Infrastruktur vo NRW hät Vordeil.

Sit de 60er-Johr git s z Nordrhy-Westfale e Strukturwandel. Hütt schaffe doppelt so vyli Lyt im Dienstleistigssektor wie 1970.

Au d Forschigsstätte sin z Nordrhy-Westfale vertrette. Si sin zimlig dicht uffenand, s hät im Bundesland under anderem 57 Hochschüele und 21 Forschigsinschtitut. Rund e halbi Million Studente werre im Moment usbildet.

Nordrhy-Westfale wird für de Tourismus immer beliebter. Ölf Milliarde Euro hät mer 2005 ygnoh, d Branche Tourismus schafft im Moment für etwa 185'000 Lüt Arbetsplätz. Attraktiv sin z. B. d Nadurlandschaft und s Mittelgebirge. Au Messe sin e Magnet für Touriste.



</doc>
<doc id="21158" url="https://als.wikipedia.org/wiki?curid=21158" title="Freistaat Sachsen">
Freistaat Sachsen

De Freistaat Sachse (dt. "Freistaat Sachsen," obersorbisch "Swobodny stat Sakska") isch e dütschs Bundesland im mittel-östlige Deil vo Dütschland. Genau wie Bayre und Thüringe fiehrt Sachse d Bezeichnig „Freistaat“ als historischs Analogon zum Begriff „Republik“, so wie si Sachse als Gliidstaat vom Dütsche Rych noch 1918 gführt hät.

Sachse litt im Oste vo Dütschland. S gränzt an d Bundesländer Brandeburg, Thüringe, Sachse-Ahalt und Bayre, dezue an d Länder Tschechie und Pole.

Z Sachse sind verschideni Mittelgebirge, bsunders s Erzgebirge im Süüde und s Lausitzer Gebirge ganz im Oschte. De höchscht Punkt vo Sachse isch uff em Fichtelberg, mit 1214 m über NHN.

Groossi Flüss im Land sind d Elbe, d Spree, d Lausitzer Neisse, d Mulde und die Wyssi und die Schwarzi Elster.

Die gröschte Stedt sind Leipzig, Dresden und Chemnitz.

Statistisch und noch de Bevölcherigsdichti gseh hät jede Ywohner e halb Füeßballfeld für sich.

De Freistaat Sachse isch e parlamäntarischi Republik. Di hüttig Verfassig datiert vo 1992 (mit epaar Änderige sit do).

Di «Sächsisch Staatsregierig» ist d Exekutive. Si wird vom Minischterbresidänt gfüert, wo vom Landtag gwäält wird. De Minischterbresidänt ernännt d Staatsminischter, wo jede eme Staatsminischterium vorstaat. Wie das imene parlamäntarische Sischtem eso isch, bruucht d Landesregierig e Meerhäit im Parlamänt, wo si understützt, suscht mues si zruggträtte.

Sit 2014 hät Sachse e Koalitionsregierig vo de CDU (wo au de Minischterbresidänt stellt) und de SPD.

Sit de Widerveräinigung 1990 isch d CDU di sterchtsch Partei und hät sidert au all Minischterpräsidente gstellt:

De «Sächsisch Landtag» isch d Legislative. Er hät regulär 120 Sitz, aber wäg em Waalsischtem chönnts au epaar mee sy. Gwäält wärded d Miglider vom Landtag für amigs föif Jaar; di aktuell Legislaturperiode gaat vo 2014 bis 2019. De Landtag erlaat d Gsetz und lueget, dass d Staatsregierig und d Verwaltig ekäi chrumbi Sache mached.

Tiräkt cha s Volch mit eme «Volchsaatraag», eme «Volchsbigeere» und eme «Volchsentschäid» mitrede. Zeerscht emaal chönd 40.000 Stimmbirächtigti mit eme Volchsaatraag en uusgschaffets Gsetz voorschlaa. Wird dää vom Landtaag abgläänt, chan er vo 450.000 Stimmbirächtigte as Volchsbigeere namaal lanciert wäärde, und dänn gits e Volchsabstimig drüber. Wänn dänn d Meerhäit vo all däne, wo drüber abstimed, «ja» zum Volchsbigeere säged, wirds zum Gsetz.

De Sitz vom «Verfassigsgrichtshof vom Freistaat Sachse» isch Dresden, dää vom Oberlandesgricht au. Under em Oberlandesgrichts häts föif Landgricht, und under däne stönd e ganzi Räie Amtsgricht. Dezue ane chunt d Fachgrichtsbarkeit.

Ufteilt gsy isch de Freistaat bis 2012 i d Diräktionsbezirk Chemnitz, Dresden und Leipzig mit zäme 22 Landchreis und 7 Chreisfreie Stedt. Sit do gits aber nu no ei «Landesdiräktion», zäh Landchreis und drei Chreisfreii Stedt.

D Staatsregierig will d Bedingige bezüglig Läbe, Arbet und Standort verbessre. Wyl des güeti Arbetschräft brucht, wird au Usbildig gfördert. Usserdem soll d Infrastruktur verbessert und d Forschig usbaut werre.

Industry git s im Freistaat Sachse scho lang. Mittelerwyli isch d Arbetsplatzdichti z Sachse zimlig hoch. D Wirtschaft isch sit 2000 um 13,4 % gwachse. Mit siner Investitionsquote (23,2 %) isch s Bundesland an de Spitze.

Während de Tourismus vo sälber immer meh wachst, stigt au s Asehe und d Attraktivität vo Stelle in säller Branche. Lut Prognose stigt er in de nächste Johr witer und schafft au Arbetsplatz. D Attraktivität als Reiseland und als Wirtschaftsstandort solle züe-n-re witere Verbesserig vo de Wirtschaft fiehre.






</doc>
<doc id="21159" url="https://als.wikipedia.org/wiki?curid=21159" title="Thüringen">
Thüringen

Dr Freischtaat Thüringe (dt. "Freistaat Thüringen") isch a Bundesland in dr Bundesrepublik Dütschland. D Landeshauptschtadt isch Erfurt. An Thüringe grenze d Länder Sachse im Oschta und Südoschta, Sachsen-Anhalt im Norda und Nordoschta, Niedersachse im Nordweschta, Hesse im Weschta sowia Bayern im Süde. Dr Freistaat isch s zentralscht Bundesland vo Dütschland. Es isch 1990 us da drü Bezirk Erfurt, Gera und Suhl sowia a paar agrenzanda Gebiet widergründet wora. 

Des Land trait nebad Bayern und Sachsen da Namenszusatz Freistaat. S zellt neba Sachse zu dr wirtschaftlich schtärkara Länder i Oschtdütschland. Sit sinara Gründig 1990 bis 2014 isch Thüringe vu dr CDU regiert wore, vo 2014 bis 2020 vu dr Linke. 2020 isch de FDP-Politiker Thomas Kemmerich mit Hilf vo de CDU und de AfD zum Minischterpräsident gwehlt worde

Berüehmti Kulturstätta im Land sind vor allem Weimar und d Wartburg, aber ou s hischtorisch Erfurt mitam Erfurter Dom und dar Krämerbruck. Jena gilt als Bildungs- und Forschungszentrum vo Thüringe.

Mer zällt Thüringe zu Mitteldütschland. S Land mit re Flächi vo 16.172,10 km² mit re maximale Usdehnig vo 160 und 198 Kilometer in Nord-Süd- bzw. West-Ost-Richtig gränzt an Hesse, Bayern, Sachse, Sachse-Ahalt, Nydersachse. De höchst nadürlig Punkt isch de Groß Beerberg (982,9 Meter ü. NN), de diefst isch de Unstrutflüetgrabe (hochdütsch Unstrutflutgraben) mit 114 Meter über NN.

Die erschti Erwähnig isch im Johr 380 als "Thoringi" gsi, allerdings hät mer e über 350 000 Johr alts menschligs Skelett gfunde, wo e friehneri Sydlig bewyst.

721 hät e spötere Mainzer Bischof e Dom an de Stell errichte lo, wo hütt de Erfurter Dom stoht. Ab 1067 sin d Ludowinger z Thüringe gsi. Si ghöre zu de wichtigste Herrscher vom Heilige Römische Rych. Ab em Mittelalter isch Thüringe im Bsitz vo verschidene Herrschergschlächter und drum uf e ganzi Räie vo Staate uuftäilt gsi "(Thüringischi Staate)".

De Martin Luther isch 1521/22 uff de Wartburg versteckt gsi und hät d Bible übersetzt. Drüü Johr spöter hät z Thüringe wäge de Reformationsbewegig de Puurechrieg agfange.

1597 isch d Glasveredelig züe-n-re Thüringer Tradition worre. E ähnligi Tradition isch d Herstellig vo Porzellan. Säll isch 1760 widderentdeckt worre.

Ab öppe 1780 isch Weimar es Zäntrum vo de tüütsche Klassik worde; me redt drum vo de „Weimarer Klassik“. Di regierend Herzogin Anna Amalia und ire Soo, de Karl August, händ Schriftsteller wie de Johann Wolfgang von Goethe oder de Friedrich Schiller a ire Hof gholt. Au d Universität Jena isch ab däre Zyt mit em Johann Gottlieb Fichte, em Friedrich Wilhelm Joseph Schelling und em Georg Wilhelm Friedrich Hegel birüemt worde, und d Jenaer Romantik um Dichter wie de Novalis, de Clemens Brentano oder de Friedrich Schlegel händ doozmaal für ganz Tüütschland gsäit, wos duregaat.

Im Tüütsche Rych vo 1871 häts z Thüringe die Staate ggää:

Nach em Sturz vo de tütsche Monarchy 1918 im Gfolg vom verlorene Eerschte Wältchrieg isch us de verschidene thüringische Staate 1920 s nöi "Land Thüringe" mit de Hauptstadt Weimar gründet worde. Im Jahr 1919 isch z Weimar di republikanisch Verfassig vom Tütsche Rych bschlosse worde, drum redt me vo de "Weimarer Republik".

Im Zwäite Wältchrieg isch Thüringe im Verglych mit andere Länder relativ wenig Opfer vo Luftagriff worde, drum isch öppe Erfurt bis hüt e wunderschöni alti Stadt. S Land isch zeerscht vo den Amerikaner bsetzt worde, aber die händs dänn de Russen abträtte.

1945, nach de Nazi-Zyt, isch s Land Thüringe nöi ggründet worde, dasmal mit prüßische Gebiet abgrundet. 1949 isch es dänn es Land vo de nöie DDR worde, aber nu vier Jaar drufabe im Raame vom «demokratische Zäntralismus» i di drei Bezirk Erfurt, Gera und Suhl uftäilt worde, und gwüssi Täil sind a anderi Bezirk gfalle.

Nach em Fall vo de Berlyner Muur isch 1990 de hütig "Freistaat Thüringe" ggründet worde. Sit de Widervereinigung 1990 ghört er zur Bundesrepublik Tütschland und hät Erfurt als Hauptstadt. Weimar und d Wartburg sin 1998 bzw. ’99 zum UNESCO-Wälterb ernännt worde.

De Freistaat Thüringe isch e parlamäntarischi Republik. D Verfassig isch vo 1993 (mit e paar Änderige sit do).

De „Thüringer Landtag“ hät reguläär 88 Mitglider plus e paar mee wäge Überhang- und Uusglychsmandat und wird vom Volch uf amig föif Jaar gwäält. Är erlaat d Gsetz und lueget de Landesregierig und de Verwaltig uf d Finger.

Tiräkt cha s Volch mit eme «Bürgeraatraag», eme «Volchsbigeere» und eme «Volchsentschäid» mitrede.

Di „Thüringisch Landesregierig“ wird vom Minischterbresidänt aagfüert, wo vom Landtag gwäält wird. De Minischterbresidänt holt (und schickt) d Landesminischter, wo jede eme Landesminischterium vorstaat. D Landesregierig bruucht e Meerhäit im Landtag, wo si understützt, suscht mues si zruggträtte. Gstürzt wärde cha d Landesregierig aber nu, wänns im Landtag e Meerhäit git, wo parat isch, en anderi Regierig z understütze (konschtruktyvs Mistrouesvotum).

S Verfassigsgricht ghäisst „Thüringische Verfassigsgrichtshof“; es hät de Sitz z Jena. Di ordentlich Grichtsbarkäit lyt bim Oberlandesgricht, wo au z Jena syn Sitz hät, de vier Landgricht z Erfurt, z Gera, z Mühlhausen und z Meiningen und dänn de öppe zwäi Totzed Amtsgricht. Dezue ane chömed d Fachgricht i de Beräich Aarbet, Finanze, Sozials und Verwaltig.

D Verwaltigsgliderig vo Hesse isch die:


Vo 1952 bis 1994 sinds 35 Chräis gsy, sit do 7 – und me studiert wyter dra ume, was me na ales chönt ändere.

No bis vor wenige Johr hät s z Thüringe vor allem chleineri Betrieb gha, wo traditionelle Branche aghört hän. In letschter Zit nemme Undernehme, wo uff neueri Technologye setzt, gstyge. Zu sälle Undernehme ghöre z. B.
Au als Logistik-Standort isch Thüringe beliebt.

D Wirtschaftspolitik trait dezüe by, dass solchi Undernehme gfördert und d Gründig devo understützt wird. Au dodurch, dass Thüringe mitte in Europa/Dütschland litt und über d Autobahn güet erreichbar isch, hät s Land Züekunftschance.

Di sprochwüsseschaftligi Kommission vo de Sächsische Akademy vo de Wüsseschafte z Leipzig underscheidet z Thüringe nün regionali Mundarte; vo denne ghöre sybe züe de Thüringisch-Obersächsische und zwei zu de Mainfränkische Dialektgruppe ghöre. D Übergäng zwüsche selle einzelne Dialäkt sin fließend.

Zentralthüringisch wird in de Mitti vom Land um Erfurt, Arnstadt, Ilmenau, Gotha, Bad Langensalza und Sömmerda gschwätzt. Nördlig folge Nordthüringisch um Mülhuse, Nordhuse, Sundershuse und s Eichsfeld sowie Nordostthüringisch um Artere. Östlig ans Verbreitigsgebiet vom Zentralthüringisch gränzt s Ilmthüringisch um Weimar, Jena, Rudolstadt und s Schwarzdal, wo widderum östlig ins Südostthüringisch übergoht. Im Oste vom Land wird di Ostthüringischi Mundart gschwätzt, vor allem im Holzland und um Alteburg umme. Im Ruum Ysenach-Bad Salzunge hät mer Westthüringisch, wo scho Ähnligkeite zum Hessische Dialekt hät. Südlig vom Rennsteig lyge di mainfränkische Sprochgebiet mit Hennebergisch und Itzgründisch.

Di gnännte Dialäkt werre durch ähnligi Merkmol vereint, wo vo West noch Ost immer meh füretrette. Di beide fränkische Dialekt sin dütlig anderscht.

Im nördlige Eichsfeld schwätzt mer e niderdütsche Dialäkt vom Ostfälische.



</doc>
<doc id="21160" url="https://als.wikipedia.org/wiki?curid=21160" title="Saarland">
Saarland

S Saarland isch eins vo de 16 Bundesländer vo Dütschland und hät rund 1'054'580 Ywohner uff re Flächi vo 2'568,65 km². D Hauptstadt isch Saarbrücken – im Ortsdialäkt "Saarbrigge" – und hät knapp 200'000 Ywohner.

S Saarland isch im Weste bis Südweste vo Dütschland, umschlosse vo Rhyland-Pfalz. Staate, wo agränze, sin Frankrych und Luxeburg.

De bekanntest Fluss isch d Saar (vo derre chunnt au de Name vom Land und vo de Hauptstadt). Sälle Fluss mündet in d Mosel.

Di erschti menschligi Besydlig isch vor etwa 100'000 Johr gsi.

999 isch Saarbrigge zum erschte Mol in re Schenkigsurkunde an Metz als "Sarabruca" erwähnt. Spöter hän sich e Hufe chleineri Territorie bildet. Sälli sin insgsamt größer gsi wie s hüttige Saarland. Im Johr 1575 sin si reformiert worre. Ende 17. Johrhundert hät Frankrych ei Provinz us ne gmacht.

E Johrhundert spöter hän d Truppe vom Napoleon d Gegend bsetzt. Noch em Wiener Kongress isch es 1815 an verschydeni anderi Rych cho.

Noch em Erschte Wältchrieg isch es wägem Versailler Vertrag under em Name Saargebiet faktisch a Frankrych cho, formal aber under de Verwaltig vom Völkerbund gstande. Noch re Volksabstimmik 1935 isch es aber zum Dütsche Rych ggange. 1947 hät s no mol zu Frankrych gwechselt.

Am 1. Januar und 6. Juli 1955 wird s Saarland politisch bzw. wirtschaftlig ruckglydert. In de druff folgende Zit hät mer s Saarland an s System vo de BRD abasst. Wäge re Krise hät in de 70er-Johr e Strukturwandel stattgfunde. In de 80er hät sich di wirtschaftligi Situation bi-n-re SPD-Regierig verbessert. 2003 hät mer s sogar als „dynamischsts Bundesland“ bezeichnet, wyl d Entwicklig schneller stattfindet wie in de andere Länder.

S Saarland isch 2003 und 2006 als „wirtschaftlig-dynamischstes Bundesland vo Dütschland“ uszeichnet worre. Noch de Krise in de Montanindustry hät s e Strukturwandel ge und s Saarland hät Spitzeplätz kriegt. Bstimmti Branche sin vo de Regierig gfördert worre, usserdem hät s im Bildigswese Reforme ge.

E eiheitlige Dialäkt git s im Saarland nit. Mer underscheidet einersits Moselfränkisch und Rhyfränkisch. Zwüsche denne beide Dialäkt isch d das-dat-Linie verlaufe, wo hütt aber wäge de Mobilität nümmi genau zeichnet werde cha. Friehner isch si knapp über Saarbrigge quer durch s Land verloffe und mer hät sogar verschydeni Stroßeberych vonenand tränne chönne. Hütt git s ehner drei Sprochlandschafte, d. h. Mosel-, Rhyfränkisch und e Vibrationsruum. Allerdings wird im Oste zum Deil au e westpfälzische Dialäkt gschwätzt. Di beide obe gnännte Dialekt werre glychzitig au z Lothringe näbedra gschwätzt. Drum isch d Bezeichnig "Saarbrigger Platt" e verbreiteti Bezeichnig.

Dokumäntiert wird d Saarländer Mundart zum einten im Rhynische Wörterbuech und zum andere ganz bsunders dur di vile Publikatione vo der Edith Braun (1921–2016).



</doc>
<doc id="21161" url="https://als.wikipedia.org/wiki?curid=21161" title="Hessen">
Hessen

Hesse (dt. "Hessen") isch e Bundesland in de Mitti vo Dütschland. S hät etwa 6 Millione Ywohner und e Flächi vo 21'000 km². Hauptstadt isch Wysbade.

Hesse hät e maximali Nord-Süd-Usdehnig vo 260 Kilometer und e maximali Ost-West-Usdehnig vo 170 Kilometer. D Flächi isch 21.114,94 km². Hesse gränzt an d Bundesländer Thüringe, Bayern, Bade-Württeberg, Rhyland-Pfalz, Nordrhy-Westfale und Nydersachse.

E Deil vo de Mitteldütsche Gebirgsschwelle ghört zu Hesse. Wäge denne losst sich s in sechs Gebirgslandschafte ydeile:
Hesse hät e rächt milds Klima.

Hesse under de dütsche Bundesländer hät mit 40% de höchst Adeil an Wald.

Gwässer sin de Rhy im Weste, d Lahn, de Main und d Werra.

Hesse isch e parlamäntarischi Republik. D Verfassig datiert vo 1946 (mit Änderige sit do).

Di „Hessisch Landesregierig“ wird vom Minischterbresidänt gläitet, wo vom Landtag gwäält wird. De Minischterbresidänt ernännt d Landesminischter, wo jede eme Landesminischterium vorstaat. D Landesregierig bruucht e Meerhäit im Landtag, wo si understützt, suscht mues si zruggträtte.

De „Hessisch Landtag“ hät 110 Mitglider und wird vom Volch uf amig föif Jaar gwäält (sit 2003, voranen uf vier Jaar). Är erlaat d Gsetz und lueget de Landesregierig und de Verwaltig uf d Finger. Änderige vo de hessische Verfassung müend i jedem Fall vors Volch.

Uusgschaffeti Gsetz chönd au vomene Zwänzgischtel (aso 5 %; bis 2018 händs müese 20 % sy) vo alne Waalbirächtigte voorgschlage wäärde. Wänn de Landtag dää Vorschlaag abänderet oder abläänt, gits e Volchsabstimig. Dass de Voorschlaag dänn as vom Volch aagnaa gilt, müend zmindscht en Viertel vo alne Stimmbirächtigte zuegstume haa (die Yschränkig häts bis 2018 nöd ggää gha).

S Verfassigsgricht ghäisst „Staatsgrichtshof vom Land Hesse“; es hät de Sitz z Wiesbaden. Di ordentlich Grichtsbarkäit lyt bim Oberlandesgricht mit Hauptsitz z Frankfurt am Main, de nüün Landgricht und de öppe vier Totzed Amtsgricht. Dezue ane chunt d Fachgrichtsbarkäit.

D Verwaltigsgliderig vo Hesse isch die:

Noch re Umfrog under 3000 Undernehme isch festgstellt worre, dass Infrastruktur und Förderigspolitik z Hesse dütschlandwyt am meiste gschätzt werde; usserdem sin d Undernehmer z Hesse zimli optimistisch (16 % erwarte z Hesse e Verbesserig, Durchschnitt isch 12 %). Wäge de Wirtschaftspolitik git s gnüeg Areiz zum Gründe vo Undernehme. Im «Erfolgsindex» stoht Hesse vor Bade-Württeberg an erschter Stell.

Lut re Studie wird sich Hesse in de nächschte Johr wyter steigre.

Frankfurt am Main isch für Hesse bezüglig Verchehr am wichtigste. Do git s zum Bispyl de Flughafe und de Frankfurter Hauptbahnhof mit durchschnittlig 150'000 bzw. 350'000 Gäst däglig. S Frankfurter Chrüz durchfahre pro Dag etwa 330'000 Fahrzüg.

Bis 1264 isch d Landgrafschaft Hesse vo de Ludowinger regiert worre. D Sofie vo Brabant hät s rych Hesse vo Thüringe abtrännt; Hauptstadt isch 1277 Kassel worre. Denooch isch Hesse mehrmols deilt worre.

Under em Philipp em Großmietige, Landgraf vo 1509/1518 bis 1567, isch Hesse widdervereinigt und evangelisch worre. De Landgraf hät au Universitäte ygfiehrt. Nach sym Tod isch Hesse aber wider i verschideni Staaten usenandgfale; langfrischtig überläbt händ Hessen-Darmstadt (im Süüdtäil und i de Mitte vo Gsamthesse; ab 1806 es Großherzogtum) und Hessen-Kassel (im Nord- und Oschttäil vo Gsamthesse; ab 1803 es Kurfürschtetum).

1866 isch s Kurfürschtetum Hesse-Kassel nach em Tüütsche Chrieg vo de Prüüßen annektiert woorde. S Grooßherzogtum Hesse-Darmstadt häts aber na bis 1918 ggää, und us däm isch am Schluss vom Eerschte Wältchrieg, nach der Uusrüeffig vo de Republik 1918, de «Volchsstaat Hesse» woorde.

Im Zweite Wältchrieg händ di Alliierte bis 1945 Frankfurt, Darmstadt, Gießen und Kassel bombardiert und di hischtoorische Zäntre vo dene Stedt i Schutt und Äsche gläit.

1946 isch s hüttig Land Hesse ggründt woorde. Zeerscht häts de Name „Großhessen“ ghaa, wils us em früenerige Grooßherzogtum bzw. Volchsstaat Hesse-Darmstadt (ooni Rhyhesse), em früenerige Kurfürschtetum Hesse-Kassel, em Oschttäil vom früenerige Herzogtum Nassau – Kassel und Nassau sind ab 1866 zur prüüßische Provinz Hessen-Kassel zämegschlosse gsy – und em früenerige Fürschtetum Waldeck zämegstiflet woorden isch. Sit de Gründig vo de Bundesrepublik Tüütschland im Jaar 1949 isch Hesse es Bundesland daadevoo.

De hessisch Dialäkt isch e dütschi Mundart, wo durch de Adeil an de hochdütsche Lutverschiebig als mittelhochdütschi Mundart kennzeichnet isch. Hessisch bildet zämme mit em Pfälzische uff de eine und me Mischgebiet zwüsche Hessisch, Pfälzisch, Alemannisch und Ostfränkisch im Rhy-Main-Neckar-Ruum uff de andere Site s Rhyfränkisch. Au Lothringisch wird deilwis zum Rhyfränkische zällt.

S Fehle vom Übergang vo p >(p)f (Appel statt Apfel) kennzeichnet s Rhyfränkisch zämme mit em Moselfränkische und em Ripuarische als westmitteldütschi Mundart.



</doc>
<doc id="21162" url="https://als.wikipedia.org/wiki?curid=21162" title="Griechenland">
Griechenland

Griecheland (griechisch früener/formell Ελλάς "Hellás," hütt/umgangssprochlig Ελλάδα, "Elláda;" amtligi Vollform: Ελληνική Δημοκρατία "Hellenischi Republik") isch e Staat z Europa uff em Balkan. Hauptstadt un gröschti Stadt isch Athen.

Griecheland litt an de südöstlige Grenze vo Europa. S Staatsgebiet erstreckt sich vom 20. bis zum 28. östlige Breitegrad und vom 35. bis zum 42. nördlige Längegrad; es litt in de Zitzone MEZ+1 und grenzt an Albanie (282 Kilometer Grenze), d Türkei (206 km), Nordmazedonie (246 km) und Bulgarie (494 km).

Zwei Drittel vo de Flächi vo Griecheland cha mer als gebirgigs oder hügeligs Land bezeichne. Höchste Berg isch de Olymp (i de Provinz Makedonie) mit 2'917 Meter.

S Land litt im östlige Mittelmeer zwüschem Ioniasche Meer, em Lybische Meer und der üAgäis. Es ghöre über 9.841 Insle dezüe, die meischte in der Ägäis; vo denne sin aber numme 114 bewohnt. Züe de wichtigste Insle ghöre zum Bispyl Kriti, Rodos, Kérkyra und Kefallonia.

Griecheland hät 4000 Kilometer Küstelängi; mit de Insle zämme sin s etwa 15'000 km. De längst Fluss isch de Aliakmon mit 297 Kilometer.

S Gebiet um d Hauptstadt Athen isch starch überbout.

S Kulturland wird wie folgt gnutzt:

S Land isch in 13 Verwaltigsbezirk glydert:

Griecheland isch scho vor 4000 Johr besydelt gsi. Sällemols sin d Hellene dört gsi und hän d Umgebig vom Atlantik bis zum Kaukasus erforscht. Im Mittelmeerruum, z Nordafrika und z Chleiasie hän d Grieche vyli neui Sydlige gründet; um s 5. Johrhundert vor Chrischtus umme hät s Stadtstaate ge, de gröscht devo isch Athen gsi. In d Gschicht ygange isch de Sieg über d Perser uss säller Zit. Nit lang denoch hän si de Großdeil vo de dörtmols bekannte Wält erobert.

146 vor Chrischtus isch Griecheland an d Römer gfalle. 330 noch Chrischtus hät de Kaiser Konstantin d Hauptstadt vom Riich uff Konstantinopel verlegt. Di Griechischi Sproch hät Yfluss uff d Christe gnoh.

1453 isch Griecheland an d Türke gfalle. Erscht vierhundert Johr druff hän d Grieche agfange, für ihri Unabhängigkeit z kämpfe. 1821 hän si dodemit agfange; 1828 hät e chleine Deil vom ehemolige Griecheland d Unabhängigkeit kriegt. 1915 ischs z Völkermord an de Pontosgrieche im Osmanisch Riich chuu. De letscht Deil vom hüttige Griecheland, d Dodekanes-Insle, hän d Türke noch em Zweite Wältchrieg zruckge mieße.

Im Zweite Wältchrieg hät Griecheland zwar gäge s Königriich Idalie gwunne, isch aber vo de Dütsche bsetzt worre. Uff de Wältchrieg isch e Bürgerkrieg gfolgt. Sit de Abschaffig vo de Monarchy 1975 isch Griecheland e Republik.

Zämme mit de portugysische ghört die griechischi Wirtschaft züe de schwächste vo de EU. De Yfluss vo de Landwirtschaft prägt di griechischi Wirtschaft. S wird vor allem Tabak abaut, aber au Weize, Orange, Olive und Baumwulle. Zudem wird sit Afang 80er Erdöl gwunne. In de Industry sin Metall, Nahrigsmittel und chemischi Produkt di wichtigste Branche. De Dienschtleistigssektor macht näbe denne beide Sektore aber de gröscht Deil (2/3) vom BIP us. D Branche Tourismus bringt Griecheland vyli Ynahme; s chömme pro Johr ca. 12 Millione Touriste.

Vo de 4,94 Millione Erwerbstätige schaffe 3,2 Prozänt im Berych Landwirtschaft, 20,6 im Industry- und 76,3 Prozänt im Dienschtleistigssektor. 8,4 Prozent vo de Bevölcherig sin arbetslos, s Bruttoinlandprodukt isch (2007) 326,4 Milliarde US-Dollar hoch gsi.




</doc>
<doc id="21163" url="https://als.wikipedia.org/wiki?curid=21163" title="Algerien">
Algerien

Algerie (, tamazight ⴷⵣⵣⴰⵢⴻⵔ "Dzayer" oder ⵍⵣⵣⴰⵢⴻⵔ "Ldzayer"; amtlig , uf ) isch ä Schdaat im Nordweschte vo Afrika. Algerie, s mittlere vo de Maghrebländer, isch noch em Sudan und vor der Demokratische Republik Kongo s zweitgröscht Land vom afrikanische Kontinänt.

Algerie litt z Nordwestafrika. Im Norde vom Land litt s Atlasgebirge, im Süde d Sahara. De höchst Punkt isch uff em Tahat (3005m). Land macht 100 Prozänt vo de Gsamtflächi us; vom Meer ghört nüt dezüe.

De nördlig Deil vo Algerie nännt mer de "Mittler Maghreb". Er macht etwa 10 Prozent vo de Flächi vom Staat Algerie uß. Im Süde ligt d Sahara. Sie werde durch d Schotts abgrenzt. Algerie wird in 48 Provinze ydeilt.

Bis zum 16. Johrhundert hät mer Algerie nit als Eiheit alüege chönne. Mer hät numme fruchtbari Gebiet im Norde vom Land z erobre versüecht; vyli Ussenandsetzige hän rund um Karthago stattgfunde. Im Alterdum isch Algerie Deil vom Römische Rych gsi. Im 5./6. Johrhundert isch de Vandalekönig Geiserich Herrscher gsi, um 600 hät Algerie zu Byzanz ghört, hundert Johr spöter isch es vo de Araber erobert worde. In de Folgezit hän sich unabhängigi Stadtstaate bildet; Algier isch spöter züe-n-re wichtige Stadt worre.

Under anderem wäge de algerische Seeräuber, wo im Mittelmeerruum gfürchtet gsi sin, hät Frankrych Algerie um 1830 erobert. Ab 1864 hän die Ygeborene Wyderstand gleistet und hän Algerie während em dütsch-Französische Chrieg gröschtedeils zruckerobert. D Franzose hän do druff hy e Landesversammlig ygrichtet, was aber numme no zu meh Protest vo de Algerier gfiehrt hät. Frankrych hät bis zum "offene Uffstand" 1954 sini Macht erhalte chönne. De Ben Bella hät die "nationali Befreiigsfront" yberüefe und gege d Franzose kämpft. D Besatzigsarmee z Algerie hät zu me Militäruffstand gfiehrt. Im Septämber 1959 hät de General Gaulle Algerie d Selbschtbstimmig abotte. Am 5. Juli 1962 isch Algerie schliesslig unabhängig wore.

1991 hät mer die Islamischi Heilsfront, wo d Wahle sunsch gwunne hätt, verbotte. Sither werre Dörfer plündert und ihri Bewohner verstümmelt. Lut Regierig sin die islamistische Fundamentaliste do dra schuld; wyl mer si aber no nit gfasst hät, isch de Tourismus fast verschwunde. Des hät sich durch d Entfiehrig vo-n-re Touristegruppe im Johr 2003 verschlimmert.

Erdöl und Erdgas sin di wichtigsti Branche vo Algerie. Sälli Branche macht 35 Prozent vom BIP und 75 Prozent vo de Staatsynahme us. De hoch Ölprys chunnt Algerie gläge; d Staatsynahme sin um d Johrdausendwend um 5% gstyge. D Staatsverschuldig isch im Johr 2007 entschyde gsunke; wäge frieher Ruckzahlig hät mer si vo 16,4 uff 4,7 Milliarde US-Dollar senke chönne.

Obwohl d Ynahme hoch sin, git s vyl z wenig Arbet. Drum isch d Schaffig vo Arbetsplätz scho sit de 80er-Johr e Projekt vo de Regierig, s isch aber durch de Terror in de 90er underbroche worre. D Privatisierig vo Banke und Staatsbetrieb fallt wäge de Arbetslosigkeit schwer. 2001 sin 27,3 Prozent vo de Bevölkerig arbetslos gsi, 2005 numme no 15,3, 2006 12,3%. Im Johr 2007 isch si widder gstyge und hät 13,8% erreicht. Über 70 Prozent vo de Arbetslose sin under 30.

Öbbe 70% vo dr Bevölkerig si Araber und 30% verschiedeni Berberschtämm, wo zum Deil arabisiert si. Die Volksgruppe düen in de letschte Johrzähnt immer meh mitenander verschmelze, so dass es hützudag schwer isch än Algerier emä beschtimmte Schtamm zuzordne, wil immer meh arabische und au berberischi Wurzle hai. D Zahl vo de Europäer isch noch der Unabhängigkeit bis uf öbbe 20.000 gsunke. D Bevölkerigsverdeilg z Algerie isch sehr ungliich. 96 % vo de Iiwohner läbe im Norde auf emä Fümftel vo der Schtaatsflechi. Über d Helfie (2003 58,8 %) wohne in Schdedt, wo hauptsächlig im Küschteberiich liige. Die hochi Uuswanderigsquote isch hauptsächlig uf fehlendi Arbetsmöglikeite und dr waggsend Bevölkerigsdruck zruggzfüehre; schätzigswiis 2,3 Millione Algerier läbe im Usland, drvo über 1,5 Millione z Frankriich, wo si d Hauptverdräter vom Islam si. Die Algerier si ä jungs Volk; 33,9 % vo der Bevölkerig si 2003 under 15 Johr alt gsi.

In de Mitti vom Land werre arabischi Dialäkt gschwätzt. Si ghöre im Oste zum Deil scho zum Tunesisch-Arabische, ansunschte zum algerisch-arabische. Abglägeneri Gegende hän au Sprächer vo Berbersproche (vor allem Kabylei), Schnawa und Schawia.



</doc>
<doc id="21164" url="https://als.wikipedia.org/wiki?curid=21164" title="Adjektiv">
Adjektiv

E Adjektiv, uff Dytsch au Eigeschafts- oder Bywort isch e Wortart, wo d Bschaffeheit vo me konkrete Dink, re abstrakte Sach, me Vorgang o.Ä. beschríbt. 

Adjektiv könne uff vier Arte brucht werde:

Im Alemannische erfolgt d Deklination vo Adjektiv noch em folgende Schema:

D Deklination isch dialæktabhängig.

E Adjektiv ka gsteigert werde. Normalerwís stoht e Adjektiv im Positiv (z. B. schön, groß, vyl). Mer ka aber d Wirkig verstärke (Komparativ: schöner, größer, meh) oder sogar als s Maximum anestelle (Superlativ: am schönste, am gröschte, am meiste).

Zur Bildig vom Komparativ wird s Suffix "-er" aghänkt. Wenn de letscht Vokal e "a, o" oder "u" isch, no wird er oft zu me Umlút (ä/ö/ü). De Superlativ wird durch s Suffix "-ste (-schte)" bildet. Wenn ans Adjektiv e Komparativ- oder Superlativsuffix aghänkt worre isch, no wird s wie in de Tabelle dekliniert.

In andere Sproche (z. B. Idaliænisch benissimo = "am allerbeste") git s zudèm e Elativ, wo mer au "absolute Superlativ" nænnt. S handelt sich dodeby um e verstärkti Form vom Superlativ.


Referenze:


</doc>
<doc id="21165" url="https://als.wikipedia.org/wiki?curid=21165" title="Konjunktion">
Konjunktion

Konjunktione sin e Undergruppe vo de Partikle und ghöre dodemit zu de únflektierbare (= únveränderliche) Wörter. Sí verbinde Deilsätz, Einzelwörter, Satzglyder oder Deilwörter mitenand:

Anstell vom "und" in sælle vier Funktione ka au e anderi Konjunktion stoh, z. B. "odder, aber, denn, ..."

Mer ka Präpositione noch Gebruch in verschydeni Klasse ydeile.

Mer ka Konjunktione aber au noch de Bedytig ydeile. Deno ergænn sich dí folgende Gruppe:


Alemannische Satzbau, Relativsatz


</doc>
<doc id="21166" url="https://als.wikipedia.org/wiki?curid=21166" title="Pronomen">
Pronomen

Pronome, uff Dytsch "Fürwörter", sin e Wortart, wo anderi Wörter, meistens Nome, ersetze oder begleite dien. Im erschte Fall diene sí dezüe, stilistisch únschöni Widderholige z umgoh. Mer deilt d Pronome in d Klasse Personalpronome, Possessivpronome, Reflexivpronome, Demonstrativpronome, Relativpronome, Interrogativpronome, Indefinitpronome und Artíkel y.

D Personalpronome oder dí persönlige Fürwörter ersetze de Spræcher, dí agsprocheni oder dí besprocheni Person (1./2./3. Person). Sí könne flektiert werde:

<nowiki>*</nowiki> E Bsunderheit vom Alemannische isch, dass d Forme, wo in de Tabælle mit me <*> kennzeichnet sin, als betonti Satzglyder e anderi Form aneh könne (en>ihn, em>ihm, re>ihre, ne>ihne). Zudèm könne "myr" und "ihr" noch me Verb zu de verkürzte Forme "mr" und "r" werde; "du" wird am Satzafang oft zu "de" odder "dr".

Sælli Pronome stönn vor em Nome, wo sí sich druff beziehn und zeige de Bsitz a. Zu derre Gruppe ghöre d Pronome "my, dy, sy, ihr, unser, euer, ihr". Abgwandelti Forme, namentlig "míns, díns, síns, ihrs, unsers, euers, ihrs" (bzw. wyblig "míni, díni ..." und männlig "míne, díne, ...") kömme immer ohni Nome vor.

Reflexivpronome verwyse uff s Subjekt zruck. Allerdings stönn sí im Gegesatz zum Subjekt im Akkusativ oder Dativ. Dodezüe ghöre dí in de Tabelle uffglistete Wörter.

Mit de Demonstrativpronome wird mit Betonig uff öbbis oder öbber verwyse. In de Satzmelody sin sí meistens betont.

Zu de Demonstrativpronome ghöre z. B. der/dä, die, des und sæll(-e/-i)

D Interrogativpronome stönn am Afang vo me Frogèsatz. Dodezüe ghöre z. B. was, welle, wer, wiso, wänn.

Relativpronome sin oft formglych mit de Interrogativpronome. Sí stönn allerdings am Afang vo Relativsätz; wenn e Satz durch e Interrogativpronome ygleitet wird, no wird er immer zu me Næbesatz.

Durch de Ysatz vo Indefinítpronome blíbt des, was mer meint, únbstimmt. Indefinítpronome sin zum Bíspyl alli, niemerts, immer, neume, kei, mer.

Artikel sy ke Pronome. Si stönn in Verbindig mit me Nome und drücke syni Definitheit (Linguistik) uus. Mit em Artikel setzt mer des, was mer meint, für de Züehörer in Beziehig und markiert öbbis als


</doc>
<doc id="21171" url="https://als.wikipedia.org/wiki?curid=21171" title="Eggingen">
Eggingen

Egginge (amtlig "Eggingen") isch e Gmeind im Landchreis Waldshüet z Bade-Württeberg. Si ghört de verybarte Verwaltigsgmeinschaft mit de Gmeind Wüetöschinge a.

Egginge litt im Wüetachdal un erstreckt sich uff re Flächi vo 1'397 Hektare uff 417 bis 643 Meter über NHN. S bstoht uss de ehemolige Gmeinde Ober- und Underegginge, wo 1971 zum hüttige Egginge vereint worre sin.<br>De Süde vo de Gmeind gränzt an d Schwiz; uff Zürri fahrt mer ca. 30 Minute.
In de Römerzit isch durch s hüttige Egginge e Handelsstroß verloffe; sällewäg isch - noch de römische Sydlig, wo durch Fünd belegt isch - di keltisch-alemannischi Sydlig entstande. Si isch 888 als "Erchinga" zum erschte Mol urkundlig erwähnt worre und sällemols Eigetum vom Graf Adelbert II. gsi. Witeri Erwähnige sin:
Wôrend d Bezeichnig "Obereggingè" sich durrègsetzt hèt un bis hüt (Stand: 2014) vowendet wörd, isch uss "Nydereggingè" "Untereggingè" worrè.
Plündert und beschädigt worre isch s Dorf durch de Schwizerchrieg, de Burechrieg und de Drißigjöhrig Chrieg. No-n-emol e Zerstörig hät im Mai 1854 durch e Brand stattgfunde, genauso durch de Erscht und Zweit Wältchrieg. 1875 isch e Ysebahnlinie baut worre. 1974 isch d Gmeind im Zug vo de Gmeindereform uss Ober- und Untereggingè zämmegsetzt worre. Diè ab 1975 neu formyrti Gmeind "Eggingè" bildet è Vowaltigsgmeinschaft mit dè Gmeind Öschingè un isch somit de facto trotz dè bescheidenè Größi vom Dorf selbschtändig blibbè.

Ergebnis vo dr Landdagswahle sit 2006: 

S Wappe isch vertikal zweideilt. Links zeigt's e Fluss (d Wuètè uff wißem Grund, rächts e goldige Bär uff rotem). De link Deil chunnt vom Underegginger Wappe, de rächt vom Obereggener. Uff em Undereggener Wappe isch näbe de Wüetach au e Bündel Getreide, wo uff d Agrarwirtschaft hywyse soll. De Bär chunnt vom Chloster St. Galle.

D Wappe vo de beide ehemolige Gmeinde:
D Wirtschaft konzentriere sich um s Ortszäntrum, so z. B. d Sparkasse, s Roothus, d Schüel, d Bost, de Chindergarte etc. S handelt sich dodeby vor allem um chleineri Betrieb.

Egginge litt an de B314, wo d Hochrhyaudobahn A98 mit em Audobahnchrüz (Hohetwiel) A81 verbindet.

Durch de Ortsdeil Underegginge verlauft di bekannti Wuètèdalbaan, wo's im Momänt aber numme Züebringerverchehr (dè sog. "Wizè-Pendel") züe de Museumsbahn uff Wizè git.




</doc>
<doc id="21176" url="https://als.wikipedia.org/wiki?curid=21176" title="Formazza">
Formazza

Pomatt, am Oort sälber (uf dr èrschde Silbe betoont) Pumatt (idalieenisch "Formazza," piemont. "Formassa," lomb. "Furmaza"), isch e Walsergmai im Eschetal (ital. "Val d’Ossola," lomb. "Val d’Ossula"), em Daal vù dr "Riis" (ital. Toce, dt. Tosa), in dr idalieenische Provinz Verbano-Cusio-Ossola (VB), Region Piemont.

Noochbergmaine vù Pomatt sin Baceno ùn Premia im Piemont, Gurin, Bedretto ùn Cevio im Tessin ùn Bì, Reckige-Glurige ùn Üerliche im Wallis.

Wie vyyli Gmaine in dr Alpe bschdood Pomatt us vyyle chlaine Wyyler. Die Wyyler zien sich s Riisttal ùfe.

Zwische "Unnerschtalde" ùn "Schtaafuwald" lyd e 300 Meter hoochi Daalschtabfle, dr "Schtalde". Ooberhalb vù dääre Schdabfle haisd s Daal "Pomattertal" (ital. Val Formazza), ùnderhalb "Valle Antigorino".

Bi Frütt lyd dr "Früttfall" (Cascata del Toce), e 143 Meter hooche Waserfal. Syder as dr "Moraschgsee" (ital. Lago di Morasco) ùfgschdaud wooren isch, fierd dr Waserfall aber nùme no zydwyys Waser.

Di wichdigschde Bäärg im Bied vù Pomatt sin "Bannhore" (Corno di Ban, 3028 m), "Brunnihore" (Corno Brunni, 2862 m), "Chaschtelhore" (Kastelhorn, 3128 m), "Elschuhore" (Pta. Elgio, 2837 m), "Grieshore" (Gries, 2928 m), "Himelbärg" (M. Himel, 2807 m), "Hosannhore" (Pta. Sabbione, 3128 m), "Marchhore" (Markhorn, 2962 m), "Mùntledü" (Cno. Mutt, 2782 m), "Ofähore" (Pta. d'Arbola, 3373 m), "Rotetalhore" (Pta. Valrossa, 2968 m), "Tällihore" (Cno. Talli, 2703 m).

Di wichdigschde Päss sin "Griespass" (Passo del Gries, 2468 m), "Grinerchälli" / "Griner Furkä" (Passo di Bosco, 2419 m) ùn "San Jakùm" (Passo di S. Giacomo, 2313 m).

S ganz Joor bewoond sin nyyn Wyyler: "Unnerschtalde" / "Ùnnerum Schtalde" / "Ùndrum Schtaalde" (ital. Foppiano) ùf 900 m, "Schtaafuwald" / "Schtafelwald" (ital. Fondovalle) ùf 1220 m, "In där Mattu" / "An där Mattu" / "Zer Chilchu" (ital. Chiesa) ùf 1234 m, "Tuffalt" (ital. San Michele) ùf 1257 m, "Waalt" (ital. Valdo) ùf 1270 m, "Zum Schtäg" (ital. Ponte) ùf 1280 m, "Brendu" (ital. Brendo) ùf 1310 m, "Gurfèllu" / "Gurfèllè" (ital. Grovella) ùf 1334 m, "Früttwald" / "Früduwald" (ital. Canza) ùf 1416 m.

Wyder oober hed s no Wyyler, wù nùme no im Sùmer bewoond sin: "Uf der Frütt" (La Frua) ùf 1631 m, "Oberfrütt" (ital. Frua di sopra), "Chèrbäch" (ital. Riale) ùf 1720 m. Dr hegschd Wyyler, "Moraschg" (ital. Morasco) ùf 1780 m, isch ane 1940 ùndergange, wù dr Moraschgsee (ital. Lago di Morasco) ùfgschdaud wooren isch.

Iiber "Unnerschtalde" lyd no "Bùneigè" (ital. Altillone) ùf 1267 m, wù au nùme no im Sùmer bewoond isch.

Z Pomatt hed s vyyl Alpe, aber di maischde wääre nimi gwiirdschafded.

"Alpe z Pomatt": Aabuweidä, Im Aaltä Schtaaful, Bäärtsch, Balmu, Bänetschä, Bedriool, Beedelmattru Boodä, bidemje, Biel, Bodmu, ds Brunni, Chinigialpä, Chinikju Schtaaful, Ekä, ds ober Enni, Fäld, ds ober Faldesch, ds unner Faldesch, Fangkufer, Fergeili, Frütt, Furkulti, Gemschlann, Giigel, Greltschbodä, Gröebu Ritzä, der Gross Boodä, Haaltä, Haanu, Heeji, d Hipschu Bidumje, Hireli, Hobärg, Ilfä, Ipschturä, Kafal, Kafalruboodä, Kazoolialpa, Klokschtaafel, Kurzalmä, Laamä, ds Läbendüü, Metzgerschinnu, Nifeltschü, Niiw Schtaafel, Okschuschtaafla, Reeti, Ribu, ts Rootä Balmu, Rootä Frütt, Sagersch Boodä, zum Sann, Schäärä, Schafulschtett, Schletträ, Schtägu, Schtelli, Schtokch, Schtriideka, Schtutz, Täämie, Teilboodä, Tossä, Tschesschtuurä, Unnerbächä, Wanninu, Wasmä, Wildi.

D Yywoonerzaal isch z Pomatt syd der Midi vùm 20. Jh. al mee zrùg gange. E Dail Wyyler sin midlerwyyli nùme no im Sùmer bewoond: Bùneigè, Uf der Frütt, Oberfrütt ùn Chèrbäch

D Hèrschafd iber s Eschedaal mid Pomatt isch vùm Chaiser Otto IV ane 1210 an dr Guido I vù Rodis gee woore. D Ooberhèrschafd hed dr Bischof vù Novara ghaa. Im e Verdraag zwischen em Ossola Superiore ùn em Herzog Gian Galeazzo Visconti vù Mailand vùm 19. Mèèrze 1391 isch s ganz Eschedaal ùnder d Ooberhèrschafd vù dr mailändische Hèrzeeg chùù.

S Eschedaal isch im 15. Joorhùndert in d Chrieg zwischen dr Hère vù Raron ùn dr Bischef vù Sitte (Raronerchrieg), ùn in d Usenandersezig zwische dr Chaiser ùn dr Hèrzeeg vù Mailand groode. Ane 1416 hän d Pomatter d Wallsier ùm Hilf geege d Hère vù Rodis gruefe ùn die hän derno s Eschedaal bsezd. 1417 hän sich d Pomatter vù dr Hèrschafd vù dr Rodis loosgsaid ùn zùm des ùnderschdize hän d Schwyzer z Pomatt e Riichder (Ammann) yygsezd. Di privaade Leensräächd vù dr Rodis sin doodervù aber nid bedrofe gsii. Wù d Walliser ane 1422 wider abzooge sin, hän d Pomatter waarschyyns iire Amman dèèrfe bhalde. Ane 1484 hed dr Fiirschdbischof vù Sitte, dr Jost von Silenen, s Eschedaal fir s Wallis erobered. D Pomatter hän iim miese Drèiji schwèère. Bi dr Verhandlige iber dr Friidensverdraag zwisch em Hèrzog vù Mailand ùn em Fiirschdbischof vù Sitte häd e Schiidsgriichd vù dr Eidgnössische Tagsatzung iber s Eschedaal sole endschaide. D Midgliider vù däm Schiidsgriichd sin aber vùm mailändische Hèrzog bschdoche woore. Doodrùf hed s e Räächdsschdryd gee, wù as "Walliserhandel" in d Gschiichd yygangen isch. Wù s Eschedaal ane 1487 ändgildig im Hèrzog vù Mailand zuegschbroche wooren isch, hed dr Brueder vùm Jost von Silenen, dr Ritter Albin von Silenen in dr Mailänder dr Chrieg aagsaid. D Walliser hän aber dä Chrieg verloore ùn s Eschedaal isch ändgildig mailändisch woore. Dr mailändisch Hèrzog Gian Galeazzo Sforza hed dr Rodis scho ane 1485 ali Räächd iber Pomatt ùn s Eschedaal abgschbroche ùn si ùnder syyn Schùz gnùù.

S Hèrzogdùm Mailand isch 1499 ùnder franzeesischi Hèrschafd chùù. In dr Maailänderchrieg hän d Schwyzer d Franzoose us Mailand verdriibe ùn s Eschedaal isch 1512 as Gmaini Hèèrschafd zue dr Ennetbirgische Vogteie zue der Schwyz chùù. No der Schwyzer Niiderlaag vù Marignano 1515 isch s Eschedaal wider zue Mailand chùù.

Ane 1486 hed Pomatt aigeni Statute iiberchùù. Doodrin sin Reegle ùfgschriibe woore iber Griichdsverfaare, Dorfgsezer, Fluurgsezer, Zivilrächd ùn Schdroofrächd. 1861 isch dr Ord Dail vùm neie Cheenigryych Idalie woore.

D Walser hän si im Bied vù Pomatt am Aafang vùm 13. Joorhùndert niidergloo. Uurkùnde us dääre Zyd gid s nimi, aber s gid e Uurkùnd vù 1244, wù Alpe im Bied vù Gurin verphaachded woore sin. Gurin isch vù Pomatt uus grinded woore.

D Walser vù Pomatt sin vùm Goms im oobere Wallis uus chùù, iiber dr Griesspass (2468 m, ital. Passo del Gries), vilichd au iber dr Albrunpass (2410 m) us em Binntal.

S mues im Pomattertal scho vù Aafang aa e groos Zaal vù Yywooner gee haa, wel zimli bal noo Pomatt sin vù doo uus anderi Walserdèèrfer grinded woore, zèèrschd Saley, Aager ùn iiber d Guriner Furka (2323 m) Gurin. Schbeeder derno sin vù doo uus au Walserdèèrfer im Bindnerland grinded woore, z. B. im Rhiiwald, Òòfer oder im Safietal.

Di èèrschde Erwäänige vù Pomatter Wyyler:
Bùneigè: "Anrici di Tirono" 1253, "zu Pounigen "1493
Unnerschtalde: "Guidonis de Faedo Plano" 1253, "Under dem Stalden" 1493
Riale: "de Riale" 1273, "in dem berstald zuo kirenbach oder morasch" 1493
Pomatt: "Martini de Morascho de Formazza" 1286, "untz an die march dero von Bomat" 1397
Moraschg: "Martini de Morascho de Formazza" 1286
Früttwald: "Petri de Ponte de Cadansa" 1286, "Martin Tusin von Fruttwald" 1451
Schtaafuwald: "de Formazia de Staber Gualdo", "Jm Stafenuald" 1451
Waalt: "de Gualdo de Formazia"; "Schmid Imwald" 1451
Zum Schtäg: "vnser frowen zu dem Steg" 1451, "de Ponte de Formazia" 1451
In där Mattu: "An der Matten" 1493, "villa della Chiesa" 1573
Tuffalt: "Im Toffwalld" 1493
Brendu: "In den Brennen" 1643
Gurfèllu: "die gorfeller" 1675, "doue si dice in Gruuello" 1664

Z Pomatt hed s ai Chilche z An dr Mattu ùn e Kapälle in jedem Wyyler. Di wichdigschde sin:

Dr Schindig (ital. sindaco, dr Bùùrgemaischder) vù Pomatt isch syder em 29. Maie 2007 dr Luigi Antonetti vùn ere ùùabhängige Lischde ("lista civica").

Z "Zum Schtäg" gid s e ald Huus, d "Casa Forte" (s Schteihüüs), us em Joor 1569. Doodrin sin friejer dr Riichder ùn dr Bùùrgemaischder vù Pomatt gwoond, derzue isch au s Pomatter Gfängnis din gsii. Midlerwyyli hed s e Walsermuseum din, wù vùm Pomatter Verchèèrsverain glaided wird. In däm Museum wird in Samlige ùn Uusschdelige s Lääbe vù dr Buure z Pomatt zaigd.

Am 30. Mai 2003 isch bim "Früttfall" s Zyyl vù der 19. Etappe vùm Giro d’Italia gsii. Dr idalieenisch Raadfaarer Gilberto Simoni hed die Etappe gwùne.

Pomatt isch am Änd vùm 20. Jh. e Zäntrùm fir dr Langlauf woore. Z "Chèrbäch" isch ùf 1760 m e 12 km lange Langlaufring böue woore, dr Riale Formazza, wù au vù vyyle Langlauf-Nazionalmanschafde as Dreeenigsschdregi gnùzd wird.

Z "Zum Schtäg" isch e Pischte zùm Nachschyyfaare yygriichded woore ùn ùf em Sidel-Glätscher chaa mer ùf 3000 m Hèèchi au im Sùmer Schyy faare.

lueg dr "Haubdartikel" Pumattertitsch

Pumattertitsch isch dr hegschdalemanisch Dialäkt vù Pomatt. Au im Pumattertitsch finded mer d Mèèrgmool vù dr Walserdialäkt.

"Wievyyl vù dr Pomatter chene no Pumattertitsch? "
D Pomatter sin in dr ledschde 100 Joor al mee zem Idalieenisch gwägsled (Quälle: Dal Negro 2004).
Au bi dr verschiidene Generatione chaa mer sää, as al weeniger Pomatter Titsch chene schwäze (Quälle: Bacher 1995, d Zaale gälde fir 1994).




</doc>
<doc id="21181" url="https://als.wikipedia.org/wiki?curid=21181" title="Pomatterdeutsch">
Pomatterdeutsch

S Pumattertitsch isch dr hegschdalemanisch Dialäkt vù Pumat.

Pumat isch e Ùfnaameord vùm Schwyzer Schbroochatlas gsii. D Ùfnaam isch vùm Rudolf Hotzenköcherle im Mèèrz 1955 gmachd woore. 

Fir s Phonogramm-Archiv vù dr Universität Züri hèd dr Wilhelm Doegen vùm Berliner Lutarchiv ane 1929 z Domodossola Toonùfnaame vù Pumat gmachd, wo dr Fritz Gysling, dr Rudolf Hotzenköcherle ùn d Clara Stockmeyer voorberaided ghaa hän. Verefendligd woore sin s vùm Hotzenköcherle ùn em Gysling ane 1952.

Fir s Schwyzerisch Idiotikon hän dr Friedrich Staub ane 1864 ùn drnoo dr Eduard Schwyzer ane 1907 ùn nomol ane 1910 im Pumat Wèèrder gsammled.

Dr Aristide Baragiola, en idalienische Universideedsdozänt, hed ane 1914 e Buech iber d Folklore vù Pumatt uusegee. Doodin sin noch eme Kumändaar Gschiichdli, Sprichli, Lieder, Näme ùn so wyder versamled.

1974 hän dr Piergiuseppe Scardigli un syni Lyt vùm G.R.I.L.A.V.I. (Gruppo di recerca sulle isole linguistiche alemanne del versante italiano) z Floränz nomool Ùfnaame im Pumatt gmachd.

D Angela Bacher hed ane 1975 e Dokteraarbed an dr Universideed Mailand abgschlose iber s Pumattertitsch. Si hed vor alem Ùndersuechige gmachd zue dr Ludlèèr, zue dr Morfologii ùn zue dr Flurnäme.

1993 isch es Wèrderbuech uusechoo, wù dr Pumatt-schdämig idalieenisch Bsicholoog Pio Scilligo zämegschdeld hèd.

D Silvia Del Negro hed ane 1998 an dr Universideed Pavia promovierd iber dr Dialäkt vù Pumatt. Si hed vù 1995 bis 1997 Ùfnaame gmachd mid insgsamd 23 Pumatter, wù am Aafang vù iire Ùndersuechige zwische 12 ùn 85 Joor ald gsii sin. Si hed ùndersuechd, wie groos dr Yyflùs vùm Idalieenisch ùf s Pumattertitsch isch. 

D Fluurnäme vù Pumat hed dr Paul Zinsli ùf fimf Forschigsexkursione ùfgnùù, im Juni 1959 mid Schtudände, im Oktober 1972 zäme mid em Max Waibel ùn elai no ùf drèi Exkursione im Juli 1977, im Mai 1981 ùn im Mai 1982. Dr Zinsli hed die Samlig derno ane 1984 in syym Buech „Südwalser Namengut“ verefendligd.

In däm Artikel sin di pumattertitsche Dialektbyyschbel in Dieth-Schryybig gschriibe. Dooderbyy wird dr Buechschdaab <k> fir d Fortis [k] bruucht, <kk> fir d geminierd Fortis [kk] bzw. [k:], fir d Affrikata [kx] wird <kch> gschriibe.
















Dr Genitiv chùnd no in e baar Verwändige voor, bsùnders bi Persoone ùn i adverbielle Fiegige. 

Wie in vyyle hooch- ùn hegschdalemanische Dialäkt wääre Adjektiv au prädikativ deklinierd.

Bi Pronomina wääre no Genitivfoorme bruuchd

Bi dr Verbkonjugation chaa mer vier Chlase ùnderschaide:
1. Schdaarchi Verbe (Inf. ùf -ä, Part. Perf. ùf -ä)
2. Schwachi Verbe ùf ahd. –jan, -ên (Inf. ùf -ä, Part. Perf. ùf -t): "zellä" (zellt), "lääbä" (gläbt), "ghere" (ghert)
3. Schwachi Verbe ùf ahd. –ôn (Inf. ùf –u, Part. Perf. ùf –(u)t): "machu" (gmachut), "loosu" (glost), "maalu" (gmaalut)
4. Verbe ùf ital. –ire (Inf. ùf –ire, Part. Perf. ùf –irt): "pentsisre" (pentsirt), "schtudire" (schtudirt)

Vor alem di jingere Pumatter dien midlerwyyli di maischde Verbe mid em Hilfsverb "tö" konjugiere:

Indräsand isch dooderbyy, as im jingere Dialäkt dr Ùmlud in dr Pluralform nimi vorchùnd ùn as wie in andre Siidwalser Dialäkt d Konjugationsfoorme verschmùlze sin mid doblede enklitische Pronome: ("ich tön i" > "ich töni", "wir tö wer" > "wir töwer").

Wie in andere Siidwalser Dialät wird s Passiv mid "cho" bilded.

Zem Dail gid s no Forme vùm Partizip Präsens.

Im Pumattertitsch gid s bi dr Chùùrzverbe e bsùnderige Infinitiv, wù uf s midelhoochdydsch Gerundium zruggood. Me bruuchd en bi me Infinitiv mid "z:"

Bim Diminutiv gid s wie in vyyle Walliser ùn Walser Dialäkt verschiideni Suffix:

"Määntak", "Zischtak", "Mitwuche", "Donschtak", "Friitag", "Samschtag", "Sunnutak"








Nadyyrli gid s im Pumattertitsch vyyl Främd- ùn Läänwèèrder us em Italienisch.

"Wiir stèè am Viiri ùn es halbs üüf ùnd dèr Hiirt geit er gä zäämetriibe. Ùnd die Chii, waa im Schtaafel sin, mälchèn i aafa. Sobaald dass gmùlches ischt, geen i d Wellmillèch drüüs ùnn an Tròpf in de gòò fer zù s Niechtrè z richte. Ùn dèè lèkken i z dikche. Sobaald es dikchs isch, geen i ds Geenli ùnd tüü aafa grob die dikchMillèch veriire `Üund dä töön i aafiiro fer z briijè ùnd dèmnaa geen i d Brächù ùnd töö s rein üüsriire mid dèr Brächù, bis waarms genöög ischt. Wèn s bröötsch ischt, giib i mù dr Wiirbal ùnd dùsso krèisen i d Laatzig, dr Jäärb ùnd d Bläche zwäk, ùnd de geen i dr Chääs mit der Blächù ùs em Chessi ùnd töön e in de Jäärb. Ùnd wen d Sirtem bitzverrùnneni isch, töön i ds Briit drüüf ùnd è liichte Schtei ùn em bitz tùmnaa nooch eine fer bessar d Sirte üüsztrikcha. Èm bitz schpääter tüün i dr Chääs troche lèkè ùnd töön è implaade. Mòòrèdli tüün e ne intlaade ùnd kee d Blèche dervaa ùnd laan en e zwische d Latzig, bis zùm Chäller gaa, ùnn im Chäller saalz e ne ùn höüwwe der Biike dervaa, ùn esòò all Tak. Ween dr Chääs ùs em Chessi ischt, schtoosen i ds Chessi ùùber z erwellä, ù sobaald dass wiisset, triiben i d Wellmillech drii fèr z schèide. Sobaal ès biifet, triiben i s Traach drii, ùn wen s aafat chotzù, ziin i ds Chessi ùpper ùnd dè lekan i dr Zigerschrööf ùd töö dr Ziiger in d Blächä. Ùnd dèè hèèchen e aan e Naagùl. Friijer hèintsch d Siiw z Aalp taa ùn hèind d Schòòtta binùtzùd. Iitz aber tiintsch fascht kèino mee z Alp ùnd d Schòtta lèènschensch ùber de Boodä üüs. Dr Ziiger chùnd tèilta ne luut em Määs vaa der Millech waan iitwäädere Püür häät. Dè Ziiger chùnt gsaalzne ùn im Winter isst me nä zù Häärpflù ùn zùm Bròat. Dr maager Chääs, dèr gää wer den Alpchnächte, ùnd der feissù verchöufe wèr."





</doc>
<doc id="21183" url="https://als.wikipedia.org/wiki?curid=21183" title="Italienische Sprache">
Italienische Sprache

Idaliänisch isch e Sproch, wo weltwit vo ca. 70 Millione Lüt gschwätzt wird. S ghört zu de Romanische Sproche und dört zu de Undergruppe vo de Ostromanische Sproche. Merchmol vo säller Sprochgruppe isch, dass si kei Plural-s hät. Idaliänisch isch (under de wichtigste romanische Sproche) im Latyn am nöchste.

Idaliänisch isch vor allem z Südeuropa verbreitet. S isch Amtssproch vo Idalie, de Schwiz, San Marino, Slowenie, de Vatikanstadt und Istria (Kroatie). Idaliänischi Minderheite git s aber uff de ganze Wält:

Di erschte bekannte Tekscht uff Idaliänisch, wo vom Vulgärlatyn underschyde werre chönne, sin zwüsche 960 und 963 verfasst worre. E Formalisierig hät im 14. Johrhundert durch de Dante Alighieri stattgfunde. Sini Schriftsproch, e Mischig uss de südlige und de toskanische Dialäkt, isch züe de Gmeinsproch worre; mer heißt de Dante hütt no de Yfiehrer vo de idaliänische Standardsproch. Im Underschyd zum Latyn hät’s weniger Suffix ge; d Satzreihefolg hät an Bedütig gwunne. Allgemein isch s gsprochene Latyn und spöter Idaliänisch grammatikalisch eifacher wie s Latyn uss de Literatur.

Im 12. und 13. Johrhundert hät mer agfange, e neui Schriftsproch z entwickle, wo uff de toskanische Dialäkt basiert hät; d Grammatik vom Latyn hät sich sällemols nämlig gändert und verkompliziert. Si hät sich als Literatursproch vo vyle Autore (Dante, Ariosto, Boccaccio usw.), au uss de Renaissance, duregsetzt.

De hüttig Standard goot aber eerscht ufs 19. Johrhundert zrugg. Sys Zstandchoo im Zämehang mit der Äinigung vo Italie z gseh. Er basiert uf dem toscanische reschpäktiv floräntynische Dieläkt.

Di meiste vu de hüttige Wörterbiecher übber s Italiänisch umfasse rund 150.000 Wörter, wu in Gebruuch sin. Größeri hänn allerdings bis zu 800.000, während noch de Untersüechige vum Tullio De Mauro numme 7.000 Wörter in de alldäglige Kommunikation nötig sin.

Im Verlauf vu siner Gschicht hät s Italiänisch vu viile verschidene Sproche Wörter uffgnuu. Di meiste devuu lönn sich einer vu denne Sproche züeordne:


S Idaliänisch hät die folgende Monophthong:

Im Idaliänische wird im Normalfall di zweitletschti Silbe betont. Wenn nit, no wird säll durch e Akzänt azeigt. Allerdings wird d Akzentsetzig nit konsequänt (wie z. B. im Spanische, Katalanische oder Portugysische) gmacht, sondern numme in de letschte Silbe un in eisilbige Wörter mit zwei Vokäl, wu de letscht devuu betont isch; anderi Silbe were numme dänn mit eme Akzänt markiert, wenn di genaui Ussproch vüreghobe were soll. Gsetzt wird in de Regel de Gravis (`):

Bi <e> wird je noch Ussproch aber au de Akut (´) gsetzt:

De Akut dient uff em <o> in wenige Wörter dezüe, di gschlosseni Ussproch [] z verdütlige, wu s Wort vu'me-ne andere Wort mit de Ussproch [] unterscheidet; d'Verwändig isch allerdings fräiwillig. Uff em <nowiki> un em </nowiki> setze mänki au de Akut, wiil sälli beide Vokäl allewiil gschlosse sin.

Wenn e <nowiki></nowiki> zwüsche me <c> oder <g> und einem vo de Vokal stoht, no spricht mer's nit us. Es dient in dem Fall dezüe, d'Ussproch vom <c / g> als [] z erhalte, wyl sälli beide Konsonante diräkt vor me als [ usgsproche werre.

Wenn e [] uff e <c> oder <g> folgt, no setzt mer zwüschem Konsonant und em Vokal e <h>. Dodemit blibt d'Ussproch [] erhalte, wyl <c, g> diräkt vor me <e, i> als [] usgsproche werre.

"b, d, f, l, m, n, p, s, t, z" werde glych usgsproche wie im Alemannische.


D Büechstabe "k, q, w, x, x" werre numme in Främdwörter verwändet.

Doppelkonsonante werre im Idaliänische als langi Konsonante usgsproche: s "mm" isch vyl länger wie-n-e einzels "m"; s "rr" hät (in de Musterussproch) 4 Zungeschläg, s "r" aber numme 2. Bi de Verschlusslut verwylt mer uff em Konsonant und löst deno de Verschluss. Bi Affrikate verwylt mer zerscht uff em Verschluss und löst en dänn zämme mit em Zischlut: /dʒ/ und /tʃ/ werre züe /d-dʒ/,/t-tʃ/.

Di einzelne Dialäkt vom Idaliänische underscheide sich deilwis starch vonenand; in e baar Fäll isch ihr Status als Dialäkt oder eigeständigi Sproch au under de Linguiste umstritte. Alli idaliänische Dialäkt und romanische Sproche vo Idalie gönn diräkt uff s Vulgärlatyn zruck. Sällewäg chönnt mer überspitzt au alli idaliänische Dialäkt als latynischi Dialäkt bezeichne. Si hän e eigeni Sprochgschicht und sin kei degenerierti Form vom Idaliänische.

Mer underscheidet nord-, mittel- und südidaliänischi Dialäkt; di nordidaliänische deile sich in galloitalischi und venezischi Dialäkt. D Dialäktgränze lyge uff re Linie zwüsche La Spezia und Rimini beziehigswis Rom und Ancona. E baar idaliänischi Dialäkt (Sizilianisch, Venezianisch und anderi) hän au e eigeni literarischi Tradition, drum werre si z.D. au als eigeständigi Sproche bezeichnet. S Sizilianisch hät au in Lutbildig und Wortschatz sini Eigeheite.

Degege isch d Yordnig zum Bispyl vom Sardische oder Ladinische als Einzelsproch in de Sprochwüsseschaft mittlerwyli aerkännt. S Friaulisch stoht im Französische nöcher wie im Idaliänische.

D Sproch, wo mit em Idaliänische am nöchste verwandt isch, isch s Rumänisch.

Stellig vo dr Italienische Sproche un Dialekt innerhalb vo dr Romanische Sproche




</doc>
<doc id="21190" url="https://als.wikipedia.org/wiki?curid=21190" title="Barack Obama">
Barack Obama

De Barack Hussein Obama II [] (* 4. August 1961 z Honolulu, Hawaii) isch en US-amerikanische Politiker vo de Demokratische Partei und vu 2009 bis 2017 dr 44. Präsident vo de Vereinigte Staate vo Amerika gsii. Er isch vo Bruef Rechtsaawalt für US-Verfassigsrecht und isch vo 2004 bis 2008 Senator vo Illinois gsi.

Für sii Engagement für dr Weltfride isch dr Obama mit em Fridennobelpriis 2009 uuszeichnet worde.

De Barack Obama isch z Honolulu uf d Wält cho. Sini Eltere sin de 1982 verschtorbne Kenianer Barack Hussein Obama un di 1995 verschtorbeni Amerikanerin Stanley Ann Dunham gsi. Nach de Scheidig vo sine Eltere isch de Obama mit sinere Muetter un em Stiifvater uf Indonesie. Vier Johr lang het er derte d Schuel bsuecht. Im Johr 1971 isch er retour uf Hawaii, wo er bi de Eltere vo sinere Muetter gläbt het. 1979 het er z Hawaii de High-School-Abschluss gmacht.

Studiirt het de Obama z Los Angeles un z New York City, wo er im Johr 1983 sin Bachelor in Politikwüsseschafte gmacht het. Es Johr lang het er für e Wirtschaftsberotigsfirma gschaffet un isch im Johr 1985 uf Chicago züglet. Derte het er bi ere gmeinnützige Inschtitution gschaffet, wo Chilegmeinde derbi unterstützt het, Iiwohner vo arme Schtadtquartier es Arbeitstraining z ermögliche.
Er het dodenoch Jus z Havard studiirt un 1991 sin Doktor mit "magna cum laude" abgschlosse.
Im Johr 1992 isch er retour uf Chicago, wo er ab 1993 i de Anwaltssozität "Miner, Barnhill and Galland" gschaffet het. Bis zu sinere Wahl i de Senat 2004 het er au Verfassigsrächt an de "University of Chicago" glehrt.

Z Illinois isch de Barack Obama sit 1992 aktiv. Er het z Chicago e Kampagne organisiirt, wo zum Ziil het gha, Afroamerikaner als Wähler z regischtriire, damit si de Bill Clinton chöi wähle. Uf di Art het er 150‘000 Mönsche mobilisiirt.
Im Johr 1996 isch er in de Senat vo Illinois gwählt worde un het derte de Vorsitz im Usschuss für s öffentliche Gsundheitswäse un d Wohlfahrt übernoh. Vier Johr spöter het er versuecht in eme Wahlchreis offizieller Kandidat fürs US-Repräsentantehuus z werde, het aber d Vorwahle gäge de Inhaber vom Mandat, em Bobby L. Rush verlore. 1998 un 2002 isch de Obama jewiils wider in de Senat vo Illinois iizoge. 
Im Johr 2004 het de Obama d Wahl in de US-Senat gschafft. D Vorwahle vo sinere Partei het er gäge mehreri Kandidate mit 52% vo de Stimme gwunne. D Republikaner hei innerparteilich Problem gha un durch de Rücktritt vom Jack Ryan vo sinere Kandidatur erscht spöt im Alan Keyes en Gägekandiadat für de Obama gfunde. De Obama het bi de Wahle dann 70% vo de Stimme übercho un isch dodermit in de US-Senat gwählt worde. Im Senat isch er in folgende Usschüss Mitglid:

Scho früeh het me vermuetet, dass de Obama sich um d Präsidentschaft chönnti bewerbe, was er lang dementiirt het. 
Am 16. Januar 2007 het de Obama uf sinere Website bekannt gäh, dass er wot en Arbeitsgruppe ("Exploratory Committee") gründ, wo sot prüefe, ob er gnueg Gäld häig, um sich als Präsidentschaftskandidat z bewerbe. Am 10. Februar 2007 het er dann bekannt gäh, dass er als Präsident wot kandidiire.

In de Vorwahle vo de Demokratisch Partei isch sini Hauptrivalin um di offiziell Kandidatur d Hillary Clinton gsi. Er het in 29 vo 50 Bundesschtaate gege d Clinton gwonne un sich d Mehrheit vo de sognannte Superdeligiirte gsicheret un so isch er am 27. Auguscht 2008 z Denver zum offizielle Präsidentschaftskandidat vo sinere Partei nominiirt worde. Scho am 23. Auguscht het er de Joe Biden zu sim Vizepräsidentschaftskandidat erklärt.

In de Präsidentschaftswahle 2008 isch de Obama zäme mit em Joe Biden gäge de republikanisch Kandidat John McCain un sini Vizepräsidentschaftskandidatin Sarah Palin aaträte. Am 4. November 2008 isch er zem Präsident gwählt wore. Am 20. Januar 2009 het er s Präsidenteamt vo sim Vorgänger George W. Bush übernoh.

Bi de Präsidentschaftswahle 2012 isch de Obama als Präsident widergwählt worde.

Zue sim Noofolger isch im November 2016 de Donald Trump gwehlt worde.

In siine erschte drü Jahr im US-Senat het dr Obama vo däne Universitäte d Ehredoktorwürd für Rächt verlihe übercho:

Im Oktober 2005 isch dr Obama im britische Journal "New Statesman" als eini vo "10 Persone, wo d Wält verändere chönne" ufglischtet. S "Time"-Magazin zellt en 2005 und wider 2007 zue dr hundert iiflussriichschte Persone vo dr Wält und het en 2008 zur Person vom Jahr kürt.

2007 isch d Flechtenart "Caloplaca obamae" uf dr kalifornische Insle Santa Rosa entdeckt und nach ihm gnännt worde. 

2009 isch em Obama, als drittem amtierende US-Präsidente nach em Theodore Roosevelt 1906 und em Woodrow Wilson 1919, dr Friedennobelpriis verlihe worde "„für siini uussergwöhnliche Bemüehige, di international Diplomatii und d Zämmerarbet zwische de Völcher z stärche“", zuerkannt.







</doc>
<doc id="21220" url="https://als.wikipedia.org/wiki?curid=21220" title="Ch (Digraph)">
Ch (Digraph)

S <ch> isch en Digraph im latiinische Alphabet. Je nooch Sprooch wird die Buechstabekombination unterschidlich ussgsproche.

Im Alemannische stoot er für de Luut oder wie im Wort "Chind" oder "Chuchichäschtli". Im gröschte Deil vum Niideralemannische un em Hochdütsche cha er usserdäm für de Allophon ("ich-Luut") stoo. In viilene Fremdwörter, vorallem usem Griechische, wie "Chemie" oder "chronisch" cha s <ch> au für stoo, i französische Wörter wie "recherchiere" oder "Charlotte" au für un i Wörter wie "Ranch" oder "Chip" usem Spanische bzw. Änglische au für .



</doc>
<doc id="21221" url="https://als.wikipedia.org/wiki?curid=21221" title="Schibboleth">
Schibboleth

Es Schibboleth isch e sprochligi Bsunderheit, wo me en Sprächer enere soziale oder regionale Zueghörigkeit drmit zuordne ka. E Schibboleth isch vomene Zungebrächer z'unterscheide (die sin für alli schwer ussprächbar). Bi Schibboleth handlets sichs um Wörter, wo me meint, si sige liicht uszspräche, wo aber vo Lüt, wo dr Sproch (oder dr Dialäkt) nid mächtig sin, falsch usgsproche wärde, hüffig ohni dass sis merke. Durch das verrote si aber ihri Härkunft.
Typischi alemannischi Schibboleth sin

Allgemein e beliebts Schibboleth - und gliichzitig Zungebrächer isch "Dr Papscht hett z'Spätzle-Bsteck z'spoot bstellt" (in dr Schwiiz hüffiger: "Dr Papscht hett z'Späck-Bsteck z'spoot bstellt").



</doc>
<doc id="21222" url="https://als.wikipedia.org/wiki?curid=21222" title="Blaubeuren">
Blaubeuren

Blaubeira isch a Schdadt em Alb-Donau-Krois in Bada-Wirddaberg.
D Aldschdadt vo Blaubeira isch dronda em Blaudaal, ond isch em Oschde vo Bada-Wirddaberg, blos 16 Kilometer weschdlich vo Ulm.
De gloine Flägga Seißa, Sonderbuach, Asch ond d Hessaheef oba uff d Schwäbsche Alb ghered seid em 1. Januar 1974 au no drzu. D Flägga Boininga, Erschdädda ond Babbelau send uff dr andera Seid uff em Hochschdräß ond ghered seid em 1. Januar 1975 drzu. Dronde em Daal vo de Blau geits no de zwoa Flägga Gerhausa ond Weiler.

Em Noorda vo Blaubeira isch Suppinga, des wo zuar Schdadt Laichiga ghert, ond Berghiala, a oigene Gmoind. Em Oschda isch Blauschdoi, ond em Siada isch d Gränz na Ulm ond Erbach. Em Weschda send Schelklinga ond Heroldschdadd.

Em Daal vo de Blau ond vo de Aach geits an haufa Heela, wo mer vo friar allerhand Zeigs gfunda hodd, sellichs wo vo eiszeitliche Jäger ond Sammler ibrigbleeba ischd. De indresanndeschda Heela send dr Hohle Fels bei Schelklinga, ond s Gaisakleschderla. Des alde Zeigs ka mer heid em Urgschichtlicha Museum agugga. 

Scho wo d Allemanna im 6./7. Johrhundert hier gwesa send, geits da Flägga "Beuren" an dr Blau. Mer hodd am Rugga alde Gräber vu denne Leid gfunda. Se hend au scho sehr fria a Kapell ghad, dia wo uffn "Johannes dem Täufer" gweiht worde isch. Dr Orschprung vo d heidiga Schdadd isch aber s Kloschdr vo d Benediktiner, des wo um 1085 vo de Grafa vo Tibinga grindet worra isch. D Mench hend zerschd versuchd a Kloschdr uff dr Schwäbsche Alb bei Feldschädda zgrinda, aber des isch ned guad ganga, ond dann send se razoga ins Daal na Blaubeira. S Kloschdr hedd an haufa Leid azooga, wia Handwerker ond Aagschellda, ond hed au s Recht ghed, en Markt abzhalda. So isch ums Kloschdr rom scho bald a Schdedle gwagsa. 

Em Johr 1282 gheert d Schdadt Blaubeira am Helfaschdaoner Graaf Ulrich VI., dem sei Soo Ulrich VIII. verkauffd d Schdadt am 28. August 1303 an d Herzeg vo Öschderreich, die wo se glei widr als Lehe zriggebe. D Herra send aber ällaweil no d Helfaschdaoner, solang bis ses amend im Johr 1447 an d Wirddaberger verkaufa han missa, da se koi Geld mer ghedd hend. D Wirddaberger hend dann an haufa neie Sache eigfiert, so gheits etz nebe em Bürgermoischdr au en Raad, wo us Oiwooner vo dr Schdadt beschdaad. 

Mid dr Reformation 1534/35 isch s Kloschdr uffghoba worda, d Mench san ganga. S isch etz a evangelische Klosterschul. 

Em Johr 1868 hend se Glois durchs Blaudaal glegd, ond Blaubeira hedd n oigena Baahoof grigd. S Schdädtle, des wo bis dano ällerweil no ned greaßer gwesa isch wia dui heidiga Aldschdadt ennerhalb de Schdadtmaura, isch dann na Siada gwachsa, zom neia Baahoof hi.
S Wabba vo Blaubeira isch s „Blaumännle“ – a blau aazogner Maa, uff em goldne Schild, med em griana Gränzle uff saane Hoor, ond in saane Hend hodd r zwoi schwarze Hirschgwoir.

Ergäbnis vo de Landdagswahla seid 2006: 

Glei neba em Bloodopf isch s alde Klooschdr, des wo im Johr 1085 grindet worre isch. Enna drinna in d Kerch schdaad dr Hochaltar us m Johr 1493, ond a Chorgestühl, des wo dr Jörg Syrlin dr Jüngere gmachd hod. 

D Aldschdad vo Blaubeira ond alda Fachwerkheiser sod mer au agugga. 

Oba uff m Berg gheits no s Rußenschloß zom agugga, a alda Burgruine, wo mer an herrlicha Blick uffs Daal ond d Schdadd hodd. 

Em Urgschichtliche Museum ka mer allerlei alde Sacha us dr Vorzeit aagugga. Au a alde Flöt isch da gfunda worda, wo mer aagugga kan.

D bekannteschde Sehenswürdigkeit in Blaubeira isch dr Blautopf, des isch a Karschtquelle, wo d Blau endschbringt. Med 21 Metern Diefe isch dr Blautopf oiner vo de diefschde und greaschte Quelle in Deitschland.

S "Kletzle Blei" isch dr Naam vu em Berg, ond isch au a Bleiwirfel, der wo an sälle Berg naghängt isch. Bekannt isch er doorch en Zungabrecher: " 's leit a Kletzle Blei glei bei Blaubeira – glei bei Blaubeira leit a Kletzle Blei" (vgl. Eduard Mörikes Märli „Das Stuttgarter Hutzelmännlein“, Gschicht vo dr Scheana Lau).

Bürgermoischdr vo Blaubeira isch seid em 3. Juli 2002 dr Jörg Seibold. Dr friare Bürgermoischdr Georg Hiller isch 24 Johr em Amt gwesa, ond isch etz wega seim Alder nimme aadreda.



</doc>
<doc id="21223" url="https://als.wikipedia.org/wiki?curid=21223" title="Hajdú-Bihar">
Hajdú-Bihar

Hajdú-Bihar (IPA: ) isch de Namme vo me ostungarische Komitat. 'S gränzt an Rumänie und usserdem an di ungarische Komitat Szabolcs-Szatmár-Bereg, Borsod-Abaúj-Zemplén, Jász-Nagykun-Szolnok und Békés. De Komitatssitz heißt Debrecen.

Geografisch gseh isch s Komitat nit yheitlig, sondern zeigt Yflüss vo de Nochbergebiet. Im Nordoste liige Usläufer vo de Sandhügel vo Nyírség (me Deil vo de Große Ungarische Diefebeni), im Weste isch s Land ehner flach. Sälle isch de größer Deil; de höchst Punkt litt im Norde uff 170,5, de diefst im Süde uff 85 Meter über em Meer. Sällewäg schynt s Land in Richtig Norde z styge.

Über Johrdausende hy isch s Land vo de Flüss und vom Wind gformt worre. Am Afang hät's e Binnesee gha, nochher sin d Karpate durch e Bewegig vo de Kontinäntalplatte drygschobe worre. Durch Flüss vo de Karpate isch de See noch und noch verschwunde. Deno hät de Wind d Bärg züe Sandhügel verformt.

Di beide gröschte Flüss vom Komitat sin d Theiß und de Körös.

Im Johr 1950, noch em Zweite Wältchrieg, isch s Komitat uss de ehemolige Gebiet Hajdú und Bihar gründet worre.

D Stroße 4, 33, 35, 42 und 47 fiehre durch s Komitat; mer cha's aber au über d Autobahn M3 erreiche, wo uff Debrecen fiehrt. Insgsamt hän d Stroße z Hajdú-Bihar e Längi vo 1511 Kilometer.

'S Komitat hät di gröschti Agrarlandschaft vo ganz Ungarn, sällewäg hät d Landwirtschaft vyl Bedütig. Di drei gröschte Undernehme noch Ynahme sin 2006 "Friesland Hungária Kft, National Instruments Europe Kft." und "KITE Mezőgazdasági Szólgáltató Zrt" gsi (Platz uff de Liste für ganz Ungarn: 40, 43 bzw. 174).

Relativ gseh isch Hajdú-Bihar rächt dünn besydelt: 'S hät 19 Städt und 62 Dörfer. Ywohnermäßig am gröschte sin:



</doc>
<doc id="21224" url="https://als.wikipedia.org/wiki?curid=21224" title="Bernhard Matter">
Bernhard Matter

De Bernhard Matter (* 21. Februar 1821 z Muhe; † 26. Mai 1854 z Länzbrg) isch en Dieb un Iibrecher gsi. Er het im Kanton Aargau gläbt und isch derte als lätschter Mönsch hiigrichtet worde.

De Bernhard Matter isch im Gaschthof Bäre z Muhe uf d Wält cho un isch z Undermuhe ufgwachse. S wird verzällt, dass er hüfig d Schuel gschwänzt heig un au scho in dere Ziit regelmässig Sache gstoole heig. S erscht Mol isch er im Johr 1836 vor Gricht gschtande, will er z Aarau vier Goldring klaut het gha.

Füüf Johr spöter, im 1841i, het de Bernhard Matter d Barbara Fischer ghürote, sin Läbenswandel het er aber deswäge nöd gändret.

Was er klaut het, het er z Muhe günschtig witerverchauft und will er numme bi riichi Lüt gstohle het, hei vili Lüt ihn wi en chliine Robin Hood verehrt. De Matter het es immer wider gschafft, au wenn er verwütscht worden isch, z flüchte. D Lüt vo Muhe hei sis Verschteck nöd verroote, so isch er dehai lang sicher gsi.

Wo dann doch emol sis Verschteck uuscho isch, isch de Bernhard Matter gschnappt un zu 16 Johr Chöttischtrof verurteilt worde. Er hets aber gschafft us em Zuchthuus z Bade uszpreche. Wo er nach noie Diebestoure wider gfange gno worden isch, het ma de Matter z Länzbrg iigschperrt un 1851 zu 20 Johr Chöttischtrof verurteilt. Er het es wider gschafft uszbräche un isch z Aarburg in ere „usbruchsichere“ Zälle iigschpert worde. Drümol het er vergeblich versuecht, uszbräche. In ere Sturmnacht am 11. Januar 1853 isch es ihm aber denn doch glungen. Z Muhe het er Unterschlupf bi Bekannte un Verwandte gfunde. Au sini Diebestoure het er wider ufgnoh. Fast es Johr hets bruucht, bis er am 1. Januar 1854 z Döifetaal entdeckt un wider verhaftet worde-n-isch.

De Richter het dismol keis Erbarme gha un het de Bernhard Matter am 15. April 1854 zum Tod verurteilt. En lätschter Versuch uszbräche isch misslunge, un nach de Beschtätigung vom Todesurteil durs Obergricht het de Gross Rot sis Gnadegsuech abglähnt. De Bernhard Matter isch am 26. Mai 1854 z Länzbrg bi de Füüflinde vor den Auge vo me als 2'000 Schauluschtige köpft worde.





</doc>
<doc id="21225" url="https://als.wikipedia.org/wiki?curid=21225" title="Freie Variation">
Freie Variation

Mit freier Variation meint mer in dr Sproochwüsseschaft zwei oder mehreri Luut, wo in dr glyche luutliche Ùmgäbig (also z. B. aa dr glyche Stell im glyche Wort) chönne vorcho, ohne dass dur des d Bedütig vùm Wort verändret wird. Es handlet sich also ùm verschidni Variante vùm glyche Phonem. Emene sonige Luut sait mer freier Allophon. Es Byspiil im Alemannische isch dr Konsonant /r/. Je nooch Sprächer ùn Dialäkt cha de Luut als Zùngespitze-r (also oder ) oder als Zäpfli-r ussgsproche werde, ohni dass sich d Bedütig vùmene Wort verändret. S Zäpfli-r sälber het mindeschtens vier verschidni Ussprooche wo mögli sin: als Uvularer Vibrant , lenierte uvulare Frikativ , uvulare Approximant , oder lenierte velare Frikativ .

En andres Byspil isch d Ussproch vùm „ch-Luut“ im Alemannische, wo entweder velar (IPA: ) oder uvular (IPA: ) cha sy.

Au wenn d Bedütig vùmene Wort glych blybt, isch es oft nit glychgültig wellene freie Allophon mer bruucht. En bstimme Luut cha nämli miteme bstimmte soziale oder regionale Hintergrùnd verbùnde sy. So cha en Alemannischsprächer, wo en Zäpfli-r statt eme Zùngespitze-r verwändet, zum Byspiil als "dütsch" statt "Schwyzerisch", als "städtisch" statt "dörflich" oder äänlichs aagluegt werde. Im Änglische het dr Nasalluut in Wörter wie „singi"ng"“ oder „walki"ng"“ z. B. zwei verschidni Ussproche, wo mit sozialem Stand ùn Bildig verbùnde sin. Öber, wo des Wort als "singin"' miteme alveolare Nasal usspricht wird z. B. änder als Deil vo dr Ùnterschicht aagluegt, wie öber wo "singing" miteme velare Nasal sait.

Mer unterscheidet usserdäm zwüsche freie Allophon, wo in allene Positione, oder nùmme inere bstimmte luutliche Ùmgäbig usstuuscht werre chönne. Zum Byspil cha jeds Zùngespitze- ùn Zäpfli-r vertuuscht werde, egal in wellem Wort. Es isch glychgültig ob s /r/ am Aafang oder am Änd vùmene Wort, nooch eme Vokal oder eme Konsonant usw. stoot. Im Gägesatz cha mer z. B. de velare Frikativ nùmme dur de palatale Frikativ (IPA: ) ersetze, wenner nit ùffene Hintervokal folgt. Mer cha also , , oder ‚ich‘ sage aber nie * ‚mache‘. Doo isch d Verwändig vùm palatale Luut zuesätzlig en Indiz, dass mer en niideralemannische Dialäkt schwätzt oder starch vùm dütsche Standarddütsch beyflùsst isch. 


</doc>
<doc id="21228" url="https://als.wikipedia.org/wiki?curid=21228" title="Grafenhausen">
Grafenhausen

Grõfuusè (amtlig Grafenhausen) isch e Gmeind im Landchreis Waldshüet z Bade-Württeberg. Si isch als Luftkurort staatlig aerkännt.

Grõfuusè litt uff èm Hochplateau im südliche Hochschwarzwald, südlich vom Schluchsee uff 800 bis 1100 Meter über de NN. Uff sèllèm Hochplateau lyt s Obberdorf un s Gwerbegebièt vo Gròfuusè. Weschtlich wörd s Hochplateau vom Mittlerè Mettmadal begränzt, öschtlich got s mit èrè flachè Haaldè i s Obberè Schlüèchtdal übber, wo au dè Schlüèchtsee lyt. S Dorfzèntrum vo Gròfuusè lyt uff dè halbè Höchi vo dè rächtè Schlüèchthaaldè, am Übbergang vom Zèntrum zum Obberdorf stòt d Kirchè. 
Höchi isch bin èm Dorf, wo sich zum Hochschwarzwald zellt, immer è Thema. S Dorfzèntrum lyt uff 876 m NHN, s Unterdorf uff 863 m NHN un s Obberdorf thront übber beidè uff 939 m NHN. Am nördlichè Dorfrand stygt s Plateau lycht bis zuè dè Rothuus-Brauerei aa (980 m NHN). Nördlich vo dè Rothuus-Brauerei lyt s högschte Gmeindegebièt mit èm Zinkè Dürrèbüèl un èm Wyler Balzhuusè, woby dè letscht uff 1020 m NHN lyt. Dè düèfschte Pungt lyt am Südrand vom Bann bim "Gifthüttle" obberhalb vom Mettmaschtausee un unterhalb vom Wyler Buggèrièd uff 758 m NHN. Düèfschtè Pungt im Schlüèchtsee isch bi dè Dannèmülli uff guèt 800 m NHN. Uss dènnè Aagabè cha mò dütlich erkennè, daß d Gmeind Gròfuusè knapp unter m Firscht vo dè sognanntè "Südschwarzwälder Abdachung" lyt. Sèllèwäg git s bi Föhnwetterlaag è exzellènti Fèrnsicht gu Südè uff s Schwizer Jura un d Schwizer Alpè.

Öppè 62 Prozänt vom Gmeindegebiet sin bewaldet.

Grõfuusè gränzt im Norde und Weschte an d Gmeind Schluchsee im Landchreis Brysgau-Hochschwarzwald, im Oste a d Stadt Bòòdorf und im Süde an Ühlinge-Birchedorf.

Zu de Gmeind Grõfuusè mit Metteberg und Staufe, bis in d 1970er-Johr selbständigi Gmeinde, ghöre 23 Dörfer, Wyler, Zinke, Höf und Hüser.

In de Gränze vo de Gmeindereform vo de 70er-Johr ghöre d Dörfer Grõfuusè, Geroldshofstette und Rieppoldsrieg, d Wyler Amertsfäld, Balzhuusè, Dürrèbüèl, Ebersbach, Rötèbärg un d Schaffhuuser Sägi, d Zinkè Brünlisbach, Ròòthuus un Signau, d Hööf Schlüchterseehof, Bleichi un Dannèmülli sowiè s Huus Holzhüsli un Schlüèchtmülli..

Zu de ehemolige Gmeind Mettèbärg ghörd s glychnamige Dorf un d Zinkè Buggèrièd un Seewangè sowiè s Huus Kaßlett. Zu dè ehemolige Gmeind Staufe ghörd s Dorf Schtaufè, dè Zinkè Bulgèbach un d Müllènè Heidemülli un Klausèmülli, beidi im Mettmadal.

In dè Gmeind Grõfuusè i dè Gränzè, wo vor dè Gmeindereform 1975 goltè hèn, ligè d Wüschtigè Glashüttè, Hettisdal, Lanzefurt, Lantzehoffè un Schüèrhof. Im Gebièt vo dè ehemoligè Gmeind Schtaufè lyt d Wüschtig Bürglè.

Di erschti urkundligi Erwähnig vo Grõfuusè hät im Gründigsjohr vom Chloster Allerheilige (Schafhuusè, 1050) stattgfunde, aber scho im 9. Johrhundert hän Mönch vo de Chlöster St. Bläsy un Rhynau agfange, dè Schwarzwald z rodè. 1096 isch e Zellè vo mè Schafhuuser Mönch durch dè Bischof vo Konschtanz ygweiht worre. Vo 1285 bis in's 16. Johrhundert hät Grõfuusè Stadträcht gha. Im Johr 1525 isch's an's Chloster St. Bläsy voschänkt worrè, allerdings ghört bis hütt e chleis Waldschtugg dè Schafhuuser. 1791 isch di bekannti Byrbrauerei Ròòthuus gründet worrè.

Wäge de Gmeindereform isch am 1. Jänner 1975 d Gmeind Grõfuusè uss vorher selbschtändigè Gmeindè gründet worrè.

S Gwerbegebièt vo Grõfuusè, aafänglich 10 Hektar groß, isch inzwüschè uff 16 Hektar vergrößert worrè. Dodemit hät mer's gschafft, d Bedryb vom Wohngebièt in's Gwerbegebièt umzsydle. S Gwerbegebièt isch am ehemòligè Ortsrand bim Obberdorf Richtung Rothuus un uff dè Höchi obbè ygrichtet worrè. Erwitterungsmöglichkeitè git s sellèwäg gu Nordè (Rothuus) un Weschtè (linki Mettmahaaldè).

Well dè Främdevokeer temporär zrugggangè isch, wörred im Momänt d Handwerchsbedryb gförderèt.

Dè Tourismus z Grõfuusè hèt wiè im ganzè Schwarzwald i dè 1980er un 1990er Johr èn empfindlichè Ybruch hynää müèsè, allerdings isch au Grõfuusè sit èm Aafang vom 3. Johrdausend im Uffwind. Kurz vor dèrrè Dèllè hèt mò z Grõfuusè è Hallè baut, wo für dè Främdèvokeer als "Haus des Gastes" (HdG) benamst worrè isch. 
Dütlich sichtbar isch dè Uffwind durch d Attraktionè, wo sit dèm uff dè Wäg brocht worrè sin:

Um d Popularität vo dè Roothuus-Brauerei für dè Tourismus nutzè z chönnè, hèn d Frèmdèvokeersämter vo Grõfuusè un Üülingè-Birchèdorf s Tourismus-Label "Roothuuser-Land" gschaffè, für welles unter andrèm mit Schilder a dè Gemeindegrönzè vo beidnè Gmeindè gworbè wörd. D Brauerei hèt iri Tourismus-Huusuffgabè au gmacht un è Restaurant, èn Byrgartè, èn großè Kinderschpillblatz un s Chrömlilädeli mächtig uusbaut. Im Lädeli git s u. a. Mountainbikes mit Rothuus-Uffdrugg un è (Dannè-)Zäpflebar mit schickem Display (Stand: 2018).

Bi Dagestourischtè vo allem us dè Schwiz isch s Restaurant bi dè Dannèmülli üßerscht belièbt . Sèlli Belièbtheit isch vo allem durch s Forèllèaagebot begründet, d Schwarzwaldforèllè wörrèd dirèkt näbb dè Schlüècht in Fischwyèr ghaaltè.

Wichtigschtes und bechanntischtes Unternämme isch diè Badisch Staatsbrauerei im Wyler Roothuus, dirèkt obberhalb vom Zinkè Brünlisbach und obberhalb von èm Rank vom obberè Mettmadal glègè. D Brauerei isch trotz dè Broduktionsautomatisyrung immer nò dè gröscht Arbètgäbber i dè Gmeind Grõfuusè.

S Dorf ghört im Gmeindeverwaltigsverband "Obers Schlüchtdal" mit Sitz z Ühlige-Birkedorf a.

'S git sit 1973 partnerschaftligi Beziehige zu Combrit-Sainte Marine z Frankrych, sit 2004 au zu Pfaffroda, Sachse.

Ergebnis vo dr Landdagswahle sit 2006: 



</doc>
<doc id="21238" url="https://als.wikipedia.org/wiki?curid=21238" title="Bodenseekreis">
Bodenseekreis

Der Boodeseechrais isch e Landchrais z Baade-Wiirdebäärg. Är ghèèrd zue dr Region Boodesee-Oberschwaabe im Regierigsbezirk Diibenge. Er gränzd im Norde an 
dr Landchrais Raaveschbùrg ùn an dr Landchrais Sigmaringe, im Oschde an dr bayrisch Landchrais Lindau. Im Siide isch dr Boodesee d Gränz zue dr Schwyzer Kanteen Thurgau ùn St. Galle ùn zuem eeschdryychische Voradelbeärg. Im Weschde gränzd er an dr Landchrais Chonschtez.

Zem Boodeseechrais ghèère fimf Schded ùn 18 Gmaine.



</doc>
<doc id="21242" url="https://als.wikipedia.org/wiki?curid=21242" title="Landkreis Freudenstadt">
Landkreis Freudenstadt

Der Landchrais Freideschdad isch e Landchrais z Baade-Wiirdebäärg. Är ghèèrd zue dr Region Noordschwaarzwald im Regierigsbezirk Chaarlsruei. Er gränzd im Noorde an dr Landchrais Calp, im Noordweschde an dr Landchrais Raschdi ùn im Weschde an dr Ortenauchrais. Im Siide gränzd er an dr Landchrais Rottweil ùn im Oschde an dr Landchrais Diibenge und an den Zollerealbchrais.

Zem Landchrais Freideschdad ghèère vier Schded ùn 12 Gmaine.



</doc>
<doc id="21243" url="https://als.wikipedia.org/wiki?curid=21243" title="Landkreis Rastatt">
Landkreis Rastatt

Der Landchrais Raschdi isch e Landchrais z Baade-Wiirdebäärg. Är ghèèrd zue dr Region Midlere Ooberryy im Regierigsbezirk Chaarlsruei. Er gränzd im Noorde an dr Landchrais Chaarlsruei, im Oschde an dr Landchrais Calp, im Siidoschde an dr Landchrais Freideschdad ùn im Siide an dr Ortenauchrais. Im Weschde isch dr Ryy d Gränze zue dr franzeesische Arrondissement Waiseburch und Hàwenau ùn ùf eme chùùrze Schdùg zuem ryyland-pfälzische Landchrais Germersche. Baade-Baade lyd as chraisfrèii Schdad zmids im Bied vùm Landchrais Raschdi.

Zem Landchrais Raschdi ghèère segs Schded ùn 17 Gmaine.



</doc>
<doc id="21244" url="https://als.wikipedia.org/wiki?curid=21244" title="Zollernalbkreis">
Zollernalbkreis

Der Zollara-Albkrois (au "Zollara-Albskroas"; amtl. "Zollernalbkreis") isch e Landchrais z Baade-Wiirdebäärg. Är ghèèrd zue dr Region Necker-Alb im Regierigsbezirk Diibenge. 

Er gränzd im Noorde an dr Landchrais Diibenge, im Oschde an dr Landchrais Reitlenga ùn an dr Landchrais Semmerenga. Im Siide gränzd er an dr Landchrais Duttlenge ùn im Weschde an dr Landchrais Raudweil ùn an dr Landchrais Freideschdad.

Zem Zollara-Albkrois ghèère nyyn Schded ùn 16 Gmaine.




</doc>
<doc id="21246" url="https://als.wikipedia.org/wiki?curid=21246" title="Landkreis Calw">
Landkreis Calw

Dor Graes Calb (amtlich "Landkreis Calw") isch a Landgraes en Bada-Wirddabärg. Är ghaerd zom Regirongsbezirk Karlsrua ond isch on Dåel vo dor Regio Nordschwarzwald.

Nåchborgraes send, em Uhrzaegor nåch, em Norda dor Enzgraes ond d´ graesfreia Schdadd Pforza, em Oschda dor Graes Bebleng, em Sidoschda dor Landgraes Dibeng, em Sida ond Sidwäschda dor Landgraes Fraedaschdadd, em Wäschda dor Landgraes Raschdadd ond em Nordwäschda no dor Landgraes Karlsrua.

Viir vo de Schdedd ond Gemaendena hend s´ Prädikat "Bad": Bad Daenach, Bad Härraalb, Bad Liabazell, Bad Wildbad. Wege dem håest sich dor Landgraes Calb gärn „Bädorgraes“ "(Bäderkreis)".

Dor Graes Calb leid zwischa Sduagord em Osda und Karlsrua em Wäsda. Bis uff on glaene Dåel em Osda, där må zomm Gae ghaerd, leid dor ganze Graes em Nordschwarzwald. Ennorhalb vom Graes wäggsled Haochflechena ond diafe Däälor midenandor aa. D Bevelkorong konzendrird sich iborwiiged uff Sdedd en de Dälor (Aldasdåeg, Nagld, Calb, Bad Wildbad-Calmbach ond Bad Härraalb.)

Dor sidliche ond dor esdliche Dåel vom Graes wird vo dor Nagold durchflossa. Se fliasd vo Aldasdåeg nåch Sidosda uff d Sdadd Nagld zua. En Nagld machd-se on scharfa Gnigg nåch lenggs ond fliasd, fasd wia mid-m Lineal zoga, dor grade Wäag nåch Norda, durch Calb durch ond weidor aus-m Graes naus bis nåch Pforza, må se en-d Enz naegåd. Dor wäsdliche Dåel vom Graes wird vo dor graosa ond vo dor glaene Enz durchflossa, dia må sich en Calmbach zor Enz voraeniged. S Wassor vom graesda Dåel vom Graes gåd en dor Näggor nae. A Ausnãm machd blos dor glaene nordwäsdlich Zibfl mid Bad Härraalb, där ibor s glaene Flissle Alb nåch Nordwäsda diräggd en dor Rhae nae endwässored.

Zwischem Nagolddaal ond-em glaena Enzdaal leid d Haochfleche vo dor Enz-Nagold-Bladd, dui må fasd d Hälfde vo dor Fleche vom Graes ausmachd. Sui ond ao älle glaenore Hoachflechena vom Graes send blos wenich besidld ond hend viile sdille ond ärholsame Gẽgeda. D haechsda Sdell vom Graes leid bei Sbrollahaus an dor wesdlicha Graesgrenz ond isch 955 m haoch. D diafsda Sdell isch dor Ausfluss vo dor Nagold aus-m Graes hendor Ondorreichabach mid 252 m.

Dor Graes Calb gild als iborwiiged lendlich sdruggdurird. D wirdschafdlich sdergsda Sdadd em Graes isch Nagld em Sidosda. D so genannde "Gaegmaendena" "(Gäugemeinden)" em Osda vom Graes tendired aedeidich nåch Beblenga-Sendfenga mid saenor sdarga Indusdri ond vorzåechned on kontinuirlicha Bevelkorongszuazug. Dor Bad Härraalbor Zibfl isch nåch Karlsrua oriendird.

Fir dor Fremdavorkehr wichdich send dia viir Bädorsdäddla Bad Härraalb, Bad Liabazäll, Bad Teinach ond Bad Wildbad mid ihre Ãgebod. Wär d Sdille suachd ond lange Sbazirgeng gärn håd, fendet båedes uff de Haochflechena. Als Gehaemtibb gild Enzklesdorle am End vom graosa Enzdaal.

Haobdvorkehrslinia send drei Bundessdråsa: Em sida d B28 (Dibenga -) Nagold - Aldasdåeg (- Fraedasdadd), em Osda d B463 (Horb -) Nagld - Calb (- Pforza), ond middla durch dor Graes vo Norda nåch Sida d B294 (Pforza -) Bad Wildbad - Glaes Enzdaal (- Fraedasdadd). A Audobå gåd koena durch dor Graes.

Vo Pforza ibor Calb ond Nagld nåch Horb gåd a Eisabãlinie, dui må äll halba bis äll ganza Sdond fehrd. Von-ra graosa Bedeidong fir d weidora Endwigglong isch, dass-mor d frijora Wirddabärgischa Schwarzwaldbã zwischa Rennenga/Weil dor Sdadd ond Calb widor en Bedriib nemma mechd. Uff dui Weis griagd nemlich dor Graes widor on diräggda Ãschluss nåch Sduagord.

S ganze Graesgebiid isch vo aldors här ganz wirddabärgisch gwäa odor ondor wirddabärgischor Oborhohaed. Anna 1938 send dia båede Oboremdor Calb ond Nagld zomm Graes Calb zsẽmagschlossa wårda. D Graesreform vo 1973 håd koene graesore Vorendoronga bråchd.

Vo iborragendendor Bedeidong fir dor ganze Nordschwarzwald isch em Hoachmiddlaldor s Glosdor Hirsao gwäa, dees må zor Reformbewegong vom franzesischa Cluny ghaerd håd. D Ruina vom Glosdor send bis haed aedrigglich ond dined em Sommor als Kuliss fir d "Calwer Klosterfestspiele".

S Kirchle vo Kendhaem em Nagolddaal, 5 km sidlich vo Calb isch vormudlich d eldesda ärhaldena Kirch en ganz Deidschland.

Em Graes Calb schwäddsd mor vo Aldors här haobdsächlich Wäsdschwäbisch. En a baar Gmaendena em Wäsda ond em Nordwäsda vom Landgraes mischd sich on leichdor sidfränggischor Aefluss drondor.

Zom Landgraes Calb ghaered zäa Schdedd ond fuffzäa Gmaendena.

Schdedd "(Offizielle Schreibweise)" (Aewonor zomm )


Gmaendena "(Offizielle Schreibweise)" (Aewonor zomm )


Vorwaldongsgmaenschafda bzw. Vorwaldongsvorbend.





</doc>
<doc id="21253" url="https://als.wikipedia.org/wiki?curid=21253" title="Elsass Cola">
Elsass Cola

Elsass Cola esch e elsassischa Konkurrenzprodukt vum Coca-Cola. S esch hàrgstellt vu dr Firma Lisbeth in Soultzmatt, wo scho lang bekannt esch fer ìhra Wasserflàscha.
Dr Inhalt vum Elsass Cola esch: Wasser vu dr Soultzmattquàlla, Zucker vu Erstein (beida regionala Produkta), un natürella Aroma. Im Summer 2008 hat s Rezàpt a betsi gchangiert: 6% Zucker weniger, jetzt sen 10,5 gram Zucker / 100 ml Cola. S gitt oï a "Elsass Cola light", ohna Zucker, met Sucralose als Ersatz.
Dr Logo vum Elsass Cola esch a lustiga junga Elsassera, aglegt halwer met dr traditionnella Tracht, halwer sexy.

Dr Elsass Cola findet ma zitter And 2004. In da 8 erschta Moneta sen 1 Million Flàscha verkauift worra.


</doc>
<doc id="21255" url="https://als.wikipedia.org/wiki?curid=21255" title="Enzkreis">
Enzkreis

Der Enzchrais isch e Landchrais z Baade-Wiirdebäärg. Är ghèèrd zue dr Region Noordschwaarzwald im Regierigsbezirk Chaarlsruei.

Er gränzd im Noorde ùn Weschde an dr Landchrais Chaarlsruei, im Noordoschde an dr Landchrais Hailbrunn ùn im Oschde an dr Landchrais Ludwigsburg. Im Siidoschde gränzd er an dr Landchrais Beeblinge ùn im Siide an dr Landchrais Calp. Pforze lyd as chraisfrèii Schdad zmids im Bied vùm Enzchrais.

Zem Enzchrais ghèère fimf Schded ùn 23 Gmaine.



</doc>
<doc id="21256" url="https://als.wikipedia.org/wiki?curid=21256" title="Landkreis Karlsruhe">
Landkreis Karlsruhe

Der Landchrais Chaarlsruei isch e Landchrais z Baade-Wiirdebäärg. Är ghèèrd zue dr Region Midlere Oberryy im Regierigsbezirk Chaarlsruei. 

Er gränzd im Noorde an dr Ryy-Necker-Chrais, im Oschde an dr Landchrais Heilbrunn, im Siidoschde an dr Enzchrais ùn im Siide and dr Landchrais Calp. Im Weschde isch dr Ryy d Gränze zue Ryyland-Pfalz mid em Ryy-Pfalz-Chrais, em Landchrais Germersche ùn dr chraisfrèi Schdad Speyer. Chaarlsruei lyd as chraisfrèii Schdad im Bied vùm Landchrais Chaarlsruei.

Zem Landchrais Chaarlsruei ghèère nyyn Schded ùn 23 Gmaine.



</doc>
<doc id="21260" url="https://als.wikipedia.org/wiki?curid=21260" title="Arrondissement Altkirch">
Arrondissement Altkirch

S Arrondissement Àltkìrich (frz. "Arrondissement d'Altkirch") ìsch e Verwàltungsbezirk ìm Département Haut-Rhin ìm Elsàss, ìn dr frànzeesche Region Grand Est.

Dr Verwàltungssitz (chef-lieu) vum Arrondissement ìsch Àltkìrich.

S Arrondissement granzt ìm Norde àn s Arrondissement Dànn-Gawiller, ìm Oschte àn s Arrondissement Milhüüse. Ìm Siide granzt s àn dr Schwizer Kanton Jura un ìm Weschte àn s Arrondissement Belfort ìm Département Territoire-de-Belfort (Franche-Comté).

Di grescht Gmein vum Arrondissement Àltkirech ìsch (mìt dr Inwohnerzàhl vun 1999) Àltkìrich (5.386).

S Arrondissement Àltkìrich ìsch ingedäilt in vier Kanton mìt ìnsgsàmt 112 Gmeine:


</doc>
<doc id="21261" url="https://als.wikipedia.org/wiki?curid=21261" title="Arrondissement Thann">
Arrondissement Thann

S Arrondissement Dànn (frz. "Arrondissement de Thann") ìsch e Verwàltungsbezirk ìm Département Haut-Rhin ìm Elsàss z Frànkrich gsin. Àm 1. Janner 2015 ìsch s mìt em Arrondissement Gawiller zem neie Arrondissement Thann-Guebwiller zammagschlossa wora.

Dr Verwàltungssitz (chef-lieu) vum Arrondissement ìsch Dànn gsin.

S Arrondissement hàt ìm Norde àn s Arrondissement Colmer un àn s Arrondissement Gawiller, ìm Oschte àn s Arrondissement Milhüüse un ìm Sìde àn s Arrondissement Àltkirech granzt. Ìm Sìdweschte hàt s àn s Arrondissement Belfort un ìm Weschte àn s Arrondissement Épinal ìm Département Vosges ìn Lothrìnga granzt.

Di greschte Gmeine vum Arrondissement Dànn (mìt de Inwohnerzàhl vun 1999):

S Arrondissement Dànn ìsch ingedäilt gsin ìn vier Kanton mìt ìnsgsàmt 52 Gmeine:





</doc>
<doc id="21262" url="https://als.wikipedia.org/wiki?curid=21262" title="Arrondissement Guebwiller">
Arrondissement Guebwiller

S Arrondissement Gawiller (frz. "Arrondissement de Guebwiller") ìsch e Verwàltungsbezirk im Département Haut-Rhin im Elsàss z Frànkrich gsin Àm 1. Janner 2015 ìsch s mìt em Arrondissement Dànn zem neie Arrondissement Thann-Guebwiller zammagschlossa wora..

Dr Verwàltungssitz (chef-lieu) vum Arrondissement ìsch Gawiller gsin.

S Arrondissement hàt ìm Norde àn d Arrondissement Colmar granzt, ìm Siidoschte àn s Arrondissement Mulhouse un ìm Siidweschte àn s und Arrondissement Thànn. Ìm Oschte ìsch dr Rhin d Granz züe Ditschlànd mìt em Regierungsbezirk Friburg z Bàde-Wìrttebari.

Di greschte Gmeine vum Arrondissement Gawiller sìn (mìt de Inwohnerzàhl vun 1999):

S Arrondissement Gawiller ìsch ingedäilt gsin in vier Kanton mìt ìnsgsàmt 47 Gmeine.





</doc>
<doc id="21263" url="https://als.wikipedia.org/wiki?curid=21263" title="Arrondissement Mulhouse">
Arrondissement Mulhouse

S Arrondissement Milhüüse (frz. "Arrondissement de Mulhouse") ìsch e Verwàltungsbezirk im Département Haut-Rhin im Elsàss, ìn dr frànzeesche Region Grand Est.

Dr Verwàltungssitz (chef-lieu) vum Arrondissement ìsch Milhüüse.

S Arrondissement granzt ìm Norda àn s Arrondissement Dànn-Gawiller un ìm Sìdweschta àn s Arrondissement Àltkirech. Ìm Oschta ìsch dr Rhin d Granz züe Ditschlànd mìt em Regierungsbezirk Friburg z Bàde-Wìrttebari. Ìm Sìda granzt s àn dr Schwizer Kanton Baasel-Stadt un Kanton Baasel-Land

S Arrondissement Milhüüse ìsch sit em 1. Janner 2015 ingedäilt ìn àcht Kanton mìt ìnsgsàmt 80 Gmeine:

Bìs zem 1. Janner 2015 isch s Arrondissement Milhüüse in niin Kanton mìt 73 Gmeina ingedäilt gsin:


</doc>
<doc id="21264" url="https://als.wikipedia.org/wiki?curid=21264" title="Arrondissement Ribeauvillé">
Arrondissement Ribeauvillé

S Arrondissement Ràppschwihr (frz. "Arrondissement de Ribeauvillé") ìsch e Verwàltungsbezirk im Département Haut-Rhin ìm Elsàss z Frànkrich gsin. Àm 1. Janner 2015 ìsch s mìt em Arrondissement Colmar zem neie Arrondissement Colmar-Ribeauvillé zammagschlossa wora.

Dr Verwàltungssitz (chef-lieu) vum Arrondissement ìsch Ràppschwihr gsin.

S Arrondissement granzt ìm Norda àn s s Arrondissement Schlettstàdt-Erstain ìm Département Bas-Rhin, ìm Sìda àn s Arrondissement Colmer un ìm Weschta àn s Arrondissement Saint-Dié ìm Département Vosges ìn Lothrìnga

Di grescht Gmein vum Arrondissement Ràppschwihr ìsch gsin (mìt de Inwohnerzàhl vun 1999):

S Arrondissement Rapperschwir ìsch ingedäilt gsin in vier Kanton mìt ìnsgsàmt 32 Gmeina:

(*) In däm Ort wurd Welche geredt.
(*) In däm Ort wurd Vosgien geredt.


</doc>
<doc id="21266" url="https://als.wikipedia.org/wiki?curid=21266" title="Neckar-Odenwald-Kreis">
Neckar-Odenwald-Kreis

Der Necker-Oodewald-Chrais isch e Landchrais z Baade-Wiirdebäärg. Är ghèèrd zue dr Metropolregion Ryy-Necker ùn zue dr Verbandsregion Ryy-Necker im Regierigsbezirk Chaarlsruei. 

Er gränzd im Noorde an Hesse mid em Oodewaldchrais, ùn an Bayere mid em dem Landchrais Milteberg. Im Oschde gränzd er an dr Main-Tauber-Chrais, im Siidoschde an dr Hohelohechrais, im Siide an dr Landchrais Heilbrunn ùn im Weschde an dr Ryy-Necker-Chrais.

Zem Necker-Oodewald-Chrais ghèère segs Schded ùn 21 Gmaine.



</doc>
<doc id="21268" url="https://als.wikipedia.org/wiki?curid=21268" title="Stutensee">
Stutensee

Schdutesee isch e Großi Kreisschtadt im Landchrais Karlsrue in Bade-Würtebärg.
Entschtande isch di Gmeind am 1. Januar 1975 durch e Fusion vo de vorher selbschtändige Gmeinde Blangeloch (mit Büchig), Friedrichstal, Schpöck un Schtaffort.

De Name vo de Schtadt chunnt vom 1749 erbaute, ehemalige markgräfliche Jagdschloss. De Markgraf het derte en See la aläge un het Rösser zücht, so isch s Schloss zu sim Name cho. Es ligt zimlich genau i de Mitti vo de Gmeinde uf de früherige Gmarkig vo Blangeloch.

D Gmeind het sit em Johr 1990 meh wi 20.000 Iiwohner un isch deswäge sit em 1. Januar 1998 e "Grossi Chreisschtadt.

Di verschidnige Schtadteil vo Schdutesee hei bis 1975 e ganz unterschidlichi Gschicht. 

Blangeloch (offiziell: Blankenloch) isch 1337 s erscht Mol in ere Urkunde gnännt worde. Archäologisch het ma aber e früherigi Bsidlig chönne nochwiise un zwar durch es fränkischs Reihegrab un römischi Bsidligsschpure.
D Chile isch zum erschte mol 1392 gnännt. 

Friedrichstal isch e Gründig vo Glaubensflüchtling us Frankriich (Hugenotte), Belgie un de Schwiiz. S Dorf isch ab 1699 ufbauet worde. Teil vo de Gmarkig liget uf em frühere Gebiet vo Schpöck. De Name (Fridericiana Vallis, Friedrichstal) het d Sidlig vom Markgraf vo Bade-Durlach, em Friedirch Magnus, wo d Asidlig vo de Flüchtling erlaubt un mit Land unterstützt het. Am 18. Juli 1700 isch Friedrichstal e selbschtschtändigi Gmeind worde.

Schpöck (offiziell: Spöck) isch, jedefalls nach de Urkunde, s ältischt Dorf vo de Gegend. S isch scho im Johr 865 s erscht mol erwähnt worde. De Name het immer mol gwächslet, so isch "Spaha", "Speki" un "Spechaa" überliifert, was so vil wi "Damm us Wide- un Rutegflecht" heisst. 

Schtaffort (offiziell: Staffort) isch s erscht mol in ere Urkund vom Kaiser Heinrich V. us em Johr 1110 erwähnt worde, wo s „Stafphort“ gheise het. S bedütet so vil wi steti Furt.

Stutensee ghert zue kainere Verwaltigsgmaischaft.

Dr Oberburgermaischteri vu Stutensee isch d Petra Becker.

Z Schdudesee sind d Frei Wähler (FWV) traditionell schtark verträte, des gseht me au in de Verteilig vo de Gmeindsrotsitz no de letschte Kommunalwahl vom 25. Mai 2014:

Ergebnis vu dr Landdagswahle syt 2006: 

Dr Dialäkt vu Stutensee ghert zum Sidfränkisch





</doc>
<doc id="21270" url="https://als.wikipedia.org/wiki?curid=21270" title="Rhein-Neckar-Kreis">
Rhein-Neckar-Kreis

Der Ryy-Necker-Chrais isch e Landchrais z Baade-Wiirdebäärg. Är isch dèrt dr Landchrais mid dr maischde Yywooner (dytschlandwit dr drittgrèscht) ùn ghèèrd zue dr Metropolregion Ryy-Necker im Regierigsbezirk Chaarlsruei. 

Er gränzd im Noorde an Hesse mid em Oodewaldchrais ùn em Chrais Bäärgschdrooss, im Oschde an dr Necker-Oodewald-Chrais, im Siidoschde an dr Landchrais Heilbrunn ùn im Siide an dr Landchrais Chaarlsruei. Im Weschde isch dr Ryy d Gränz zue Ryyland-Pfalz mid dr chraisfrèie Schdad Speyer ùn em Ryy-Pfalz-Chrais. Im Noorschweschde gränzd er no an d Schdad Manne. Heidelberg lyd as chraisfrèii Schdad zmids im Bied vùm Ryy-Necker-Chrais.

Zem Ryy-Necker-Chrais ghèère 17 Schded ùn 34 Gmaine.



</doc>
<doc id="21271" url="https://als.wikipedia.org/wiki?curid=21271" title="Regierungsbezirk Tübingen">
Regierungsbezirk Tübingen

Dr Regierigsbezirk Diibenga isch ein vù vier Regierigsbezirk im Bundesland Baade-Wiirdebäärg z Dydschland. Er schdood in dr Hierarchyy zwische dr Landchreis ùf aine Syde ùn dr Landesregierig ùf dr andere Syde.

Dr Regierigsbezirk Diibenga lyd im Siidoschde vù Baade-Wiirdebäärg. Im Siide gränzd er mid em Boodesee an d Schwyz, im Noorde an dr Regierigsbezirk Schduegerd, im Weschde an dr Regierigsbezirk Fryybeg ùn dr Regierigsbezirk Chaarlsruei. Im Oschde gränzd er an dr Regierigsbezirk Schwoobe z Bayere.

In dr hidige Gränze good dr Regierigsbezirk Diibenga ùf d Verwaldigs- ùn Biedsrefoorm vùm 01. Jänner 1973 zrùg. Dr Voorlaifer isch dr Regierungsbezirk Siidwirtteberg-Hohezollere gsii, wù ane 1952 bilded wooren isch us dr Siidhälfdi vùm friejere Land Baade, dr Siidhälfdi vùm friejere Land Wiirdebäärg ùn em Land Hohezollere.

Di ooberschd Bhèèrd isch s Regierigsbräsidiùm z Diibenga. Dr Laider vùm Regierigsbräsidiùm isch dr Regierigsbräsidänd, wù vùm baade-wiirdebärgische Minischderbräsidänd ernand wird.

D Regierigsbräsidände (sider 1973):

S Regierigsbräsidiùm isch zueschdändig fir d Ùmsezig vù gsezlige Ùfgaabe ùn landesbolidische Ziil im Regierigsbezirlk.

S Regierigsbräsidiùm hed aachd Abdailige:


D Regione mid dr Schdad- ùn Landchraise

Die 15 Groose Chraisschdedt (schdeen ùnder dr Fachùfsiichd vùm Regierigsbräsidiùm):


</doc>
<doc id="21272" url="https://als.wikipedia.org/wiki?curid=21272" title="Regierungsbezirk Stuttgart">
Regierungsbezirk Stuttgart

Dor Regierungsbezirk Stuagert isch oenor vo de vier Regierungsbezirk em Bundesland Bada-Wirttaberg (Deitschland). D´Regierungsbezirk vo Bada-Wirttaberg send wia en danz Deitschland D´Middlinstanz zwischa dor Landesregiruong ond de Landkreis.

Dor Regierungsbezirk Stuagert leid em Nordoschda vo Bada-Wirttaberg. Im Sida grenzd-or a dor Regierungsbezirk Dibenga a, im Weschda a dor Regierungsbezirk Chaarlsruei. Em Norda ond em Oschda grenzd-or a Bayern a, dorvo em Norda an dor bairische Regierungsbezirk Unterfranke, em Oschda a dia boede bairische Regierungsbezirk Mittelfranka ond Regierungsbezirk Schwoobe.

En saene heidige Grenza gåd dor Regierungsbezirk Stuagert uf d´Verwaldungs- ond Gebiedsreform vom 1. Januar 1973 zrugg. Dor Vorlaifer isch dor Regierungsbezirk Nordwirttaberg gwäa, må ana 1952 aus dor wirttabergischa Hälfde vo dor friara Besatzungszon Nordwürttemberg-Nordbaden bilded worda isch.

D´oberschda Beherd isch s´Regierungspräsidium z Stuagert. Dor Laider vom Regierigspräsidium hoest-mor dor Regierungspräsidend. Der wird vom bada-wirttabergischa Minischderpräsidend ernand.

D Regierungspräsidenda (seid 1973):

S´Regierungspräsidium isch zueschdändich fir d´Omsetzung vo de gsetzliche Ufgaba ond fir d´landespolidische Ziil em Regierungsbezirk. En Streidfäll, wia zom Beispiel uf de Fildora scho zwoe mol passird, beim Flughafa-Ausbau ond bei dor Fildor-Mess, isch s´Regierungspräsidium mit saem Präsidenda dor Vollstreckor vo dor Landesregierung gwäa. Wenn d´Leid dord hedded selbor abstemma dirfa, no hädd d`Landesregierung koe Schaas gheed.

S´Regieruongspräsidium håd achd Abdailunga:


D Regiona mid ire Schdadt- ond Landkreis

Die 38 Graose Kroesschdädt (direggd ondor dor Fachufsichd vom Regierungspräsidium):


</doc>
<doc id="21274" url="https://als.wikipedia.org/wiki?curid=21274" title="Why Not Us">
Why Not Us

"Why Not Us" esch e Song vom dütsche Pop-Trio Monrose. Er esch gschrebe vo de Alexis Strum ond produziert vom Guy Chambers förs drette Albom vo de Monrose "I Am". Das Lied esch am 28. November 2008 veröffentlecht worde.

S Musigvideo för "Why Not Us" esch gleitet worde vom Oliver Sommer ond esch bereits ufgnoh worde. D Videopremieri esch am 14. November ufem dütsche Musig-Sänder "VIVA", bi de Sändig "VIVA Neu" gseh. Im Video hend alli schwarzi Obechleider a ond send vonere härbstleche Stemmig omgäbe. Während dem die Girls sengid schwerid bruni Blätter om sie ome. Zwöschedöre gseht mer Böudusschnett wo d Mandy es uffalends pinks, d Bahar es gäubs ond d Senna es blaus Dress ah hend ond zwösche zwöi Wänd stönd wo sech mängisch bewegid. A dene Wänd send Bäum ond Vögu zeichnet, wobi sech d Vögu us dene Wänd zum Läbe erweckid. Denn gseht mer en Fredhof ähnleche Schouplatz met schwarze Gestaute, wo teilwiis Giige spellid. Osserdem performid Monrose voremene grosse Spiegu. Die animierte Schouplätz send sehr düster dargstellt.

Monrose send am 28. November 2008 live bi de "ProSebe"-Sändig "Stock Car Rennen (Qualifying)" ufträtte. Am 8. November 2008 send d Monrose förd "Lego Show" iglade worde ond hend dete „Why Not Us“ vorträiht; d Sändig esch am 29. November usgstrahlt worde.
"Why Not Us" esch in Düütschland metem Platz 27 de höchsti Nöiihstiiger vo de Kaländerwoche 50 gsee. In Öschriich esch de Song ufd Position 53 iigstege. "Why Not Us" hets ned id Schwiizer Single Charts gschafft.

Das send d Ufstellige vo "Why Not Us":

Maxi CD

2-Track Single




</doc>
<doc id="21279" url="https://als.wikipedia.org/wiki?curid=21279" title="Landkreis Ravensburg">
Landkreis Ravensburg

Der Landchrais Raveschburg isch e Landchrais z Baade-Wiirdebäärg. Är ghèèrd zue dr Region Bodesee-Oberschwabe im Regierigsbezirk Diibenga. 

Er gränzd im Noorde an dr Landchrais Bibra, im Siidweschde an dr Boodeseechrais ùn im Weschde an dr Landchrais Semmerenga. Im Oschde ùn im Siide gränzd er an dr bayrisch Regierigsbezirk Schwabe, im Oschde an dr Landchrais Underalgai ùn di chraisfrèi Schdad Memminge, im Siide an dr Landchrais Oberalgai ùn dr Landchrais Lindau.
Zem Landchrais Raveschburg ghèère achd Schded ùn 31 Gmaine.



</doc>
<doc id="21280" url="https://als.wikipedia.org/wiki?curid=21280" title="Hit 'N' Run">
Hit 'N' Run

"Hit 'N' Run" esch e Song vom dütsche Pop-Trio Monrose. Er esch gschrebe vom JoelJoel, The Provider ond em Oscar Gorres ond co-produziert vom JoelJoel ond Oscar Gorres förs drette Album vo de Monrose met em Name "I Am". Das Lied esch am 3. Oktober 2008 veröffentlecht worde.

S Musigvideo för "Hit 'N' Run" esch gleitet worde vom Markus Gerwinat ond het am 11. September 2008 Videopremiere gfiiret bim dütsche Musig-Sänder "VIVA", i de Sändig "VIVA live!". D Monrose het typischi 80er-Joohr Durwälle-Frisure. Im Video gseht mer d Monrose met vell Tänzer in ere 80er Roller-Disco am tanze. D Darsteller hend alli farbigi Chleider ah ond de Ruum werd met farbigem Neon-Liecht bestrahlt. Osserdem stönds vor emene Videospeel-Automat wo en Mandy ähnlechi Spöufigur uf em Böudscherm erschiint.

D Monrose hend de Song s erscht mou am "Swiss Elite Model Look 2008" i de Maag Music Hall z Zöri vorgstöut. Zuesätzlech hends en Uftrett bi de "Popstars"-Entscheidigs-Show gha.

"Hit 'N' Run" het in Düütschland de Platz 16 gschafft ond esch somet die erscht Single wo ned Top 10 erreicht het. I de Schwiiz hets de Song dor reini Downloads i de erscht Woche uf e Platz 55 gschafft, was au die höchscht Platzierig gseh esch.

Das esch d Ufstellig vo Hit'n'Run:

CD single (2-Track)





</doc>
<doc id="21281" url="https://als.wikipedia.org/wiki?curid=21281" title="Landkreis Sigmaringen">
Landkreis Sigmaringen

Der Landchrais Semmerenga isch e Landchrais z Baade-Wiirdebäärg. Är ghèèrd zue dr Region Boodesee-Oberschwabe im Regierigsbezirk Diibenga. 

Er gränzd im Noorde an dr Landchrais Reidlenga, im Oschde an dr Landchrais Bibra ùn dr Landchrais Raveschburg. Im Siidweschde gränzd er an dr Landchrais Chonschdez ùn im Weschde an dr Landchrais Duttlinge ùn dr Zollerealbchrais.

Zem Landchrais Semmerenga ghèère nyyn Schded ùn 16 Gmaine.



</doc>
<doc id="21282" url="https://als.wikipedia.org/wiki?curid=21282" title="Landkreis Biberach">
Landkreis Biberach

Der Landchrais Bibra isch e Landchrais z Baade-Wiirdebäärg. Är ghèèrd zue dr Region Donau-Iller im Regierigsbezirk Diibenga.

Er gränzd im Noorde an dr Landchrais Reidlenga ùn dr Alb-Done-Chrais, im Siide an dr Landchrais Raveschburg ùn im Siidweschde ùn Weschde an dr Landchrais Semmerenga. Im Oschde gränzd er an dr bayrisch Regierigsbezirk Schwabe, an dr Landchrais Nei-Ulm, dr Landchrais Underalgai ùn an di chraisfrèi Schdad Memminge.

Zem Landchrais Biberach ghèère segs Schded ùn 39 Gmaine.



</doc>
<doc id="21286" url="https://als.wikipedia.org/wiki?curid=21286" title="Strike The Match">
Strike The Match

«Strike The Match» esch e Dance-Pop-Song vom dütsche Pop-Trio Monrose. Er esch co-gschrebe ond produziert vom Ryan Tedder, de Frontmaa vo OneRepublic ond de Deborah Epstein, iischliesslech e zuesätzlechi Produktion vom Pete Kirtley, Christian Ballard/Andrew Murray (Snowflakers) ond esch as erschti Single-Uskopplig vom drette Albom "I Am" am 6. Juni 2008 veröffentlecht worde.

Am 23. Mai 2008 esch s erscht Mou im Dütsche Radio-Netz Planet-Radio uftoucht. 

S Musigvideo vo "Strike The Match" esch gleitet worde vom Oliver Sommer ond het am 29. Mai 2008 Videopremiere gfiiret bim dütsche Musig-Sänder "VIVA", ide Sändig "VIVA live!". Im Video gseht mer Monrose wie sie am Afang vomene Outo usstigid ond nocher vorem Outo tanzid. Osserdem fiirit sie imene Club met vell Tänzer ond ere DJane. Mer gseht au zwöschedöre en animierti Stadt wo en Zeppelin met de Ufschreft "Monrose" omeflügt ond Monrose dete tanzid.
Im Rahme vo de Final-Show vo "Germany's Next Topmodel" am 5. Juni 2008 esch de Song s erscht Mou vorgstöut worde.

Met Strike The Match send ned die erwartete Chart-Plazierige, wie die vorhärige, erföllt worde. Dor dä eher miserabli Erfolg esch s drette Albom "I Am" vom vorerscht geplante 18. Juli 2008 uf onbestemmti Zyt verschobe worde ond esch schlossändlech am 26. September 2008 ussecho. I de Schwiiz ond in Öschtriich het de Song d Top Ten verfählt.

Das send Ufstellige ond Songlischte vo "Strike the Match":





</doc>
<doc id="21289" url="https://als.wikipedia.org/wiki?curid=21289" title="We Love">
We Love

"We Love" (au bekannt als We Love to Entertain You) esch Titelmelodie förd StarForce" Kampagne vom dütsche Privatsänder "ProSebe". "Bereits vorhär hets einigi Könstler gä, wie zum Bispel: Take That, Melanie C, Milk & Honey uvm. wo dä Song inere jewils eigete Version ufgnoh hend. Im Johr 2008 het s dütsche Pop-Trio Monrose ehri eiget Version ufgnoh vom Song. De Song esch vo Mozart & Friends produziert worde ond esch als digitali Single am 20. März 2008 veröffentlecht worde."

Alles esch onder de leitig vom Marc Mozart produziert ond ufgnoh worde. D Mozart & Friends Schriiber Alexander Gernert, Manuel Loyo, Alexander Hahn ond Alexander Krause hend als Schriiber bitreit, während de Marc Mozart ond de Alexander Hahn de Gsang ufzeichnet ond s meiste a de Produktion gmacht hend. Wöu Monrose weder buecht worde send, för de Videodreh in Salzburg, Östriich hed s Team nor ei Woche gha om alles z'komponiere ond ufznäh. Do Monrose no einigi Gigs in Berlin gha hend, het s Team sehr wenig Ziit gha, de Gsang vo de Monrose ufznäh ond hend dorm s Hozelzemmer ines Tonstudio verwandelt.

Es Musig Video esch eigentlech nie in voller längi zeigt worde. Bim Spot zu dem Song gseht mer wie d Monrose usemene WE LOVE-Fahrzüg usstiigid ond nochhär ehri Sonnebröue a Bode rüehrid ond zu drü ufgstöute Mikrofon-Ständer loufid ond fönd afo senge. ProSebe het au dä Clip met Felm-Usschnett gmixt ond usgstrahlt wo ca. 40 Sekonde lang gohd.

Das esch d Ufstellig vo We Love:

Digitali Single



</doc>
<doc id="21290" url="https://als.wikipedia.org/wiki?curid=21290" title="Häusern">
Häusern

Hüsere (amtlich "Häusern") isch e Gmeind im Landchreis Waldshüet, Bade-Württeberg. Si ghört im Gmeindeverwaltigsverband St. Blasie a.

Hüsere, als Luftkurort staatlig aerkännt, litt im südlige Hochschwarzwald, sechs Kilometer südlig vom Schluchsee, uff 700 bis 1113 Meter Höchi uff me Höcherucke zwüsche de Däler vo de Alb und de Schwarza.

D Gmeind gränzt im Norde und Oste an d Gmeind Schluchsee (FR), im Süde an Höcheschwand und im Weste an St. Blasie.

Zu de Gmeind Hüsere ghöre s Dorf Hüsere und de Wyler Schwarzabruck. Im Gmeindegebiet litt d Wiestig Wittlisbärg.

Keimzälle vo Hüsere isch e großer Maierhof uff em Gießbacher Chopf gsi (1087 Meter über NHN), wo im Johr 1087 zum erschte Mol urkundlig erwähnt worre isch. Mit de Zit sin am Füeß vom Bärg no meh Höf dezüecho, wo deno s Dorf Hüsere bildet hän. Vo Afang a hät e ängi Verbindig zum Chloster St. Blasie bstande, wo jo numme güet drei Kilometer entfernt gsi isch. Mit de Säkularisierig vom Chloster (1806) isch d Gmeind zum Großherzogtum Bade cho.

D Gmeind isch friehner landwirtschaftlig prägt gsi, hüt läbt si vor allem vo de lokale Industry wie im örtlige Schluchseewerch, private Handwerchsbetrieb oder de Firma Schmidt z St. Blasie; de Tourismus hät in de letschte Johr immer meh an Bedütig verlore. De letscht "Boom" hät Hüsere am Afang vo de 90er-Johr erläbt, wyl sällemols vyli Lüt uss de ehemolige DDR noch de Wändi de Schwarzwald bsüecht hän und Hüsere und sini nöcheri Umgebig als relativ schneesicher golte hät.

In de Gmarchig liige au de Stausee Schwarzabruck und s Bump-Speicherchraftwerch Hüsere, wo s Wasser vom Schluchsee sini Arbet in de Turbine verrichtet. Beidi sin Deil vom Bumpspeicher-Netzwerch vo de Schluchseewerche-AG.

Hüsere litt an de Bundesstroß 500 zwüsche Titisee-Neustadt und de Chreisstadt Waldshüet-Dienge. E Landesstroß fiehrt uff St. Blasie und anderi Chreisstroße verbinde s Dorf mit de Nochberört.

Ergebnis vo dr Landdagswahle sit 2006: 



</doc>
<doc id="21291" url="https://als.wikipedia.org/wiki?curid=21291" title="What You Don't Know">
What You Don't Know

"What You Don't Know" esch e Pop-Ballade vom dütsche Pop-Trio Monrose. De Song esch gschrebe worde vom Mattias Lindblom, Billy Mann ond em Anders Wollbeck ond esch co-produziert worde vom Produktions-Team Jiant ond de Snowflakers ond esch als dretti ond letschti Single vom zwöite Albom "Strictly Physical" am 7. Dezember veröffentlecht worde.

S Musigvideo vo "What You Don't Know" esch gleitet worde vom Markus Gerwinat ond esch am 13. November in Hamburg dräiht worde, am 23. November esch d Videopremiere gseh bim dütsche Musig-Sänder "VIVA" ide Sändig "VIVA Live!". Im Video gseht mer am Afang e Frou wo usem Bett gohd, während dem ehre Partner sie aluegt, jedoch ignoriert sie ehn. Denn gseht mer die drüü Froue vo Monrose in Chorzusschnett wo zum Lied sengid. D Bahar gseht mer dörs ganze Video döre, do sie die meiste Strophe sengt, während dem d Senna ufem Hendersetz vomene Taxi esch. D Mandy gseht mer elei. Die Frou vo dere Gschecht läbt ehres Läbe, während dem ehre Maa ehre ständig fougt ond sie nehmt ehn witerhe ned vor. Am Ändi vom Video werd offenbart, dass dä Maa bine Outoomfall oms Läbe cho esch. Sie het ehn emmer no gliebt. Im Maa sine Körper verblasst, wo d Frou d Wohrheit erfahrt ond s Video neigt sech em Ändi zue.

Monrose hend metem Lied "What You Don't Know" zahlriichi Uftrett absolviert. Onder anderem bim Popstars On Stage-Finau (ProSebe), bi KiKa live (KiKa), Viva live (VIVA) , Jetzt wird eingelocht (SAT1), Alles für die Frauen (MDR), The Dome (RTL II) ond veli meh.

S Lied het d Top Ten in Dütschland ond vo de Slowenische Airplay erreicht. Eventuell hets de Song dor die zahlriche Uftrett 18 Woche ide Dütsche Single Charts gschafft ond esch somet die Single wo am längschte i de Dütsche Single Charts gseh esch.

Das send Ufstellige ond Songlischte vo "What You Don't Know".





</doc>
<doc id="21299" url="https://als.wikipedia.org/wiki?curid=21299" title="Landkreis Tübingen">
Landkreis Tübingen

Dor Landgraes Dibenga (ao Landgraes Dibeng, amtlich "Landkreis Tübingen") isch a Landgraes en dor Midde vo Bada-Wirddabärg. Är ghaerd zo dor Regio Näggor-Alb em Regirongsbezirk Dibenga. Mid 519 qkm isch-or oenor vo de glaenore Landgraes en Bada-Wirddabärg. Aewonor håd-or (2017) äbbes ibor 220.000. Graessdadd isch Dibenga. 

Nåchborgraes send em Osda dor Landgraes Reidleng, em Sida dor Zollornalbgraes, em Wäsda dor Landgraes Fraedasdadd ond dor Landgraes Calb, ond em Nordwäsda und Norda schliaslich dor Landgraes Bebling. 

D Landschfd vom Landgraes isch ausorordendlich viilfäldich ond ghaerd zom Sidwäsddeidscha Schichdsduafaland. Em Norda ghaerd on groasor Ãdåel vom Naturpark Scheebuach zom Bereich vom Landgraes. En dor Midde wird-or vo Wäsd nåch Osd vom Näggor durchflossa, mid-ra scheena, no naturnaha Sdregge em Bereich vo Starzich ond Raodaburg. Em Sida isch-s Albvorland, dees må saen åegena abwäggslongsreicha Charaktor håd. 

Graose gschlossene Waldbereich (Scheebuach ond Rammord) ghared gnaoso dorzua wie offene weide Sdraeobsdwiisa am Scheebuachhang ond em Albvorland. Em Frialeng send dia vool mid blihende Obsdbeem ond laded zu wondorscheene Sbazirgeng ae. D scheensda Aussiichd em ganza Graes håd-mor vo dor Wurmlengor Kapell aus (em gleichnamiga Sdadddåel vo Raodaburg gläaga). Scho Wolfgang von Goethe isch uff saenor legendära Italia-Raese dord vorbeikomma. Sae Gedichd "Droben stehet die Kapelle" vorzehld bis haed vom Aedrugg, denn dui Kapell uff-n gmachd håd. 

Bei Messeng håd-s am 12. April 1983 on graosa Bärgrudsch gäa, ogfär uff 1000 m Leenge isch d Kande vo dor Alb aagrissa ond nåch onda gsdirzd. Fir Geologa isch dees a Jårhondord-Sach gwäa. Dor Bereich vom Bärgrudsch wird bis heid wissaschafdlich beobachded. 

Em Glosdor (Dibeng-) Bebahausa håd bis zor Bildong vo Bada-Wirddabärg 1952 dor Landdag vo Wirddabärg-Hohazollorn saen Sitz gheed. 

Dor Vorlaefor vom haedicha Landgraes Dibeng isch 1938 endstanda, aus de ehemaliche Oboremdor Dibeng ond Raodaburg. Bei dor Graesreform 1973 send aeniche Gmaendena zwischa de Landgraes Dibeng ond Reidleng ausdauschd wårda: S "Ondoramd" (haed Bliadshausa ond Walddorf-Häslich) håd nåch Reidleng gwäggsled, Gomreng isch zomm Landgraes Dibeng komma. Ausordem send ao a baar Flägga (haed älle Sdarzich) vom uffglesda Landgraes Horb dorzuakomma. 

Bliiba isch bis haed a konfessionella Zwåedåelong vom Landgraes: Dor aldwirddabärgische Dåel håd saen evangelischa Charaktor bhalda, ond dor vordoresdoreische Dåel saen katholischa. Em aldwirddabärgischa Dibengor Dåel håd frijor d raen evangelischa Universitet Dibeng mid-m Evangelischa Sdifd a herausragende Bedeidong gheed. Em vordoreschdorreischa Raodaburgor Dåel isch 1816 s katholische Bistum firs dåmåls no jonge Kenigreich Wirddabärg aegrichded wårda. Dui Zwåedåelong håd sich sogar no bei dor Gmaendereform vo 1974/75 ausgwirgd: Viile glaene katholische Flägga em Wäsda hend sich älle schnäll zo Raodaburg aegmaenda loa, damid se uff koen Fall zomm-a evangelische Flägga hend komma miasa; ond dia drei evangelische Gmaendena em Nordoschda vo Raoddaburg hend sich gnao so schnäll zo "Neisdedda" zsẽmagschlossa, damit se ondor sich hend bleiba kenna. 

De zwåe wichdigsde Sdråßa em Graes send dia båede Bundessdråßa B27 ond B28. Båede greized sich en Dibeng, dees må dådurch ao dor Vorkehrsmiddlpunkt vom Graes isch. 

D B27 kommd vo Sduagord und gåd ibor Villenga-Schwennenga bis an d Schweizor Grenz. Se isch em ganza Landgraes, bis uff on glaena Räsd, enzwischa viirsburich ausbaud. Mid dor B27 håd dor Graes a schnälle Vorbendong zom Landesflughafa Sduagord-Ächdordeng und weidor bis ens Zendrum vor Sduagord nae. D B28 kommd vo Reidleng här ond gåd nåch Fraedasdadd. Kurz vår dor wäsdlicha Graesgrenz geid-s ibor d B28 ao on Ãschluss an d Audobã A81 Sduagord-Bodasee. 

Mid dor Landeshaobdsdadd isch Dibeng ao durch d Eisabã vorbonda. D Eisabãsdregge Dibeng-Sduagord håd d haechsda Fahrgasdzahl vo älle Regionalbãsdreggena en Bada-Wirddabärg. Wenn Sduagord 21 ferdich sae wird, wird dui Sdregge ibor d Fildor glegd wärda, ond Dibeng wird nå on außorordendlich schnälla Eisabããschluss an dor Flugblatz ond dord ao an d ICE-Neibausdregge Sduagord-Ulm hao. 

Weidore Eisabãsdreggena send Dibeng-Raodaburg-Horb, Dibeng-Hechenga-Albstadt ond Bebleng-Deddahausa. 

Zomm Landgraes ghaired drei Sdedd ond zwelf Gmaendena: 
Em aldwirddabärgischa Dåel vomm Landgraes (esdlichor Dåel ond Dibeng) håd-mor bis nåch-m Zwåeda Wäldgriag älle Flägga mid dor amdlicha Schreibong "-ingen" blos "-eng" ausgsbrocha. Dass-mor zo denne jezzd ao "-enga" said, isch haochdeidschor Aefluss, sbeziäll fir Dibeng isch-s Honorazioraschwäbisch. Em alda vordoresdoreichischa Dåel em Wäsda dorgega håd-mor schaends emmor scho "-enga" gsaed. 




</doc>
<doc id="21300" url="https://als.wikipedia.org/wiki?curid=21300" title="Landkreis Reutlingen">
Landkreis Reutlingen

Der Landgraes Reidlenga (ao Landgraes Reidleng, amtlich "Landkreis Reutlingen") isch a Landgraes en Bada-Wirddabärg. Är ghaerd zo dor Regio Näggor-Alb em Regirongsbezirk Dibenga. Endsdanda isch dor jezziche Landgreas aus-m alda Landgreas Reidleng ond emm-a graosa Dåel vom frijora Landgraes Menseng. D Sdadd Reidleng ond dirägd dornäabed Dibeng bilded zsẽma oes vo de virzäa Oborzendra en Bada-Wirddabärg. 

Dor Graes Reidleng mid saene ogfär 1.093 km² håd geografisch gsäa zwåe graose Dåel: 
<br>

Em Urzaegor nåch grenzd dor Graes an folgende achd Landgraes ã: Em Norda Landgraes Essleng, em Nordosda Landgraes Gebbeng, em Osda Alb-Donao-Graes, em Siida Landgraes Bibrach ond Landgraes Sigmarenga, em Siidwäsda Zollornalbgraes, em Wäsda Landgraes Dibeng ond em Nordwäsda Landgraes Bebleng.

Zomm Landgraes Reidlenga ghaered siba Sdedd und 19 Gmaendena ond (a Säldahaed) a Gmaendefreis Gebiid nemlich dor Gutsbezirg Menseng.



</doc>
<doc id="21301" url="https://als.wikipedia.org/wiki?curid=21301" title="Landkreis Böblingen">
Landkreis Böblingen

Dor Landgraes Beblenga (ao Bebleng) isch a Landgraes en Bada-Wirrdabärg. Är ghaerd zo dor Regio Stuagert im Regierongsbezirk Stuagert ond håd ogfär 385.000 Aewonor. 

Dor Graes Bebleng isch där mit de zwåedmaesde Nåchborgraes en Bada-Wirddabärg. Saene Nåchbor send em Urzaegor nåch: Em Norda dor Landgraes Ludigsburg, im Oschda d Landeshaobdsdadd Stuagert ond dor Landgraes Essleng, em Sidoschda dor Landgraes Reidleng, em Sida dor Landgraes Dibeng, im Wäschda dor Landchrais Calb ond em Nordwäschda dor Enzgraes.

Zendrom vom Graes isch Beblenga-Sendlfenga, en dor geografischa Mitte gläaga. Dia båede Sdedd send scho lengor eng zsẽmabaud ond hend zsẽma a bissle mae wia 100.000 Aewonor (Bebleng 46.000 und Sendlfeng 60.000). Se send aber poliddisch båede sälbsdendich. Weidore Zendra send Härrabarg em Sida ond Leobärg em Norda. D Aewonorzahl vom Landgraes weggsd scho lengor sbirbar durch dor allgemaene Zuazug en-d Regio Sduagord. Bsondors sdarg isch därzeid dor Sidlongsdrugg en dor sidlicha Hälfde vom Landgraes. 

Dor Landgraes Beblenga isch haoch indusdrialisird. En Sendlfenga leid on graosor Sdandord vo dor Wäldfirma Daimler-Benz mid ibor 30.00 Arbeidsblätz. Edd weniche weidore Global Player send äbafalls vordrädda, wia zom Beisbil Hewlett-Packard, odor IBM mid glei mehrore Sdandord em Graes. Älles dees fird zor-a ibordurchschniddlich guada Kaofkrafd vo dor Bevelkorong. 

D Haobdlandschafda vom Graes Beblenga send em wäsdlicha Dåel s Obere Gae (frijor d Kornkammor vo Wirddabärg) ond s Heggagae (bis an dor Schwarzwald nã). Em Sida håd dor Graes on Ãdåel am Naturpark Scheebuach. En dor Midde ond em Norda vom Landgraes isch d Landschafd leichd wällich, mit offene Flechena ond mid a bissle Wald. S isch aber edd zomm iborsäa, dass grad en dor Midde ond em Norda schon viil Flechena iborbaud send. D haechsda Sdell em Graes isch dor Kialabärg bei Oborjeddeng mid 626 m ibor NHN, d nidrichsda Sdell mid 315 m ibor NHN leid då, må d Glems em Norda vom Graes nausfliasd.

Middla durch Beblenga-Sendlfenga durch gåd d Audobã A81 von Sduagord nåch Singen, "Bodaseeaudobã" ghåesa. S geid Iborlegonga, se zom ibordeggla, wäagem Lärm ond wäage de Abgas. Dor effendliche Nahvorkehr isch sehr guad ausbaud. Mid dor S-Bã S1 ond mid dor Gaebã geid-s a diräggda Vorbendong ens Zendrom vo Sduagord nae ond mid dor S60 a zwåeda Vorbendong vo Beblenga nåch Sdaogord ibor Sendlfenga ond Leobärg. Weidors vorbended d Scheebuach-Bã eddliche graose Flägga mid Beblenga. 

Bis uff Weil dor Sdadd send älle Sdedd ond Flägga endwedor altwirddabärgisch odor zmendesd ondor wirddabägischor Oborhohaed gwäa. D ledsda graosa Endorong håd-s mid dor Graesreform vo 1973 gäa. Dåmåls send ogfär zwåe Driddl vom uffglesda Landgraes Leobärg ond eddliche Oenzlgmaendena vo andore Graes zomm Landgraes Beblenga komma. Härrabärg mid saem Bereich isch schon anna 1938 zomm Graes Beblenga komma gwäa. 

Zomm Landgraes Beeblenga gaered nae Schdedd ond sibbzäa Gmaendena.



</doc>
<doc id="21302" url="https://als.wikipedia.org/wiki?curid=21302" title="Landkreis Esslingen">
Landkreis Esslingen

Dor Landgraes Esslenga (ao Landgraes Essleng, amtlich "Landkreis Esslingen") isch a Landgraes en Bada-Wirddabärg. Är ghaerd zor Regio Stuagert em Regierongsbezirk Stuagert. Mid saene 642 qkm isch dor Landgraes Essleng zwar oenor vo de glaenschde en Bada-Wirddabärd, abor oenor vo de am dichdesda besidlde ond håd mae wia a halba Millio Aewonor. Viile Firma, vor ällem em Maschenabau ond en dor Elektrodtächnigg exportired wäldweid. Landråd isch seid 2000 dor Heinz Eininger. 

Landschafdliche Haobdraem send s Näggordaal, d Fildor, dor Schurwald ond d Schwäbischa Alb. Em Näggordaal leid d ehemalicha Freia Reichssdadd Essleng, ao Sitz vom Landgraes, mid-ra ausgezaechned ärhaldena Aldsdadd. Sbeziäll dor Bereich vo dor Fildor håd a enorm sdarga Wirdschfdskrafd endwiggled. Mid-m Landesflughafa Ächdordeng ond mid dor "Nuia Messe Stuagert" liged uff de Fildora ao zwåe iborregional bedeidende Aerichdonga. 

Wäaga dor Wirdschafskrafd ond wäaga-m enorma Sidlongsdrugg ghaered d Baulandpreis uff de Fildora enzwischa mid zo de haechsde en ganz Deidschland. A bissle wenichor sdarg vorsidld "(zersiedelt)" dorgega ond landschafdlich schee bliba isch dor esdliche Bereich vom Landgraes mid de båede Middlzendra Kircha "(Kirchheim)" ond Nirdeng "(Nürtingen)". 

Dor Landgraes Essleng grenzd im Nordosda an dor Rems-Murr-Graes ond em Osda an dor Landgraes Gebbeng, im Sida an dor Landgraes Reidleng ond em Wäsda an dor Landgraes Bebleng. Em Nordwäsda håd dor Landgraes a lengora gemeinsama Grenz mid dor graesfreia Landeshaobdsdadd Stuagert.

Auffellich isch d haocha Konzentrazio vo Sdedd ond Derfor mid dor Endong ("deidsch)" "-ingen" "(klassisch schwäbisch ausgsbrocha "-eng")" em Landgraes. Dia sodde Nama ganged älle uff a aenhaedliche Besidlong en allemannischor Zeid zrugg. Fasd älle Sdedd ond Derfor (bis uff d ehemalicha Freia Reichssdadd Essleng ond dia båede Flägga Nuihausa ond Wärnao) send scho vår viile Jårhondord ondor aldwirddabärgischa Oborhohaed komma ond hend a homogena kulturälla ond språchlicha Endwigglong hendor sich. D ledsda graosa Endorong håd-s mit dor Graesreform 1973 gäa. Dåmåls send dia båede bis då nã sälbsdendiche Landgraes Essleng ond Nirdeng zwangsweis zsẽmagschlossa wårda. 

Uff dor Burg Hohaneiffa, dåmåls no Landgraes Nirdeng, håd am 2. Augusd 1948 a Konforenz vo de drei Minisdorpräsidenda vo de dåmåliche Besatzongszona Wirddabärg-Bada, Sidwirddabärg-Hohazollorn ond Sidbada sdaddgfonda. Uff dära Konforenz hend-se zom aersda Mål ibor d Grindong vom heidicha Bundesland Bada-Wirddabärg gschwätzd. Wemm-mor so will, isch also Bada-Wirddabärg em Landgraes Essleng uff d Wäld komma.

Zomm Landgraes Essleng ghaered dreizäa Schdedd ond oesadreisich Gmaendena.



</doc>
<doc id="21305" url="https://als.wikipedia.org/wiki?curid=21305" title="Landkreis Göppingen">
Landkreis Göppingen

Der Landgraes Gebbenga isch a Landgraes en Bada-Wirddabärg. Är ghaerd zo dor Regio Sduagord em Regirongsbezirk Sduagord.

Em Norda grenzd-or an dor Rems-Murr-Graes ond dor Osdalbgraes, em Osda an dor Landgraes Håedna. Em Siida grenzd-or an dor Alb-Donau-Graes, em Siidwäsda a monzichs Sdiggle an dor Landgraes Reidleng ond em Wäsda an dor Landgraes Essleng.

Dor Landgraes Gebbenga leid am Fuas vo dor Schwäbischa Alb. Haobdfluss isch d Fils, dui må middla durch dor Landgraes nach Wäsda laofd, ond en Blocheng (Landgraes Essleng) en dor Näggor naegåd. Landschaflich schee isch-s Middenandor vo Filsdaal (en dor Midde), Albdraof (em Sida) ond Schurwald (em Norda). Zendraal liged em Graes d sogenannde "Drei Kaiserberge" Sdaofa, Sduifa ond Rächbärg, dia må-mor vo weidhär aus-m middlora Wirddabärg säa kã.

An dor Fils endlang ganged d Bundessdrås B 10 Sduagord - Ulm ond d Eisabãsdregge Sduagord - Ulm. An dära Sdregge leid ao dor deidschlandweid bekannde Eisabã-Albaufsdiig "Geislinger Steige", d aersda en Deidschland bauda Gebirgsbã. Em sidlicha Dåel vom Graes vorlaofd d Audobã A 8, äbafalls mid irem Albaufsdiig. 

Därzeid laofed zwåe Jårhondordbaumasnãma en Sacha Vorkehr, båede was dor Albaufsdiig ãgåd: Em Bereich vom obora Filsdaal bei Wiisasdåeg ond ibor d ganza Alb wägg bis Ulm wird an dor Nuibausdregge Sduagord-Ulm vo "Sduagord 21" baud. On graosor Dãel vo dära Sdregge leid em Graesgebiid ond isch vo dor Audobã A 8 ibor a langa Sdregge vo fasd 30 km aus guad zomm säa. No en dor Blanong isch s Gleiche fir d Audobã. Ao då soll dor Albaufsdiig en graose ond lange Tunäll vorlegd wärda. Em Vorbereich vo dor Alb, bei Ãechlbärg ond Gruibenga isch dees Projäkt scho ferdichgsdelld. 

Uff-m Gebiid vom Landgraes Gebbenga leid d Sdammburg vom Kaisorgschläachd vo de "Staufer", dor "Hohenstaufen". Ǎnna 1079 hådd Heinrich IV. (dåmåls no deidschor Keenich, sbädor deidschor Kaisor) emm Staufer Friedrich I. (dor Barbarossa) s Herzogtum Schwaba als Leha gäa. D wichdigsde Staufer send dor Friedrich I., dor Heinrich VI. ond dor Friedrich II. gwäa, älles Kaisor. 

Nåch-m Aussdärba vo de Staufer isch Gẽged vo Gebbenga zom graesda Dåel an d Wirddabärgor komma, dor andore Dåel, haobdsächlich omm Geislenga romm, hådd d Freia Reichssdadd Ulm ondor ihr Herrschafd griagd. Midd-m "Reichsdeputationshauptschluss" isch midd Ulm ao s ganze Geislengor Gebiid ans nuie Keenigreich Wirddabärg komma. 1938 send s Oboramd Gebbenga ond s Oboramd Geislenga zomm Graes Gebbenga zsẽmagschlossa wårda. Dådorbei isch-s bis haed bliiba. 

Zomm Landgraes Gebbenga ghaered nae Sdedd ond naenazwanzich Gmaendena.



</doc>
<doc id="21306" url="https://als.wikipedia.org/wiki?curid=21306" title="Landkreis Ludwigsburg">
Landkreis Ludwigsburg

Der Landchrais Ludisburg isch e Landchrais z Baade-Wiirdebäärg. Är ghèèrd zue dr Region Stuagert im Regierigsbezirk Stuagert. 

Er gränzd im Noorde an dr Landchrais Hailbrunn, im Oschde an dr Rems-Murr-Chrais ùn im Siide an di chraisfrèi Schdad Stuagert ùn an dr Landchrais Beeblenga. Im Weschde gränzd er an dr Enzchrais im Regierigsbezirk Chaarlsruei.

Zem Landchrais Ludisburg ghèère 18 Schded ùn 21 Gmaine.



</doc>
<doc id="21312" url="https://als.wikipedia.org/wiki?curid=21312" title="Landkreis Heilbronn">
Landkreis Heilbronn

Der Landchrais Hailbrunn isch e Landchrais z Baade-Wiirdebäärg. Är ghèèrd zue dr Region Heilbrunn-Franke im Regierigsbezirk Stuagert. 

Er gränzd im Noorde an dr Neckar-Oodewald-Chrais, im Oschde an dr Hohlohchrais ùn dr Landchrais Schwebisch Hall, im Siidoschde an dr Rems-Murr-Chrais, im Siide an dr Landchrais Ludwigsburg und im Südwesten an den Enzchrais. Im Weschde gränzd er an dr Landchrais Chaarlsruei ùn dr Ryy-Neckar-Chrais. Hailbrunn lyd as chraisfrèii Schdad im Bied vùm Landchrais Hailbrunn.

Zem Landchrais Hailbrunn ghèère 17 Schded ùn 29 Gmaine.



</doc>
<doc id="21314" url="https://als.wikipedia.org/wiki?curid=21314" title="Hohenlohekreis">
Hohenlohekreis

Der Houlouchrais isch e Landchrais z Baade-Wiirdebäärg. Är ghèèrd zue dr Region Heilbrunn-Frangge im Regierigsbezirk Stuagert. 

Er gränzd im Noorde an dr Neckar-Oodewald-Chrais ùn an dr Main-Tauber-Chrais. Im Oschde ùn Siide gränzd er an dr den Landchrais Schwebisch Hall, im Siidweschde ùn im Weschde an dr Landchrais Hailbrunn,

Zem Houlouchrais ghèère achd Schded ùn achd Gmaine.



</doc>
<doc id="21319" url="https://als.wikipedia.org/wiki?curid=21319" title="Strictly Physical (Lied)">
Strictly Physical (Lied)

"Strictly Physical" esch es Dance-Pop-Lied vom dütsche Pop-Trio Monrose. De Song esch gschrebe worde vom Christian Ballard, Tim Hawes, Pete Kirtley, Obie Mhondera ond em Andrew Murray ond esch co-produziert worde vom Produktions-Team Jiant ond Snowflakers förs zwöite, glichnamige Albom "Strictly Physical". Das Lied esch am 14. September veröffentlecht worde.

S Musigvideo för "Strictly Physical" esch gleitet worde vom Oliver Sommer ond esch zwöschem 27. Ouguscht ond em 29. Ouguscht ufgnoh worde. D Videopremiere zum Lied esch am 12. September uf de offizielle Hompepage vo de Monrose. Ei Tag spöter hets bim dütsche Musig-Sänder "VIVA" ide Sändig "VIVA live!" Premiere gha. Am Afang vom Video gseht mer d Bahar Kızıl voremene Spiegu, d Senne Guemmour, wo ufmene Bett lyd ond d Mandy Capristo ufmene Stuehl wo vormene Fotograf poosid. D Girls gsähnd onzfred us metem Fotograf ond störmid hässig use ond lönd de Fotograf im Ruum. Nochhär gseht mer d Monrose in schwarz-wysse, männleche Chleider vormene Boxreng. Jetzt wächslid d Girls d Rolle ond wärdid zu Fotografinne met drüü Männer. Zwöschedöre wärdid Felmufnahme vo Monrose zeigt, wo sie in schwar-rote Latex-Outfit performid.

Bi de Show "Oriental Nights 2007" send d Monrose bim dütsche Fährnseh-Sänder "Hamburg1" ufträtte. Osserdem hends en Uftrett bi de "ProSebe"-Show "Schlag den Raab" gha.

S Lied het d Top Ten in Dütschland ond Pole erreicht. "Strictly Physical" esch in Pole de zwöiti ond no besseri Top Ten-Hit noch "Shame" worde. De Song esch jedoch nor 11 Woche ide Dütsche Single Charts verwylt.

Das send d Ufstellige vo "Strictly Physical":

Maxi CD

2-Track Single




</doc>
<doc id="21322" url="https://als.wikipedia.org/wiki?curid=21322" title="Main-Tauber-Kreis">
Main-Tauber-Kreis

Der Main-Tauber-Chrais isch dr nèèrdligschd Landchrais z Baade-Wiirdebäärg. Är ghèèrd zue dr Region Hailbrunn-Frangge im Regierigsbezirk Stuagert. 

Er gränzd im Noorde ùn Oschde an Bayere. Im Noorde ùn Noordweschde an dr Landchrais Miltenberg ùn dr Landchrais Main-Spessart, im Noordoschde an dr Landchrais Wirzburg, im Oschde an dr Landchrais Neustadt-Bad Windsheim ùn dr Landchrais Ansbach. Im Siide gränzd er an dr Landchrais Schwebisch Hall ùn dr Hohelohchrais ùn im Weschde an dr Neckar-Oodewald-Chrais.

Zem Main-Tauber-Chrais ghèère elf Schded ùn siibe Gmaine.



</doc>
<doc id="21323" url="https://als.wikipedia.org/wiki?curid=21323" title="Landkreis Schwäbisch Hall">
Landkreis Schwäbisch Hall

Der Landchrais Schwäbisch Hall isch e Landchrais z Baade-Wiirdebäärg. Är ghèèrd zue dr Region Hailbrunn-Frangge im Regierigsbezirk Stuagert. 

Er gränzd im Noorde an dr Main-Tauber-Chrais, im Siide an dr Oschtalbchrais, im Siidweschde an dr Rems-Murr-Chrais ùn dr Landchrais Hailbrunn ùn im Weschde an dr Hohelohchrais. Im Oschde gränzd er an an Bayere, an dr Landchrais Ansbach.

Zem Landchrais Schwäbisch Hall ghèère nyyn Schded ùn 21 Gmaine.



</doc>
<doc id="21324" url="https://als.wikipedia.org/wiki?curid=21324" title="Landkreis Heidenheim">
Landkreis Heidenheim

Der Landchrais Hoedne isch e Landchrais z Baade-Wiirdebäärg. Är ghèèrd zue dr Region Oschtwirteberg im Regierigsbezirk Stuagert. 

Er gränzd im Noorde an dr Oschtalbchrais, im Siide an dr Alb-Donau-Chrais ùn im Weschde an dr Landchrais Geppenga. Im Oschde gränzd er an Bayere, an dr Landchrais Donau-Ries, dr Landchrais Dillinge ùn dr Landchrais Günzburg.

Zem Landchrais Hoedne ghèère vier Schded ùn siibe Gmaine.



</doc>
<doc id="21325" url="https://als.wikipedia.org/wiki?curid=21325" title="Ostalbkreis">
Ostalbkreis

Der Oschtalbchrais isch e Landchrais z Baade-Wiirdebäärg, vù dr Flächi här isch er dr dridgreeschd. Är ghèèrd zue dr Oschtwirteberg im Regierigsbezirk Stuagert. 
Er gränzd im Noorde an dr Landchrais Schwebisch Hall, im Siide an dr Landchrais Hoidna ùn dr Landchrais Geppenga ùn im Weschde an dr Rems-Murr-Chrais. Im Oschde gränzd er an Bayere, an dr Landchrais Ansbach ùn dr Landchrais Donau-Ries.

Zem Oschtalbchrais ghèère nyyn Schded ùn 33 Gmaine.



</doc>
<doc id="21326" url="https://als.wikipedia.org/wiki?curid=21326" title="Schwaben (Bayern)">
Schwaben (Bayern)

Schwaabe isch zem aine e Bezirk zem andere e Regierigsbezirk z Bayre. Dr Bezirk ùn Regierigsbezirk umfasse s glyych Bied. Mer said au Bayrisch-Schwaabe, wel s dää Dail vù Schwaabe isch, wù zue Bayre ghèèrd. Verwaltigssitz vùm Bezirk ùn dr Regierigssitz vùm Regierigsbezirk isch Augschburg.

Bezirk sin z Bayre "Sälbschdverwaldigs-Chèrberschafde", wù Chrais sich derzue zämegschlose hän. Si sin e dridi kommunal Eebeni iber d Gmaine ùn dr Chrais, wù s esoo nùme im Bùndesland Bayre gid. Dr Regierigsbezirk isch e Bhèèrd vùm Land. Im Geegesatz zue dr Landraadsämder, wù glyychzidig e Bhèèrd vù dr Gmaine ùn vùm Land sin, isch di midler Verwaldigseebeni z Bayre in Bezirk ùn Regierigsbezirk ùfdaild.

Zem Regierigsbezirk Schwaabe ghèère vier chraisfrèii Schded ùn zee Landchrais:


Vor dr Landchraisreform am 1. Juli 1972 hed dr Regierigsbezirk Schwaabe zee chraisfrèii Schded ùn zwanzg Landchrais ghaa.


Ane 1803 isch di "Bairisch Provinz Schwaabe" ùnder ere Landesdirektion z Ulm us schweebsiche Bied bilded woore, wù dùr dr Ryychsdeputationshauptschlùss zue Bayre chùù sin. E Dail isch èèrschd noch em Friide vù Pressburg vù 1805 bayrisch woore. Ane 1808 isch Schwaabe in drèi Chrais gliidered woore: dr "Oberdonauchrais", dr "Lechchrais" ùn dr "Illerchrais". 1817 sin die drèi zämezooge woore zem "Oberdonauchrais" mid Augschburg as Verwaldigssitz. 1837 isch Neiburg derzue chùù, Aichach, Fridberg ùn Rain sin derfir zue Oberbayre. Dr Chrais isch derno ùmgnänd woore in "Chrais Schwaabe ùn Neiburg". 1879 isch Rain wider zem Chrais Schwaabe ùn Neiburg chùù. 1939 isch dr Chrais in "Regierigsbezirk Schwaabe" ùmgnänd woore, 1944 isch no Fridberg derzuechùù.

Noch em Zwaide Wäldchrieg hed Lindau zue dr franzeesische Besatzigszoone ghèèrd, wäg däm isch s us em Regierigsbezirk uusgliidered woore. Noch ere Volchsabschdimig ane 1955 isch s wider zue Schwaabe chùù. Bi dr Landchraisreform ane 1972 sin d Schdad ùn dr Landchrais Neiburg ùn d Gmaine im Fuchstal zuem Regierigsbezirk Oberbayre chùù, derfir dr greeschd Dail vùm alde Landchrais Aichach zue Schwaabe.

Bayrisch-Schwaabe lyd im Siidweschde vù Bayre. S good vùm Nerdlenger Ries im Noorde bis zem bairische Allgai im Siide. Im Weschde wird Bayrisch-Schwaabe vù dr Iller begränzd, im Oschde dùr dr Lech bzw. dùr dr Lechrain. Im Noorde gränzd s an Mittelfranke, im Osten an Oberbayre, im Siide an di eschdryychische Bùndesländer Tirol ùn Vorarlberg ùn an dr Schwyzer Kanton St. Galle. Im Weschde gränzd s an di baade-wiirdebäärgische Regierigsbezirk Stuagert ùn Diibenga.

Schwaabe isch wie Aldbayre in dr Haubdsach katholisch. S gid weenigi prodeschdandischi Bied, z. B. im Nerdenger Ries, Memmenge, bi Ulm, Bächenge, Burtebach ùn Hause. Di katholische Gmaine ghèère zem Bischtum Augschburg

Dr Lech bilded zimli gnau d Gränz zwische dr alemannische ùn dr bairische Dialäkt. User em weschdlige Allgai, wù Boodeseealemannisch gschwäzd wird, ghèère Dialäkt weschdli vùm Lech zem Schweebisch. Im Landchrais Aichach-Fridberg ùf dr eschdlige Syde vùm Lech wääre bairischi Dialäkt gschwäzd.

D alemannisch Dialekt z Bayrisch-Schwaabe sin bschriibe im Schweebische Wèèrderbuech ùn im Schbroochatlas vù Bayrisch-Schwaabe bzw. im Vorarlberger Schbroochatlas.

¹ 1954 und 1958 GB/BHE

Syder em 16. Oktober 2003 isch dr Jürgen Reichert (CSU) Bezirkstagspräsident. Syyne Stellvertreter sin dr Alfons Weber ùn d Ursula Lax (beidi CSU).

D traditionelle Kuche uf dr Schwäbisch Alb isch oifoch. An Haufa Gerichte sin als arme Leit Esse entstande. Gesse wore isch des, wo mer dahoim odr in dr Umgebig erwirtschaftet hed.





</doc>
<doc id="21327" url="https://als.wikipedia.org/wiki?curid=21327" title="Nordschwaben">
Nordschwaben

Nordschwaben bezeichnet



</doc>
<doc id="21339" url="https://als.wikipedia.org/wiki?curid=21339" title="Französische Standardsprache">
Französische Standardsprache

"Französischi Standardsproch" isch e Usdruck für di standardisierti Form vo de Französische Sproch. 'S handelt sich dodeby um d Gmeinsproch vo de französische Sprochvariatione, wo vo de bildete Französisch-Sprächer vo verschydene Natione benutzt wird. 'S isch au Sproch vo (under anderem) de Wörterbiecher, de Präss, em Fernseh, em Radio usw. Mit dem Namme repräsentiert's e Prestige-Dialäkt.

Do s Französisch e plurizäntrischi Sproch isch, hät's im Standard-Französisch mehreri Standardvarietäte. D Syntax, d Morphology und d Orthografy vom Französische sin in vyle Grammatikwerch agsproche worre, zum Bispyl in sällem vo de Brieder Bescherelle (Frankrych) oder vom Maurice Grevisse (Belgie).

Z Frankrych isch s Standardfranzösisch uss de Ussproch und em Vokabular hergleitet, wo im französische Müeterland verwändet wird. Zwar wird's vo de Pariser Ussproch dominiert, allerdings bedient mer sich dört au vo andere Register.

Z Québec wird s Standardfranzösisch oft mit em "Français international" verwechselt, wyl in de Kultur- und Nochrichtesändige bis in d 1970er-Johr e anderi Ussproch verwändet worre isch. Usserhalb vom französischsprochige Kanada sait mer "Standard" zu de Sproch vo de Dokumänt und de Rede vo de kanadische Regierig. Hützdag wird d Forschig zu dem Thema meh uff di informälle Underschyd vom Québec-Französisch und vom Akadische Französisch usgrichtet. Wyl di kanadische Französischsprächer Werch vo französische und belgische Autore genauso hüfig als Referänz nämme wie sonigi vo Linguiste uss Kanada, blibt e Fazit zum Thema Standardsproch z Kanada bis hütt us.

Obwohl sit de Festlegig vom Standardfranzösisch scho Johrhunderte vergange sin, isch sich d Allgemeinheit einig, dass für d Standardsproch numme d Entscheidige vo de "Académie française" und em "Office québécois de la lange française" vo Bedütig sin. 'S git au e Hegemony, wo denoch Frankrych traditionällerwis und als Wirkig vom Imperialismus im Vordeil isch. Trotz vyle regionale Abwychige isch s Standardfranzösisch vom Müeterland oft e Modäll für Främdsprochler, wyl si Angscht vor Missverständnis hän.



</doc>
<doc id="21344" url="https://als.wikipedia.org/wiki?curid=21344" title="Hot Summer (Lied)">
Hot Summer (Lied)

"Hot Summer" esch e Song vom dütsche Pop-Trio Monrose. Er esch gschrebe ond produziert worde vom Remee ond em Thomas Troelsen förs zwöite Albom "Strictly Physical". Das Lied esch am 29. Juni 2007 veröffentlecht worde.

Veröffentlecht als dretti Single ond erschti Single-Uskopplig vom Aubom, hend Monrose ehre zwöiti Nommer-1-Hit in Dütschland, Östriich ond de Schwiiz chönne verbueche. "Hot Summer" esch eine vo de meischtverchoufe Internettetu vonere dütsche Produktion. 

Im Mai 2008 esch de Song as "Besti Song" vo de dütsche Priisverleihig "Comet" uszeichnet worde.

"Hot Summer" esch eine vo de erschte Kollobratione metem dänische Team Remee ond sim nöije partner de Thomas Troelsen gseh. De Song esch vo insgesamt drüühondert Songs usgwählt worde ond esch die erschti Single-Uskopplig vom Albom "Strictly Physical". 

S Musigvideo esch gleitet worde vom Oliver Sommer ond esch am 18. Juni 2007 ufgnoh worde. S Video het am 26. Juni 2007 uf de Girls ehrere Website offizielli Videopremiere gfiiret ond esch erscht Mous am 28. Juni ufem dütsche Musig-Sänder "VIVA" ide Sändig "VIVA live!" gspöut worde. 

S Video het eigentlech kei rechtigi Handlig. In erschter Lini gseht mer d Monrose vor rotem, blauem, schwarzem ond wyssem Hendergrond am tanze. Meistens wärdids bim Tanze vo drüü männleche Tänzer begleitet. D Kamera esch sehr hektisch bi dem Video. I de Metti vom Video erschiinit schwarzi Balke obe ond onde vom Video im 4:3-Format. D Groppemetglieder send nochhär fähig, met dene Balke z'enterreagiere, idem sie onderanderem usem Beldscherm chlätterid.

Öbwou e 20-Sekonde-Clip vom täglech usgstrahlte, dütsche Klatsch-Magazin "taff" am 24. Mai ussgstrahlt worde esch, het d Groppe de Song am Germany's Next Topmodel-Finau s erscht Mou vorgstöut. Monrose send au i de Schwiiz gseh ond hend de Song ide Ricardo Hammershow ufgführt. Am Musig-Event The Dome 45 hends de Song au gspellt. "Hot Summer" esch emmerno e sehr beliebte Song wo Monrose no bes höt uf de Bühnene sengid.

"Hot Summer" esch bi de Düütsche Single Charts ufe Platz 2 igstege, verursacht dor die mächtige Verchöif vo "You Can Get It", vom Mark Medlock ond em Dieter Bohlen. Ei Woche spöter, esch s Lied ufe erschti Platz ueklätteret, was de Band ehre zwöiti Nommer-1-Hit in Dütschland, Östriich ond de Schwiiz erzielt het. De Song het osserdem de Platz 8 bi de Düütsche Dance Charts beleit. Dor dä riise Erfolg, het Starwatch bekannt gä, Monrose au international z'vermakte, so hets de Song au i de finnische, tschechische ond niederländische Single Charts gschafft.

De australischi Pop-Dance-Sänger Rhys Bobridge, bekannt als Kandidat bi de Tanz-Serie "So You Think You Can Dance Australia 2008" het de Song covert, wobii es paar Textstelle omgänderet worde send. S Lied esch am 18. Januar 2009 erschtmaus ide australische Single-Charts platziert gsee.

Das send d Ufstellige vo "Hot Summer":

Maxi CD

2-Track Single




</doc>
<doc id="21350" url="https://als.wikipedia.org/wiki?curid=21350" title="Herrischried">
Herrischried

Herrischried isch e Gmeind im Landchreis Waldshüet, Bade-Württeberg.

Herrischried litt am Vordere Hotzewald, me Südusläufer vom Schwarzwald in de Nöchi vom Hochrhy.

D Gmeind gränzt im Norde an Todtmoos und Ibach, im Oste an Görwihl, im Süde an Rickebach, im Weste an d Stadt Wehr und im Nordweste an de Ortsdeil Gerschbach vo de Stadt Schopfe im Landchreis Lörrach.

Zu de Gmeind Herrischried ghöre d Gmeinde Großherrischwand, Hogschür, Hornberg, Nyderbebischbach, Rütte und Währhalde, wo friehner selbständig gsi sin. Zu de Gmeind Großherrischried ghöre s Dorf Großherrischried und s Hus Jägerhus. Zu de Gmeind Herrischried in de Gränze vo de Gmeindereform in de 1970er-Johr ghöre d Dörfer Herrischried und Lochmatt und d Wyler Miehli, Sägi und Stehle. Zu de ehemolige Gmeinde Hogschür und Rütte ghöre jewyls numme di glychnamige Dörfer. Zu de ehemolige Gmeind Hornberg ghöre d Dörfer Hornberg und Obergebischbach und de Wyler Atdorf. Zu de ehemolige Gmeind Nydergebischbach ghöre s glychnamige Dorf, s Ghöft Maierhöfe und d Hüser Im Murgdal. Zu de ehemolige Gmeind Wehrhalte ghöre d Dörfer Wehrhalde, Gierschbach und Chleiherrischwand, d Sydlig Lochhüser und d Hüser Chlaffebach. Im Gebiet vo de ehemolige Gmeind Großherrischwand litt d Ortschaft Schälleberg, wo in Großherrischwand uffgange isch.

In de Gmeinde, wo friehner selbständig gsi und jetz ygmeindet worre sin, sin Ortschafte no de bade-württebergische Gmeindeordnig mit jewyls me eigene Ortschaftsroot und me Ortsvorsteher als Vorsitzende ygrichet.

Herrischried ghört zu de Verybarte Verwaltigsgmeinschaft vo de Stadt Bad Säckige a.

Herrischried underhaltet sit 1978 partnerschaftligi Beziehige zu de französische Gmeind Le Castellet in de Provence.

Ergebnis vo dr Landdagswahle sit 2006: 

Z Herrischried biete sich di beste Windersportmögligkeite vom Hotzewald. Näbe diverse Skipiste hät s e usdehnti Yshalle.

In de Umgebig werre im Winder vyli Langlaufloipe präpariert.

Im Summer biete sich Velofahre und Wandere a; d Velo- und Wanderwäg sin güet usgschildert.

Als Usflugszyl eigne sich zum Bispyl de Gugelturm, s Hornbergbecke, d Ödlandkapälle, de Chlausehof oder de Ort Hornberg sälber.

Zu de öffentlige Yrichtige ghört d Yssporthalle. Sälli hät zwüsche Oktober und April uff und stoht au Yshockeyverein zur Verfiegig. Im Gebäude vom Yssportzäntrum hät's au e Hallebad.



</doc>
<doc id="21356" url="https://als.wikipedia.org/wiki?curid=21356" title="Vibrant">
Vibrant

Als Vibrante bezeichnet mer e Gruppe vo Konsonante wo doodurch entstehe dass d Artikulatore (meischtens d Zung un e bstimmts Deil vum Mund) locker anenander ghalte werre un deno durch de Artikulationsstrom (also de Atem) mehrmools usenander un wiider anenander bloose werre. Meischtens wiiderholt sich die Bewegig uugfäär drei Mool, aber au Vibrante mit weniger oder mit bis zue fümf Zungeschläg sin mögli. Wichtig isch dass d Artikulatore d Vibratione nüt bewusst usfüere sundern dass dr Luftstrom d Bewegig uslöst. Vibrante unterscheide sich doodurch vo de Tap, bimene Tap wird d Bewegig vum Artikulator sälber usgfüert, statt vum Lufstrom usglöst.

Es git drei verschidni Vibrante wo als Phonem i dr mänschliche Sprooch verchömme; d gnaui Ussproch vo denne drei isch allerdings in denne Sprooche wo si vorchömme arg unterschidlich un cha sogar vo Sprecher zu Sprecher e chly andersch sy. 

Vibrante chönne nüt überall im Mund artikuliert werre. So isch es z. B. anatomisch unmögli en velare Vibrant z bilde wyl weder s Gaumesegel (Velum) noch s Mittelstugg vo dr Zunge beweglich gnue sin gägenander z vibriere.

De bilabiale Vibrant, wo mit dr Unter- un Oberlippe artikuliert wird, isch arg sälte. Er chunt in e paar Sprooche usem Amazonas (Wari’) un Neuguinea (Kele un Titan) vor. In andri Sprooch wird au als Zeiche vo Chälti bnutzt oder zume Rösser aatrybe.

De alveolare Vibrant isch umgangssprochlich au als "gerolltes-r" oder "Zungespitze-r" bekannt. Vo de Sprooche vo dr Wält hen zirka 75% en "r-artige" (rhotische) Konsonant un d Mehrheit devo isch en alveolare Vibrant, so au in viilene alemannische Dialäkt. 

Dr aktive Artikulator vum alveolare Vibrant isch zwar älleweg d Zungespitze (d einzig Usnaam wo bekannt isch isch s Tschechische, lueg unte), dr Artikulationsort isch allerdings nüt älleweg alveolar. So findet sich im Spanische je nooch Dialäkt näbem alveolare au en dentale Vibrant. Au postalveolare Konsonante sin mögli, es isch aber kei Sprooch bekannt wo mit Sicherheit dentale, alveolare un postalveolare Vibrante vonenander unterscheidet.

Dr einzig bekannte alveolare Vibrant wo mitem Zungeblatt statt mit dr Zungespitze ussgsproche wird isch eis vo de beide r im Tschechische wie im Name vum Komponischte Antonín Dvořák (IPA: ). De Luut isch usserdäm e Kombination vumene Vibrant gfolgt vumene Frikativ.

De uvulare Vibrant isch eini vo de Ussproochmöglichkeite vum Zäpfli-r im Alemannische un andri weschteuropäischi Sprooche, wo allerdings änder sälte isch. Usserhalb vo Europa chunt er praktisch überhaupt nüt vor. S Abchasische im Kaukasus oder s Lakota vo Nordamerika hen en uvulare Vibrant.

Es isch numme ei Sprooch bekannt wo zwei verschidni Vibrante unterscheidet, un zwar d öschtliche Dialäkt vum Okzitanische wo möglicherwys vo ältri Sprächer de alveolare ( - "gheilt") vum uvulare Vibrant ( - "Eiche") unterschide wird.



</doc>
<doc id="21358" url="https://als.wikipedia.org/wiki?curid=21358" title="Andrew Bond">
Andrew Bond

De Andrew Bond (* 1965 z England) isch en Schwiizer Musiker un Theolog. Als Musiker isch er mit sine Chinderliedli sehr erfolgriich.

De Andrew Bond isch z Grossbritannie un im Kongo ufgwachse, bevor er mit zwölfi i d Schwiiz isch cho, em Heimatland vo sinere Muetter. Er het z Züri Theologi schtudiirt un isch au ordiniirt worde, het aber nii als Pfarrer gschaffet.
Er het 17 Johr Musik un Religion an de Oberstuefeschuel z Wädischwil Unterricht gäh un sich in de Us- un Wiiterbilding engagiirt. So isch er zum Bischpil Mitautor vo eme Lermittel für de Religionsunterricht a de Oberstuf («Menschen leben in Religionen und Kulturen»).
Di erschte Mundart-Lieder het er 1998 für sini Chind gschribe. In de Zwischeziit git er vili Konzert in de ganze Dütschschwiiz.

Di erscht CD «Zimetschtern han i gern» isch 1998 entschtande. Uf dere CD sin Lieder für de Herbscht un d Adventsziit. De Lermittelverlag vom Kanton Züri het die CD in irs Aagebot übernoo un scho na drü Johr het de Andrew Bond dodefür e goldigi Schallplatte übercho un im Herbscht 2004 eini us Platin.<br>
Di zweit CD isch «Suneschtraal tanz emaal» mit Sommerlieder gsi, di dritt «Maieriisli lüüted liisli» un di viert «Brännti Mandle, Magebroot».<br>
2001 isch d Mitsing*Wienacht usecho, wo mit 24 Mundartlieder d Gschicht vo de Wiehnacht verzält wird. Dodernach isch 2003 «Schternefeischter» un 2004 für Erwachseni «Gränzeloos» veröffentlicht worde.





</doc>
<doc id="21359" url="https://als.wikipedia.org/wiki?curid=21359" title="Even Heaven Cries">
Even Heaven Cries

"Even Heaven Cries" esch e Pop-Ballade vom dütsche Pop-Trio Monrose. De Song esch gschrebe worde vom Philip Denker, Lauren Evans, Jonas Jeberg, Jens Lumholt ond em Robbie Nevil ond esch produziert worde vom Jonas Jeberg för ehres Debut-Albom "Temptation". De Song esch am 2. März 2007 veröffentlecht worde.
Osserdem esch das Lied för de Grand Prix Vorentscheid, d Voruswahl för de 52. Eurovision Songcontest 2007, gseh. Monrose hend sech 20 Prozänt vo de Stemme ergattert, was öbbe 900'000 Telephon-Stemme entsprecht. Sie hend de zwöiti Platz erreicht.

S Musigvideo vo "Even Heaven Cries" esch gleitet worde vo de Katja Stuhl ond esch im Bezirk Spandau, afangs Februar dräiht worde, am 22. Februar 2007 het s Lied offizielle Videopremiere uf de Band ehrere Website gfiiret ond esch erstmous am 23. Februar 2007 ufem dütsche Musig-Sänder VIVA gspöut worde. Am Afang vom Video gseht mer Monrose imene bluemige Garte, d Bahar Kızıl setzt ufmene Ritiseili, wärend d Senna Guemmour vor mene Kerschboum stoht ond d Mandy Capristo werd zeigt, wie sie ufere Bank setzt. Szene wie e Frou wo sech z'deck fühlt ond nochhär e Bande vo Meitschi sie plogid ond omeschöpfid, en Frou wo i de Duschi setzt ond brüelet ond en Bueb, wo di ganz Wohnig met gäuber Farb verschmiert ond de Vater verzwiflet luegt, send ihbout. Gäge Schloss werd offenbart, dass sech d Monrose inere Glaschogele befendet ond i dene vorgstöute Mönsche weder Muet ond Hoffnig möchid. 

Öbwouh "Even Heaven Cries" bes am 2. März ned offiziell veröffentlecht worde esch, hets das Lied id Düütschi Download Charts ufe Platz 9 im Dezember 2006 gschafft, elei dor digitali Downloads. Im Februar 2007 esch die bestätigt Single ei Woche vor Veröffentlechig ide Düütsche Airplay Charts ufe Platz 36 klätteret. Dennoch hets vier wiiteri Woche brucht, bes de Song sini Höchstplatzierig, Platz 16, erreicht het. 
Am 16. März 2007 esch "Even Heaven Cries" ide Dütsche Single Charts ufe Platz 7, in Östriich ond de Schwiiz ufe Platz 16 iträttet. I de druffolgende Woche esch de Song in Dütschland uf sini Höchstposition, Platz 6, gstege ond Platz 17 in Östriich. 

Das send d Ufstellige vo "Even Heaven Cries":

CD Single

Digitali Single



</doc>
<doc id="21361" url="https://als.wikipedia.org/wiki?curid=21361" title="2. Jahrhundert">
2. Jahrhundert

S Zwoate Johrhundat hot durat vom 1. Jänna 101 bis zum 31. Dezember 200 und ghört zur Antike.

S Römische Riich hot unta da füf Adoptivkaiser Nerva, Trajan, Hadrian, Antoninus Pius und Marcus Aurelius siine Bliatezit: s isch so gross wia no nia und wias o nia meh wera wird: 100 Milliona Iwohna leabend zwüschat m Persischa Golf und Atlantik; s Schtroßanetz isch meh wia 75.000 km lang, des isch fasch zwoa Mol da Erdumfang.





</doc>
<doc id="21362" url="https://als.wikipedia.org/wiki?curid=21362" title="0er">
0er

Säller Artikel behandelet chronologisch d Johr 1–9 uss em 1. Johrhundert vu dr christliche Zittrechnig.

E Johr Null gits in keinere Zittrechnig. Wenn ebber uf d Welt chummt, no isch er oder si in sinem/ihrem erste Läbensjohr. Un gnau so zellt mer au, wemmer d Johr nooch Christi Burt zellt, denn säll giltet au fer dr Jesus. E Johr isch nämlich e Zittruum, kei Zittpunkt, so wie au e Dag, e Wuche oder e Munät e Zittrum isch.
Es git jo auch kei nullte Munät, nullti Wuche oder e nullte Dag. Nöijohr isch am 1. 1., nit am 0. 0. un au in dr Kalenderwuche 1, nit 0. Uf s Johr 1 v. Chr. folgt dorum gli s Johr 1 nooch Christus.

Des füehrt natürlich dezue, dass mer nit guet äso rechne cha. D Astronomi rechnet dorum mit eme Johr Null, wo si mit em Johr 1 v. Chr. glichsetzt. S astronomisch Johr -1 isch dorum s Johr 2 v. Chr un so witter.

S Johr 1 (754 a.u.c) isch im julianische Kalender e Gmeinjohr mit 365 Däg gsi.


"Lueg au:" Johr Null un Dionysius Exiguus

S Johr 2 (755 a.u.c) isch im julianische Kalender e Gmeinjohr mit 365 Däg gsi.




S Johr 3 (756 a.u.c) isch im julianische Kalender e Gmeinjohr mit 365 Däg gsi.



S Johr 4 vu dr Christliche Ära isch im Römische Riich s Johr 757 ab urbe condita gsi. Nooch em domols gültige Julianische Kalender hätt es eigetlich e Schaltjohr si müesse. Wil mer aber nooch em Dod vum Julius Cäsar d Schaltregle falsch agwendet gha het (alli drei statt vier Johr) un des 9 v. Chr gmerkt het, het dr Augustus dr Schaltdag 749, 753 un 757 a.u.c. usfalle lo. Dorum isch 757 a.u.c. e Gmeinjohr mit 365 Däg gsi. D Astronomi wendet aber - um d Verwirrig komplett z mache - dr korrekt julianisch Kalender au ruckwärts a, so dass s Johr 4 in dr Astronomi e Schaltjohr mit 366 Däg isch.




S Johr 5 (758 a.u.c) isch im julianische Kalender e Gmeinjohr mit 365 Däg gsi.



S Johr 6 (759 a.u.c) isch im julianische Kalender e Gmeinjohr mit 365 Däg gsi.





S Johr 7 (760 a.u.c) isch im julianische Kalender e Gmeinjohr mit 365 Däg gsi.


S Johr 8 (761 a.u.c) isch im julianische Kalender e Schaltjohr mit 366 Däg gsi.


S Johr 9 (762 a.u.c) isch im julianische Kalender e Gmeinjohr mit 365 Däg gsi.





</doc>
<doc id="21363" url="https://als.wikipedia.org/wiki?curid=21363" title="10er">
10er

Säller Artikel behandlet chronologisch d Johr 10–19 uss em 1. Johrhundert vu dr christliche Zittrechnig.

S Johr 10 vu de christliche Zittrechnig isch im Römische Riich s Johr 763 ab urbe condita gsi. Nooch em (domols au im Römische Riich gültige) Julianische Kalender isch es ä Gmainjohr mit 365 Däg gsi.





S Johr 11 vu de christliche Zittrechnig isch im Römische Riich s Johr 764 ab urbe condita gsi. Nooch em (domols au im Römische Riich gültige) Julianische Kalender isch es ä Gmainjohr mit 365 Däg gsi.


S Johr 12 vu de christliche Zittrechnig isch im Römische Riich s Johr 765 ab urbe condita gsi. Nooch em (domols au im Römische Riich gültige) Julianische Kalender isch es ä Schaltjohr mit 366 Däg gsi.



S Johr 13 vu de christliche Zittrechnig isch im Römische Riich s Johr 766 ab urbe condita gsi. Nooch em (domols au im Römische Riich gültige) Julianische Kalender isch es ä Gmainjohr mit 365 Däg gsi.


S Johr 14 vu de christliche Zittrechnig isch im Römische Riich s Johr 767 ab urbe condita gsi. Nooch em (domols au im Römische Riich gültige) Julianische Kalender isch es ä Gmainjohr mit 365 Däg gsi. 



S Johr 15 vu de christliche Zittrechnig isch im Römische Riich s Johr 768 ab urbe condita gsi. Nooch em (domols au im Römische Riich gültige) Julianische Kalender isch es ä Gmeinjohr mit 365 Däg gsi.



S Johr 16 vu de christliche Zittrechnig isch im Römische Riich s Johr 769 ab urbe condita gsi. Nooch em (domols au im Römische Riich gültige) Julianische Kalender isch es ä Schaltjohr mit 366 Däg gsi.


S Johr 17 vu de christliche Zittrechnig isch im Römische Riich s Johr 770 ab urbe condita gsi. Nooch em (domols au im Römische Riich gültige) Julianische Kalender isch es ä Gmainjohr mit 365 Däg gsi.



S Johr 18 vu de christliche Zittrechnig isch im Römische Riich s Johr 771 ab urbe condita gsi. Nooch em (domols au im Römische Riich gültige) Julianische Kalender isch es ä Gmainjohr mit 365 Däg gsi.


S Johr 19 vu de christliche Zittrechnig isch im Römische Riich s Johr 772 ab urbe condita gsi. Nooch em (domols au im Römische Riich gültige) Julianische Kalender isch es ä Gmainjohr mit 365 Däg gsi. 


D Indo-Parther erobere Taxila im hütige Pandschab und kontrolleere s bis 60.



</doc>
<doc id="21364" url="https://als.wikipedia.org/wiki?curid=21364" title="20er">
20er

Säller Artikel behandlet chronologisch d Johr 20–29 uss em 1. Johrhundert vu dr christliche Zittrechnig.

S Johr 20 vu de christliche Zittrechnig isch im Römische Riich s Johr 773 ab urbe condita gsi. Nooch em (domols au im Römische Riich gültige) Julianische Kalender isch es ä Schaltjohr mit 366 Däg gsi.



S Johr 21 vu de christliche Zittrechnig isch im Römische Riich s Johr 774 ab urbe condita gsi. Nooch em (domols au im Römische Riich gültige) Julianische Kalender isch es ä Gmainjohr mit 365 Däg gsi.



S Johr 22 vu de christliche Zittrechnig isch im Römische Riich s Johr 775 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.



S Johr 23 vu de christliche Zittrechnig isch im Römische Riich s Johr 776 ab urbe condita gsi. Nooch em (domols au im Römische Riich gültige) Julianische Kalender isch es ä Gmainjohr mit 365 Däg gsi.

Nooch em Dot vu sinem Suhn Julius Caesar Drusus verliert Chaiser Tiberius s'Interessi an de Politik. De römisch Senat, dominiert bis zue sinem Sturz 31 dur Lucius Aelius Seianus, gwinnt wiider Iifluss.




S Johr 24 vu dr christliche Zittrechnig isch im Römische Riich s Johr 777 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.



S Johr 25 vu de christliche Zittrechnig isch im Römische Riich s Johr 778 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.



S Johr 26 vu de christliche Zittrechnig isch im Römische Riich s Johr 779 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.


S Johr 27 vu de christliche Zittrechnig isch im Römische Riich s Johr 780 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.


S Johr 28 vu dr christliche Zittrechnig isch im Römische Riich s Johr 781 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.


S Johr 29 vu de christliche Zittrechnig isch im Römische Riich s Johr 782 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.



</doc>
<doc id="21365" url="https://als.wikipedia.org/wiki?curid=21365" title="30er">
30er

Säller Artikel behandlet chronologisch d Johr 30–39 uss em 1. Johrhundert vu dr christliche Zittrechnig.

S Johr 30 vu de christliche Zittrechnig isch im Römische Riich s Johr 783 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.




S Johr 31 vu de christliche Zittrechnig isch im Römische Riich s Johr 784 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.



S Johr 32 vu dr christliche Zittrechnig isch im Römische Riich s Johr 785 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.



S Johr 33 vu de christliche Zittrechnig isch im Römische Riich s Johr 786 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.



S Johr 34 vu de christliche Zittrechnig isch im Römische Riich s Johr 787 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.



S Johr 35 vu de christliche Zittrechnig isch im Römische Riich s Johr 788 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.




S Johr 36 vu dr christliche Zittrechnig isch im Römische Riich s Johr 789 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.


S Johr 37 vu dr christliche Zittrechnig isch im Römische Riich s Johr 790 ab urbe condita gsi. Nooch em domols gültige Julianische Kalender isch es e Gmainjohr mit 365 Däg gsi.




S Johr 38 vu dr christliche Zittrechnig isch im Römische Riich s Johr 791 ab urbe condita gsi. Nooch em domols gültige Julianische Kalender isch es e Gmainjohr mit 365 Däg gsi. 

S Johr 39 vu dr christliche Zittrechnig isch im Römische Riich s Johr 792 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.


</doc>
<doc id="21366" url="https://als.wikipedia.org/wiki?curid=21366" title="40er">
40er

Säller Artikel behandlet chronologisch d Johr 40–49 uss em 1. Johrhundert vu dr christliche Zittrechnig.

S Johr 40 vu dr christliche Zittrechnig isch im Römische Riich s Johr 793 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.




S Johr 41 vu dr christliche Zittrechnig isch im Römische Riich s Johr 794 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.



S Johr 42 vu dr christliche Zittrechnig isch im Römische Riich s Johr 795 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.



S Johr 43 vu dr christliche Zittrechnig isch im Römische Riich s Johr 796 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.


S Johr 44 vu dr christliche Zittrechnig isch im Römische Riich s Johr 797 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.



S Johr 45 vu dr christliche Zittrechnig isch im Römische Riich s Johr 798 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.


S Johr 46 vu dr christliche Zittrechnig isch im Römische Riich s Johr 799 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.





S Johr 47 vu dr christliche Zittrechnig isch im Römische Riich s Johr 800 ab urbe condita (also ab Gründig vu dr Stadt Rom) gsi. Nooch em domols gültige Julianische Kalender isch es e Gmeinjohr mit 365 Däg gsi.





S Johr 48 vu dr christliche Zittrechnig isch im Römische Riich s Johr 801 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.




S Johr 49 vu dr christliche Zittrechnig isch im Römische Riich s Johr 802 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.




</doc>
<doc id="21367" url="https://als.wikipedia.org/wiki?curid=21367" title="50er">
50er

Säller Artikel behandlet chronologisch d Johr 50–59 uss em 1. Johrhundert vu dr christliche Zittrechnig.

S Johr 50 vu dr christliche Zittrechnig isch im Römische Riich s Johr 803 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.




S Johr 51 vu dr christliche Zittrechnig isch im Römische Riich s Johr 804 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.


S Johr 52 vu dr christliche Zittrechnig isch im Römische Riich s Johr 805 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.


S Johr 53 vu dr christliche Zittrechnig isch im Römische Riich s Johr 806 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.


S Johr 54 vu dr christliche Zittrechnig isch im Römische Riich s Johr 807 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.



S Johr 55 vu dr christliche Zittrechnig isch im Römische Riich s Johr 808 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.





S Johr 56 vu dr christliche Zittrechnig isch im Römische Riich s'Johr 809 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.

Nooch em Imarsch vu dr Parther in Armenia chunnts zum Chrieg mit em Römische Riich.

S Johr 57 vu dr christliche Zittrechnig isch im Römische Riich s Johr 810 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.

Japan nimmt diplomatischi Beziegige mit China uf.


S Johr 58 vu dr christliche Zittrechnig isch im Römische Riich s Johr 811 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.



S Johr 59 vu dr christliche Zittrechnig isch im Römische Riich s Johr 812 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.




</doc>
<doc id="21368" url="https://als.wikipedia.org/wiki?curid=21368" title="60er">
60er

Säller Artikel behandlet chronologisch d Johr 60–69 uss em 1. Johrhundert vu dr christliche Zittrechnig.

S Johr 60 vu dr christliche Zittrechnig isch im Römische Riich s Johr 813 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.




S Johr 61 vu dr christliche Zittrechnig isch im Römische Riich s Johr 814 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.




S Johr 62 vu dr christliche Zittrechnig isch im Römische Riich s Johr 815 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.




S Johr 63 vu dr christliche Zittrechnig isch im Römische Riich s Johr 816 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.



S Johr 64 vu dr christliche Zittrechnig isch im Römische Riich s Johr 817 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.


S Johr 65 vu dr christliche Zittrechnig isch im Römische Riich s Johr 818 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.


S Johr 66 vu dr christliche Zittrechnig isch im Römische Riich s Johr 819 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.




S Johr 67 vu dr christliche Zittrechnig isch im Römische Riich s Johr 820 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.



S Johr 68 vu dr christliche Zittrechnig isch im Römische Riich s Johr 821 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.




S Johr 69 vu dr christliche Zittrechnig isch im Römische Riich s Johr 822 ab urbe condita gsi. Nooch em domols gültige Julianische Kalender isch es e Gmeinjohr mit 365 Däg gsi.





</doc>
<doc id="21369" url="https://als.wikipedia.org/wiki?curid=21369" title="70er">
70er

Säller Artikel behandelt d Johre 70 bis 79 vu dr christliche Zittrechnig.

Fer d Johre vu 1970 bis 79 lueg bi 1970er.

S Johr 70 (823 a.u.c) isch e Gmeinjohr mit 365 Däg gsi.



S Johr 71 (824 a.u.c) isch e Gmeinjohr mit 365 Däg gsi.


S Johr 72 (825 a.u.c) isch e Schaltjohr mit 366 Däg gsi.

In Rom wird mit em Bau vum Flavische Amphitheater (Kolosseum) agfange.
S Johr 73 (826 a.u.c) isch e Gmeinjohr mit 365 Däg gsi.


S Johr 74 (827 a.u.c) isch e Gmeinjohr mit 365 Däg gsi.


S Johr 75 (828 a.u.c) isch e Gmeinjohr mit 365 Däg gsi.


S Johr 76 (829 a.u.c) isch e Schaltjohr mit 366 Däg gsi.


S Johr 77 (830 a.u.c) isch e Gmeinjohr mit 365 Däg gsi.


S Johr 78 (831 a.u.c) isch e Gmeinjohr mit 365 Däg gsi.



S Johr 79 (832 a.u.c) isch e Gmeinjohr mit 365 Däg gsi.




</doc>
<doc id="21370" url="https://als.wikipedia.org/wiki?curid=21370" title="80er">
80er

Säller Artikel behandelt d Johre 80 bis 89 vu dr christliche Zittrechnig.

Dr Ptolemäus (gr. Klaudios Ptolemaios, lat. Claudius Ptolomaeus) (uf d Wält cho worschins um 87 z Ptolemais Hermii, Ägypte, † um 150 z Alexandria, Ägypte). Er isch e grichische Mathematiker, Geograph un Astronom gsi, wo wohl z Alexandria gwirkt het. Dr Ptolemäus het s geozentrisch Weltbild massgäblich formuliert.

S Johr 80 (833 a.u.c) isch e Schaltjohr mit 366 Däg gsi.



S Johr 81 (834 a.u.c) isch e Gmeinjohr mit 365 Däg gsi.



S Johr 82 (835 a.u.c) isch e Gmeinjohr mit 365 Däg gsi.



S Johr 83 (836 a.u.c) isch e Gmeinjohr mit 365 Däg gsi.


S Johr 84 (837 a.u.c) isch e Schaltjohr mit 366 Däg gsi.


S Johr 85 (838 a.u.c) isch e Gmeinjohr mit 365 Däg gsi.


S Johr 86 (839 a.u.c) isch e Gmeinjohr mit 365 Däg gsi.



S Johr 87 (840 a.u.c) isch e Gmeinjohr mit 365 Däg gsi.


S Johr 88 (841 a.u.c) isch e Schaltjohr mit 366 Däg gsi.


S Johr 89 (842 a.u.c) isch e Gmeinjohr mit 365 Däg gsi.



</doc>
<doc id="21371" url="https://als.wikipedia.org/wiki?curid=21371" title="90er">
90er

S'Johr 90 (843 a.u.c) isch e Gmeinjohr mit 365 Däg gsi.


S'Johr 91 (844 a.u.c) isch e Gmeinjohr mit 365 Däg gsi.


S'Johr 92 (845 a.u.c) isch e Schaltjohr mit 366 Däg gsi.


S'Johr 93 (846 a.u.c) isch e Gmeinjohr mit 365 Däg gsi.


S'Johr 94 (847 a.u.c) isch e Gmeinjohr mit 365 Däg gsi.

S'Johr 95 (848 a.u.c) isch e Gmeinjohr mit 365 Däg gsi.



S'Johr 96 (848 a.u.c) isch e Schaltjohr mit 366 Däg gsi.



S'Johr 97 (850 a.u.c) isch e Gmeinjohr mit 365 Däg gsi.



S'Johr 98 (851 a.u.c) isch e Gmeinjohr mit 365 Däg gsi.



S'Johr 99 (852 a.u.c) isch e Gmeinjohr mit 365 Däg gsi.


</doc>
<doc id="21374" url="https://als.wikipedia.org/wiki?curid=21374" title="Lutz Heilmann">
Lutz Heilmann

Dr Lutz Heilmann (* 7. September 1966 in Zittau) isch e dütsche Politiker vo Die Linke. Heilmann isch dr erschti ehemalig hauptamtlich Mitarbeitr vom Ministerium für Staatssicherheit (MfS) vo dr DDR, wo in dütschi Bundestag iizoge isch.

Nochem Abitur 1985 an der Erwiterte Oberschuel EOS in Zittau het dr Heilmann en freiwillig vo 18 Mönet uf drei Jahr verlängerte Wehrdienscht bim Ministerium für Staatssicherheit gleistet. Anschliessend isch er hauptamtliche Mitarbeiter bi der dörtige Hauptabteilig Personenschutz worde. Dr Heilmann isch nach eigene Aagobe nume im Objektschutz vo staatliche Iirichtige iigsetzt worde. Im Oktober 1989 sell dr Heilmann nach eigene Aagobe es Entlassigsgsuech iigreicht ha, aber tatsächlich isch er erst im Januar 1990 usem MfS usgschide – nämlich denn, wo das Ministerium ufglöst worde isch.

1991 het dr Heilmann es Studium der Betriebswirtschaftslehr an der Hochschuel Zittau/Görlitz bsuecht. 1992 het er es Studium der Rechtswissenschaft an der Freie Universität Berlin und an der Christian-Albrechts-Universität in Kiel abglegt. Er het das Studium im Johr 2005 nachem erste juristische Staatsexame unterbroche, well er in Bundestag iizoge isch. Im sälbe Johr isch er Rechtsreferendar in Lübeck gsi.

Sit öppe 2006 läbt dr Lutz Heilmann als Schwule. Er het im 2007 die "Landesarbeitsgmeinschaft queer", e Gruppe für Schwuli, Lesbe und transidentischi Persone innerhalb vo de Linke in Schleswig-Holstei gründet und engagiert sich an de Christopher-Street-Day-Veranschtaltige in unterschiedliche Städt.

Dr Heilmann isch 1986 Mitglied der Sozialistische Einheitspartei vo Dütschland (SED) worde. Nochdem er 1992 dere Nachfolgepartei Partei vom Demokratische Sozialismus (PDS) verloh het, isch er 2000 erneut dört Mitglied worde. Vo 2000 bis 2002 het er em Vorstand vom PDS-Kreisverband Nordwestmecklenburg aaghört. Im Johr 2004 het dr Heilmann denn in Mecklenburg-Vorpommern e "solid – die sozialistischi Jugend"-Gruppe ufbaut.

Vo 2005 bis 2009 isch Lutz Heilmann Mitglied vom Dütsche Bundestag gsi. Er isch als einzige Kandidat vo de Linke über die Landeslischte vo Schleswig-Holstei in Bundestag iizoge.

Im Oktober 2005 het "Der Spiegel" sini bislang verschwiegeni Stasi-Vergangenheit enthüllt. Dr Heilmann git bis hüt öffentlich a, er heig vo 1985 bis 1990 en "verlängerte Wehrdienst (Personenschutz MfS)" gleistet. Er isch aber nach Ableiste vo der allgemeine Wehrpflicht vo 18 Mönet für die Zit bis 1990 als Bruefssoldat bim MfS beschäftigt gsi und het dieses erst verlasse, wo das Ministerium ufglöst worde isch.

Vor der Wahl het dr Heilmann de Mitgliedr vom Landesverband sini Tätigkeit bim MfS verschwiege, was en Verstoss gege die innerparteiliche Richtlinie gsi isch. Ufem Landesparteitag vom 4. Dezember 2005 hei d'Mitglieder vom Landesverband Schleswig-Holstein über en Misstrauensantrag gege Heilmann abgstumme. Ds Ergebnis isch 47 Stimme für dr Heilmann zu 42 Stimme gege ihn gsi. Dr Heilmann isch sither innerhalb der schleswig-holsteinische Linke umstritte.

Am 13. November 2008 het dr Lutz Heilmann dur e einschtwiligi Verfüegig vom Landgricht Lübeck erreicht, dass d Witerleitig vo wikipedia.de uf d Internet-Adresse de.wikipedia.org, wo witer erreichbar gsi isch, het müesse ufghobe wäre, wäge Tatsachebhauptige, wo dört ziitwiis ufgstellt wore sin.
Dr Heilmann het dää Schritt demit begründet, dass Wikimedia Dütschland ihm kei Gegedarstellig gege die Behauptige ermöglicht heb. Wo die Darstellige, wo no siire Meinig siini Persönlichkeitsrecht verletzt gha hän, uusegnoo wore sin, het dr Heilmann di juristisch Uuseandersetzig für beendet erklärt
är het gsait, er heb .
S Vorgoh vom Heilmann isch von e Teil Parteikollege kritisiert worde; z. B. het em dr sächsisch Landtagsabgordnete und Medieexperte Heiko Hilker juristischi Oberflächlichkeit und e fehlend technisch Verständnis vorgworfe.



</doc>
<doc id="21375" url="https://als.wikipedia.org/wiki?curid=21375" title="39">
39



</doc>
<doc id="21376" url="https://als.wikipedia.org/wiki?curid=21376" title="38">
38



</doc>
<doc id="21377" url="https://als.wikipedia.org/wiki?curid=21377" title="36">
36

S Johr 36 vu dr christliche Zittrechnig isch im Römische Riich s Johr 789 ab urbe condita gsi. Nooch em (domols au im Römische Riich gültige) Julianische Kalender isch es e Schaltjohr mit 366 Däg gsi.



</doc>
<doc id="21378" url="https://als.wikipedia.org/wiki?curid=21378" title="35">
35

S Johr 35 vu de christliche Zittrechnig isch im Römische Riich s Johr 788 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.



</doc>
<doc id="21379" url="https://als.wikipedia.org/wiki?curid=21379" title="34">
34



</doc>
<doc id="21380" url="https://als.wikipedia.org/wiki?curid=21380" title="33">
33



</doc>
<doc id="21381" url="https://als.wikipedia.org/wiki?curid=21381" title="32">
32



</doc>
<doc id="21382" url="https://als.wikipedia.org/wiki?curid=21382" title="31">
31

S Johr 31 vu de christliche Zittrechnig isch im Römische Riich s Johr 784 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.



</doc>
<doc id="21383" url="https://als.wikipedia.org/wiki?curid=21383" title="30">
30

S Johr 30 vu de christliche Zittrechnig isch im Römische Riich s Johr 783 ab urbe condita gsi. Nooch em (domols au im Römische Riich gültige) Julianische Kalender isch es e Gmeinjohr mit 365 Däg gsi.



</doc>
<doc id="21389" url="https://als.wikipedia.org/wiki?curid=21389" title="Shame (Monrose-Lied)">
Shame (Monrose-Lied)

"Shame" esch e Pop-Song vom dütsche Pop-Trio Monrose. De Song esch gschrebe worde vom 
Christian Ballard, Tim Hawes, Pete Kirtley ond em Andrew Murray ond esch produziert worde vom 
Jiant ond de Snowflakers för ehres Debut-Albom "Temptation". Das Lied esch am 1. Dezember 2006 veröffentlecht worde.

"Shame" het am 16. November 2006 bi de zwöitletschte Folge vo "Popstars" Wältpremiere gfiiret, vonere spezielle Performance vo de Bahar Kızıl. Öbwouh s Lied ned aköndigt worde esch, as Debut-Single, esch uf "Amazon.de" onbeabsechtigt es CD-Cover veröffentlecht - met de Katarzyna Zinkiewicz, Mandy Capristo ond de Bahar Kızıl droffe, drü vo de sächs öbrigblebene Finalistinne - ei Tag spöter. Noch dere Panne esch s Cover ersetzt worde ond ProSebe het es Statement gä, dass d Single ond de Bandname "Monrose" bereits plannt gseh send, jedoch en Betrug esch dementiert worde. 

Dennoch send am Staffel-Finau vom 23. November 2006 drüü verschedeni Konstellatione präsentiert worde, beändet worde vomene gmeinsame Uftrett vo "Shame" vo de Bandmetgleder. I de nochfolgende Täg send verschedni Audi-Rippings vo de Show verbreitet worde.

S Musigvideo vo "Shame" esch gleitet worde vom Oliver Sommer ond esch im Berliner Ballhaus Studio ide Woche vom 30. Oktober 2006 dräiht worde. D Videopremiere zum Lied esch am 24. November 2006 bim dütsche Privat-Sänder "ProSebe" gseh, jedoch hends nor anderhaub minütige Usschnett zeigt. Die voll Version vom Song esch am gliche Tag ufem dütsche Musig-Sänder "VIVA" ide Sändig "Neu" zeigt worde. Es het vierezwänzg Stonde duuret ond d Choreographie esch vom Popstars-Tanz-Coach Detlef D! Soost entstande. Noch Berechte zu Folge esch s Video in zwänzg verschedne Konstellatione gfilmet worde, usem Grond, dass d Band derziit nonig festgstande esch. 

Am Afang vom Video gseht mer wid Bahar Kızıl im Bett ufwacht nochemene Striit met ehrem Frönd, en Nacht vorhär. Denn gseht mer wie d Senna Guemmour is Bad goht ond sehr ufgwühlt esch, sie nehmt im Frönd sins Zahnbörstli ond rüehrts ufe Bode, schliesslech chleidet sie sech imene schöne Dress. Ehre Vorgang werd dor Beldusschnett vo de Mandy Capristo ond de Senna Guemmour abgwächslet, wobii sie bedi die glich Person verkörperid. Gäge Schloss schmeisst d Capristo das ufem Desch deckte Züüg abe ond fohd afo verzwyfle. Am Ändi chonnt de Frönd dor Töre ond entschoudigt sech met Blueme ide Hand.

Das send d Ufstellige vo "Shame":

Maxi CD

2-Track Single




</doc>
<doc id="21407" url="https://als.wikipedia.org/wiki?curid=21407" title="Macugnaga">
Macugnaga

Makanaa (ital. "Macugnaga", piemont. "Machignàga") isch e Walsergmai im Vischpertal (ital. Valle Anzasca, lomb. Val Anzasca) in dr idalieenische Provinz Verbano-Cusio-Ossola (VB), Region Piemont.

Noochbergmaine vù Makanaa sin Im Land, Chalchoufu, Ceppo Morell ùn Rimmu im Piemont ùn Saas-Almagell ùn Zermatt im Wallis.

Dr Baan vù dr Gmai zied sich vù 972 m bis ùf 4634 m (Dufourspitze im Monte-Rosa-Massiv).

Bäärg: "Aalt Wisstoor" (Altes Weisstor, 3566 m), "Faadrùhuore" (ital. Punta Fadro), "Faller Huore" (ital. Corno di Faller, 3128 m), "Jazi" / "Jäzihuore" (ital. Cimi di Iazzi, 3804 m), "Jegerhuore" (Jägerhorn, 3815 m), "Jooderhuore" (ital. Corno S. Joder, dt. Joderhorn, 3036 m), "Mittaaghuore" (ital. Pizzo Nero, 2738 m), "Niw Wisstor" (Punta del Nuovo Weisstor, 3636 m), "Roothuore " (ital. Corno Rosso, dt. Rothhorn, 3237 m)

Päss: "Chleinu Alter" / "Likù Alter" (Piccolo Altare, ùf Rima), Saaserbiärg (Monte Moro), "Tirli" (Turlo, ùf Im Land), "Wiissgrat" / "Wisstoor" (Weissgrat/Weisstor, ùf Zermatt)

Vùm iibrige Vischpertal isch Makanaa abdränd dùr e hoochi Daalschdabfle ("Uf d Mèèri", ital. Morghen). Wääge däm hed sich Makanaa iber langi Zyd d Aigeschdändigkaid chene bhalde.

Wie vyyli Gmaine in dr Alpe bschdood Makanaa us vyyle chlaine Wyyler. Die Wyyler zien sich s Vischpertal ùfe.

Wyyler z Makanaa: "Zèr Tannù" (ital. Pecetto) ùf 1378 m, "Uf d Riifù" (ital. Ripa), "Ìn d Ääbi" (ital. Opaco), "Dùòrf" / "Zèr altù Chilchù" (ital. Villa / Chiesa Vecchia), "Ìn de Matte" (ital. Prati), "Ìn d Schtapfù" (ital. Staffa) ùf 1307 m, "Ìn de Bièle" (ital. Bili), "Ìm Rongg" (ital. Ronco), "Uf Tìeschtù" (ital. Testa), "Ìn d Ejù" (ital. Isella) ùf 1226 m, "Schèber" (ital. Sceber), "Uf em Biil" (ital. Motta) ùf 1285 m, "Ìn Kchratz" (ital. Quarazza) ùf 1309 m, "Ìm Schpiss" (ital. Spiss), "Fùrnùrei" (ital. Fornalei), "Zèr Bùrfùkù" (ital. Borco) ùf 1195 m, "Schtabijei" (ital. Stabioli) ùf 1114 m, "Uf d Mèèri" (ital. Morghen), "Ìn der Mattù" (ital. Pestarena) ùf 1035 m

Z Makanaa hed s vyyl Alpe. Gwiirdschafded wääre dervù aber faschd kaini me.

Alpe z Makanaa: "Alte Biärg", "Alte Schtaafel", "Balmù", "Bedrioolù", "Bììl", "Blätza", "Blätzerurik", "Boode", "Boodmùrurik", "Bùrfekù", "Fèèd", "Filaar", "Flüö", "Gaardù", "Grùosu", "Hinderbalmu", "Hobelalpu", "Jäzi", "Kaschpisaanù", "Kratzoolù", "Lìger", "Metterbììl", "Mettjù", "Oberkratzoolù", "Pedrioolù", "Perlot Alpù", "Rik", "Ronkini", "Roofel", "Rosùritz", "Schgarpfe", "Schteinigalkchi", "Schtokchbode", "Sùnùbiärg", "Tschitscherwaald", "Wiekekù", "Witini", "Zùbù"

S Vischpertal isch am Aafang vùm 12. Jh. e Lèèche vù dr Groofe vù Biandrate gsii. Wù dr Chaiser Friedrich I. Barbarossa d Schlachd bi Legnano ane 1176 verloore ghaa hed, hän di lombaardische Schded d Bùùrg Biandrate niiderbränd. D Groofe hän si drno mid dr Schdad Vercelli verbinded. S ganz Ùnder Ossolatal isch mid em Friidensverdraag vùm 23. Novämber 1223 an d Gmai Novara chùù. D Yywooner vùm Vischpertal hän sich aber ane 1247 Gäld miese leene bim Hubert vù Biandrate ùn wel si s nid hän chene zrùgzaale isch s Bied wider ùnder d Hèrschafd vù dr Biandrate chùù. E Zydlang hed derno dr Peter vù Costello, dr Hèr vùm Antigoriotal ùn vù Pomatt d Hèrschafd iber s Vischpertal ghaa, bal aber syy Schwiigersùùn, dr Gottfried vù Biandrate. Ane 1270 sin d Gmaine im Vischpertal geege d Hèrschafd vù dr Biandrate ùfgschdande ùn sin ùùabhängig woore. 

Im e Schiidsverdraag vùm, 16. Augschde 1291 hän d Vischpertäler Gmaine ùn d Biandrate e Friide gschlose. D Gmaine im Vischpertal hän e Talschafdsverfassig griegd, jeedi Gmai hed e aigene "Consul" griegd, s Vischpertal insgsamd e aigene "Sindaco generale", wù fir di wichdigschde Aagläägehaide zueschdändig gsii isch. Dr Sindaco isch fir zwai Joor gweeld woore ùn isch im "Consiglio generale della valle" voorgschdande, wù us der Konsul us dr ainzelne Gmaine zämegsezd gsii isch. Fir wichdigi Aagläägehaide isch e Landsgmai vùm ganze Vischpertal zämegruefe woore. Makanaa isch bi dääre Talschaftsverfassig zèèrschd nid derbyy gsii, èèrschd ane 1361 isch noogwiise, as Makanaa e aigeschdändigi "Decania" (Gmai) im Vischpertal gsi isch.

Ane 1378 hed sich s ganz ùnder Ossolatal im Herzog vù Mailland, im "Giovanni Galeazzo Visconti", ùnderworfe. 

Noch em Wormer Friide vù ane 1743 isch s Vischpertal an s Piemont ùn 1861 zùm Cheenigryych Idalie chùù.

S èèrschd Mool gnänd wird Makanaa im e Verdraag vùm 22. Juni 999 zwischen em Mailänder Erzbischof Arnulf ùn em Abt Landfred vù Arona. Dr Abt hed vier Alpe vùm Erzbischof yyduschd, u. a. d "alpicella dicitur ... Macuniaga". D Alp Makanaa wird au no gnänd in Uurkùnde vù 1208 ùn 1256, doo no as "alpis de Macugnaga". Im Schiidsverdraag vùm 16. Augschde 1291 zwischen em Vischpertal ùn dr Groofe vù Biandrate wird derno zem èèrschde Mool d Gmai Makanaa ùn iiri Yywooner gnänd: "communis et homines de Macugnaga". D Binadrate hän au Bsizige im Wallis ghaa, waarschyyns hän sii in dr zwoode Hälfdi vùm 13. Jh. Siidler us em Wallis in s Vischpertal gruefe. Chùù sin d Walser iber dr "Saaserbiärg"-Pass (Monte Moro, 2862 m).

Dr Wääg iber dr Saaserbiärg isch scho im Midelalder e wichdig Saumwääg gsii as Verbindig fir dr Handel zwisch em Wallis ùn Italie. Ab em 17. Jh. hed sich dr Handelsverchèèr ùf dr Simplonpass verlaagered, ùn nooch em Böu vù dr Simplonschdroos dùr Napoleon 1801-1806 hed dr Saaserbiärg ändgildig syy Bedydig as Alpepass verloore. Dr Määrd vù Makanaa, wù no im 16. Jh. wichdig gsii isch fir d Walliser, isch derno yygschdeld woore.

Scho ane 1317 wird di èèrschd Chilche z Makanaa gnänd. Dr Glogedùùrm vù dr eldschde Chilche (z "Dùòrf") isch noche ere Inschrifd ane 1580 aagfange woore. Dr Wyyler haisd wääge däm au "Zèr altù Chilchù". Noch eme Brand ane 1639, ere Iberschwämig ane 1640 ùn ere Lawiine ane 1687 isch 1709 z "Ìn d Schtapfù" e nèii Chilche böue woore. Uuser dääne boode Chilche gid s z Makanaa no Kapallä us em 17. Jh. in dr Wyyler "Zèr Tannù", "Ìn d Ejù", "Zèr Bùrfùkù", "Fùrnùrei", "Uf em Biil", "Ìn Kchratz", "Ìn der Mattù" ùn "Schtabijei".

Ab em 18. Jh. sin z "Ìn der Mattù" (Pestarena) ùn z "Ìn Kchratz" (Quarazza) Goldmine abböue woore, di èèrschd isch ane 1710 aagfange woore. Derno sin im 18. ùn 19. Jh. vyyl Lyd zuezooge, wù as Bäärglyd gschafd hän, aber nùme Idalienisch gschwazd hän. Au vù Eeschdryych sin e Hufe Lyd as Bäärglyd chùù. ùf dr andere Syde sin vyyl Mane vù Makanaa as Goldschmiid ùn Zinngieser uusgwandered in d Schwyz, ùf Franggryych oder Dydschland, sogar bis ùf Ängland. Aini vù dr wichdigschde Firmene, wù d Goldmiine z Makana abböue hed loo isch di änglisch "The Pastarena United Gold Mining Co. Ltd." gsii. Ane 1961 isch di ledschd Goldmiine vù Makanaa zuegmachd woore.

Scho in dr Aafangszyd vùm Alpinismus ùn em Schyyturismus im 19. Jh. isch Makanaa mid em Monte Rosa-Massiv in dr Nèèchi e wichdig, turistisch Zäntrum woore. Im Lauf vùm 20. Jh. isch dr Schyyturismus al wichdiger woore ùn hid läbd Makanaa in dr Haubdsach vù dr Schyyturischte.

Schindig (ital. sindaco, d Bùùrgemaischderi) vù Makanaa isch syder em 30. Maie 2006 d Giovanna Boldini in Vacca vùn ere ùùabhängige Lischde ("lista civica").

S gid z Makanaa zwai Museä. Zèr Bùrfùggù schdood s Alt Walserhuus (Casa Museo Walser), wù us em 18. Jh. schdamd ùn syder ane 1983 e Walsermuseum isch. Im Wyyler Ìn d Schtapfù schdood s Casa-Museo della Montagna, e Museum iber d Walser ùn dr Alpinismus, im e alde Walserhuus vù 1786.

lueg dr "Haubdartikel" Makanaatitsch

Makanaatitsch isch dr hegschdalemanisch Dialäkt vù Makanaa. Au im Makanaatitsch finded mer d Mèèrgmool vù dr Walserdialäkt:

"Wievyyl vù dr Makanieri chene no Makanaatitsch? "

Ane 1881 sin di ganze Wyyler vù z Makanaa user Zèr Bùrfùkù ùn Ìn der Mattù no walsertitschschbroochig gsii. Im Lauf vùm 20. Jh. isch dr Aadail al mee zrùggange ùn hid sin s nùme noo weenig Yywoner, wù Makanaatitsch chene schwäze. Jùngi Walsertitschsprecher gid s gar kaini me.

Ane 1972 hed d Gmai noch ere Volchszeelig aagee, as 18 % vù dr Yywooner Makanaatitsch chene schwäze ùn nomool 10 % hän s chene verschdoo.

Fir 1976 gid d Elisabetta Fazzini Giovannicci gid die Zaale aa:
Dr Max Waibel gid in syyre Aarbed Zaale aa fir di ainzelne Wyyler. Die Aagoobe gälde fir 1979/80.

Dr Max Waibel gid drèi Grind aa fir d Romanisierig vù Makanaa:

D Maria Concetta di Paolo, wù an dr idalieenische "Università degli Studi Gabriele D'Annunzio" z Pescara e Dissertation iber s Remalljertitschu schrybd, hed ane 1999 e Schtudie verefendligd, wù si d Dialäktkompetänz vù dr Siidwalser Gmaine din ùndersuechd hed. D Daate fir Makanaa sin ùfgnùù woore vù dr Rosangela Pirazzi.

Vù dääne 86 aktive Dialäktschprächer ane 1996 sin 65 iiber iiber 65 gsii, 12 zwische 51 ùn 65, 9 zwische 36 ùn 50 ùn kaini ùnder 36.

Vù dääne 30 passive Dialäktschprächer ane 1993 sin 7 iiber 65 gsii, 12 zwische 51 ùn 65, 7 zwische 36 ùn 50, 4 zwische 26 ùn 35 ùn kaini ùnder 26.

D Chilcheschbrooch z Makanaa isch scho syder em 19. Jh. Idalieenisch. Ane 1839 isch no ne zwaischbroochige Katechsimus uusechùù fir d Chilcheprovinz Novara. Aber z Makanaa isch in däm Joor d Breedig scho nimi ùf Dydsch ghalde woore. D Chinderlèèr isch no lenger ùf Dydsch gsii, byychde hed mer z Makanaa no bis am Änd vùm 19. Jh. ùf Dydsch chene.

Scho ane 1839 hed s z Makanaa nääbe dr dydschschbroochige Schuel au ne idalieenischschbroochigi gee. D Eldere hän chene frèi weele, in weli Schuel si iiri Chinder gschigd hän. Ane 1880 isch di dydsch Schuel zuegmachd woore.

Am 27. Mai 2011 isch "Makanaa" s Zyyl vù der 19. Etappe vùm Giro d’Italia gsii. Dr italienisch Raadfaarer Paolo Tiralongo hed die Etappe gwùne.





</doc>
<doc id="21409" url="https://als.wikipedia.org/wiki?curid=21409" title="Macugnagadeutsch">
Macugnagadeutsch

S Makanaatitsch isch dr hegschdalemanisch Dialäkt vù Makanaa.

Makanaa isch e Ùfnaameord vùm Schwyzer Schbroochatlas gsii. D Ùfnaam isch vùm Fritz Gysling ùn em Rudolf Hotzenköcherle im April 1953 gmachd woore. 

Fir s Phonogramm-Archiv vù dr Universität Züri hed dr Wilhelm Doegen vùm Berliner Lutarchiv im Oktober ane 1929 Tonbandùfnaame gmachd. Die Ùfnaame sin vùm Fritz Gysling, em Rudolf Hotzenköcherle ùn dr Clara Stockmeyer voorberaided ùn vù dr èrschte beede ane 1952 verefendligd woore. 

Dr Max Waibel hed fir syyni Dokteraarbed Ùndersuechige z Makanaa zue dr Volchsiberliiferig gmachd ùn hed dooderfir Määrli, Saage ùn sùnschdigi Verzelige gsamled, au Lieder ùn Schbrichwèèrder. Är hed dooderzue zwische 1974 ùn 1981 insgsamd 30 Gwèèrslyd befrogd. Syyni Dokteraarbed hed er derno ane 1985 verefendligd.

D Fluurnäme vù Makanaa hed dr Paul Zinsli ùf drèi Forschigsexkursione ùfgnùù, im Juni 1959 mid Schtudände, im Mai ùn Oktober 1980 zäme mid em Max Waibel ùn im Mai 1981 mid em Max Waibel ùn em E. Schorno. Dr Zinsli hed die Samlig derno ane 1984 in syym Buech „Südwalser Namengut“ verefendligd.

In däm Artikel sin di makanaatitsche Dialektbyyschbel in Dieth-Schryybig gschriibe. Dooderbyy wird dr Buechschdaab <k> fir d Fortis [k] bruucht, fir d Affrikata [kx] wird <kch> gschriibe.

Ane 1881 sin di ganze Wyyler vù z Makanaa user Zèr Bùrfùkù ùn Ìn der Mattù no walsertitschschbroochig gsii. Im Lauf vùm 20. Jh. isch dr Aadail al mee zrùggange ùn hid sin s nùme noo weenig Yywoner, wù Makanaatitsch chene schwäze. Jùngi Walsertitschsprecher gid s gar kaini me.

Ane 1972 hed d Gmai noch ere Volchszeelig aagee, as 18 % vù dr Yywooner Makanaatitsch chene schwäze ùn nomool 10 % hän s chene verschdoo.

Fir 1976 gid d Elisabetta Fazzini Giovannicci gid die Zaale aa:
Dr Max Waibel gid in syyre Aarbed Zaale aa fir di ainzelne Wyyler. Die Aagoobe gälde fir 1979/80.

Dr Max Waibel gid drèi Grind aa fir d Romanisierig vù Makanaa:

D Maria Concetta di Paolo, wù an dr idalieenische "Università degli Studi Gabriele D’Annunzio" z Pescara e Dissertation iber s Remalljertitschu schrybd, hed ane 1999 e Schtudie verefendligd, wù si d Dialäktkompetänz vù dr Siidwalser Gmaine din ùndersuechd hed. D Daate fir Makanaa sin ùfgnùù woore vù dr Rosangela Pirazzi.

Vù dääne 86 aktive Dialäktschprächer ane 1996 sin 65 iiber iiber 65 gsii, 12 zwische 51 ùn 65, 9 zwische 36 ùn 50 ùn kaini ùnder 36.

Vù dääne 30 passive Dialäktschprächer ane 1993 sin 7 iiber 65 gsii, 12 zwische 51 ùn 65, 7 zwische 36 ùn 50, 4 zwische 26 ùn 35 ùn kaini ùnder 26.

D Chilcheschbrooch z Makanaa isch scho syder em 19. Jh. Idalieenisch. Ane 1839 isch no ne zwaischbroochige Katechsimus uusechùù fir d Chilcheprovinz Novara. Aber z Makanaa isch in däm Joor d Breedig scho nimi ùf Dydsch ghalde woore. D Chinderlèèr isch no lenger ùf Dydsch gsii, byychde hed mer z Makanaa no bis am Änd vùm 19. Jh. ùf Dydsch chene.

Scho ane 1839 hed s z Makanaa nääbe dr dydschschbroochige Schuel au ne idalieenischschbroochigi gee. D Eldere hän chene frèi weele, in weli Schuel si iiri Chinder gschigd hän. Ane 1880 isch di dydsch Schuel zuegmachd woore.

















Pluralbildung: "Vogla" (Vogal), "Achera" (Acher), "Faadma" (Faade), "Tùùrne" (Tùùre), "Daarma" (Daare), "Schtiärne" (Schtiärnù), "Waasma" (Waase), "Gloke" (Glokù), "Bööchjini" (Bööch), "Brùodjini" (Brùod), "Gìbäädjini" (dt. Gìbääd)

Dr Genitiv chùnd no in Fäll voor wie 

Wie in vyyle hooch- ùn hegschdalemanische Dialäkt wääre Adjektiv au prädikativ deklinierd.

Bim Personalpronome gid s im Makanaatitsch wie au in andere Siidwalser Dialäkt verlengeredi Pluralfoorme. Die sin bilded us em Personalpronome ùn „andere“: "wir andrù", "iir andrù", "schi andrù"

Bi Pronomina wääre no Genitivfoorme bruuchd


Bi dr Bildig vùm Partizip Perfekt isch dr Vokal in dr Vorsilb zem Dail no vorhande: "gìbrùngge" (brìngge), "gìbüwe" (büwe), "gitraagùd", "gìzelld" (zelle), "gìzwenggt" (zwengge)

Bildig vùm Partizip Perfekt bi schdaarche Verbe: "plìbe" (bliibe), "gschtrìttù" (schtrittù), "gschrìbe" (schriibe), "brùnne" (brìnne), "gfùnde" (fìnde), "gschtoole" (schtääle), "gschlaaffe" (schlaaffe)

Bildig vùm Partizip Perfekt bi schwache Verbe: "gìzwenggt" (zwengge)

Dr Ùnderschiid bi dr Bildig vùm Partizip Perfekt bi schdaarche (Bildig ooni t-Suffix) ùn schwache Verbe (Bildig mid t-Suffix) verschwinded al mee. Zem Dail wääre schdaarchi Verbe mid Suffix, zem Dail schwachi Verbe ooni Suffix bilded, zem Dail baidi Forme naääbenenand.

Im Makanaatitsch sin bi dr Verbkonjugation d Foorme zem Dail verschmùlze mid enklitische Pronome: "wir heiwer" (< wir hei wer).












Wie in andere Siidwalser Dialät wird s Passiv mid "chùo" bilded.

Zem Dail gid s no Forme vùm Partizip Präsens.

Bim Diminutiv gid s wie in vyyle Walliser ùn Walser Dialäkt verschiideni Suffix:

Dr Relativsätz wird mid "wo" yyglaided.

"Mìenta/Mìentag", "Ziischta/Ziischtag", "Mitwuchù", "Fruonta/Frùontag", "Friitag", "Samstag/Samschtag", "Sunnutag"





Nadyyrli gid s im Makanaatitsch vyyl Främd- ùn Läänwèèrder us em Italienisch ùn em Piemontesisch.





"Eswènd ìm Kratz ìsch ta gùordet es Chìnd. Ùn tö Vatter ùnd Mööter hend nid gwìssed, wèlem sòlis nò gìen far Gòttù, far ga z tòùffe. Ùn tö hentsch èmel bìdenandre Raat kchaa. Ùn tö hentsch gseid: Tö wììr ga sööchje ds Götwìärchi. Ùn ds Götwìärchi ìsch gchùo chùo machù der Gottù. Wi sìntsch gsii derhìnder embrinne z chùo vam Biil embrinne, da ìschs esùo ìm Schtùtz, ds Götwìärchi plììbe hìndere ùn tö hets geng eswaas üssekschlage van ènem Sakchji. Ùn tö hentsch kchaa ts Wùnder z lööge Ùn tö hentsch gsìe, hets geng üssegschlaage Schtìkch Chòòle. Ùn tö hentschi schi Wùnder gnùo ùnd nid verschtande. Ùn wels ìsch ta hìndernaa gchùo hed geng üffglääse dìsch Chòòle. Ùnd hetsch welle chùo tops, das hets üffglääse. Dö sìntsch èmel ga tòùffe. Ùn ternaa, wèn sìntsch emhìnderschi gchùo, hentsch gmacht der gliich Wääg. Ùn tö hed ds Götwìärchi geng klögt, wa sige t Chòòle. Ùn t Chòòle hetsch fascht nìmme gfùnde. Ùn tèè hetsch gseid ta dè, wèli sìn ta gsii inglaadni, schi sòli schi üüflääse, wèn tigesch fìnde t Chòòle. Ùnd wèli hend tè nò gfùnde es paar Chòòle, hend gfùnde e Tòke Goold ùn tas ìsch tè gsiin der Schanch, wa hed tè ds Götwìärchi sòllù machù dem Gòtti. Ma dernaa hed schi d Mööter welle wägschlaa. Ùn geng gseid: Wa heid er di Chòòlù allù wäggschlaged?" (zidierd bi Waibel 1985, S.155f.)




</doc>
<doc id="21417" url="https://als.wikipedia.org/wiki?curid=21417" title="Landkreis Augsburg">
Landkreis Augsburg

Der Landchrais Augschburg isch e Landchrais z Bayre. Är isch vù dr Yywooner här dr dridgreeschd Landchrais z Bayre ùn ghèèrd zem Regierigsbezirk Schwaabe.

Är gränzd im Noorde an dr Landchrais Donau-Ries, im Oschde an dr Landchrais Aichach-Friedberg, an di chraisfrei Schdad Augschburg ùn an dr Landchrais Landsberg am Lech. Im Siide gränzd er an dr Landchrais Oschtallgai, im Siidweschde an dr Landchrais Unterallgai ùn im Weschde an dr Landchrais Genzburg ùn dr Landchrais Dillenge.

Zem Landchrais Augschburg ghèère segs Schded, achd Määrd, 32 Gmaine ùn ai gmaifrei Bied.




</doc>
<doc id="21425" url="https://als.wikipedia.org/wiki?curid=21425" title="Hakan Yakin">
Hakan Yakin

De Hakan Yakin (* 22. Februar 1977 z Basel; türkischi Schriibwiis: Hakan Yakın) esch en Schwiizer Fuessballer met törkischer Abstammig. Er esch de Brueder vom Murat Yakin ond de Halbbrueder vom ehemalige Schwiizer Fuessballprofi Ertan Irizik.

Sini gröschte Erfolg send de Gwönn vo de Schwiizer Meisterschaft und de Cup-Siig mit em FC Basel im Johr 2002, d Uszeichnig als Fuessballer vom Jahr in der Schwiiz 2003 ond 2008 ond d Teilnahm a de EM 2004, a de WM 2006 und a de EM 2008 met de Schwiizer Nationalmannschaft. Em Hakan Yakin sine Lieblingsroggenommere esch s 10ni. Sini Spezialitäte sind Freistöss ond "tödlichi Päss".
Momentan spielt är bim FC Lozärn i de Nati A.



</doc>
<doc id="21427" url="https://als.wikipedia.org/wiki?curid=21427" title="Landkreis Dillingen an der Donau">
Landkreis Dillingen an der Donau

Der Landchrais Dillinga isch e Landchrais z Bayre. Är lyd im Noorde vùm Regierigsbezirk Schwaabe.

Er gränzd im Noorde an dr Landchrais Donau-Ries, im Oschde an dr Landchrais Donau-Ries, im Oschde ùn Siidoschde an dr Landchrais Augschburg ùn im Siidweschde an dr Landchrais Genzburg. Im Weschde gränzd er an Baade-Wiirdebäärg, an dr Landchrais Hoedne.

Zem Landchrais Dillinga ghèère fimf Schded, drèi Määrd ùn 19 Gmaine.



</doc>
<doc id="21431" url="https://als.wikipedia.org/wiki?curid=21431" title="Untersiggenthal">
Untersiggenthal

Undersiggetal (amtlich "Untersiggenthal") isch e Gmeind im Bezirk Bade vom Kanton Aargau.

S Dorf Undersiggetal ligt z’underscht im Limmettaal uf ere Schotterebeni zwüschem Siggebärg un de Limmet. Im Weschte chunt dr Gmeindbann a d Aare. Dere Gägend seit men au «Wasserschloss vo de Schwiiz», wil döört d Rüüss und ebe d Limmet i d Aare münde. D Aare flüsst zwüschem Bruggerbäärg und dr Iflue dur en Kluus vom Jura gäge Norden, em Rhy zue.

D Nachbergmeinde sind Obersiggetal im Oschte, Turgi un Gäbischtorf ännet dr Limmet im Süde, Brugg un Villigen ännet dr Aare im Weschte un Würelinge im Norden.

Zu Undersiggetal ghöre näber em Dorf un de Überbauige direkt a de Limmet au en Deil vo Siggetal-Station, wo de Bahnhof isch, un de Wiler Steinebühl uf em Siggebärg.

Uf em Gebiet vo Untersiggetal gits Sidligsfund us de Jungsteizyt un de Bronzezyt. Uf em Hoger "Bürgle" bi der "Heidechuchi" grad oben am Doorff het men vo anne 1933 bis 1937 en Usgrabig gmacht; der A. Matter het drüber i de Badener Nöijoorsbletter brichtet. Me het i de Kulturschichte Sachen us Cheramik, Schtei und Bronze und au es Schtück vom ene mönschliche Schädel gfunde. Es isch es sältens Bischpiil für en Sidlig uf em Land us säbere Zyt.

Zäme mit em hütige Gebiet vo Obersiggetal hets im 15. Johrhundert insgsamt 42 Höf gäh, wo me 1415 im "Amt Siggetal" zämegfasst het.

Im Joor 1252 wird zum erschte Mol e Brugg über d Aare in ere Urkund gnennt un de Turm, wo zum Schutz ve dere Brugg bauet worden isch, isch in de Bsitz vo de Grafe vo Habsburg cho. D Habsburger hei im Siggetal Land gha, un hei en Teil dervo 1337 em Chloschter Sanggallen übertreit un d Feschtig Freudenau im Johr 1361 verchauft. D Freudenau het vo 1466 bis zum Aafang vom 20. Johrhundert de Fährlüüt vo Stilli ghört, wo an dere Stell e Fähri über d Aare gha hei.

Am Aafang vo de Helvetik isch s Amt Siggetal anne 1798 zum Kanton Baade cho un im 1803 zum neu gründete Kanton Aargau. Ab 1803 het me au d Höf uf di beide Gmeinde Ober- un Undersiggetal verteilt.

1869 isch d Fabrigg Stroppel und 1965 d Eletronikfabrigg vo de BBC entstande. A de Limmet isch d Fabrigg bi der "Schiffmüli".

Im Gmeindroot vo Undersiggetal git’s füf GLüüt. Es sind das für d Periode vo 2017–2021:

Z Untersiggethal het’s au en Bürgergmeind.

Dür Undersiggetal goot di vill befahreni Houptstraass K 114, wo vo Baade dürs oberi Aaretal uf Choblänz goot. Vo Stilli uus goot e Brugg über d Aare uf Siggethal.

Im Weschte vom Doorff isch d Bahnlinie vo Turgi uf Choblänz und Waldshuet, wo dr Bahnhof "Siggethal Stazioon" aber zwöi Kilometer vopm Doorff wääg lyt.

Undersiggetal isch mit dä Linie 2 u 6 ou a z Verchehrsnetz vo dä RVBW bunde. Es gyt all zää Minute e Verbindig uf Baade zue. Ou nach Turgi fahrt drü mal stündlich es Postauto, nämlich d Linie 357.

Bis uf Baade sinds öppe sächs Kilometer, uf Züri ungfähr dryssg Kilometer.

Z Undersiggetal gits vier Chindergärte. Dr näbet hets aber no vier Schuelhüser, wo öppe sächshundert Schüeler z Schuel gönd. Es werdet alli Stufe, das heisst Primar-, Sekundar- und Realschuel, unterrichtet, osser d Bezirksschuel, die wär den z Turgi.




</doc>
<doc id="21433" url="https://als.wikipedia.org/wiki?curid=21433" title="Mellingen">
Mellingen

Mellige (amtlich "Mellingen") isch e chlyni Stadt im Bezirk Baade im Kanton Aargau.
Der alt Stadtchäärn vo Mellige lyt am linggen Ufer vo de Rüüss, wo dur s Gmeindgebiet gäge Nordweschte flüsst. Der Stadtbann isch uf beidne Syte vom Fluss, der Teil linggs isch i der Talebeni und het öppen anderthalb Kwadratkilometer, und d Flechi rächts vom Fluss isch öppe drüehalb Kwadratkilometer gross und goot über d Schotterterrassen und d Ändmoräne vom yschzytliche Rüüssgletscher übere. Dur die geologisch inträssanti Gletscherlandschaft, wo vor öppe zwänzgtuusig Joor entstanden isch, het’s en «Geo-Wanderwääg».

Im Nordweschte vo der Stadt goot d Rüüss inere Schlucht dur d Moräne dure; me gseht döört im Wasser grossi Gletscherfindling.

D Nachbergmeinde vo Mellige sind Birmischtorf, Fislisbach, Niderroordorf/Rodlef, Stette, Tägerig, Wooleschwil und Baade.

Em Ortsname mit der Ändig «-ingen» gseet men aa, dass d Ortschaft vom ene früemittelalterliche alemannische Doorff häär chunt.

S erschti Mol chunt Melligen in ere Urkunden us em Joor 1019 vor. Zerscht isch s Stedtli im Bsitz vo de Grafe vo Länzburg gsi. Nach verschidene Erbgäng isch Mellige a d Grafe vo Kyburg cho. Under dene iirere Herrschaft het sich d Sidlig zun ere Stadt entwicklet.

D Melliger Brugg über d Rüüss isch s erschte Mol im Joor 1253 erwähnt. 

Anne 1273 hei d Habsburger d Stadt kauft. Bi der Eroberig vom Aargau und de Freie Ämter und der Grafschaft Baade durch d Eidgnosse im Johr 1415 isch Mellige nach vo de Zürcher und Luzärner belageret woorde. Es isch denn nach em Chrieg der Landvogtei Baade unterstellt gsi.

In der Zyt vo de Reformation het sich d Stadt anne 1529 für de nöi Glaube entschide, es het aber nach em Zwäite Chappelerchrieg wider müesse katholisch wärde.

Mit der Helvetik isch Mellige im Joor 1798 zum Kanton Baade cho und mit däm zäme isch es 1803 zum neugründete Kanton Aargau choo.

1877 isch d Ysebaanlinie uufggange, wo Mellige draa en Baanhof het. Im Norde vo der Stadt goot d Baan uff ere hööche Brugg über s Rüüsstobel. 1975 het d SBB s Heitersbärgtunäll em Betriib übergää, wo s Weschtportaal im "Bachtale" grad bim nöie Baanhof Mellige-Häitersbäärg lyt.



</doc>
<doc id="21441" url="https://als.wikipedia.org/wiki?curid=21441" title="Landkreis Donau-Ries">
Landkreis Donau-Ries

Der Landchrais Donau-Ries isch e Landchrais z Bayre. Är isch dr nèèrdligschd Landchrais im Regierigsbezirk Schwaabe.

Er gränzd im Noorde an dr Landchrais Ansbach ùn dr Landchrais Weißeburg-Gunzehause, im Noordoschde an dr Landchrais Eichstätt, im Oschde an dr Landchrais Neuburg-Schrobehause ùn im Siide an dr Landchrais Aichach-Friedberg, dr Landchrais Augschburg ùn dr Landchrais Dillenge. Im Weschde gränzd er an Baade-Wiirdebäärg, an dr Landchrais Hoedne ùn dr Oschtalbchrais.

Zem Landchrais Donau-Ries ghèère siibe Schded, zwee Määrd, 35 Gmaine ùn drèi gmaifreii Bied.



</doc>
<doc id="21442" url="https://als.wikipedia.org/wiki?curid=21442" title="Landkreis Aichach-Friedberg">
Landkreis Aichach-Friedberg

Der Landchrais Aichach-Fridberg isch e Landchrais z Bayre. Är isch dr eschdligschd Landchrais im Regierigsbezirk Schwaabe.

Er gränzd im Noorde an dr Landchrais Neuburg-Schrobehause, im Oschde an dr Landchrais Dachau ùn dr Landchrais Firschtefeldbruck ùn im Siide an dr Landchrais Landsberg. Im Weschde gränzd er an di chraisfrèi Schdad Augschburg ùn dr Landchrais Augschburg ùn im Noordweschde an dr Landchrais Donau-Ries.

Zem Landchrais Aichach-Fridberg ghèère zwoo Schded, fimf Määrd ùn 17 Gmaine.
Dr Landchrais Aichach-Fridberg isch dr ainzig Landchrais im Regierigsbezirk Schwaabe, wù bairischi Dialäkt gschwäzd wääre ùn kaini schweebische (oder boodeseealemannischi wie im Allgai).




</doc>
<doc id="21443" url="https://als.wikipedia.org/wiki?curid=21443" title="Landkreis Günzburg">
Landkreis Günzburg

Der Landchrais Genzburg isch e Landchrais z Bayre. Är ghèèrd zem Regierigsbezirk Schwaabe.

Er gränzd im Noorde an dr Landchrais Dillenge, im Oschde an dr Landchrais Augschburg, im Siide an dr Landchrais Unterallgai ùn im Weschde an dr Landchrais Nei-Ulm. Im Weschde gränzd er an Baade-Wiirdebäärg, an dr Alb-Donau-Chrais ùn dr Landchrais Hoedne.

Zem Landchrais Genzburg ghèère segs Schded, siibe Määrd, 21 Gmaine ùn zwai gmaifrei Bied.



</doc>
<doc id="21444" url="https://als.wikipedia.org/wiki?curid=21444" title="Landkreis Lindau (Bodensee)">
Landkreis Lindau (Bodensee)

Dr Landchrais Linde isch e Landchrais z Bayre. Är lyd im Siidweschde vùm Regierigsbezirk Schwaabe.

Er gränzd im Noorde an Baade-Wiirdebäärg, an dr Boodeseechrais ùn dr Landchrais Raveschburg. Im Oschde gränzd er an dr Landchrais Oberallgai ùn im Siide an Eeschdryych, an Vorarlberg. Di siidweschdli Gränz bilded dr Boodesee.

Zem Landchrais Linde ghèère zwoo Schded, drèi Määrd ùn 14 Gmaine.



</doc>
<doc id="21446" url="https://als.wikipedia.org/wiki?curid=21446" title="Landkreis Neu-Ulm">
Landkreis Neu-Ulm

Der Landchrais Nei-Ulm isch e Landchrais z Bayre. Är lyd im Weschde vùm Regierigsbezirk Schwoobe.

Er gränzd im Oschde an dr Landchrais Genzburg ùn im Siide an dr Landchrais Unterallgai. Im Noorde ùn im Weschde gränzd er an Baade-Wiirdebäärg, im Noorde an an dr Alb-Donau-Chrais ùn im Weschde an dr Landchrais Bibra ùn di chraisfrèi Schdad Ulm. Mid Ulm ùn em Landchrais Biberach bilded er d Region Donau-Iller.

Zem Landchrais Nei-Ulm ghèère fimf Schded, vier Määrd, aachd Gmaine ùn vier gmaifrèii Bied.



</doc>
<doc id="21447" url="https://als.wikipedia.org/wiki?curid=21447" title="Kappel am Albis">
Kappel am Albis

Chappel am Albis (amtlich "Kappel am Albis", bis 1911 "Kappel") isch e politischi Gmeind im Bezirk Affoltere im Kanton Züri, Schwiiz. Prägt isch d Gmeind, au in sinere Gschicht, vom ehemalige Chloschter, wo hüt de Zürcher Landeschile als Tagigszentrum dient.

D Nachbargmeinde vo Chappel sin im Kanton Züri Knonau, Mettmeschtette, Rifferswil un Huse am Albis, im Kanton Zug Baar un Steihuse. Zu Chappel ghöred au di beide Ortsteil Hauptike un Uerzlike. S Biet vo de Gmeind umfasst 70 % landwirtschaftlichi Flèchi, 20,6 % Wald, 4,7 % Sidligsflechi und3,6 % Vercheersflechi.

Uf em Gmeindsgebiet het me Fund us de Bronzeziit gmacht un Rescht vo me ne römische Guetshof gfunde. Grifbar wird d Gschicht vo de Gmeind mit de Gründig vom Chloschter im Johr 1185 durch d Freiherre vo Eschebach. S isch e Zischterzienserbatei gsi, wo mit Mönch vom Fryburger Chloschter Alteryf bsidlet worden isch. S Dorf Chappel isch zämme mim Chloschter entstande. 1221 sin durch de Kauf vo vo Uerzlike un Hauptike au di beide Dörfer zu Kappel cho.
Im 1223i het de Kaiser Friedrich II. em Chloschter en Schutzbrief usgstellt un im 1309 hei d Habsburger d Kaschtvogtei un d Chlochtergüeter übernoh. D Habsburger hei dann ihri Rächt un de Bsitz an d Herre vo Hallwyl verpfändet.
S Chloschter het sich im Johr 1344 mit Zug, 1403 mit Züri im Burgrächt verbundeun im Johr 1495 d Kaschtvogtei sälber übernoh.
E bewegti Ziit isch d Reformationsziit gsi. De Wolfgang Joner, wo de letschti Abt isch gsi, het 1525 d Reformation im Chloschter iigführt un s Chloschter in e Schuel umgwandlet un im 1527i s Chloschter de Schtadt Züri übergäh. Wäge de strategisch bsundrige Lag zwüschem reformiirte Kanton Züri un de katholische Innerschwiizer Ört, het Kappel zweimol im Zentrum vo Konflikt gschtande, em erschte un em zwaite Chappelerchrieg in de Johr 1529 un 1531. Vor allem wäge de Schlacht bi Chappel, wo au am 11. Oktober 1531 de Zürcher Reformator Huldrych Zwingli de Tod gfunde het, isch Kappel wit über d Schwiiz use en Begriff. Be dere Schlacht het de Adam Näf vo de Vollenweid s Hauptbanner vo de Zürcher Truppe grettet un het als Belohnig im Johr 1550 dodefür de Sennhof vom ehemalige Chloschter als Handlehe übercho.

Quälle: Bundesamt für Statistik 2005

De Uusländeraateil liit bi 11,8 % (Stand 2011).

46,3 % vo de Iiwooner sind evangelisch-reformiert, 23,9 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 5,2 %, CVP 3,1 %, EDU 1,0 %, EVP 10,4 %, FDP 9,8 %. GLP 8,0 %, GP 6,0 %, SP 6,5 %, SVP 49,5 %, Suschtigi 0,5 %.

Gmeindspresidänt isch de Kurt Bär (Stand 2012).

D Arbetslosigkeit isch im Jaar 2010 bi 1,2 % gläge.

De züritüütsch Dialekt vo Chappel am Albis ghört zue de Ämtler Mundarte.





</doc>
<doc id="21448" url="https://als.wikipedia.org/wiki?curid=21448" title="Landkreis Oberallgäu">
Landkreis Oberallgäu

Der Landchrais Oberallgai isch e Landchrais z Bayre. Är isch dr siidligschd Landchrais vùm Regierigsbezirk Schwaabe, dr siidligschd Landchrais z Dydschland un dr siidlischd Dail vom Allgai.

Er gränzd im Noorde an dr Landchrais Unterallgai ùn im Oschde an dr Landchrais Oschtallgai. Im Siide gränzd er an Eeschdryych, an Vorarlberg ùn Tirol, im Weschde an dr Landchrais Linde ùn dr baade-wiirdebäärgisch Landchrais Raveschburg. Kempte lyd as chraisfrèii Schdad zmids im Bied vùm Landchrais Oberallgai.

Zem Landchrais Oberallgai ghèère zwoo Schded, zee Määrd, säächzee Gmaine ùn ai gmaifrei Bied.



</doc>
<doc id="21449" url="https://als.wikipedia.org/wiki?curid=21449" title="Landkreis Ostallgäu">
Landkreis Ostallgäu

Der Landchrais Oschtallgai isch e Landchrais z Bayre. Är lyd im Siidoschde vùm Regierigsbezirk Schwaabe.

Er gränzd im Noorde an dr Landchrais Unterallgai, im Oschde an dr Landchrais Landsberg, Landchrais Weilheim-Schongau und Landchrais Garmisch-Partekirche ùm im Weschde an Landchrais Oberallgai. Im Siide gränzd er an Eeschdryych, an s Bùndesland Tirol. Kaufbeire lyd as chraisfrèii Schdad zmids im Bied vùm Landchrais Oschtallgai.

Zem Landchrais Oschtallgai ghèère drèi Schded, siibe Määrd ùn 35 Gmaine.


</doc>
<doc id="21450" url="https://als.wikipedia.org/wiki?curid=21450" title="Landkreis Unterallgäu">
Landkreis Unterallgäu

Der Landchrais Unterallgai isch e Landchrais z Bayre. Är ghèèrd zue dr Region Donau-Iller im Regierigsbezirk Schwaabe.

Er gränzd im Noordweschde an dr Landchrais Nei-Ulm, im Noorde an dr Landchrais Genzburg, im Noordoschde an dr Landchrais Augschburg, im Oschde ùn Siidoschde an dr Landchrais Oschtallgai ùn im Siide an dr Landchrais Oberallgai. Im Weschde gränzd er an Baade-Wiirdebäärg mit de Landchrais Raveschburg ùn Bibra.

Die Exklav Buxe wird im Weschde vù dr chraisfrèi Schdad Memmenge vùm iibrige Bied vùm Landchrais abdränd.

Zem Landchrais Unterallgai ghèère zwoo Schded, zwelf Määrd, 35 Gmaine ùn ai gmaifrei Bied.



</doc>
<doc id="21452" url="https://als.wikipedia.org/wiki?curid=21452" title="Giurtelecu Şimleului">
Giurtelecu Şimleului

Giurtelecu Şimleului (dütsch: "Wüst Görgen", ungarisch: "Somlyógyőrtelek") isch e Stadt z Rumänie.
Umgangssprochlich wird sie in Rumänie au Giurtelec oder Giurtelecu gnennt.

D'Stadt ligt im nordweschtliche Teil vom Kreis Salaj.

D Stadt isch 1351 als "Gyurgteluke" erwähnt worre. Si hät sällemols im Simon Medgyesi ghört. 1352 hät er si an sini Schwöstre, d Bereckné Báthori und d Anna Medgyesi, witerge. Noch de Meinig vo de Diplomate isch es nocher in de Bsitz vo de Famile Győrtelek (1356), de ungarisch König Zsigmond (1429) und witere übergange. Lut re Volkszällig vo 1890 hät's 1059 Ywohner gha, dodevo sin 54 Ungare, 996 Rumäne und 9 vo neume anderscht gsi. 1881isch de Ort zum Königriich Rumänie cho.




</doc>
<doc id="21465" url="https://als.wikipedia.org/wiki?curid=21465" title="Schloss Chillon">
Schloss Chillon

S Schloss Chillon isch es Schloss am Gänfersee. Sicher nachwiise cha ma s Schloss ab em 9. Johrhundert, wo vom Chloschter St. Maurice Befieschtigungsaalgae bauet worde sin, um d Verbindigsstrass vom Waadtland ins Wallis z überwache. Im 12. Johrhundert isch d Feschtig dann in de Bsitz vo de Bischöf vo Sitte cho un bal druf an d Grafe vo Savoye.

De Graf Peter II. vo Savoyen, wo d Lag vo Chillon schints guet gfalle het, het derte net numme e Feschtig welle, sondern e Residenz. Mit em Usbau het er de Pierrre Mainier beuftrait. Der het d Baute, wo scho do si gsi, zu eme Ganze verbunde.



</doc>
<doc id="21467" url="https://als.wikipedia.org/wiki?curid=21467" title="Heves">
Heves

Heves (IPA: , ungarndütsche Name: "Hewesch") isch e Komitat vo Ungarn. S litt im Nordoste vom Land und gränzt an d Komitat Nógrád (Weste), Borsod-Abaúj-Zemplén (Nordoste), Jász-Nagykun-Szolnok (Süde) und Pest (Weste). De Komitatssitz isch Eger.

S Komitat setzt sich us zwei wesentlige Deil zämme, nämlig uss em Nördlige Ungarische Mittelgebirge im nördlige Gebiet und de Große Ungarische Diefebeni im südlige.

S Komitat bstoht uss re ussergwöhnlige Landschaft. Im Norde bilde de Mátra und de Bükk e hügeligi Landschaft; im Süde isch di flachi Landschaft vo de Große Ungarische Diefebeni. Uff em Mátra isch au de höchst Punkt vo ganz Ungarn, de sognännte "Kékes tető" (1014 Meter).

De diefst Punkt vom Komitat isch uff 86 Meter, in de Stadt Kisköre im Süde vo Heves.

Di jöhrligi Durchschnittstemperatur litt zwüsche 8 und 10 Grad, je nochdem, ob's de Norde oder de Süde vo Heves betrifft.

Im Flachland vo Heves cha Wy abaut werre; er isch di wichtigsti Exportwar vom Komitat. Bsunderi Bedütig hän in derre Branche d Umgebige vo Eger, Gyöngyös und Nagyréde. Di wichtigste Wysorte sin de Egri Bikavér, de Egri Leányka, de Egerszóláti Olaszrizling und de Debrői Hárslevelű. Dezüe chunnt in de Große Ungarische Diefebeni d Kultivierig vo Wassermelone.

Z Heves findet mer relativ wenigi Industrybetrieb. Am meiste produziert werre

D'Stadt Eger wird oft als eini vo de schönste barocke Städt bezeichnet; näbe de Dänkmöler vo dört sin au de Wy, d'Heilbäder vo de Region und de Theiß-See bekannti Touristezyl. Z Mátra und z Bükk git's usserdem Touristestroße, wo zu Toure ylade.


Ungarndütschi Ortsnämme im Komitat Heves



</doc>
<doc id="21476" url="https://als.wikipedia.org/wiki?curid=21476" title="Höchenschwand">
Höchenschwand

Höcheschwand (IPA: ; amtlig "Höchenschwand") isch e Gmeind im Landchreis Waldshüet, Bade-Württeberg.

Höcheschwand litt uff durchschnittlig 1015 Meter über NHN uff me Hochplateau im Naturapark Südschwarzwald zwüschem Albdal und em Schwarzadal. Höcheschwand lyt uff enem Bärgrugge, wo nõch em gröschte und högscht glegene Ort benamst isch, em Höcheschwander Bärg. D Entfernig zu Waldshüet-Dienge isch etwa 20 Kilometer. D Gmeind isch als heilklimatischer Kurort im südlige Hochschwarzwald staatlig aerkännt.

Zu de Gmeind Höcheschwand mit Amrigschwand und Diefehüsere, friehner selbständigi Gmeinde, ghöre 13 Dörfer Höf und Hüser.

Zu de ehemolige Gmeind Amrigschwand ghöre s glychnamige Dorf, Amrigschwand, Attlisberg, Ellmenegg, Segale und Strittberg, s Ghöft Lynegg (Schürhof) und d Hüser Steirüsche.

Zu de Gmeind Höcheschwand in de Gränze vo vor de Gmeindereform vo de 1970er-Johr ghört numme s Dorf Höcheschwand.

Zu de ehemolige Gmeind Diefehüsere ghöre s glychnamige Dorf, Frohnschwand, Heppeschwand, Oberweschnegg und Underweschnegg.

Im Gebiet vo de Gmeind Höcheschwand in de Gränze vo vor de Gmeindereform vo de 1970er-Johr liige d Wiestige Heideschloss und Tombrugg, usserdem di abgangeni Burg Tombrugg.

Höcheschwand isch im Johr 1173 zum erschte Mol urkundlig erwähnt worre. Scho sällemols hät de Ort zum Chloster St. Blasie ghört und isch bis zu de Säkularisierig 1806 im Chloster gsi. Sit 1806 isch es badisch.

2600 Meter östlig vo Höcheschwand cha mer no Spure vo-n-re friehe Turmburg, de Burg Tombrugg seh.

Höcheschwand ghört zum Gmeindeverwaltigsverband St. Blasie mit Sitz z St. Blasie.

Ergebnis vo dr Landdagswahle sit 2006: 

Höcheschwand hät sit 1988 partnerschaftligi Beziehige zu Arradon in de Bretagne, Frankrych.



</doc>
<doc id="21478" url="https://als.wikipedia.org/wiki?curid=21478" title="Ustertag">
Ustertag

D Ursprung vom Ustertag ligt i de Ergeignis vom 22. November 1830 z Uschter im Kanton Züri, wo Arbeiter bin ere Demonstration d Spinnerei «Corrodi & Pfister» abebrennt hai (lueg Usterbrand). Er wird bis hüt jedes Johr a dem Tag in de reformiirte Chile vo Uschter gfiiret.

In de Folg vo de Niderlag vom Napoleon am 23. Dezember 1813 bi Leipzig isch in de Schwiiz di "napolenischi Ordning" zämegheit un im Kanton Zürich het sich d Reschtauration düregsetzt. Im Johr 1814 isch e neui Verfassig in Chraft träte, wo s Volk nüt degege z säge het gha. Di entscheidend Änderig isch d Zämesetzig vom grosse Rot gsi. 130 vo de 212 Röt sin für d Schtadt Züri reserviirt gsi.<br>
S het zunächscht so usgsäh, als dät d Bevölkerig vom Kanton di konservativ Verfassig akzeptiire. Aber d Unzfrideheit isch gross gsi, bsunders z Winti. Di liberali un radikali Opposition het sich bsunders in Schütze- un Gsangsverei organisiirt. Wo z Frankriich im 1830i d Julirevolution usbrochen isch, het de Gross Rot vom Kanton Unruhe welle z vor cho un het am de 1. November vo dem Johr e Verfassigsrevision in Uftrag gäh. Aber do isch es scho z schpot gsi un di Reforme, wo si vorgsäh gsi, hei de Radikale nöd glangt.<br>
Wichtigi Lüt vo de Landschaft Züri, bsunders de Ludwig Snell un de Johannes Hegetschweiler hei für de 22. November uf Uschter zu ere Landgmeind iiglade. Uf däm Wäg hei si de Forderig nach ere Gsamterneuerig vo de Verfassig welle Nachdruck verleihe.
Am 22. November 1830 sin ugfähr 10'000 Mönsche uf em Uschtermer Zimikerhügle zämecho un hei gäge d Bevormundig vo de Landbevölkerig im Kanton Züri durch d Schtadt Züri proteschtiert. Z erscht het ma planed gha, sich in de reformiirte Chile z versammle, aber di viile Mönsche hei derte kei Platz gha. Vor allem Stüürerlichterige, d Ablösig vo de Grundlaschte un en gringere Zinsfuess hei di Versammelter gforderet. Me het en Forderigskatalog zämegschtellt, wo als «Memorial vo Uschter» in d Gschicht iigange isch.

De Gross Rot het zwar scho am 25. November de Vorschlag vo ere Teilrevision vo de Verfassig vo de Ratskommission vorglägt übercho. Aber d Diskussion isch vom Memorial bschtimmt gsi. De Gross Rot het zwei Tag schpäter, am 27. November bschlosse sich ufzlöse. Di noi Verfassigsversammlig, wo zwei Drittel vo de Mitglider vo de Landschaft Züri un numme no ein Drittel us de Schtadt isch gsi, isch scho am 14. Dezember 1830s erscht Mol zämecho.<br>
Am 10. März 1831 isch di neui, liberali Verfassig in ere kantonale Volksabstimmig mit 40'500 zu 1'700 Stimme agnoh worde un am 10. April in Kraft gsetzt worde.<br>
De Kanton Zürich het uf dem Wäg di zum damalige Zitpunkt liberalschti Verfassig vo ganz Europa übercho.

Jedes Johr wird zum Gedenke an de erscht Uschtertag in de refomiirte Chile vo Uschter gfiiret. Es chunnt en prominenter Hauptredner, wi zum Bischpiil im 1994 de damalig Bundesrot Kaspar Villiger, wo in sinere Red gseit het: «Uster ist für die moderne Schweiz, was Sempach für die Alte Eidgenossenschaft: ein entscheidender Durchbruch. Uster ist ein Beleg dafür, dass unser Volk in seiner Geschichte immer wieder die Kraft zur Erneuerung gefunden hat, ohne darüber seine historische und politische Identität zu verlieren.»




</doc>
<doc id="21479" url="https://als.wikipedia.org/wiki?curid=21479" title="São Paulo Futebol Clube">
São Paulo Futebol Clube

São Paulo Futebol Clube (churz: "FC São Paulo") isch ä Fuesballverein us da brasilianischa Stadt São Paulo. Sini Fans wärde "São Paulinos" gnennt.

De Verein isch zum erschte mou am 25. Januar 1930 gründet worde und isch füf Johr spöter nomou gründet worde. Är isch us de Zämelegig vom Club Athletico Paulistano und de Associação Atlética das Palmeiras entstange. D Vereinsfarbe si vo de beidne vorhergangnige Vereine übernoh worde: rot und wiis vo Paulistanho und wiis und schwarz vo Palmeiras.

I sinere erste Saison isch de Verein Zwöite worde, i de zwöite het er Meisterschaft vo São Paulo ghout. Wäge finanzieue Problem het sich de Club 1935 ufglöst und isch nume wäg em Isatz vo de Fans neu gründet worde.



</doc>
<doc id="21487" url="https://als.wikipedia.org/wiki?curid=21487" title="Neftenbach">
Neftenbach

Näftebach (salopp au Näfti, amtlich "Neftenbach") isch e politischi Gmäind im Bezirk Wintertuur im Kanton Züri, Schwiiz.

Blasonierig

S Wappe gaht uf d Freiherre vo Wart zruck und isch 1921 zum Gmeindswappe bstimmt worde.

Näftebach isch äs Dorf diräkt bi Winti im untere Tösstal, 19 km Luftlinie vo Züri eweg. S lit uf ere Schotterterrasse am Südhang vom Irchel. Vo dr Gmeindflächi - 1495 ha - diene 55 % dr Landwirtschaft, 30 % isch Wald, 10 % isch Siedligsgebiet und 4 % diene em Verchehr.

Uf de 1. Januar 2013 wird de Wiiler "Oberhueb" (au "Obere Hueb") vo de Gmeind Buech abtrännt und Näftebach aagschlosse.

In dr römischer Zeit isch in dr Steimöri (unterhalb vom Fridhof) e römischer Guetshof gsi, wo hüt überbaut isch (Sattleracherstrass und Aspacherstrass). Bi dr Uusgrabige het mer da 1986 in eme Bronzegfäss e Münzhort entdeckt mit 1'243 römische Silbermünze us dr Jahre 197-265 n.Chr. Di erscht urchundlich Erwähnig stammt us em Jahr 1209, wo e Lütpriester vo „"Neftinbach"“ bimene Rächtsgschäft mitgwirkt het. S Biet het dr Freiherre vo Wart ghört. Dene ihr Wappe isch au sit 1921 s offiziell Gmeindswappe. Im Mai 1799 isch im Dorf zuemene Gfecht zwische dr Franzose und dr Österriicher cho, wo noch e verirrti Chugle im Chor vo dr Chille dra erinnert.

De Uusländeraatäil liit bi 10,4 % (Stand 2011).

Dr 7-chöpfig Gmeindrat setzt sich us sächs Manne und einere Frau zämme, mit dere Parteizämmesetzig: 3 FDP, 2 Freie Wähler und 2 SVP. Aktueller Gmeindspräsident isch dr Dr. Manfred Stahel (Stand 2012).

Bi de Kantonsraatswaale 2011 hät s das Ergebnis ggee: BDP 3,6 %, CVP 2,7 %, EDU 4,4 %, EVP 3,6 %, FDP 13,8 %. GLP 10,7 %, GP 9,0 %, SP 11,9 %, SVP 38,8 %, Suschtigi 1,6 %.

D Arbetslosigkäit isch im Jaar 2010 bi 2,3 % gläge.

De züritüütsch Tieläkt vo Näftebach, Näfti ghört zue de Winterthurer Mundarte.




</doc>
<doc id="21493" url="https://als.wikipedia.org/wiki?curid=21493" title="Rudolf Hotzenköcherle">
Rudolf Hotzenköcherle

Dr Rudolf Hotzenköcherle (* 12. Aprile 1903 z Kuur, † 8. Dezämber 1976 z Züri) isch e Schwyzer Schbroochforscher gsii.

Dr Rudolf Hotzenköcherle isch e Bùùrger vù Rongèlla im Bündnerland gsii. Syyni Eldere sin dr Rudolf Hotzenköcherle (1866–1934), e Buechdrucker z Kuur, ùn d Anna Lina geb. Kramer (1880–1962) vù Nüereschtoorf gsii. Ùf d Schuel gangen isch er z Kuur ùf d Primarschuel (1910–1916), derno ùf d bindnerisch Kantonsschuel z Kuur (1916–1923), wùn er ane 1923 mid dr Matura abgschlose hed. 

Dr Hotzenköcherle hed derno vù ane 1923 bis 1925 an dr Universideed Gämf Schbroochwiseschafd schdudierd bim Charles Bally ùn em Albert Séchehaye, wù baide zue dr Gämfer Strukuralischte ghèèrd hän. Vù 1925 bis 1932 hed dr Hotzenköcherle Universideed Züri Germanischtik ùn Romanischtik schdudierd. Syyni wichdigschde Lèèrer sin doo dr Albert Bachmann ùn dr Emil Ermatinger (Germanischtik), ùn dr Louis Gauchat ùn dr Jakob Jud (Romanischtik) gsii. Promovierd hed dr Hotzenköcherle ane 1932 bim Albert Bachmann mid ere Ortsgrammatik iber dr Dialäkt vù Mùte: "Die Mundart von Mutten. Laut- und Flexionslehre".

1934/35 hed dr Rudolf Hotzenköcherle e Lèèrùfdraag fir Germaanischi Philologyy an dr Uni Züri ghaa. 1935 isch er ùserordendlige Profäser (Extraordinarius) fir Germaanischi Philologyy woore as Noochfolger vùm Wilhelm Wiget. Noch eme Foorschigsùfendhald an dr Universideed Uppsala z Schweede isch er ane 1938 derno oordenlige Profäser (Ordinarius) fir Germaanischi Philologyy an dr Universideed Züri woore.

Ane 1937 hed er d Dora Leimbacher (1911–1998) ghyroode.

Dr Prof. Dr. Rudolf Hotzenköcherle isch 1969 emeridierd woore.

Dr Foorschigsschwäärpùnggd vùm Rudolf Hotzenköcherle isch d Schwyzer Dialäktfoorschig gsii.

Zäme mid em Heinrich Baumgartner ùn em Paul Zinsli vù dr Universideed Bäärn hed er dr Schwyzer Schbroochatlas grinded. Dr SDS isch im Hotzenköcherle syy Haubdwäärch ùn Haubdfoorschigsaarbed gsii, wùn er bis am Änd draa gschafd hed. Mid em Baumgartner hed er e nèii Metood fir e chlairyymige Schbroochatlas gschafe. Sin hän dooderezue d Metood vùm "Sprach-und Sachatlas Italiens und der Südschweiz" vùm Karl Jaberg ùn em Jakob Jud (ain vù syyne Lèèrer im Schduudiùm) ùf e chlaineri Region im dydsche Schbroochruum iberdraid ùn doodermid d diräkt Befroogig vù Gwèèrslyd in di dydsch Schbroochatlantefoorschig yygfierd. Nooch dääre Methodik sin derno au anderi nèieri Schbroochatlante gmachd woore, z. B. dr Vorarlberger Schbroochatlas, dr Siidweschdddydsch Schbroochatlas (SSA) oder dr Schbroochatlas vù Bayrisch-Schwoobe. Dr Hotzenköcherle hed zem SDS e Yyfierigsband gschriibe ùn hed no di èèrschde vier Bänd uusegee, zäme mid em Konrad Lobeck, em Robert Schläpfer ùn em Rudolf Trüb. Wydergfierd woore isch dr SDS ab 1976 derno vùm Robert Schläpfer, em Rudolf Trüb ùn em Paul Zinsli.

As Explorator fir dr SDS hed dr Hotzenköcherle vor alem d Ùfnaame in dr Siidwalser Gmaine gmachd, z Gurin ùn z Pomatt ùn zäme mid em Fritz Gysling z Eischeme, z Greschonei, z Im Land, z Makanaa, z Remmalju, z Rimmu ùn z Saley.

Fir s Phonogramm-Archiv vù dr Universität Züri hed dr Hotzenköcherle zäme mid em Gysling im Sùmer 1929 Tonbandùfnaame vù dr Siidwalser Dialäkt voorberaided, wù im Oktober 1929 vùm Wilhelm Doegen dùùrchgfierd woore sin. Ane 1952 hän dr Gysling ùn dr Hotzenköcherle die Ùfnaame derno verefendligd.

Noch syym Dood isch as Uuswäärdig vù dr gsamde SDS-Madriaal syy Buech «Die Sprachlandschaften der deutschen Schweiz» as Gsamdbschryybig vù dr Schwyzer Schbroochgeografyy uusechùù.

Är isch aber au em Schwyzerischen Idiotikon verbùnde gsii ùn hed vù 1935 bis 1974 as Mitgliid vùm Laidende Uusschùss resp. vùm Voorstand vùm Wèèrterbuech gwiirgd – bis ane 60 as Schrifdfierer oder Aktuaar ùn ab 1966 as Vizebresidänt.

Dr Hotzenköcherle hed ab 1949 d Raie "Beiträge zur schweizerdeutschen Mundartforschung" uusegee.

Schwäärpinggd in dr universidèère Lèèr vùm Hotzenköcherle sin d Gschiichd vù dr dydsche Schbrooch, di dydsch Geegewardsschbrooch ùn d Dialäktologyy gsii. Zue syyne Schieler an dr Universideed hän dr Hans Kuhn, dr Robert Schläpfer, dr Stefan Sonderegger ùn dr Rudolf Trüb ghèèrd.

Vù 1935 bis 1974 isch er Midgliid gsii in dr "Kommission des Phonogrammarchivs der Universität Zürich", syder ane 1940 bis 1956 isch er Vizepräsident gsii, 1956–1964 derno Präsident vù dr Kommission.

Syder ane 1935 bis 1974 isch er Voorschdandsmidgliid im "Verein zur Hrsg. des Schweizerdeutschen Wörterbuchs" gsii, 1935–19609 as Aktuar, 1966–1974 as Vizepräsident.

In dr Joore 1959–1964 isch dr Hotzenköcherle Präsident gsii vù dr "Forschungskommission des Schweizerischen Nationalfonds zur Förderung der wissenschaftlichen Forschung".

1961–1965 isch er Midgliid gsii im "Wissenschaftlichen Beirat der Duden-Redaktion für Rechtschreibfragen".

Dr Hotzenköcherle isch au ordendligs Midgliid gsii im "Wissenschaftlichen Rat des Institutes für Deutsche Sprache Mannheim".

1967 isch er uuswäärdigs Midgliid woore in dr "Kungliga Vitterhets Historie och Antikvitets Akademien Stockholm" (Cheenigligi Akademyy fir Wiseschafde, Gschiichd ùn Kulturdänkmeeler Stockholm).








</doc>
<doc id="21502" url="https://als.wikipedia.org/wiki?curid=21502" title="Jamaika">
Jamaika

Jamaika []/[] (ängl. "" []; patois "Jumieka") isch e Inselstaat in dr Karibik, wu zum "Commonwealth of Nations" ghert.

Dr Name laitet si vum arawakische "Xaymaca" oder "Chaymakas" ab, wu „Quälleland“ oder „Holz- un Wasserland“ maint. Mer chännt di ehmolig britisch Kolony fir ihri vylsytig Kultur, aber au fir ihri soziale un wirtschaftlige Brobläm. D Hauptstadt vu Jamaika isch Kingston.

Jamaika isch di drittgrescht Insle vu dr Großen Antille. Si lyt 145 Kilometer sidli vu Kuba un – drännt dur dr Jamaica Channel – 160 Kilometer weschtli vu Hispaniola "(Quisqueya)" mit dr Staate Haiti un Dominikanischi Republik. S mittelamerikanisch Feschtland isch 635 Kilometer vum Weschtspitz ewäg. Bi re Lengi vu 235 Kilometer un ere Braiti zwische 35 un 82 Kilometer nimmt d Hauptinsle ne Flechi vu 10.991 Quadratkilometer yy.

Vor dr Sidweschtkischte lyt d Pedro Bank, e unterseeischi Hebig, wu uf ere Flechi vu 8000 Quadratkilometer e Wasserdiefi vu weniger wie 100 Meter het. In dr Bank lige d Pedro Cays, e Inselgruppe mit ere Gsamtflechi vu 23 Hektar.

S Staatsbiet vu Jamaika umfasst näbe dr Hauptinsle un dr Pedro Cays no d Inselgruppe vu dr Morant Cays, wu rund 60 Kilometer sidweschtli lige.

D Atoll Serranilla-Bank, Bajo Nuevo un Alice Shoal lige im zäme vu Jamaika un Kolumbie verwaltete Meeresbiet.

D Karibik isch aini vu dr geologisch kompläxeschte Regione vu dr Wält. Mer waiß nit vyl driber, wie d Insle entstanden isch. Di verbraitetscht Theory goht dervu uus, ass si dr weschtli Dail vu Jamaika un d Blue Mountains im Oschten in verschidene Regionen entwicklet hän un erscht im Miozän vor rund acht Millione Johr zämechuu sin.

D Blue Mountains im Oschte sin Dail vun eme Gebirg, wu Bärgchette dervu au uf Kuba un Hispaniola z finde sin. Di geologische Strukture sin idäntisch mit sällene dert. D Bärg sin am Änd vum Eozän us em Wasser glupft wore un lige syterhär duurhaft iber em Meeresspiegel. Villicht het s vor rund 35 Millione Johr churzi Zyt e Landbrugg zue Hispaniola gee.

Di weschtlige Dail vu Jamaika un d Pedrobank sin urspringli Dail vum untermeerische Nicaragua-Rugge gsii, wu si si vor 40 Millione Johr dervu abgspalte hän. Im Lauf vu dr Chryydezyt het si in dr Region e Zyylede vu Unterwasservulkan bildet, wu ainzelni dervu wahrschyns churzi Zyt iber d Meeresoberflechi duurechuu sin. S eltscht Gstai, wu mer uf dr Insle findet, isch chalti Lava us däre Period. Dr gsamt Block isch im spote Eozän dur tektonischi Bewegige, unterstitzt dur e Meeresspiegel, wu stark aabegange isch, iber d Oberflechi glupft wore. Dodmol het au dr grescht Dail vu dr vulkanische Aktivitet ufghert.

Fimf Millione Johr speter isch dr Meeresspiegel wider aagstige un het großi Dail vu dr Flechi wider iberdeckt. Doderur isch e mehreri hundert Meter dicke Chalchstaipanzer entstande, wu no hit fascht dr ganz Weschte deckt.

S git Aazaiche, ass e Dail hecher glägeni Biet no ne baar Mol iber dr Wasseroberflechi gsii sin. Di letscht groß Lupfig het vor acht Millione Johr aagfange, zytglych mit em Zämedräffe mit dr Blue Mountains.

Jamaika lyt am Nordrand vu dr Karibische Blatte, wu si diräkt vor dr Kischte unter di Nordamerikanisch Blatte schirgt. D Nechi zue dr Blattegränze fiet all Ritt zue starke Ärdbidem, wie zum Byschpel zue däm, wu 1692 unter anderem Port Royal verwieschtet het.

Dr Weschten un d Mitti vu dr Insle wäre dominiert vu mehrere hundert Meter dicke Chalkschtaischichte, wu rund zwai Drittel vu dr Oberflechi iberdecke. Im Zäntrum bilde si bis zue 900 Meter hochi Bärgchette. Im waiche Gschtai hän si diefi Däler un Hehline mit unterirdische Flusslaif bildet. D Vercharschtig isch bsundersch uusbregt im Cockpit County sidli vu Montego Bay.

D Gebirg gehn an e Dail Stelle im Norde iber 500 Meter gääch zum Meer aabe. Dert fangt diräkt vor dr Kischte dr 7680 Meter dief Kaimangraben aa. Im Siden isch dr Abstiig zum Meer flacher, mit wyte Alluvialebene, wu im Lauf vu dr vergangene acht Millione Johr vu dr Fliss gschaffe wore sin. Uusnahme bilde zwoo Bärgchette z Westmoreland un z Saint Elizabeth, wu bis an d Kischte gehen. Näbe Chalch wird dr Untergrund vu chalt worene Magma, Gnais un Schiifer gformt. Dr wichtigscht Bodeschatz isch Bauxit, d Lagerstätte dervu sin eschtli vu Montego Bay un weschtli vu Kingston im Innere vu dr Insle. Derzue wäre Gips un Marmor abböue.

Dr Oschte wird vu dr Blue Mountains bregt, ere Bärgchette, wu uf ere Lengi vu rund 100 Kilometer vu Nordweschte no Sidoschte goht, mit e Hufe Uuslaifer no Norden un Side. Do het s dr hegscht Punkt vu dr Insle, dr 2256 Meter hoch gläge Blue Mountain Peak.

Jamaika wird durzoge vun e Hufe churze Fliss. Dur d Lag vu dr Gebirg fließe die zmaischt no Norde oder Side. D Mängi vum gfierte Wasser schwankt in dr Rägezyte stark. Im zmaischt waiche Gschtai chenne d Fliss lycht ihre Lauf ändere oder iber lengeri Streckine unterirdisch verlaufe. As lengschte Fluss vu Jamaika wird vylmol dr Black River gnännt. Uf ere Lengi vu 53,4 Kilometer fiert er ganzjehrig oberirdisch Wasser un isch mit chlaine Boot schiffbar. Aigetlig isch dr Rio Minho dr lengscht Fluss mit 92,6 Kilometer, wu aber im Oberlauf rägelmäßig drucke gheit un wu nume in dr diräkte Nechi zue dr Kischte schiffbar isch. Beedi Fliss ligen im Sidweschten un wäre dur d Clarendon-Wasserschaide drännt. Uf Abschnitt schiffbar isch au dr 39,7 Kilometer lang Cabaritta River. Wirtschaftli bsundersch wichtig isch dr Rio Cobre, wu z Saint Catherine Ackerflechine vu 73 Quadratkilometer mit Wasser versorgt un derzue Spanish Town mit Eläktrizitet.

Im porese Chalchschtai bilde si nume sälte See. En Uusnahm isch dr Moneague Lake. In normale Johr het er nume ne chlaini Flechi oder dricknet ganz uus. Im Abstand vu mehrere Johrzehnt wachst er aber uf e Flechi vu 300 Hektar aa, wun er derno fir mehreri Monet bhaltet. Mer waiß nit wurum, s stooht aber schyns im e Zämehang mit Veränderigen im unterirdische Abfluss.

S Klima vu Jamaika isch tropisch un wird vum Nordoschtpassat bregt. D Tämperaturunterschid sin im Johresverlauf gring. Z Kingston lyt di mittler Monetstämperatur im Jänner bi 25 °C un im Juli bi 27 °C, im zäntrale Hochplatoo isch si rund drei Grad nidriger. Di dailwys iber 2000 Meter hoche Blue Mountains sin s ganz Johr iber schneefrei. S git zwoo dytlig uusbregit Rägezyte, im Mai un Juni un vum Septämber bis zum Novämber.

Di jehrli Niderschlagsmängi isch regional seli unterschidli. Iber 5.000 mm Räge gheie in dr Bärg im Nordoschte, derwylscht dr Mittlewärt in dr Gegnig vu Kingston, an dr wächselfychte Sidkischte, bi rund 800 mm lyt. Im Spotsummer un frieje Spotjohr zien vylmol Stirm iber d Insle. Um des Zyt bstoot Gfohr dur Hurrikan. Zlescht hän 1951 dr Hurrikan Charlie un 1988 dr Hurrikan Gilbert zue schwäre Schäde gfiert.

Wäg em bärgige Inland lige di maischte Sidligszäntren an dr Kischte oder in dr große Ebene. D Hauptstadt Kingston isch mit rund 584.600 Yywohner di grescht Stadt. Zäme mit dr nochglägene Planstadt Portmore mit 182.000 Yywohner bildet si ne Balligszäntrum, wu ne Drittel vu dr Gsamtbevelkerig läbt. Näbe praktisch allne Regierigsyyrichtige het s do di grescht Universitet un dr grescht Flughafe vu dr Insle. Kingston het, bsundersch syt aafangs 1990er Johr, großi Brobläm mit Kriminalitet. Iber Dail vu dr Stadt herrsche Bandine, wu in dr letschte Johr zum aine gegenenadner kämpft hüän, zum andere au uffig gege d Bolizei un s Militer.

Weschtli vu Kingston lyt Spanish Town, wu mit 147.152 Yywohner dytli chlainer isch. D Stadt isch Zäntrum vun eme Biet, wu Bananen un Zuckerrohr aaböue un do wyterverschafft wäre. Spanish Town isch aini vu dr eltschte Stedt vu Jamaika, vu 1535 bis zue dr Eroberig dur Ängland isch si d Inselhauptstadt gsii.

Im Nordweschte, ganz in dr Nechi vu dr Stell, wu dr Christoph Kolumbus as erschte Europäer uf d Insle chuu isch, lyt Montego Bay. D Stadt, wu 110.115 Yywohner zellt, isch e Turischtezyyl un e wichtige Exporthafe. In dr Nechi het s dr zweet international Flughafe vu dr Insle. Do het um 1900 dr Turismus uf dr Inslen aagfange.

Anne 2016 hän 55 % vu dr Bevelkerig in Stedt oder stedtische Ryym gläbt. Di greschte Stedt sin (Stand Zänsus 2011):

Jamaika losst si yydaile in drei Ekoregione: Druckewald an dr Kischte lang, Fychtwald im hochglägene Landesinnere un Mangroven an e Dail Kischtenabschnitt lang. Uf dr abgschidene Insle hän si vyl Dier- un Pflanzenarten entwicklet, wu endemisch sin, wu s also nume do het.

Vor dr Bsiidlig dur d Spanier sin großi Dail vu Jamaika mit dichtem Wald deckt gsii. Hit wäre vyl vu däne Flechine zum Buure bruucht. Nume bstimmiti Regionen an dr Nordkischte, s Cockpit County un d Pedro Bank un au di hegschte Regione vu dr Blue Mountains sin im e fascht urspringlige Zuestand erhalte.

S Cockpit County isch e wichtig Ruggzugsbiet fir Vegel. Mer findet do ne Großdail vu dr Arte, wu uf dr Insle vorcheme, dodrunter dr endemisch Nationalvogel Wimpelschwanz. In dr zahlryche Hehline lääbe verschideni Flädermuusarte. Zum Dail umfasse d Kolonie iber 50.000 Dier. Si wäre unter andrem gfrässe vum Jamaikayyl un dr Jamaika-Boa, em greschte Landraubdier vu dr Insle.

In dr hechere Lage wagse näbe Mahagonigwägs wie dr Swietenia vor allem Zedere un Mahoe. Im Rägewald het s 28 Vogelarte, wu nume do vorcheme. Dr Jamaikanisch Riiseschwalbeschwanz, "(Papilio homerus)", e Ritterfalter, wu uf Jamaika endemisch isch, giltet as ain vu dr greschte Schmätterling vu dr Wält.

Uußer Sandbänk un uusdehnte Seegrasfälder bietet d Pedro Bank di letschte no guet erhaltene Koralleriff vum Land. Drotz ass d Bank e wichtig Fischereibiet isch un all mee Turischten aalockt, hän d Beherde si dur gsetzligi Reglige un intänsivi Iberwachigsmaßnahme vor dr Verwieschtig chenne bewahre. Di chlaine Insle wären unter anderem vu Masketölpel un Roseseeschwalbe, aber au vu dr bedrohte Karettschildchrott fir d Aiablag bruucht. Si sin dailwys as Schutzbiet uusgwise. In dr Bank un an dr Kischte lang läbe di sältene Karibik-Manati.

Dur dr Turismus het si uf Jamaika e versterkt Umwältbewusstsyy entwicklet. Syt 2000 git s en aigeständig Umwältminischterium. Rund 9 % vu dr Landflech steen unter Naturschutz, derzue cheme mehreri Seeschutzbiete um d Pedro Cays un an dr Koralleriff. 1990 isch dr 79 Hektar groß "Crow Mountains National Park" in dr Blue Mountains yygrichtet wore. Jamaika het s Washingtoner Arteschutzabchuu un s Kyoto-Protokoll ratifiziert. S unterstitzt d Wieschtekonvänzion un git si Miei, s Abchuu zum Schutz vu dr Meer vor Verdräckig dur Schiff yyzhalte.

S grescht Umwältbrobläm sin d Bauxitmine. Zum aine näme di ne großi Flechi yy un wagsen in Berych mit ere bishär intakten Umwält. Zum anderen belaschtet dr Staub, wu bi Abbau entstoot un d Gsundhait gfherdet, d Landschaft un d Stedt, vor allem Kingston. D Fliss sin verdräckt dur nit gchlerti Abwässer un Yydreg vu Dinger un Spritzmittel us dr Landwirtschaft. S Glych giltet fir d Kischtenabschnitt in dr Nechi vu dr Mindige un große Induschtryaalage. 2000 bis 2005 isch s "Jamaican Ridge to Reef Watershed Project" glofe, wu dur Maßnahmen uf lokaler Ebeni d Qualitet vum Wasser het solle staigere. Unterstitzt woren isch s mit US-Entwickligshilfe.

Im Juli 2016 hän uf Jamaika 2.970.340 Mänsche gläbt, rund d Helfti vun ene in Stedt, ellai ai Million in dr fimf greschte. S Durschnittsalter lyt bi 23,7 Johr, rund ai Drittel vu dr Bevelkerig isch jinger wie 14 Johr, nume 7,5 % sin elter wie 64. Dodermit isch d Bevelkerig im Verglych zue dr maischte Induschtrystaate seli jung. Vu 1000 Chinder, wu läbig uf d Wält cheme, stärben im Durschnitt 15,2, d Lääbeserwartig lyt zurzeit fir Fraue bi 75,3 un fir Manne bi 71,8 Johr. S Bevelkerigswachstum het si syter 1960 vu 1,6 % uf 0,76 % anne 2009 reduziert. Mer cha dervu uusgoh, ass s Durschnittsalter in Zuechumft ufegoht, au wel e Hufe jungi Lyt d Insle verleen..

Rund 91 % vu dr Yywohner stamme vu afrikanische Sklaven ab, wu vor allem im 17. un 18. Johrhundert uf d Insle brocht wore sin. 1,3 % sin us andere Staate vu dr Karibik uf Jamaika chuu, je 0,2 % sin europäischer oder chinesischer Härchumft. D Uryywohner, Taíno un Karibe, hän nit as aigeni Velker iberläbt: dezimiert vu yygschlaipfte Chrankete un dur Gwaltherrschaft vu dr europäische Kolonialmächt hän si si vermischlet mit dr andere Bevelkerigsgruppe.

Näbe dr Amtssproche Änglisch wird Jamaika-Kreolisch (au "Patois" gnännt) gschwätzt, e änglischbasierti Kreolsproch, wu mer z Europa vor allem dur Hip-Hop un Reggae chännt. E Hufe Yywohner chene boodi Sproche, derue het s regionali Dialäkt.

Fascht zwai Drittel vu dr Yywohner gheren ere broteschtantische Chilche aa.

Di greßere broteschtantische Gmainschafte sin d Church of God (21,2 %), d Baptischte (8,8 %), d Sibte-Dag-Adväntischte (9 %), d Bfingschtchilche (7,6 %), d Methodischte (2,7 %), d United Church of Christ (2,7 %), d Plymouth Brethren (1,1 %) un d Herrnhuter (1,1 %). Di remisch-kadolisch Chilche het en Aadail vu 4 %. S git e Erzdiezeese z Kingston un Diezeese z Mandeville un z Montego Bay. Di anglikanisch Chilche uf Jamaika (2,8%) ghert zue dr Church in the Province of the West Indies, verdrätte dur dr Bischof Alfred Charles Reid z Kingston. D Zyyge vu Jehova z Jamaika sin in 188 Versammligen organisiert, wu zum US-amerikanische Biet ghere. Si hän en Aadail vu 1,9 % an dr Bevelkerig.

Di jidisch Gmai z Spanish Town git s syt em 16. Johrhundert un het syter anne 1704 en aigeni Sinagog. En anderi großi jidischi Gmai het s z Kingston.

Wenig Gruppe breege s Bild vu Jamaika im Uusland eso wie Rastafari (rund 1,1 % vu dr Bevelkerig). S handlet si um e Glaubesgmainschaft, wu stark chrischtlgi Yyfliss het. Si isch in dr 1930er Johr unter Noofahre vu dr afrikanische Sklaven entstande. Di maischte Aahänger sähn im 1975 verstorbene, ehmolig ehiopische Chaiser Haile Selassie dr nei Messias, vu sym Geburtsname „Tafari Makonnen“ un sym Adelstitel „Ras“ laitet si ihre Name ab. In Zämehang mit dr Grindig vu dr Rastafari-Bewegig z Jamaika stoht dr Marcus Garvey, dr Grinder vu dr Back-to-Africa-Bewegig. Dr Garvey het in dr 1920er Johr d Chrenig vun eme mächtige schwarze Chenig z Afrika voruusgsiat. wu anne 1930 dr Haile Selassie zum Chaiser vu Abessinie gchrent woren isch, isch des as Erfillig vu däre Prophezeiig aagliegt wore. Mit ihm isch d Hoffnig verbunde gsii uf e Befreiig vu Afrika vu dr kolonialen Unterdruckig. Är sälber het des aber abglähnt, ass er dr Messias sei.

Rastafari bstoht us verschidene Bewegige. Di maischte stelle s Individuum in s Zäntrum, wu uf aire Syte frei vu Gsetz un Vorschrifte, uf dr andre Syte aber no dr Rainhaitsvorschrifte vum Alte Teschtamänt solle lääbe. Die Gruppe lääne zum Byschpel dr Gnuss vu Alkohol un Dubak ab. Vyl, aber nit alli, konsumiere gmainsam uf rituälli Art Cannabis "(Ganja)," wu si zum Meditieren oder zum „Reasoning“, d. h. Studiere oder mit andere dischpetiere, bruuche. In Aalähnig an d Offebarig vum Joahnnes (Värs : „[...] un d Bletter vu dr Baim sin fir Hailig vu dr Velker“) wird dr Hamf au "healing of the nation", „Hailig vu dr Velker“, gnännt.

Vyl zaigen ihri Glaubeszuegherigkait dur s Drage vu Dreadlocks. Mer chänt die Bewegig im Uusland vor allem dur Reggae-Sänger wie dr Bob Marley un dr Peter Tosh

Im 7. Johrhundert vor Chrischtus sin di erschte Taíno, wu zue dr Arawak ghere un vu Sidamerika stamme, uf d Insle chuu. Si hän in Stammesgmainschafte gläbt un buurt un Fisch gfange. Ihri Hyser hän si us Schilf un Strauböue. Im Lauf vum 15. Johrhundert sin chlaini Gruppe vu dr Kariben uf Jamaika chuu. Im Gegesatz zue dr Praxis uf vylne andere Insle hän si do mit dr Taíno zämegläbt un si nit verdribe. Wu dr Christoph Kolumbus 1494 uf syre zwoote Rais as erschte Europäer uf Jamaika glandet isch, hän dert rund 100.000 Mänsche gläbt. Bi Pedro Bluff z Saint Elizabeth sin Hehline mit Molereie gfunde wore, wu sällene uf andere Karibikinsle glyche.

Noch eme johrelange Stryt zwisch em Diego Kolumbus, em Suhn vum Christoph Kolumbus, un dr spanische Chrone iber dr Bsitz vu ne Dail Karibikinsle isch er schließli Vizechenig vu allne Insle wore, wu sy Vater entdeckt het. Är het s Rächt iberchuu, ne Aadail vum Gold, wu mer dert gfunde het, fir si sälber z bhalte un Styyre z erhebe. Anne 1509 het er Jamaika dur dr Juan Ponce de León yynee loo un het s "Santiago" gnännt. Dää Name het si nie duregsetzt, au d Spanier hän dr urspringli indianisch Name "Chaymakas" oder "Xaymaca" bruucht, wu mit Zyt "Jamaica" drus woren isch. In weniger wie zee Johr isch d Kultur vu dr Uryywohner verheit, si sin dur yygschlaipfti Chrankete un di brutal Bhandlig dur d Sidler all mee dezimiert wore. Syt dr zwoote Helfti vum 17. Johrhundert gälte si as uusgstorbe. Go dr Mangel an Arbetschreft kompensiere, hän d Spanier ab 1517 di erschte Afrikaner as Sklave uf d Insle deportiert, in dr Hauptsach vu Goldkischte un dr Sklavekischte. Anne 1611 sin zum erschte Mol mee schwarzafrikanischi wie europäischi Yywohner zellt wor. Hauptstadt isch Nueva Sevilla wore, s hitig Spanish Town. Aafangs isch in dr Landwirtschaft s Verwaltigssischtem "Encomienda" yyfiert wore. Spanier hän groß Ländereie iberchuu, zäme mit dr Uryywohner, wu druf gläbt hän, wu si missioniert hä nun zur Zwangsarbet hän chene verpflichte. Des Sischtem het stark zum Uusstärbe vu dr indianische Kultur bydrait. Churz vor dr Eroberig dur Ängland isch uf s humaner "Repartimiento" umgstellt wore, wu indianischi Dorfgmainschafte zwai bis vier Brozänt vu ihre Arbetschraft dr Kolonialherre hän mieße zur Verfiegig stelle.

Wel mer kaini Edelmetall uf dr Insle gfunde het, het si s Inträssi vu dr spanische Chrone waidli verlageret uf Mexiko. E Hufe Sidler hän d Insle wider verloo, zrugg bliben isch e schwachi Garnison.

In dr Johrzehnt no dr Niderlag vu dr spanische Armada 1588, vor allem aber syt em ändgiltige Verfall vu dr spanische Vormachtstellig in dr Karibik in dr zwoote Helfti vum 17. Johrhundert, sin d Ängländer, d Franzose un d Niderländer all mee in dr spanisch Machtberych firi drunge.

Am 10. Mai 1655 sin änglischi Druppe unter em Robert Venables un em Admiral William Penn sen. an dr Stell vum hitige Kingston glandet. Si sin vum Oliver Cromwell gschickt wore, go Stitzpinkt in dr Karibik erobere. D Verwaltig vu Spanish Town het si am negschte Dag ergee, e dail vu dr verblibene Spanier isch kampflos uf Kuba gflichtet. In dr Hoffnig uf en Ufstand hän si vorhär no ihri Sklave freigloo un ene Waffe gee. S isch aber nit zue Kämpf chuu, well di ehmolige Sklave si ins Landesinner zruggzoge hän, un ab do dert unter em Name „Maroons“ gläbt hän. Drotz dr Kapitulation het dr letscht spanisch Guverneer Cristobal Arnaldo de Ysassi Guerilladruppe an dr Nordkischte un im Landesinnere gsammlet. Zwai Mol het er Unterstitzig kriegt vu Kuba, het aber no zwoo Niderlage geg di änglisch Armee 1657 un 1658 ändgiltig mießen ufgee. Anne 1664 isch e gwehlti Versammlig yygrichtet wore, wu lokali Verwaltigsufgaben ibernuu het. Jamaika isch anne 1670 dur dr Verdrag vu Madrid formal in dr Bsitz vu Großbritannien ibergange.

D Ware, wu in dr Plantaschewirtschaft vu Jamaika prozudiert wore sin, hän d Insle iber s 150 Johr lang zue me wärtvolle Bsitz vu dr änglische Chrone gmacht. In dr erschte baide Johrzehnt no dr britische Inbsitznahm sin d Insle un ihri neig rindet Hauptstadt Port Royal aber vor allem Aalaufstell un Stiztpunkt fir Pirate us allnemeglige Länder gsii. Die sin vum britische Guverneer nit nume duldet wore, nai, si sin au as wärtvolli militerischi Stitz bi dr Verdaidigung vu dr Insle gege spanischi Ruggeroberigsversuech aagleugt wore. Dur d Protektion vum Inselguverneer hän Pirate wie dr Henry Morgan vu do uus ihri Aagriff uf s spanisch Kolonialrych chenne aafange. Des isch dr guet fir di jamaikanisch Wirtschaft gsii, wel d Piraten o ihre Ruggchehr do ne große Dail vu ihre Byti verchauft un ihri Rychdum uusgee hän. S Piratezytalter uf dr Insleisch gange bis zue dr Verwieschtig vu dr Stadt dur e Ärdbidem 7. Juni 1692. Spanish Town isch wider Hauptstadt wore, bis si 1755 dur Kingston abglest woren isch.

Anne 1694 isch dr Franzos Du Casse mit 1500 Soldaten im Norde un Oschte vu Jamaika glandet. Sy Versuech, d Insle z erobere, isch fählgschlaa dur dr Widerstand vu dr Sidler. No zehdägige Kämpf hän d Franzose si uf ihri Schiff mieße zruggzie. Dr Du Casse het e baar Platasche veriweschtet un rund 1300 Sklaven entfiert. Dr letscht Versuech d Insle z erobere isch 1782 fählgschlaa, wu di fir Invasion vorgsää franzesisch Flotte in dr Schlacht vu Les Saintes vu dr Briten gschlaa woren isch.

Ab dr 1730er Johr isch all mee zue Konflikt mit dr Maroon chuu. Die hän si gwaigeret, gflichteti Sklaven an Brite uuszlifere, un hän au sälber versuecht, mee Sklave z befreie. Dr erscht Maroonchrieg isch anne 1734 an sy Hegschtpunkt chuu, wu Nanny Town, aini vu dr Maroon-Sidligen in dr Blue Mountains, gschlisse woren isch. Dr Konflikt isch bis zum Friedesschluss 1739 gange. Dr Verdrag, wu vu dr Granny Nanny, ere Aafiereri vu dr Maroon, uusghandlet woren isch, het dr Maroon en aigeständigi Kolony unter dr Bedingig zuegsicheret, ass di gflichteti Sklave zruggbrocht hän un ghulfe hän bi dr Verdaidigung vu dr Insle.

Dr zweet Maroonchrieg isch anne 1795 uusbroche, wu si d Maroon gwaigeret hän, als furt Mänsche uuszlifere. Dr Uusleser fir die Kämpf isch d Folterig vu zwee Sklave gsii. 5000 Soldaten un uf Mänschejagd abgrichteti Bluethind hän dr Ufstand nidergschlaa. D Maroon-Aafierer sin gfangegnuu wore un uf Nova Scotia z Kanada deportiert wore, vu dert uus sin si speter uf Sierra Leone verschlaift wore.

Anne 1807 isch dr Iberseehandel mit Sklaven verbote wore, d Sklaverei sälber ich aber nit abgschafft wore. S isch zue mehrere chlainere Ufständ chuu, bis 1831 unter dr Fierig vum Samuel Sharpe dr Wynächtsufstand in dr Gegnig vu Montego Bay uusbrochen isch. Drotz ass er schnäll un bluetig nidergschlaa woren isch, isch er Dail vun ere Entwicklig gsi, wu 1834 zum "Slavery Abolition Act", also zue dr Abschaffig vu dr Sklaverei, gfiert ghaa het. Bis zue dr Dursetzig vum neie Gsetz uf Jamaika isch s no vier Johr gangen. In dr Johr dernoo sin all mee Yywanderer freiwillig uf d Insle chuu, dodrunter e Gruppe vu Arbaiter vu Indie. Si sin uf dr Plantasche yygsetzt wore, dr Nidergang vu dr Zuckerinduschtry het aber au dur sii nit chenne ufghalte wäre, billige Zucker vu Kuba het dr Märt iberfluetet.

D Läbesbedingige vu dr ehmolige Sklave sin aber kataschtrofal blibe. Si sin frei gsii, hän aber uf dr anderer Syte bsitzlos blibe un hän si wäg ere Wahlstyyr nit bi Wahle hän derfe mitmache. D Wuet un d Verzwyflig vu dr Bevelkerig het si 1865 im Ufstand vu Morant Bay unter dr Fierig vum Paul Bogle un em George William Gordon entlade. Dr Ufstand isch vu dr Brite im Ufdrag vum Guverneer mit massiver Gwalt nidergschlaa wore. Derno isch di lokal Verwaltig ufglest un Jamaika isch e Chronkolony wore. Iber 1000 Mänsche, dodrunter dr Bogle un dr Gordon, sin um s Läbe chuu. D Gwahlt het z Großbritannien Entsetzen uusglest un het zue re gnauere Iberwachig vu dr Guverneer gfiert.

Mit em neie Guverneer John Peter Grant hän ab 1866 e Hufe Reforme aagfange. S Bildigssischtem isch greßere Bevelkerigsdail zuegängli gmacht wore, d Arbetsgsetz sin verbesseret wore. Derzue isch d Infrastruktur uusböue wore, s Yysebahnnetz isch uf sy greschti Uusdehnig chuu, un e Unterwasserchabel uf Europa isch verlait wore. Anne 1914 isch uf dr Insle s Chriegsrächt verhänkt wore, rund 10.000 jamaikanischi Soldate hän am Erschte Wältchrieg uf dr Syte vu dr Alliierten dailgnuu.

Ab dr 1930er Johr het s, dailwys dur d Arbet vum Marcus Garvey motiviert, Uurueje un Ufständ gege di britisch Herrschaft gee. D Yywohner hän mee Unabhängigkait und e grächteri Styyre verlangt. Anne 1938 het dr Norman Washington Manley d People’s National Party (PNP), di erscht vu dr boode große Barteie, grindet. Im Johr 1944 isch e neii Verfassig in Chraft drätte, wu em Land wider e gwissi Sälbschtverwaltig zuegstande het. Im nämlige Johr het s di erschte freien, allgmaine un glyche Wahle gee. 1953 isch di gwehrte Freihaite nomol uusgwytet wore, di inner Verwaltig isch anne 1957 komplett an d Volksversammlig ibergange. Dr Chief Minister, e Vorgänger vum spetere Premierminischter, het großi Dail vu dr Bolitik vum Land glaitet.

Im Zweete Wältchrieg isch Jamaika vu Großbritannie un dr USA as Marinestitzpunkt bruucht wore. S Land sälber het di Alliierte mit Druppen un Gäld unterstitzt. Noch em Wältchrieg het s Versuech gee, di weschtindische Kolonie unter e gmainsami Verwaltig z stelle. Anne 1947 hän z Montego Bay erschtei Verhandlige zur Grindig vunere Weschtindische Federation stattgfunde. Ai Jahr speter isch d University of the West Indies, e gmainsami Hochschuel fir 16 Karibikstaate, z Mona bi Kingston grindet wore. Im Johr 1958 hän si Jamaika un nyyn anderi britischi Biet in dr Karibik dr Weschtindische Federation aagschlosse, isch aber scho 1961 noch eme Referändum wider uusgschide.

Jamaika isch am 6. Augschte 1962 unanhängig vu Großbritannie´wore, am 18. Septämber isch s Mitglid bi dr Verainte Natione wore. S Land isch syterhär e frei Mitglid im Commonwealth of Nations. Dr erscht Premierminischter isch dr Alexander Bustamante vu dr Jamaica Labour Party (JLP) gsii, wu bis anne 1972 an dr Macht bliben isch. Di erscht Sitzig vum Barlemänt isch vu dr Princess Margaret ufgmacht wore. Jamaika isch in dr Johr dernoo meerere internationale Organisatione bydrätte, dodrunter em UN-Mänscherächtsuusschuss.

1966 sin d Elisabeth II. un au dr fir d Rastafari wichtig Haile Selassie unter großem Jubel uf d Insle z Bsuech chuu, im nämlige Johr het mit dr British Empire and Commonwealth Games di grescht Sportveraastaltig in dr Gschicht vum Land stattgfunde. Im Oktober hän Bandechrieg z Kingston derzue gfiert, ass dr Notstand verhänkt woren isch. Bolizei un Militer hän ai Monet bruucht, go d Situation unter Kontroll z bringe. Noch em Änd vu syre Amtszyt, im Februar 1967, het si dr Bustamante us dr Fierig vu syre Bartei zruggzoge. Sy Noofolger Donald Sangster het d Wahl mit 33 zue 20 Sitz im Barlemänt chenne gwinne. Nume wenig Wuche speter het er noch eme Schlag uf Kanada mieße gfloge wäre fir d Behandlig, wun er am 11. April gstorben isch. Dr Hugh Shearer het derno bis zum Änd vu dr Legislaturperiod regiert, är isch dr erscht schwarz Premierminischter z Jamaika gsii. In syre Amtszyt isch 1968 uf s metrisch Sischtem umgstellt un 1971 dr Jamaika-Dollar yygfiert wore, aber s het au ne Deeri in dr Johr 1967–1968 gee un e landeswyte Straik vu dr Bolizei fir hecheri Lehn.

Maßnahme gege d Folge vu dr Deeri, wu nyt brocht hän, un dr Straik hän d Bevelkerig an dr Fierisqualitete zwyfle loo. D People’s National Party (PNP) unter em Michael Manley het si bi dr Wahle 1972 mit 37 zue 19 Sitz chenne duresetze. In dr erschte Johr no dr Unabhängigkait het Jamaika ne pro-weschtligi Ussebolitik verfolgt. Dr Manley dergege het dr "Demokratisch Sozialismus" zur Staatsform erklert un het Beziehige zue sozialistische Staaten ufgnuu. E Hufe Unternäme sin verstattligt wore, vor allem im Bärgböu. Di nei Bolitik isch nit diräkt kommunistisch gsii – di demokratische Strukture sin bstoo un großi Dail vum Märt wyter in Privatbsitz blibe – isch aber wäg dr ägne Frynschaft vum Manleys zum Fidel Castro un ere Handelsmission in d Sowjetunion vylmol eso interpretiert wore. Drotz dr intänsive Verhandlige sin 1979 d Beziehige zum Internationale Wehrigsfond abbroche, d Wirtschaft het stagniert. Churz vor dr Wahl het d Bolizei Blän vu dr jamaikanischen Armee zue me Butsch ufdeckt. 24 Soldate un drei Zivilischte sin verhaftet un zue meejehrige Freihaitsstrofe verurdailt wore.

Di internationale Beziehige sin ainewäg nit ganz abbroche. Dur s Lomé-Abchuu vu 1975 isch Jamaika dr AKP-Staate bydrätte. S Abchuu un sy Noofolger, s Cotonou-Abchuu vu 2002, hän em Land Entwickligshilf un Zollpreferänze gsicheret, unter anderem uf em europäische Määrt, hän s aber au zwunge, e Dail vu syne Määrt fir uusländischi Produkt ufzmache. Vyl vu dr Verginschtigunge, vor allem uf em Bananemäärt, sin 2006 uusglofe.

Di versterkt Armuet dur di internationale Isolation het dr JLP mit 51 zue nyyn Sitz 1980 e dytlige Wahlsiig brocht, en Erfolg, wu au bi dr Kommunalwahle ai Johr speter eso chuu isch. Dr nei Premierminischter Edward Seagal isch zue re pro-weschtlige Ussebolitik retuurgchehrt. Em Manley syni Maßnahme im Inland, näbe dr Verstaatlichunge au dr Uusböu vu soziale Yyrichtige, sin aber bstoh blibe. D Beziehige zum Internationale Wehrigsfonds sin wider ufgnuu wore un die zue Kuba abbroche. Jamaika het no im nämlige Johr vu dr UN d Zuesicherig iberchuu, ass es Hauptquartier vu dr Internationalen Meeresbodenbehörde, wu nei grindet woren isch, uf Kingston chunnt. Vor allem d USA un d EU hän ab jetz Kredit un Wirtschaftshilfe gwehrt go d Wirtschaft sterke un di marod Infrastruktur verbessere. Ainewäg het dr Jamaika-Dollar bis 1983 gegeniber em US-Dollar eso stark an Wärt verlore, ass d Regierung si zwunge gsääne het, Neiwahle aazordne. D PNP het d Dailnahm abglähnt, wel si dr Yydruck ghaa het, ass d Yydailig vu dr Wahlchrais zue ihrem Noodail isch. D JLP het derno alli 60 Sitz gwunne un het eso bis 1987 ohni Opposition chenne regiere.

Im Oktober 1983 het d US-Invasion z Grenada aagfange, wu ai Wuche lange duurt het. No dr ofiziälle Darstellig vu dr USA het unter anderem Jamaika in dr Organisation vu Oschtkaribische Staate gwinscht, asss di dertig kommunistisch Regierig gstirzt wird. In Wirkligkait isch die Initiativ aber vu dr USA uusgange. Jamaika het Soldate z Verfiergig gstellt, zäme mit Antigua un Barbuda, Barbados, Dominica, St. Lucia un St. Vincent het s Land 300 Mann gstellt, wu aber nit zue Kampfhandlige yygsetzt wore sin.

Am 12. Septämber 1988 isch dr Hurrikan Gilbert uf Jamaika chuu. S Aug vum Sturm isch quer iber Insle uf dr volle Lengi zoge un het großi Verwieschtigen aagrichtet. E Schade vu vier Milliarde US-Dollar isch entstande, 40 % vu dr Aaböuflechine sin verwieschtet wore. Kingston, Saint Andrew Parish un Hanover Parish het s am schlimmschte droffe, do isch d Versorgig mit Wasser un Elektrizitet fir e baar Däg zämebroche. In dr Johr druf het s umfangrychi internationali Hilfe gee, zum Dail sin die dur Korruption un Unterschlagige nit bi dr Mänsche aachuu, d Wirtschaft isch aber wider in Fahrt chuu.

Wel dr Widerufböu vu dr Infrastruktur eso langsam gangen isch, vor allem in dr chlaine Gmaine an dr Kischte lang, isch s Verdröue vu dr Bevelkerig in d Regierig gschwunde, bi dr Barlemäntswahle 1989 het d JLP nume no 15 vu dr 60 Mandat gwunne. Dr Michael Manley isch wider Premierminischter wore, anne 1992 het er us gsundhaitlige Grind mieße zruggdrätte, sy Noofolger isch dr Percival J. Patterson wore. Dur di internationale Hilfe isch d Wirtschaftslag anne 1990 wider relativ guet gsii, e Hufe Banke un Versicherige sin grindet wore, wu großi finanziälli Risiken yygange sin. Anne 1996 hän di stark gstigene Zinse aber zum Zämebruch vum gsamte Finanzsektor gfiert.

Noch em Ruggdritt vum Patterson us gsundhaitlige Grind, isch mit dr Portia Simpson Miller vu dr PNP am 30. Merz 2006 zum erschte Mol e Frau Premierminischteri vu Jamaika wore. Bi dr Barlemäntswahle vum 3. Septämber 2007 het d Simpson Miller ihre Mee verlore, Noofolger as Premierminischter isch dr Oppositionsfierer Bruce Golding wore. No sym Ruggdritt isch am 23. Oktober 2011 dr Andrew Holness sy Noofolger wore. Bi dr vorzogene Neiwahle am 29. Dezämber 2011 het d PNP 42 Sitz gwunne, d JLP 21. Dodruf isch d Portia Simpson Miller am 5. Jänner 2012 zum zwaite Mol as Premierminischteri veraidigt wore. Bi dr negschte Barlemäntswahle am 25. Februar 2016 isch d JLP wider sterkschti Bartei wore. Am 3. Merz 2016 isch dr Andrew Holness zum zwaite Mol Premierminischter vu Jamaika wore.

Jamaika bstoht us drei Grofschafte "(counties)," wu in insgsamt 14 Landchrais "(parishes)" glideret sin.




</doc>
<doc id="21504" url="https://als.wikipedia.org/wiki?curid=21504" title="Rumänische Sprache">
Rumänische Sprache

Rumänisch isch e romanischi Sproch, wo vor allem z Rumänie und z Moldawie, aber au z Bulgarie, Serbie, Ungarn und in de Ukraine gschwätzt wird.

Rumänisch isch ursprünglig e romanischi Sproch. Si isch zwüsche 600 und 900 n. Chr. uss em Vulgärlatyn entstande. Di albanische Elemänt bewyse, dass d Entstehig südlig vo de Donau gsi isch. Derno hät s Rumänisch Wörter vo diverse andere Sproche übernoh. Sälli sin vor allem sBulgarische, s Ungarische, s Türkische, s Griechnische, s Russische und sDütsche. Spöter hät mer au französischi und italiänischi Wörter übernoh, ihri Verwändig isch aber zruckgange. Di inneri Sprochform isch noch mit säller vo de albanische und slawische Sproche verwandt.

Was d Herchunft vom Rumänische betrifft, git's bi de Romanischte zwei Theorye:

Wäge de chleine Zahl an eltere gschribene Züügniss in de Vorgängersproch vum Rumänische isch umstritte, ob s Rumänisch numme südlig vu de Donau uff em Balkan entstande odder au im antike Dakie nördlig vu de Donau gschwätzt wore isch. D Entstehig isch degege feststellbar: Rumänisch basiert wie di andere romanische Sproche uff em Vulgärlatiin, wu thrakischi un dakischi Substrat uffgnuu hät.

S Protorumänisch isch zwüschem 3. Johrhundert vor un em 3. Johrhundert noch Christus entstande. Wu im 7. Johrhundert d Slawe in größerer Zahl in ihrer Umgäbig uffdrätte sin, hät d Sproch altchircheslawischi Elemänt uffgnuu. In demm Zitruum hät sich au di balkanromanische Sprochfamilie deilt.

Zur Zit vu de Völcherwanderig isch s Rumänisch au mit andere Sproche (u. a. Dütsch un Türkisch) in Beriehrig chuu. Si hänn abber nit lang gwircht, spöter sin Främdwörter vor allem us em Ungarische, de benochberte slawische Sproche un em Neugriechische chuu. Di gröschti Wälle isch abber im 18. Johrhundert züezschriibe, wu di westlige romanische Sproche (s Französisch un s Italiänisch) Gäbersproche vu Främdwörter gsi sin.

D Sprächer vum dörtmolige Rumänisch hänn bis ins 16. Johrhundert numme Altchircheslawisch gschribe, was au für di erschte literarische Wärch gältet. De eltist Tekscht, de Brief vum Neacşu, isch im Johr 1521 gschribe wore, es isch e Brief vum Händler Neacşu an de Bürgermeister vu Braşov. No im gliiche Johrhundert sin mehreri religiösi Wärch uf Rumänisch entstande, di erschte devuu sin Übbersetzige vu altchircheslawische Tekscht gsi. Am Aafang no handgschribe, hät mer in de zweite Hälfti vum 16. Johrhundert de Büechdruck verwändet; e Blietezit hät des vor allem für de Muntenier Dialäkt bedütet, e Dialäkt im Südoste vu Rumänie, wu Usgangspunkt für di rumänischi Standardsproch isch. Mitti 18. Johrhundert bis Änd 19. Johrhundert hät sich sälli definitiiv entwickelt, d Zit isch prägt vum massehafte Import vu Främdwörter. Dodebii hät's zwei Tendänze gee, nämmli di „latiinischi“ un di „italiänischi“, di letschti devuu hät sich duuregsetzt.

Rumänisch isch am Aafang mit em kyrillische Alphabet gschribe wore, erscht ab 1862 isch s latiinisch Alphabet in Verwändig chuu. Di letschti rumänischi Rächtschribreform isch 1954 gsi.

Vo de Bevölcherig vo Rumänie hän 89,4 Prozänt (19,4 Millione in absolute Zahle) Rumänisch als Müetersproch. Offiziäll isch's z Moldawie, wo 3,9 Millione Müetersprochler läbe, e Minderheitssproch. Züesätzlig zu de gnännte verdeile sich 4,5 Millione uff d Ukraine, Serbie, Ungarn, Bulgarie, de USA, Kanada, Australie, Israel, d Türkei und anderi. 

Mer underscheidet vier Hauptdialäkt:

D Standardsproch basiert uff em Dakorumänische, wo in de Region um Bukarest gschwätzt werre. Drum meint mer mit "Rumänisch" oft numme s Dakorumänisich; ob Aromunisch, Meglenorumänisch und Istrorumänisch dodevo oder eigeni Sproche sin, isch umstritte.

Ab em 16. Johrhundert hät mer s kyrillisch Alphabet zum Schrybe verwändet, sit 1862 nimmt mer s latynisch. D Sunderzeiche <ê, û> hät mer spöter abgschafft, wyl si zwar etymologischi Informatione über s Latynisch gliefert, aber zu Probleme mit de Rächtschrybig gfiehrt hän. Näbe de 26 latynische Büechstabe git's jetz d Sunderzeiche <ă, â, î, ş, ţ>.

Rumänisch kännt 7 Monophthong un 20 Konsonante.

Bi de Vokal zeigt's sowohl Gmeinsamkeite wie au Unterschid zu de andere andere neulatiinische Sproche. Zu de allgemein verbreitete Vokal [], [], [], [], [] chömme zwei eigeni dezüe, nämmlig [] (gschribe "ă") un [] (gschribe "â" un "î"). [], [], [] un [] chönne au als Halbvokal uffdrätte un mit andere Vokal Diphthong un Triphthong bilde.

Vu de Konsonante här isch es de italische Sproche am nechste. Es hät 6 Verschlusslut, dräi Affrikata, zwei Nasal, ei Vibrant, sibe Riblut un de lateral Approximant.

D Bedonig isch allewiil uff einer vu de letschte fümf Silbe.


Was in derre Tabälle nit erwähnt wird, spricht mer glych us wie uff Dütsch.

Im Rumänische isch d Nominalflexion relativ zu de andere romanische Sproche am meiste us- bzw. am wenigste zruckbildet (und wo uff säller Site no äng ans Latynisch aglähnt isch. Allerdings isch innerahlb vo de Romanistik umstritte, ob d Kasusflexion uss em Latynische chunnt oder unabhängig vom Latynisch neu bildet worre isch. S cha bis hütt nit nochgwyse werre, wyl's erscht sit em 16. Johrhundert schriftligi Überlieferige git. Zwar sin Forme wie "casă" (Nominativ/Akkusativ) und "case" (Genitiv/Dativ) zwar im spotlatynische Typ "casa" (Nominativ), "casae" (Genitiv/Dativ), "casa(m)" (Akkusativ), allerdings wyse numme d Feminina sälli Deklination uff, di restlige Nome zeige kei Kasusflexion; si wird numme durch de Artikel widderge.

Di einzigi Konjugation vom Rumänische isch derre vom Idaliänische und Latynische ähnlig und hät e Deklination mit de Kasus (Nominativ, Genitiv, Dativ, Akkusativ, Vokativ). Zudem isch Rumänisch di einzigi romanischi Sproch, wo e Neutrum hät. Au do isch allerdings umstritte, wo's herchunnt (Latyn vs. Neubildig).

Vu einzelne Wörter wird aagnuu, dass si e thrakische odder dakische Uursprung hänn, es isch abber meistens nit nochwiisbar. Denäbe sin no 2,7 Prozänt vum Wortschatz vu unchlarer Härchumft.

Fast 72 Prozänt vu de Wörter hät latiinischi Wurzle. Allerdings sin numme 30 Prozänt dodevuu Erbwörter, während de Räst v. a. im 19. Johrhundert als Entlehnig us em Französisch, Italiänisch un Latiinisch ins Rumänisch chuu isch. D Aazahl vu speziäll rumänische Wörter litt bi vier Prozänt, di meiste devuu gönn sälber uff latiinischi Wurzle zruck un sin mit Prä- odder Suffix bildet wore. D Rolle vu Zämmesetzige isch gring gsi.

Främdwörter sin eine vu de Gründ, wiso s Rumänisch e großi Zahl an Synonyym hät, gliichzitig sin für mänki Wörter züesetzligi Bedütige us andere Sproche entlehnt wore. Nitromanischi Främdwörter hänn ihr Uursprung zu'me-ne nännenswärte Deil im Altchircheslawisch un sin im Mittelalter uffgnuu wore, wubii viili spöter durch latiinischstämmigi Lähnwörter ersetzt odder in Hintergrund drängt wore sin. Zudemm hänn di benochberte Sproche (noch em Gwicht gordnet sin säll Ungarisch, Dütsch, Neugriechisch, Bulgarisch, Russisch, Serbisch, Türkisch, Ukraiinisch, un Polnisch) e Iifluss gha. De Aadeil vu änglische Wörter isch 1988 mit 0,07 Prozänt no zimmlig dief gsi, sit 1990 isch s Änglisch abber di wichtigsti Quälle vu Främdwörter.

Rumänischi Wörter finde sich bsunders in de Dialäkt vu Völcher, wu mit de Rumäne zämme läbe. Einewäg gitt's au Standardsproche mit rumänische Främdwörter, di meiste devuu hänn Ungarisch, Bulgarisch, Serbisch, Tschechisch, Slowakisch, Griechisch, Türkisch, Wißrussisch, Polnisch un Mazedonisch.



</doc>
<doc id="21514" url="https://als.wikipedia.org/wiki?curid=21514" title="Bosco/Gurin">
Bosco/Gurin

Gurin, im Dialäkt vùm Oord Gurín oder Griin uusgschbroche, ùf Tessiner Lombardisch "Guríng," ùf Italiänisch "Bosco" ùn amtlig "Bosco/Gurin," isch e Walsergmai ime Sytedaal vom Meitåll im Schwyzer Kanton Tessin.

Noochbergmaine vù Gurin sin Cevio, Campo ùn Cerentino im Tessin ùn Pomatt ùn Premia in dr idalieenische Provinz Verbano-Cusio-Ossola im Piemont.

Gurin lyd uf 1507 m im Gurinertal (Valle di Bosco), wù zem Rovannatal (Valle di Campo) ghèèrd, eme Sydedaal vùm Meitåll (Valle Maggia).

Dr Baan vù dr Gmai hed 2212 ha. Doodervù sin 28,1 % landwirdschafdligi Nùzflächi, 27,8 % Wald ùn Ghiirschd, 0.9 % iberböudi Flächi ùn 43,3 ùùgnùzdi Gebiirgsflächi

Z Gurin hed s vier Alpe: "z Alp, em Ban, en Bobnä, en Hèrli, Wolfschtaaful". Fiejeri Alpe sin "Alpulti, Andätschei" gsii.

Bäärg: "där Bùmböin" = "Burkchächrennu" (2331,2 m, ital. Bombogno), "Chleinhoorä" (2171 m), "Kräschtu" (2139 m, ital. Cresta), "Groosshoorä" (2150 m), "Maartschäschpetz" (2688,1 m), "Patnal" = "Sunnubäärg" (2748,4 m, ital. Madone), "Retzbäärg" (2591,9 m), "Schtraalbann" (2780 m), "Wandfluähoorä" (2863 m, ital. Pizzo Biela)

Päss: "Furku", "Griinär Furku" (Guriner Furke, 2323 m, Ibergang in s Pomatt, "di hendär Furku" (2423 m), "Kramèrku" (2518 m), schwirige Ibergang ùf Premia, ùn "Quadrèla" (ital. Passo Quadrella), dr Wääg ùf Campo Vallemaggia

Seeä: "där endär Seeä, där schwarz Seeä"

Bäch: "Rovana"

D Yywoonerzaal isch z Gurin syd der Midi vùm 19. Johrhundert al mee zrùg gange.

S Maietal hed scho im Midelalder zue dr Vogtei (Pieve) Locarno ghèèrd. Am Aafang vùm 12. Jh. isch die no abhängig gsii vù dr Eedle vù Besozzo, dr Chaiser Friedrich I. Barbarossa hed dr Vogtei aber scho ane 1164 e nèie Määrd gwèèrd ùn im Aadel vù Locarno dr Titel "Capitanei" bschdeedigd ùn derzue Abgaaberäächd ùn d Griichdsgwald. Ane 1186 isch d Vogtei drno ryychsùùmidelbar woore. D Vogtei isch im 13. Jh. in d Usenandersezig zwischen dr Lombardische Schded ùn em Chaisder Friedrich II. groode, schbeeder in d Chrieg zwische dr Guelfe ùn dr Ghibelline ùn zwische Como ùn Mailand. D Schdad Como hed sich ane 1239 mid em Chaiser verbinded. Dr Simone Orelli, e Aadlige vù Locarno ùn Condottiere vùm Mailänder Domkapitel, hed d Aadelsfamilie vù Locarno derzue broochd mid Mailand in dr Chrieg geege dr Chaiser z zie. Bis ane 1318 isch d Vogtei Locarno zydwyys ùnder dr Hèrschafd vù Como gsi, zydwyys ùnder dääre vù Mailand. 1318 isch d Vogtei Locarno mid iire Capitanei sälbschdändig woore, aber scho ane 1342 isch si wider ùnder d Hèrschafd vù Mailand chùù, ùn vù doo aa vùm e mailändische Verwalder (podestà) regierd woore. 

1410/11 isch s Maietal vù dr Schwyzer Eidgnosse bsezd gsii. D Yywooner vùm Maietal hän aber 1411 im Groof Amadeus VIII vù Savoye e Drèiaid gschwoore ùn si mid em Verzascatal ùn Mergoscia zuen ere ùùabhängige Gmai zämegschlose. D Schwyzer hän aber s Maiertal scho ane 1416 wider bsezd. Dr Filippo Maria Visconti vù Mailand hed mid em Siig in dr "Schlacht vù Arbedo" ane 1422 s ganz Bied wider ùnder d Hèrschafd vù Mailand brochd.

1439 isch s Maietal mid dr Vogtei Locarno vùm Filippo Maria Visconti im Franchino Rusca as Lèèche gee woore. Wù Mailand ane 1500 vù dr Franzoose bsezd wooren isch, isch au s Maietal ùnder franzeesischi Hèrschafd chùù. In dr Maailänderchrieg hän d Schwyzer d Franzoose us Mailand verdriibe ùn s Maietal isch 1512 as Ennetbirgischi Vogtei Meythal und Lavizzara zue der Schwyz chùù. Verwalded woore isch s Maietal derno as Gmaini Hèrschafd vù dr Zwelf Ort. D Schwyzer Landvegt hän bis ane 1798 d Hèrschafd iber s Maietal ghaa.

Wù d Schwyz ane 1798 vù dr Franzoose bsezd wooren isch, isch s Maietal noch dr Grindig vù dr Helvetische Republik zem nèi Kanton Lugano chùù, ane 1803 isch dr Kanton Lugano mid em Kanton Bellinzona zem nèie Kanton Tessin zämegschlose woore.

S èèrschd Mool gnänd wird Gurin in ere Uurkùnd vù ane 1253, wù s haisd as im Hl. Jakobus ùn im Hl. Christophorus e Chilche gwèid wooren isch "in loco et terretorio de Quarino ubi dictitur ad Buschum". 

In ere andere Uurkùnd vù 1311 good s ùm e Schdryd zwische dr Gmaine Gurin ùn Losone. Doo din wird e Verdraag gnänd vù ane 1244, wù d Gmai Losone di vier Alpe Pasqualada, Risorto, Carmenasco ùn Arcerio "certis hominibus loci de Buscho de Quarino" (gwiise Lyd vùm Ord Bosco Gurin) verphaaded ghaa hed. Die Lyd sin us em Pomatt gsii ùn hän die Alpe fir 29 Joor geege ne jäärlige Zins vù 36 Bfùnd phaachded ghaa.

Waarschyyns hän si die Walser vù Pomatt im Bied vù Gurin niidergloo, wel dr Simone Orelli vù Locarno Soldaade bruuchd hed im Chrieg geege Como ùn dr Chaiser ùn dooderzue hed er Walser as Seldner im Bied vù dr Vogtei Locarno aagsiidled. Vermuedli isch Gurin as Siidlig zwische 1239 ùn 1244 grinded woore.

Scho 1253 isch Gurin e sälbschdändigi, frèii Gmai gsii. Im Tessin sin im 12. ùn 13. Jh. noch em Voorbild vù dr lombardische Schded iiberaal "Comuni rustici" endschdande, wù as frèii Gmaine ("Vicinia" "Noochberschafd") s Bùùrgerräächd ("Vicinato") an d Bùùrger ("Vicini" "Noochbere") verliie hän ùn au aigeni Gmaiversamlige ("Vicinanza") abghalde hän. Dr Gmai voorgschdande isch dr "Console" mid zwee "Sindici".

Ane 1404 hän d Guriner ali Alpräächd vù Losone ùfgchaufd. D Alpe sin derno wie in vyyl Walserbied in privati Aadail ùfdaild gsii, nid wie in andere Bied im Gmaibsiz. Èèrschd ane 1661 hed d Guriner Gmaiversamlig bschlose, as ali Alpe in Gmaibsiz sole ibergoo ùn d Gmai hed derno ane 1672 ali Alpräächd ùfgchaufd ùn Lyd as Älpler aagschdeld.

Dr Name Gurin isch abglaided vùm Name vùm Wyyler Corino, wù èèrschd 1480 s èèrschd Mool gnänd wooren isch, aber waarschyyns hed s dää Wyyler am Yygang vùm Gurinertal scho lang dervoor gee. "Buschum de Quarino" haisd derno „Wald vù Corino“.

Dr amdli Name isch friejer nùme dr idalieenisch Name "Bosco" gsii. Wù s Eidgnessisch Schdatischdikamt ane 1911 d Räächdschryybig vù dr Schwyzer Gmainäme hed wel ändere, isch dr Tessiner Regierig voorgschlaa woore, dr Name vùm Doorf z ändere, wel s im Tessin no ne ander Bosco (ab 1912 "Bosco Luganese," ghèèrd hide zue dr Gmai Bioggio) gee hed. Voorschleeg sin gsii, dr Name in "Bosco V. M. (Valle Maggia) " oder "Gurin" z ändere. Dr Gmairood vù Gurin hed derno verlangd, as es Doorf sod "Gurin" haise, ùn hed vù doo aa dää Name bruuchd im Schrifdverchèèr mid dr Bundesverwaldig. D Tessiner Regierig z Bellinzona hed dr Gmai Gurin aber verbode, dää Name z bruuche, ùn hed si zwùnge, wider dr Name "Bosco" z verwände. Ane 1932 hed d Gmai no mool e Aadraag gschdeld, desmool aber zem Name "Bosco" no "Gurin" aazhängge. Noch eme längere Verfaare mid verschiidene Guedaachde, wù geegedailigi Mainige verdräde hän, hed d Gmai räächd griegd ùn haisd syderhäär offiziäll "Bosco/Gurin," au "Bosco Gurin" oder "Bosco-Gurin" gschriibe.

D Chilche vù Gurin isch scho in ere Uurkùnd vù ane 1253 gnänd woore. Si isch noo däm Dokumänt am 12. Mai 1253 vùm Frater Girardus vùm Orde vù dr Mindere Brieder im Hl. Jakobus ùn im Hl. Christophorus gwèid woore. 

D Chilchegmai vù Gurin hed bis 1884 zem Bistum Como ghèèrd, syderhäär zem Bistum Lugano.

Nääbe dr Chilche gid s z Gurin no chlaini Kapälle:

D Chilche isch z Gurin di maischd Zyd ùf Dydsch gsii. Gurin hed faschd immer e Bfaarer ghaa, wù Dydsch hed chene ùn au dr Godesdienschd ùn d Byychd sin ùf Dydsch gsii. 

Ane 1830 isch im Tessin d algmain Schuelbflichd yygfierd woore. D Blään vù dr Schuelverwaldig ai Chraisschuel fir s ganz Rovannatal z Cevio yyzriichde, hed d Gmai Gurin abgläänd, wel d Schieler häde vier Schdùnd ùf Cevio miese laufe. Dr Ùnderriichd in dr Schuel z Gurin isch vù aafang aa Idalieenisch gsii, D Gmai hed e baar Aadrääg gschdeld, zmindeschd fir d Maidli Dydschùnderrichd yyfiere z dèrfe, aber èèrschd noch eme Bsuech vù dr Zürcher Profäser Meyer von Knonau ùn Hardmeyer ane 1880, hed s ab 1886 z Gurin Dydschùnderrichd gee, segs Schdùnd in dr Wùche finanzierd vùm "Dütschschwizer Schuelverein". Ab 1942 isch dr Dydschùnderrichd derno obligatorisch gsii ùn isch vù dr Kantonsregierig ibernùù woore.

D Tessiner Staatsrood hed 1975 bschlose, as d Schdùndezaal ùf drèi gchiirzd wird, e baar Joor schbeeder ùf zwoo. Dr Aadraag vùm Dütschschwizer Schuelverein ane 1993, die Chiirzig wider zrùgznee, isch vù dr Tessiner Regierig abgläänd woore.

Syder ane 2002 isch d Doorfschuel vù Gurin gschlose, di weenige Chinder mien ùf Cevio ùf d Schuel.

Gurin ghèèrd zem Chrais Rovana im Bezirk Vallemaggia.

D Gmai hed e Bùùrgermaischder (sindaco), e Gmaischryyber ùn e Gmairood mid fimf Midgliider. Sindaco isch syder 2008 dr Alberto Tomamichel.

D Schdroos vù Cevio bis Gurin isch ane 1928 böue woore.

S gid e Poschtauto, wù vù Cevio ùf Gurin faard, vùm Meendig bis am Samschdig fimfmool am Daag, am Sùndig viermool.

Scho ane 1936 isch z Gurin d "Gesellschaft Walserhaus Gurin" grinded woore ùn doodermid dr èèrschd Walserverain iberhaubd. Im alde Walserhuus, wù 1386 böue wooren isch, isch ane 1938 e Walsermuseum yygriichded woore, wù d Walserschbrooch, d Architektur vù dr Walserhyyser ùn s Lääbe in dr Bäärg zaigd wird.

Wie vyyl Bäärggmaine in dr Alpe sezd Gurin midlerwyyli ùf Turismus as Wirdschafdsfaktor. Syder dr 60er Joor gid s z Gurin Schyylifd. Ane 1970 isch d "Grossalp AG" grinded woore, wù d Schyyregion Gurin vermäärde dued. S gid z Gurin hid e Hotel, Schyylifd mid insgsamd 30 km Pischte, e Snowboardschuel ùn dr "Intol Snowpark" fir Snowboarder.

lueg dr "Haubdartikel" Gurijnärtitsch

Gurijnärtitsch isch dr hegschdalemanisch Dialäkt vù Gurin. Au im Gurijnärtitsch finded mer d Mèèrgmool vù dr Walserdialäkt.

"Wievyyl vù dr Guriner chene no Gurijnärtitsch? "
Bis in 80er Joor isch s Gurijnärtitsch z Gurin no d Schbrooch vù faschd alne Yywooner gsii. 

Dr Charles Russ hed in dr 90er Joor d Verdailig vù dr Domäne vù dr Schboochvarietäte z Gurin ùndersuechd.

Bis am Aafang vù dr 90er Joor sin d Gmaiversamlige no ùf Gurijnärtitsch abghalde woore, midlerwyyli sin si ùf Idalieenisch.

In dr ledschde 25 Joor isch dr Aadail vù Dydschschbroochige aber esoo schdaarch zrùggange, as Gurin in dr ofiziäle Schtatischtik midlerwyyli nimi as dydschschbroochigi Gmai im Tessin ùfgfierd wird, sùndere as idalieenischschbroochigi. (Quälle: Schwyzer Volchszelige 1970, 1980, 1990, 2000). 
Die Daate sin aber mit Voorsicht z gniese, me hed näämlig i dr Volggszellig nùmen ai Sprooch as Haubdschbrooch däärffen aagee, ùn die Haubdschbrooch hed nid chenne e Dialäkt syy. Drum isch es fir d Guriner Walser, wo ja zumene groose Dail zwaischbroochig sin, schweer gsii, si fir e „Haubdschbrooch“ z entschaide. Me schetzd, as es hitt (im Joor 2014) ebbe 130 Lyt gid, wo Gurijnärtitsch reede; vù dr rùnd 50 Yywooner vùm Doorff chennes ebbe zwee Drittel. Das ändered aber nyyd draa, as d Zuechùmbfd vùm Gurijnärtitsch midlerwyyli glyych ùùsicher isch wie bi dr andere Siidwalser Dialäkt.





</doc>
<doc id="21520" url="https://als.wikipedia.org/wiki?curid=21520" title="Gurinerdeutsch">
Gurinerdeutsch

S Gurijnärtitsch isch dr hegschdalemanisch Dialäkt vù Gurin.

Gurin isch e Ùfnaameord vùm Schwyzer Schbroochatlas gsii. D Ùfnaam isch vùm Rudolf Hotzenköcherle im Mèèrz 1954 gmachd woore. Zue dr glyyche Zyd hed dr William Moulton Toonùfnaame z Gurin gmachd, wù derno ane 1971 vùm Rudolf Hotzenköcherle ùn em Rudolf Brunner verefendligd woore sin.

Dr Aristide Baragiola, en idalienische Lèèrer ùn Universideedsdozänt, hed ane 1891 e kumedierti Samlig vù Guriner Volgslieder uusegee.

E chùùrz Kapitel zùm Gurijnärtitsch hèd s au im Emil Balmer sym Buech iiber d Siidwalser.

D Emily Gerstner-Hirzel hed ab 1969 Saage, Määrli, Schwängg, Lieder, Bflanzenäme ùn anderi volchschùndligi Foorme gsamled, wù si in e baar Biecher verefendligd hed. Poschdùm isch 2014 no ne Dail vù irem Wèèrderbuech uusegee woore.

Dr Ängländer Charles V. J. Russ hed zwische 1978 ùn 1988 z Gurin Befroogige ùn Toonùfnaame gmachd. Ane 2002 hed er syyni Ùndersuechige as Buech veerefendligd, dervoor scho ne baar Artikel in Zydschrifde.

D Fluurnäme vù Gurin hed dr Niklaus Bigler im Juli 1977 gsamled, mid ere Noochùfnaam im Oktober 1981. Dr Paul Zinsli hed die Samlig derno ane 1984 in syym Buech „Südwalser Namengut“ verefendligd.

Nid publizierd sin Ùndersuechige vùm Johann Jakob Dickenmann (ca. 1913) ùn vùm Hansmaria Sartori (ca. 1926–1934), wù aber boodi bim Schwyzerische Idiotikon archivierd sin ùn dèrd aagluegd chene wääre.

In däm Artikel sin di gurijnärtitsche Dialektbyyschbel in Dieth-Schryybig gschriibe. Dooderbyy wird dr Buechschdaab <k> fir d Fortis [k] bruucht, fir d Affrikata [kx] wird <kch> gschriibe.


















Dr Genitiv chùnd no in ainzelne Forme vor:


Wie in vyyle hooch- ùn hegschdalemanische Dialäkt wääre Adjektiv au prädikativ deklinierd.

Konjugation vù dr schdaarge Verbe
Bi dr schwache Verbe chaa mer drèi Chlase ùnderschaide.
Andersch wi im Wallisertitsch gid s im Gurijnärtitsch nooch dr Infinitivpartikel "z" no ne bsùnderigi Form fir dr Infinitiv, wù uf s midelhoochdydsch Gerundium zruggood.

Wie in andere Siidwalser Dialät wird s Vorgangspassiv mid "chu" bilded.




















Bim Diminitiv gid s wie in vyyle Walliser ùn Walser Dialäkt e baar Suffix:







"Määntak", "Ziischtak", "Mettwuchu", "Dunschtak", "Frittak", "Samschtak", "Sunnuntak"







Im Gurijnärtitsch gid s vyyl Främd- ùn Läänwèèrder us em Italienisch, em Lombardisch ùn em Piemontesisch.



D Guriner hän fir vyyl Oord ùn Biet in dr nèèchere ùn wydere Umgeebig yydydschdi oder iberhaubd dydschi Näme:
As Arläpnis va ma zachajaariga Gurinar Metschi "(Originalschryybwyys)"

Iar heit wella mu selan-ech appus schryba, su wel-a-mi darhendar tüa un lüaga ob i appus zaman bringa. Iar müassut nech net varwundru, i be no aba a Schüalgof. I well öw ghein Prys, di andru Gurinar senn alli gschektar widar ech, i well nech appus va mim churza Laba varzella, was miar salbar escht vorchu met ninza Manut un grad im Heilagatag, sagat annar. Iaschi hein Fleisch ubartaa un dr'Attu un d'Müatar senn z'Masch ganga un di andru Schwestarli un Briadarli öw, ech un der drymaanig Sisto siw dahemna in d'Stubu gsin met dar Müamu. Wi-as düa bald escht einlafi gsin, düa escht d'Müama üisganga, im Fyrhüis ga d'Harpara ubartüa un darnaa hätsch dar Hafa met dar Briay abgstellt, ech be-ru üiss na ganga un ha gmeint as sygi as Stialti un ha-mi drüf gsetzt, darnaa hanami henna um süifar varbrunna, i be süifar aba an Blatru gsin. D'Müama hät mi düa naadernaa geät un hät mi in Stubu traga. D'Müatar escht grad va Masch chu, dia hät geät un hät mar Bömali drüfgleescht, ech hä pliarat un gweinut vor Schmarza. Darnaa hät mi d'Blandina gheert, dia escht düa der Müater mi chu halfa penda. Darnaa hein düa iaschi dem Doktar griapft, der escht düa iaschu chu Angst machu un hät gseit schi chena-mi nit racht gnära met Bömäli, mu miassi Vindex brüicha, das heigi süibar un gnasa gschwenn, abar min Müatar hät va demu nit wella wessi, schi hät gseit die liabu Altu hein Hüissmettul prüicht, ech wells nüw öw amaal purbiara met Bömäli un Lyniblazza, ech ha dä no eistar Zyt Vindex z'brüichan. Unna am Beindli han-i öw an grossi Blatru gha, da het-sch purbiart met Vindex wia-ru dar Doktar gseit hät abar denoguardi iar hättit miassi gsea was fer an Undarscheid as gsin escht vam Bömäli un Vindex, das escht an Undarscheid gsin wi Tag un Nacht, Met Bömäli ben-i e viarza Taga gnasni gsin dass dar Doktar un alli gstüinat hein. Waa d' Müatar hät Vindex prüicht han-i sägsch Wucha z'gnagan gha un min Müatar hät vell Waarch gha, waga schi hät-mi miassi strang süibari ha, dar liab Gott meg-aru alls vargälta un zum
Enn dach-i dam liaba Gott velmaal dass-i so güat be gnasa.





</doc>
<doc id="21523" url="https://als.wikipedia.org/wiki?curid=21523" title="Seißen">
Seißen

Seißa (amtl. Seißen) isch a Stadttoil vo Blaubeira.

D Gegend om Seißa rom isch bräägt von era leichta Higellandschaft, wia se fir d Albhochfläch tibbisch isch. Ogfähr 49 % von dr Gmargong sen Wald. Auf dui Art hot Seißa oina von de graischde Waldflächa vom Alb-Donau-Kreis.

Ortsgliederong

Zu Seißa ghearat Weenada, Schdoighitt ond d’Hessaheef ond no a baar Heiser von Weiler drzua, wo au no auf dr seißamer Margong send. Seißa isch frihr oigaschdendeg gwea, ghert aber seit 1975 als Ortsdoil zu Blaubeira.

Namentlich isch Seißa zom aischda Mol en de achtzger Johr vom 11. Johrhondert erwehnt werra, wann au s Klooschdr von Blaubeira grindat werra isch. Mr goht aber drfo aus, dass d Siedlung a baar Johrhondert elder isch ond vielleicht sogar zu oim von de Urderfer gheert, wia se em dritta Johrhondert entschdanda senn. Dr Naam Sussen, Suzzen, Seißa hoißt sovill wia „Woid“.

S seißamer Bachaus isch 1921 uffgmacht werra. Sellamol sen d Vorschrifda fir dr Brandschutz verscherft werra ond weil s Holz knapp gwea isch hen sich d Leit emmer mai fir a gmoischafdlechs Bachaus intressiert. Auf dui Art hot ma kenna Brennmadriaal spara, weil dr Ofa no warm gwea isch ond ma bloß no noch oim Ofa hot gugga miassa. D welle Leit wann bacha dafadd duad ma beim „Bachalaisa“ durchs Ziaga von nummerierde Wirfel auslosa.

D Nikolauskirch ghert zur evangelischa Gmoid ond zsamma mit am Schualhaus ond zom Pfarrhaus, des an d Kirch aagrenzt, sen se dr Ortsmiddelponkt. Frihr isch se amol en Doil von era Wehrkirch gwea ond hot deshalb a schdarga Rengmauer ghett, wo heit aber bloß no a baar Reschd devo ibrig sen. Dr Kirchturm wo nerdlich an da Chor aagrenzt hot a Grondflech von 5,8 x 6 m ond isch 38 m hoch. Gleichzeideg isch er au s Kennzoicha vom Dorf, wo ma scho us dr Weide erkenna kaa.

A Feschd en Seißa wo ma ao von weidrher kennt isch s Bachausfeschd. Jeds Johr am aischda Wochaende vom Juli geits em Flegga a Feier, wo von de Verei em Ort organisiert wadd. D Leit kennat s vor allem wegam „Blatz“ us am Holzofa ond wegam „Baurabrot“, des ma so macht wia frihr hald au scho.
Seißa hot a zimlich aktiva Dorfgmoischafd, was vermuadlich au an dr vergleichsweis graußa Zahl von Verei, ehraamdliche Helfer ond Mitglider leit. Neba de Mitgliedsbeidrääg kommt en Großdoil vom Geld iber d Arbet beim Bachausfeschd, am Sportheimdinschd, Alteisa widr rei, wo en Haufa Mitglider mitmachad.

Fr d Musik em Dorf hot ma vor ällem dr Gsangsverei ond dr Musiggverei, wo sowohl a aktiva Kabell ond a Jugendkabell hot. Jeds Johr geits vom Musiggverei a Johresfeier.

Dr TSV Seißa doild sich auf wia folgt: Badminton, Drachafliaga, Kigga, Leichtathletik, Schach, Tennis, Tischtennis, Turna und Volleyball. En dr Hauptsach gohts da drom, dass ma sich gära bewegt ond fit helt, aber mache Abdoilonga wia z. B. d Drachafliager hend a hauhs Niwoo.

D Ortsgrupp Seißa vom Schwäbischa Albverei ghert zom Donau-Blau-Gai onder am Dachverband vom Schwäbischa Albverei. Außer reglmäßige Wandronga, wo maischdens am Sonndeg sen, goht ma au en d Berg. Neaba denne schbordliche Sacha gohts au do drom, dass a sich dia typische landwirdschlaftliche Schdrugduara et verlaura gangad. Außerdem hot dr Albverei a aktiva Volksdanzgrupp.


</doc>
<doc id="21527" url="https://als.wikipedia.org/wiki?curid=21527" title="Ibach (Schwarzwald)">
Ibach (Schwarzwald)

Ibach isch di chleinsti selbständigi Gmeind im Landchreis Waldshüet z Bade-Württeberg.

D Gmeind ghört zum Gmeindeverwaltigsverband St. Blasie mit Sitz z St. Blasie.

Ibach, als Erholigsort staatlig aerkännt, litt zwüsche St. Blasie und Todtmoos im Hotzewald un im Naturpark Südschwarzwald. D Gmeind litt uff 870 bis 1215 Meter i me wite Dal, wo in de letschte Yszit vom Fäldberggletscher gformt worre isch.

Über 65 % vo de Gmeindeflächi bstönn uss Wald.

D Gmeind gränzt im Norde an Bernau, im Oste an d Stadt St. Blasie und Dachsberg, im Süde an Gerbel und im Weste an Todtmoos.

Zu de Gmeind Ibach ghöre d Dörfer Ober- und Underibach, d Wyler Müeterslehe, s Ghöft Lindau und s Hus Ibachersägi. Im Gmeindegebiet litt d Wiestig Neuezäll.

Ergebnis vo dr Landdagswahle sit 2006: 

E asässigs Undernehme isch s Blockbandsäg- und Hobelwerch Kaiser z Müeterslehe.

Überregional bekannt isch Ibach aber durch de „Hotzeblitz“ worre: Ab 1989 isch z Ibach under de Leitig vom Thomas Albiez und in Zämmearbet mit me Schwizer Rännwagekonstrukteur de "Hotzeblitz 2000" (eigetlig "EL SPORT") entwickelt worre, e hochinnovativs Elektro-Lychtfahrzüg. Produziert isch's bi Simson (Suhl) worre. D Firma isch 1996 Konkurs gange, wyl d Banke nit gnüeg Gäld für e Seriefertigung gha hän. D Namesrächt sin vo me private Konsortium erworbe worre, mit em Zyl vo-n-re Widderuffnahm vo de Produktion.

Sit 1995 wird z Ibach vo de Firma COMminiCATION in Einzelfertigung de „Evergreen“ baut, no mol e innovativs Elektro-Lychtfahrzüg uff Basis vom „Mini“.

Durch di relativ schneesicher Lag isch fast s ganz Johr Tourismussaison. Im Winder isch s wyt Hochdal e Paradys für Langläufer, d Fründ vom alpine Windersport chömme am Dalrand uff ihri Koste. Im Summer ziehe di usdehnte Wälder und chleini Hochmoor mit sältene Dier und Pflanze Nadurfründ a.

Ändi Juli, noch em Heuet, fyred me z Ibach s Heugeißfeschd.



</doc>
<doc id="21529" url="https://als.wikipedia.org/wiki?curid=21529" title="Alagnadeutsch">
Alagnadeutsch

S Laindertitzschu isch dr hegschdalemanisch Dialäkt vùm Land.

Im Land isch e Ùfnaameord vùm Schwyzer Schbroochatlas gsii (IT 3). D Ùfnaam isch vùm Fritz Gysling ùn em Rudolf Hotzenköcherle im Oktober 1951 gmachd woore.

Dr Lannjer Giovanni Giordani hed ane 1891 e uusfierligi Ortsgrammatik iber dr Dialekt vùm Land gschriibe: "La Colonia tedesca di Alagna-Valsesia e il suo dialetto".

Im friene 20. Joorhùnderd hed dr Karl Bohnenberger Ùfnaame gmachd ùn si in syn BSG-Band yyber s Walliser- ùn Walserdytsch integrierd, wù 1913 uusechùù isch.

In dr sälbe Zytt hed dr cand. phil. Georgi vù Berlin wele ne Dissertation iber Alagna schryybe, aber är isch vor em Abschlus gschdoorbe (waarschyns im Èèrschde Wäldchrieg gfale). D Uuswäärdig vù sym Wäärch fir s Schwyzerisch Idiotikon hed 1400 Zeedel gee – ùn doodermit isch s e Stùg wyd in des Wèèrderbuech yygange.

Schdarch im Fokus ghaa hed Alagna dr Bärner Archivar ùn Schrifdschdeller Emil Balmer. Sys Buech „Die Walser im Piemont“, wo 1949 uusechùù isch, isch nid zletschd s Resuldaad gsii vo ganz perseenlege Bezieige zue dr Lainder, ùn er schließt sys Wäärch au mid eme lainderdytsche Wèèrderverzaichnis.

D Fluurnäme vùm Land hed dr Paul Zinsli ùf verschiidene Forschigsexkursione ùfgnùù, im Augschte 1957 zäme mid Schtudände, im Juni 1958 mid em Paul Scheuermeier, im Augschte 1961 mid em Max Waibel ùn em E. Schorno ùn im Juni 1983 mid em Heinrich Welf. Dr Paul Zinsli hed die Samlig derno ane 1984 in syym Buech „Südwalser Namengut“ verefendligd. 2007 isch dr Remmalju-Band vùm „Atlante Toponomastico del Piemonte Montano“ uusechùù – e Biechli, wù d Fluernämen erchläärd ùn si (andersch wie bim Zinsli sym Buech) uf Chaarde lokalisierd.

Ane 2008 hed dr Sergio Maria Gilardino, wù an dr Universideed Montreal z Kanada lèèrd, e nèi Wèèrderbuech vùm Laindertitzschu uusebroochd.

In däm Artikel sin di laindertitzsche Dialektbyyschbel in Dieth-Schryybig gschriibe. Dooderbyy wird dr Buechschdaab <k> fir d Fortis [k] bruucht, <kk> fir d geminierd Fortis [kk] bzw. [k:], fir d Affrikata [kx] wird <kch> gschriibe.


















Dr Genitiv wird im Laindertitzschu no in vyyl Fäl bruuchd.




Bi Pronomina wääre no Genitivfoorme bruuchd.

Wie in vyyle hegschdalemanische Dialäkt wääre Adjektiv au prädikativ deklinierd.


Suppletiv: "vil", "mei", "maischt" - "grouss", "meir", "maischt" - "likke", "minder", "mindschtu" - "guat", "besser", "besschtu"

Konjugation vù dr schdaarche Verbe
Konjugation vù dr schwache Verbe


















Andersch wi im Wallisertitsch gid s im Laindertitzschu bi dr Chùùrzverbe nooch dr Infinitivpartikel "z" no ne bsùnderigi Form fir dr Infinitiv, wù uf s midelhoochdydsch Gerundium zruggood.

Ds partizip perfekt ist in laindertitzschu zwifolts: aktivs und passivs.<br>
Bispïlj:<br>

Bim Diminutiv gid s wie in vyyle Walliser ùn Walser Dialäkt verschiideni Suffix:

"Meintog", "Ziischtog", "Mittwuchu", "Froontog", "Friitog", "Samschtog", "Sunnatog"









"Wiär häin gholdùd in Dizschù, gfochte in Dizschù ùnd gfriidùd in Dizschù. Wiär schin owèggangge vièrùnzweenzg Joor vam Laan, ds gaanze gschi mi wäälschèm Volĉh ùnd ds gaanze gschwässt dizschu. Myne Mo ischt geere Laanjer, fascht geere! Ond i scheegi nä vièrùndzweenzg Joor häi wèr gleebe ùssèr Laand; mynè Mo isch gschi siibe Joor nel Conggo Bèlga, der isch Fäälmässer. Jùngge Moo ischt èr gschi schiibe Joor nel Conggo Bèlga. Nusch dèrno häiwèr gwèrĉhùd ès aandärs Wèrĉhi, a Borgesesia, nù schi wèr beidi oolti, der hat äischùschääĉhzg ùnd ich ho schäächzg. Ù nosch wèr èn Bitz Gùùèd, ùnd è Bitz Aalpù – ùnd aall schind sch olt Vollĉh! Wir schind hiè ĉheme sto in d oltù Tooge. Ùn nosch dèr Schù tuèt dè, wos èr wil. We dèr wil go sto in d Stadt, gääid èr ùnd schùs tuèd èr hiè sto. Wièr wellji hiè stèrbe, wièr wellji schi värgrobni hiè mid innschi Oolti."



</doc>
<doc id="21530" url="https://als.wikipedia.org/wiki?curid=21530" title="Radioaktivität">
Radioaktivität

Radioaktividäät isch en Äigeschaft vo instabile Atomkärn, wo sich spontan in anderi Atomkärn umwandle und drbii ionisierndi Straalig usstraale. Däm Brozäss säit mä au radioaktive Verfall oder Kärnverfall. Sorte vo Atom mit instabile Kärn wärden as Radionuklid bezäichnet.
Im Normalfall wirkunt im Chäru fanä Atom Kräft, wa die Protonä und Neutronä zemmu hent. Der Kraft seit mu Chärukraft. Der Chäru ist stabil.
Aber mit sumä Element mit hocher Ordnigszahl chäment d'Chärnä instabil, d. h. d'Chärukräft längunt nimmä, fär d'Elementarteilini (di Protonä und Neutronä) zämmu z'ha, d. h. der Chäru zerfallt. Dem seit mu Radioaktivität.
Radioaktiv sind im Periodusystem fanä Element alle Elemänt ab Ordnigszahl 84, aber eu d'Element 61 und 43.
Ds wort leitet sech us em franösische (Radioactivité) ab, und isch 1898 vur Marie Curie prägt worde.

Es git dri hauptsächligi Artä va Radioaktivität; Alpha, Beta -und Gammastrahlig.
Bi dr Alphastrahlig git dr Chäru Alphateilini ab. Alphateilini sind Heliumchärä. Alphastrahlig isch sehr schwach. Schi chunt nit emal durch es Blatt Papier.

Bi dr Betatrahlig entsteit im Chäru es negativ gladus Elektron. Das Elektron isch es Betateili. Dr Chäru git ds Elektron ab und so entsteit Betastrahlig. Für Betastrahlig ufzhaltu, brüchts mehreri Zentimeter Stal.

Gamastrahlig entsteit sie mit anderer Strahlig. Dr Chäru git hie kei Teilini ab, sondern an elektromagnetische Wälla. Es brücht mehreri Meter Beton, fer Gammastrahlig ganz z absorbieru.

Zerfallt en Chäru radioaktiv, de verändrut schich dr Chäru. Und zwar so lang, bis der Chäru wider stabil isch. Aber inera natürlichu Zerfallsreihä sind Alpha- und Betastrahlig immer gmischlut und sie gits eu Gammastrahlig, d. h. dr Prozess geit lang. Da wichtig isch d'Halbwärtzit. Das isch di Ziit, wa ds Element brücht, fer sich uf d'Hälfti z'reduzieru. Die Hälbwertziit isch va Element zu Element sehr unerschidlich. Bi summe sinds Bruchteili fänerä Sekunda, mit andere Millionä va Jahr.

Es git dr Alphazerfall (A−4, Z−2), won e Alphadäili usgstosse wird, d Protoneemission (A−1, Z−1), d Neutroneemission (A−1, Z), die Doppleti Protoneemission (A−2, Z−2), die Spontani Spaltig und dr Clusterzerfall (A−Ac, Z−Zc) + (Ac,Zc), wo bi allne Nukleone usgstoosse wärde. 

Zu de Beta-Zerfäll ghööre dr Beta-Minus-Zerfall (A, Z+1), dr Beta-Plus-Zerfall (A, Z−1), dr Elektroneiifang (A, Z−1), dr Doppleti Betazerfall (A, Z+2), dr Doppeleti Elektroneiifang (A, Z−2), dr Elektroneiifang mit Positroneemissioon (A, Z−2) und die Doppleti Positroneemissioon (A, Z−2).

Schliesslig git s Übergäng zwüsche Zueständ vom gliiche Kärn. Bim Gammazerfall emittiert en aagregte Kärn e hoochenergetischs Photon (Gammaquant) (A, Z) und bi dr Innere Konversion überdräit en aagregte Kärn Energii uf e Hüllenelektron, wo s Atom verloot (A, Z).

Radioaktivität cha natürlich oder künstlich vorcho. Jede Körper, va Mänsch und va Tier, strahlt. Au d'Ärdkrusta und dr Kosmus tinent strahlu. Aber dr Mänsch chat eu selber Radioaktvität erschaffu.

Iner Medizin brücht mu Radioaktvität fer Diagnosä und Therapiä. Iner Diagnosä brücht mu radioaktivi Glucosa, Röntgustrahlä und gwissi Strahlä fer d'Unersüchig va Chnochä. Mu cha mit Radioaktivität eu Tumor behandlu oder Strahlutherapi machu.

Iner Chärnkraft gwinnt mu mit Radioaktivität vil Energi. Di Energi wird durch Spaltig erzigt. Mit Granitstäb chamu di ganz Sach kontrullieru. Mu beschiesst d'Chärnä mit kleinä Teilini. Es bildent schich zwei Chärnä und zwei Gschossi und vil Energi. Aber eu mit Chärufusion gits vil Energi. Das isch das, wa ständig ufer Sunna passiert. Es git eu eis Chraftwärk ufer Ärda.

Kontrolliert mu d'Spaltig nit, so wird z'Ganza gfehrli. Jetzt redä wer vanera Atombomba. Durch d'unkontrolliert Spaltig wird vil Energi fri, es bildut schich en Druckwälla und en Atompilz.



</doc>
<doc id="21536" url="https://als.wikipedia.org/wiki?curid=21536" title="Temptation">
Temptation

Temptation esch s Debut-Albom vom dütsche Pop-Trio Monrose, veröffentlecht worde vo Starwatch Music ond Warner Music Group ond esch am 8. Dezember 2006 ide Dütschsprochige Region usecho, nochdem d Beldig vo de Band gmacht worde esch, noch de Casingshow "Popstars".

De grössti Teil vo de Produktion het de "Popstars"-Juror Dieter Falk ond s britische Produzänte-Team Jiant öbernoh, met Zuesatzbiträg vom Marcus Brosch, Toni Cottura ond em Marc Mozart met sim Mozart & Friends-Team.

Ändi Oktober 2006 send di öbrigblobene Finnalistinne vo de füft "Popstars"-Staffle is Ufnahmestudio gange för ganzi drüü Woche ond hend dete abwächslend verschedeni Versione vo de Band ehres zuekönftige Aubom ufgnoh, metem Juror Dieter Falk ond sim Produktions-Team. Während dem, dass de Falk ond s britische Produzänte-Team Jiant die meischt Arbet am Aubom bigstüret hend, hend die ander Wettkämpfer onder anderem met de Produzänte Bobbybass, Marcus Brosch, Toni Cottura, Jonas Jeberg, Marc Mozart, Major, J Remy, Snowflakers, Derek von Krogh ond em J. Worthy ond osserdem met de Songschriiber Edwin "Lil' Eddie" Serrano, Gary Barlow, Claude-Michel Schönberg ond em Alain Boublil.

"Temptation" het vo de Medie meistens positivi Kritik öbercho. So het de Kritiker Stefan Johannesber vom dütsche Online-Musig-Magazin laut.de d Monrose ond ehres Team för ehri guetusgsuechte Lieder globt. Sie söllid sogar noch ehm sinere Meinig als Destiny's Child ond Pussycat Dolls en Erschiinig mache. Noch de Veröffentlichig vo "Temptation" esch s Aubom met meh als 200'000 verchoufte Exemplar ide erscht Verchoufswoche met Platin uszeichnet worde ond diräkt uf Platz 1 vo de Aubom-Charts in Düütschland, Öschtriich ond de Schwiiz glandet, was eis vo de erfolgrichste Debuts vom Johr esch. Insgesamt het sech s Aubom wältwiit öber 450'000 Mou verchouft. "Temptation" hets bi de Düütsche "Media Control"-Johres-Charts 2007 ufe Platz 14 gschafft.

Öbwouh "Do That Dance" zu dere Zyt als dretti Single plannt gsee esch, send vom Aubom "Temptation" gliich nor zwöi Singles veröffentlecht worde. "Shame" hets diräkt vo 0 ufe Platz 1 bi de Düütsche, Östriichische, Luxemburgische ond de Schwiizer Single-Charts gschafft. D Single esch am meischte Mou abeglade worde, set em Joor 2004 ond esch bi de Lischte vo de schnöuscht verchoufte Singles uftoucht. Als nöchsti Single esch "Even Heaven Cries" am 2. März 2007 veröffentlecht worde. D Monrose send met dem Song am Düütsche Vorentscheid 2007 för de Eurovision Song Contest 2007 aträtte, met ehre nöij ufgnommene Version. Während dem dass s Lied d Top 10 vo Düütschland erreicht het, het sech de Song in Öschstriich ond de Schwiiz i de Top 20 platziert.





</doc>
<doc id="21544" url="https://als.wikipedia.org/wiki?curid=21544" title="Susanne Hochuli">
Susanne Hochuli

D Susanne Hochuli (* 26. Auguscht 1965, heimatberechtigt z Reitnau) isch e Schwiizer Politikerin vo de Grüene Partei. Vo 2009 bis 2016 isch si Regirigsrötin im Aargau gsi.

D Susanne Hochuli isch uf em Buurehof vo ire Eltere z Reitnau mit drei Gschwüschterte ufgwachse. D Primar- un d Bezirksschuel het si z Reitnau bsuecht, dann d Diplommittelschuel z Aarau un s Chindergärtnerinneseminar z Brugg. Si isch dann Journalischtin worde un het zwei Johr bi de Bärner Zitig gschaffet. 1990 isch si dann retour cho uf de Hof vo irne Eltre, wo sie 1994 übernoh het.

Si füert zämme mit irem Läbespartner de Hof als Biobetriib un Rithof. D Susanne Hochuli het e Tochter.

2017 isch d Hochuli zur Präsidentin vo de "Stiftung für Patientenschutz" gwehlt worde. 

Sit em 2. März 2004 isch d Susanne Hochuli Grossrötin im Aargau un isch derte Mitglid in de Kommissione für "öffentlichi Sicherheit" un "Volkswirtschaft un Abgabe". Am 30. November 2008 isch si zur erschte grüene Regirigsrötin im Aargau gwählt worde. Irs Amt het si im April 2009 as Vorstehere vom Departement für Gsundheit und Sozials agfange. Für d Waale vo 2016 isch si nümmen aträtte.



</doc>
<doc id="21546" url="https://als.wikipedia.org/wiki?curid=21546" title="Yoga">
Yoga

De Yoga (Sanskrit: योग yoga "m.", yuj- "aspanne, aajoche, igschirre") isch aini vo de sechs klassische System i de indische Philosophii. De Patañjali het as erste i siim Yogasutra de Yoga systematisch dargstellt und beinhaltet ethischi Grundsätz, Körper- und Atemüebige, Zruggbinde vo de Gidanke und Meditation. Im Weste werd under Yoga maist nume de Hatha Yoga, bestehend us Körperhaltige und Atemüebige, gmaint und werd drum vo villne as Sportart oder Wellness bitribe, ooni oder nu mit gringem spirituellem Kontext. Zudem findet de Yoga au immer mee Aawendig i Therapie. E Maa, wo regelmässig und ernsthaft Yoga macht, werd "Yogi" oder "Yogin" (skt. yogī) gnennt und e Frau "Yogini" (skt. yoginī).

D Ursprüng vom Yoga liged im Dunkle. Aahand vo bildliche Darstellige uf Fundobjekt vo de Industalkultur werd erwoge, as d Wurzle vom Yoga vorarisch sind. I altindische Schrifte tauchet Zügnis öber de Yoga scho früe uuf, so i de Upanischade, im indische Nationalepos Mahabharata (6.Jh.v.Chr.) und i de Bhagavadgita.

De klassischi Yoga isch zerstmol vom Patañjali (2./4.Jh.n.Chr.) im Yogasutra bischribe wore und isch denn scho früe vo verschidnige Autore kommentiert wore.

De Yoga isch im 19. Jh. im Weste bikannt wore, het aber nu süüferli Fuess gfasst. Erst ab de sibezger Joor vom 20. Jh. het sich de Yoga afange mee uusbraite. Hüt erlebt er en regelrechte Boom.

De "Astanga Yoga" (skt. aṣṭāṅgayoga »Achtglidrig Yoga«) isch im Yogasutra vom Patañjali erchlärt und bistoot us acht Schritt:

De "Raja Yoga" (skt. राजयोग, rājayoga »Königliche Yoga«) folgt allne Schritt vom Astanga Yoga, lait aber mee Wert uf Gedankekontrolle, Zruggzüche vom Gaist und Meditation.

De "Bhakti Yoga" (skt. भक्ति योग, bhakti yoga »Yoga vo de Hiigoob«) werd i de Bhagavadgita uusfüerli bischribe. S Ziil isch as de Yogi sini Gidanke ständig uf Gott richtet. Zu de Praxis ghört s Singe vo Mantre und religiöse Lieder und s Tanze zu Eere vo Gott. De Bhakti Yoga wert intensiv vo de Hare Krishna uusgüebt.

Im Jñana Yoga (skt. ज्ञानयोग, jñānayoga »Erchenntnisyoga«) werd de Gaist träniert dör s Studium vo hailige und philosophische Schrifte. S Ziil isch nöd e Aasammlig vo möglichst vill Wösse sonder s werd d Fähigkait vom Underschaide und s Erchenne vo de Wooret aagstrebt.
De "Hatha Yoga" (skt. हठ योग, haṭha yoga »Chraft Yoga«) isch d Bischäftigung mitem Körper und em Atem, wo mit Asanas (Körperstellige), Pranayama (Atemregelig) und anderne Technike schafft. Er isch im 9. Jh.n.Chr. vom Matsyendra und sim Schüeler Goraksha entwickelt wore, indem si de klassischi Yoga mit tantrische Methode verbunde hend. Im Gegesatz zu de ältere Philosophie vom Hinduismus vernaint de Hatha Yoga de Körper nümm, sondern bruucht en wie de Tantra as Werchzüüg zur Erlösig. As erste het de Svatamarama (14.Jh.) verschidnigi Asanas bischribe. Noch de Öberliferig gits 8'400'000 Asana, wo de Gott Shiva för all Arte vo Lebewese ersune het. Aber nu 84 werdet as hervorragend för de Mensch bitrachtet und nu 32 saiet effizient. Hüt werdet öber hundert Asanas underrichtet, de B.K.S. Iyengar erchlärt i siim Buech 200 Asanas.

De "Kundalini Yoga" (skt. कुण्डलिनी योग kuṇḍalinī yoga »Yoga vo de Schlangechraft«) stoot nöch zum Tantra und sis Ziil isch s Uufwecke vo de Kundalini oder Schlangechraft. De Kundalini Yoga schafft miteme subtile Astralkörper, wo under anderem us sibe Hoptenergizentre oder Chakre bistoot und merere Energiikanäl. Do die Yogarichtig vill mit Symbol und Mantre schafft, isch e profundi Kenntnis vom Hinduismus wichtig. Die Yogaform schafft mit bsundrige Körperrainigunge, Atemreglig, Mantra, Mudra, Asana und Meditation.

De "Purna Yoga" (skt. pūrṇayoga »Volle Yoga«) oder "Integrale Yoga" werd nüme d Weltflucht sondern d Iibindig vom Yoga is Alltagslebe gförderet. De Uusdruck Integrale Yoga isch unabhängig vom Sri Aurobindo und vom Swami Sivananda gschaffe wore. De Integral Yoga isch e Noischöpfig usem Afang vom 20. Joorhundert und het Bistandtail us de westliche Kultur iibaut.

De Sri Aurobindo ninnt d Bhagavadgita as Grundlaag för sin Integrale Yoga. De Yogi söll mit Hiigoob sini Uufgoobe und Werch, Wort und Gidanke em Brahman (s Absoluti Aini) widme. Statt Bifraijig vom Körper söll de Yogi s Göttliche dör Meditation und Konzentration abehole und integriere, demit er sich und d Menschhait positiv witterentwicklet. De Hatha Yoga spillt bim Aurobindo kai Role.

De Swami Sivananda het di verschidnige Yogarichtige kombiniert: De Yogi söll zerscht mit Hatha und Kundalini Yoga sini Praxis afange und denn zum Raja Yoga öbergoo. Denebet söll er Bhakti Yoga und Jñana Yoga uusüebe. Am maiste Bitoonig aber lait er uf de Karma Yoga, won er as "Dienst a de Menschhait" düütet. S Helfe a andere Mensche bringt nochem Sivananda de Yogi am schnellste as Ziil.
D Verbraitig vom Yoga i di ganzi Welt und bsunders in Weste abem 20. Jh. het vili noiji Yogaforme förebroocht. Em bikannteste hüt isch de "Iyengar-Yoga" (sprich: Aijengarjooga), wo en bsunders strenge Hatha Yoga isch und de Körper starch is Zentrum stellt. De Bigründer isch de Südinder B.K.S. Iyengar (*1918), de vermuetli grööst Yogamaister vom 20. Joorhundert. De Inder Choudhury Bikram (*1946) het de" Bikram Yoga" bigründet: e festi Abfolg vo 26 Asana werd i ghaizte Rüüm döregfüert, wobi d Temperatur zwöschet 30 und 40˚C bitrait. Verbraitet isch au "Yoga för Schwangeri", e sanfti Form vom Hatha Yoga wo d Schwangerschaft understützt und d Giburt vorbiraitet.

"Pilates" isch vom Tütsche Joseph Pilates (1880-1967) erfunde wore und leent sich an Hatha Yoga aa, isch aber vom klassische Yoga scho recht wiit ewegg. De "Lachyoga" (Hāsyayoga) isch ane 1995 vom indische Arzt Madan Kataria erfunde wore und het mit aigetlichem Yoga nünt z tue.




</doc>
<doc id="21550" url="https://als.wikipedia.org/wiki?curid=21550" title="Stimmloser dentaler Frikativ">
Stimmloser dentaler Frikativ

De stimmlosi dentali Frikativ isch en Konsonant vo dr mänschliche Sprooch, wo relativ sälte isch. S Zeiche im IPA defür isch . Im alemannische Sproochruum isch de Luut meischt als de „th-Luut“ vo Änglisch "thin" bekannt. Ùnter de kontinentaleuropäische Sprooche isch er zimli sälte. Als Phonem chùnt er im Albanische, Galizische, Griechische, Spanische, Sardische, verschidne norditalienische Sprooche ùn bstimmte Dialäkt vùm Frankoprovenzalische vor. Im Alemannische sin di dentale Frikativ dur d hochdütschi Luutverschiebig scho im Altalemannische verschwùnde. Vo de germanische Sprooche git es de Luut nùmme no im Änglische ùn Isländische.



</doc>
<doc id="21559" url="https://als.wikipedia.org/wiki?curid=21559" title="Krishna">
Krishna

De Krischna (Sanskrit: कृष्ण, Kṛṣṇa »de Dunkli, Schwarzi«; Pali: Kaṇha) gelt im Hinduismus as achte Avatar vom Gott Vishnu. Sini Aahänger vereeret en as Inkarnation vom Göttliche oder au as "Gott i Person". I de Bhagavad Gita, aini vo de wichtigste religiöse Schrifte im Hinduismus, lehrt er as Wagelenker de Prinz Arjuna, öber s richtige Tue und Handle.

De Krischna werd as Hirtebueb oder Jüngling mit blaue Huut - wie ali Avatar vom Vishnu - und hüüfig mitere Flööte dargstellt. Villmool werd er vo Chüe oder vomene Pfau beglaitet, mengisch het er au e Pfauefedere i de Hand. E biliebts Thema isch de Tanz mit de Hirtemaitli, de Gopi, oder au nu mit de Radha, sinere Gliebte, wobi d Fraue as d Seel düütet werdet, wo mitem Göttliche tanzet. Au Darstelige vom Krischna as Chliichind, wo Butter und Honig stelt, sind verbraitet.

Dur d ISKCON ("International Society for Krishna Consciousness" »Internationali Gsellschaft för s Krischna-Biwusstsii) underem Swami Prabhupada isch d Vereerig vom Krischna au im Weste verbraitet wore und d Aahänger sind im Volksmund as "Hare Krischna" bikannt, wegem Mantra wo si singet.

S Mahamantra, de Lobgsang för de Krischna erschiint am früeste i de Kali Santarana Upanischad und luutet denno: "»Hare Krischna Hare Krischna, Krischna Krischna Hare Hare, Hare Rama Hare Rama, Rama Rama Hare Hare«". De Rama gelt wie de Krischna as en Avatar vom Gott Vischnu. E Variante, wo weniger verbraitet isch, nennt zerscht de Rama, denn de Krischna. Um 1500 hend de indischi Hailigi Caitanya (1486-1533)) und sini Jünger s Mahamantra i ganz Indie bikannt gmacht, bsunders im östliche Tail, z Bengale und z Orissa. Nochdem de Swami Prabhupada um 1960 vo sim Lehrer uf Amerika gschickt woren isch und er dai erfolgrich d Hare-Krischna-Biwegig uf d Bai gstellt het, isch s Mahamantra i wiite Tail vo de Welt bikannt wore. Au Popstar wie d Beatles, de Boy George und d Nina Hagen hend s Mahamantra i eri Lieder uufgnoo.

Nochdem de Kamsa sin Vater Ugrasena vom Thron vo Mathura gstoosse het, het ar ali Chind vo sinere Gusiine Devaki töte loo, well e Woorsegig gsait het, as er vomene Soo vo de Devaki tötet werdi. Wo s sibeti Chind, de Balarama, underwegs gsii isch, het si da chöne verstecke und au s achti Chind, de Krischna het si chöne imene Versteck uf d Welt bringe. De Krischna isch denn vo de Yaschoda und em Nandi, emene Hirtepaar, uufzoge wore und as Hirtebueb i de Umgebig vo Vrindavana ufgwachse, wo bis hüt s Zentrum vom Krischnakult isch. D Gschichte verzelet vo sinene Straich, won er er tribe het, so au, wien er as Chliichind ständig Butter und Honig gstole het. Im Verlauf vo sim Lebe het er d Dorfbiwooner vo verschidnige Gfoore gschützt, so vonere giftige Schlange, wo im Fluss Yamuna glebt het und vo anderne Dämone. Nochdem er en Usenandersetzig mitem Donnergott Indra gha het, het de e furchtbars Gwitter öber s Piet vo Vrindavana abeloo, aber de Krischna het denn de Berg Govardhana mitem chliine Finger uufglupft und as Regescherm bruucht, um all Mensche vo de Regioo z bischütze. Drufabe het de Indra erchennt, as de Krischna wiitus mächtiger isch. As Jüngling het er Tändelaie mit de Hirtemaitli gha, wo all inen verliebt gsii sind.

As junge Maa het er de Kamsa tötet und de Ugrasena as rechtmässige König öber Mathura iigsetzt. De Krischna isch denn König vo Dvaraka wore und en enge Frönd vo de Pandava gsii, föf Brüedere wo us erem Königriich vertribe wore sind und im Exil glebt hend. Nochdem d Pandava e Heer zämegstellt hend um eres rechtmässig Riich wider öberzchoo, het sich de Krischna as Wagelenker för de Arjuna, amm vo de föf Pandava, abotte. Wo denn de Arjuna und sini Verbündete gege eri Finde atrete sind, het de Arjuna grossi Zwiifel öbrchoo, well im findliche Heer vill Fründe und Verwandti gsii sind. De Krischna, sin Wagelenker, het sich denn as s Höchst Wese offebaart und de Arjuna öber de Lauf vo de Welt und öber s richtige Handle, Denke und Vereere underrichtet. Da Gsprööch zwüschet em Arjuna und em Krischna isch i de Bhagavad Gita erhalte. D Schlacht isch denn siigriich för de Arjuna usgfale.

Spöter isch de Krischna König vo Dvaraka wore. As alte Maa isch er in Wald gange zum meditiere. En Jäger het gmaint, do sai e Hirsch und de Pfiil het de Krischna am lingge Fuess troffe, a de anzig Stell, woner verwundbar gsii isch und so isch er gstorbe.

De Krischna isch z Indie aine vo wichtige Götter und findet wiiti Vereerig bsunders under de Vischnuvereerer (Vaischnava). Sin Kult isch scho früe bilait, di ältiste Zügnis sind mee as 2000 Joor alt. Sini Aahänger, d Bhagavata, bitrachtet en as höchste anzige Gott, wäred di andere Gotthaite us em use cho sind, wie au di ganzi Welt. Doch sind sich di verschidnige Richtige öber s Verhältnis vom Vischnu und Krischna nöd ganz ainig. Obwoll all Aahänger seget, as de Krischne en Avatar vom Vischnu isch, stelet gwüssi Gruppe de Krischna doch öber de Vischnu. Do d Bhagavad Gita zu de hailige Büecher ghört, wo z Indie am hüüfigste glese werded, isch d Philosophii und d Vereerig vom Krischna wiit verbraitet. 1966 isch de Swami Prabhupada uf New York cho und het d ISKCON gründet. Dör da isch d Vereerig vom Krischna au im Weste uufchoo. Zu de europäische Städt, won e Krischna-Tempel vo de ISKCON hend, ghört au Züri.


</doc>
<doc id="21568" url="https://als.wikipedia.org/wiki?curid=21568" title="US-Dollar">
US-Dollar

De US-Dollar ("United States Dollar," kurz USD, Symbol: $) isch d Wärig, wo i de Vereinigte Staate vo Amerika bruucht wird. Ein Dollar het 100 Cent. Usser in de USA isch dr amerikanisch Dollar au d Währig in a baar andere Staate wie Palau, Osttimor, Mikronesie, Ecuador und de britische Jungfreinsle. Dr Dollar isch die wichdigst internationali Transaktions- und Reservewährig.

De US-Dollar isch am 6. Juli 1785 als erschti dezimali Währig i de Staate iigfüärt worde. S Wort chunt vo "Daler," dr niderdütsche Form vo Taler.

Uf de bekanntischte Dollarnote, de Ei-Dollar-Note, gseht me de George Washington. Wäge ihrer Farb sait mä dere Note au „Greenback“.

Z Costa Rica cha me näbe der dert gültige Währig äbefalls mit US-Doller Zahle. Z Costa Rica wird das öppe so ghandhabt wi i der Schwyz u z Lieschtestei mit em Zahle mit Euro. Nume das me z Costa Rica ds Usegäld i Doller über chunnt.


</doc>
<doc id="21598" url="https://als.wikipedia.org/wiki?curid=21598" title="Jász-Nagykun-Szolnok">
Jász-Nagykun-Szolnok

Jász-Nagykun-Szolnok (Ussproch: isch eins vo de 19 Komitat vo Ungarn. De Komitatssitz isch Szolnok.

Nochberkomitat sin Heves im Norde, Borsod-Abaúj-Zemplén i me chleine Deil vom Nordoste, Hajdú-Bihar und Békes im Oste, Csongrád im Süde, Bács-Kiskun im Südoste und Pest im Weste.

S Komitat ghört zu de Große Ungarische Diefebeni, s Land isch drum zimlig flach. S Chlima isch zimli troche; d Sunne schynt überdurchschnittlig vyli Stunde pro Dag.

Di gröschte Flüss vo Jász-Nagykun-Szolnok sin d Theiß, d Zagyva und d Tápió. Usserdem litt de Theiß-See im Südoste vom Komitat.

S historische Komitat Jász-Nagykun-Szolnok, wo's vo 1876 bis 1950 ge hät, isch im hüttige Komitat sy diräkte Vorläufer. De Namme setzt sich zämme uss dem vom Jaße- ("jász") und em Kyptschake-Volk ("kunok"), wo uff dem Gebiet gsydelt hän, und em Wort "szolnok". S letschte chunnt wahrschints vo-n-re Figur uss de Gellért-Sage.

Im Johr 1950 sin au Deil vom historische Komitat Heves (hütt Komitat Heves) zu Jász-Nagykun-Szolnok cho. Dodezüe ghöre d Stadt Tiszafüred und ihri Umgebig.

S troche, warm Chlima vo Jász-Nagykun-Szolnok wird vo de Landwirtschaft gnutzt. Hauptsächlig werre Weize, Rys, Mais und Sunneblüeme abaut. Au wird Rinder-, Schof- und Schwynsfleisch produziert.

Im Industrysektor sin Maschineindustry un d Läbesmittelverarbeitig am wichtigste.

Wichtigi Touristeattraktione stelle d Thermalbäder dar, wo in de Städt Szolnok, Tiszafüred, Abádszalók, Berekfürdő, Cserkeszőlő, Jászberény, Mezőtúr und Túrkeve z'finde sin. Underchünft sin hauptsächlig Campingplatz, wo d Touriste wäge ihrer Nöchi zu de Bäder aziehn.



</doc>
<doc id="21602" url="https://als.wikipedia.org/wiki?curid=21602" title="St. Ursen">
St. Ursen

Santùùrsche (amtlich "St. Ursen"; franzöösisch "Saint-Ours"; Patois ) isch a Gmiin im mittlere Seisebezirk im Kanton Fryybùrg, Schwyyz.

Santùùrsche het 1239 Iiwohner un isch e Streusiidlig. Des heisst s het keis ursprünglichs Dorf, numme e Hufe Wiiler, wo sich zu ere Gmiin zämegschlosse hei. Vo Wescht nach Oscht sin des, Römerschwiu, Brünisbärg, Hattebärg, Balterswiu, Chrischtlibärg, Tasbärg, Obertasbärg, Engertswiu, Etiwiu, Struus, Wolperwiu, Baletswiu, Mediwiu, Äschlebärg un Geretach.. Va de Gmiinflechi si 76 % landwirtschaftlichi Flechi, 18,6 % Waud, 5,2 % Sidligsflechi ù 0,3 % schüschtigi Flechi. D Nachbargmiine vo Santùùrsche sin Tafersch, Alterswiu, Brünisried, Rächthaute, Tentlinge, Pierrafortscha un Fryburg.

Site m Mittelauter hets hütig Gmiingebiet zu de Pfarii Tafersch ghört. Es het Enet-dem-Bach-Schrot gheisse, wius vo Tafersch us enet em Galterebach gsi isch. Im 1831i isch s Gebiet e eigeni Gmiin cho. Als Chiucha vo de Pfarii het me d Sankt-Ursus-Chapelle bruucht, wo im Wiler St. Ursche gläge isch, mitts i de Gmiin.

Quela: Bundesamt für Statistik 2005

De Uusländeraateel isch 2010 bi 4,6 % gläge.

77,8 % va de Yywoner si im Jaar 2000 römisch-katholisch gsii, 16,8 % evangelisch-reformiert.

Bi de Vouchszelig 2000 hii va de 1162 Yywoner 89,9 % Tüütsch aus Hùùptspraach aaggää, 8,9 % Franzöösisch ù 1,2 % anderi Spraache.

De seislertüütsch Tialäkt va Santùùrsche ghöört zum Hööjschtalemannisch.



</doc>
<doc id="21604" url="https://als.wikipedia.org/wiki?curid=21604" title="Hermann Hesse">
Hermann Hesse

De Hermann Hesse ("Hermann Karl Hesse"; Pseudonym: "Emil Sinclair"; * 2. Juli 1877 z Calw, Württeberg; † 9. Augste 1962 z Montagnola, Schwiiz) isch an vo de wichtigste dütschsprochige Schriftsteller im 20. Joorhundert gsii. Zu sinene Werch ghöret "Peter Camenzind", "Siddharta", "Der Steppenwolf", "Narziß und Goldmund" und "Das Glasperlenspiel". Er het 1946 de Nobelpriis för Literatur öbercho.

Em Hermann Hesse sini Eltere hend för di protestantischi Basler Mission vo Indie gschaffet und sini Muetter Marie Gundert (1842-1902) isch im indische Staat Kerala uf d Welt cho, wo sin Grossvatter, de Indolog Hermann Gundert (1814-1893) tätig gsii isch. Sin Vatter, de Johannes Hesse (1847-1916), stammt ursprünglich us Estland, domals en Dail vom russischa Kaiserreich.

De Hermann Hesse isch am 2. Juli 1877 z Calw im Schwarzwald uf d Welt cho, woner au sini erste Lebesjoor verbrocht het. Ane 1881 isch sini Famili uf Basel züglet und isch uf d Schuel vo de Basler Mission gschickt wore. 1886 isch d Famili wider zrugg uf Calw. Do het er as staatliche Schüeler uf sini Schwiizer Bürgerschaft verzichte müese und sin Vater het för en 1890 di württebergischi Staatsaghörgikait erworbe. 1891 isch er is Evangelische Seminar Maulbronn gschickt wore, woner aber im März 1892 abghauen isch. Druf aber isch es zu grosse Usenandersetzige mit sinene Eltere cho, wonen im Mai 1892 ine Astalt z Bad Boll gschickt hend, wo vomene bifründete Pfarrer, em Christoph Blumhardt, gfüert woren isch. Nocheme Selbstmordversuech isch er i d Hailastalt för Schwachsinnigi und Epileptiker z Stetten im Remstal bi Stuggart gsteckt wore, woner e paar Mönet bliben isch. I dere Zitt het er i Briefe sini Eltere und die religiösi Erzüchig starch agriffe. Endi 1892 isch er uf s Gymi z Cannstat cho und het nocheme Joor e provisorische Abschluss gmacht.

De Hermann Hesse het aber s Gymi verloo und z Calw e Lehr as Schlosser i de Turmuurefabrigg Perrot agfange, wo 14 Mönet duuret het. Im Oktober 1895 het er den z Tübinge e zwaiti Lehr as Buechhändler agfange und zwor i de Buechhandlig und Antiquariat Heckenauer, wo Schwergwicht uf Theologii, Philologii und Jura gha het. Nebet de Arbet het de Hermann Hesse sich no privat witterbildet und vill glese. Ane 1896 het de Hermann Hesse, wo sich zum Dichter beruefe gfüelt het, sis ersti Gidicht "Madonna" publiziere chöne. Noch de Lehr isch er bim Heckenauer blibe und het denebet wiiters Gedicht und Gschichte gschribe und veröffetlicht, allerding mit wenig Erfolg.

1899 isch de Hermann Hesse uf Basel züglet und het im dai zerst bim Antiquariat Reich gschaffet, nochene bim antiquar Wattenwyl. Au do het er wiiter publiziert. 1903 het er mit sim Roman "Peter Camenzind" de Durchbruch gschafft und ab denn chöne as fraie Schriftstelle lebe.

De Hesse het 1904 d Basler Fotografin Maria Bernoulli (1868-1693) ghüroote und mit ere drai Söö gha. Gwont het d Famili z Gaiehofe am Bodesee. 1907 het er de Wanderdichter und Naturprophet Gustav Gräser keneglernt wo z Ascona bim Monte Verità glbet het. Er het afange Yoga üebe und sich mit religiöse Schrifte vom Hinduismus usenandersetze, wi d Bhagavad Gita und d Upanischade. 1911 isch er uf e Asierais ufbroche und het Indonesien, Singapur, Sumatra und anderi Orte bsuecht und ufem Haiweg no Sri Lanka. Sin Wunsch uf Indie z goo und bsundrigs au Kerala, wo sini Muter uf d Welt cho isch, het er us gsundhaitliche Gründ nöd chöne verwürkliche. Nochdem er wider uf Europa cho isch, isch er an 1912 mit sinere Famili uf Bern züglet.

Nochem Uusbruch vom Erst Weltchrieg het de dienstuntauglichi Hesse sich för dütschi Chriegsgfangni igsetzt und för die Büecher gsammlet und Zitschrifte för dütschi Chriegsgfangni useggee. Nochdem er i de NZZ imene Artikel ""O Freunde, nicht diese Töne"" di Intelektuelle uufgforderet het, sich nöd a de Chriegspolemik z bitailige, isch er is Schussfeld vo scharfe Kritike cho und alti Fründe hend sich hassvoll vonem abgwendet, wanen in e noiji Kriise gstürzt het. De Tod vo sim Vatter am 8. März 1916 und e Hirnhutentzündig vo sim Soo Martin hend em au zuegsetzt, zudem isch sini Frau schizophren wore und het ine Klinik müese. Au em Hermann Hesse isches psychisch schlecht ggange und er het sich ine Therapii begee, wobi er Bikanntschaft mitem Carl Gustav Jung gmacht het..

Er isch spöter is Tessin uf de Monte Verità ggange, woner sich bim Gusto Gräser erholt het. Em zu Eere het er underem Pseudonym Emil Sinclair de Roman "Demian" gschribe.

Anne 1919 het der Herrmann Hesse au in siine Bemüehige, sich um Kriegsgfangeni z'kümmere, versuecht ä ganzi Reihe vu Büecher uusezgee, wu sich an die verschiideni Landsmannschafte vu Diitsche Kriegsgfangene wende dien. Des Projeggd isch zwar schu bald schdegge bliibe, well nit gnueg aagsprocheni Literarisch Tätigi mitgmacht hänn - aaber als erschts isch immerhin sii "Alemannebuech" (Alemannenbuch) uusechoo, erschiine in siim eigene "Seldwyla-Verlag", wun er demit an die Seldwyler vuneme bekannte Schwiizer Literat erinneret het. In selleme "Alemannebuech" het er anschtelli vuneme Vorwort sii "Alemannisches Bekenntnis" gschriibe, wu ner erklärt het, was für bsunderi heimetlichi Gfüehl er iiberechunt, wu au immer er sich im alemannische Sprooch- und Kulturruum uffhalte duet - dass er allerdings iiberhaubt nit iiverschtande isch, wenn mer mit Beruefig uff siini kuldurell un schproochlich bsunderi Heerkunft sich andere gegeniiber schroff will abgrenze un mit andere Schprooche un Sitte nüt wott z'due haa. 

Wörtlich seit er: ""Was man unter Alemannen und Alemannentum zu verstehen habe, darüber gibt es verschiedne Meinungen, deren Kritik nicht meine Sache ist. Mein Glaube an 'Rassen' ist niemals lebhaft gewesen und mich in diesem Sinne einen 'Alemannen' zu nennen würde ich nicht wagen. Dennoch bin ich Alemanne und bin es stärker und bewusster als die meisten von denen, die es der 'Rasse' nach wirklich und zweifellos sind [...] Für mich ist die Zugehörigkeit zu einem Leben und Kulturkreise, der von Bern bis zum Nördlichen Schwarzwald, von Zürich und dem Bodensee bis an die Vogesen reicht, ein erlebtes erworbenes Gefühl geworden" "Für mich war Heimat zu beiden Seiten des Oberrheins, ob das Land nun Schweiz, Baden oder Württemberg hiess [...] meine Liebe zur Heimat, zu dem Land, durch dessen Mitte der Oberrhein fliesst, ist mir nie verkümmert und verdunkelt worden: Wie ich schon als Kind den Basler Rhein und die schwäbische Nagold liebte, Schwarzwälder und Schweizer Mundart erlernte und sprach, so fühle ich mich auch heute noch in allen 'Alemannischen Landen' zu Hause. [...] als Gegner der National-Eitelkeiten darf ich nun die Alemannen nicht rühmen ... - wie Völker es gern voreinander tun - Und wenn Sie aus heimatlichem Dünkel nichts von fremder Art und Kunst wissen wollen - so tue ich nicht mit. - Das Alemannische Land hat viele Täler, Ecken und Winkel, - aber jedes alemannische Tal, auch das engste, hat seine Öffnung nach der Welt und alle diese Öffnungen und Ausgänge, zielen nach dem grossen Strom, dem Rhein, in den alles Alemannische Wasser rinnt. Und durch den Rhein hängt es von Alters her mit der grossen Welt zusammen!""

Mitti April 1919 het sich de Hesse vo sinere Famili trennt und e Wonig z Montagnola i de Nöchi vo Lugano gno. Inspiriert vo buddhistische Schrifte, wo dozmol zerstmol mit wenig Erfolg z Europa publiziert wore sind, und ahand vo sim indische Hindergrund, woner dör sis Elterhuus, denn dör de Gusto Gräser öbercho het und au dör sini Asierais, het er afange a sim Roman "Siddharta" schriibe, wo 1922 usecho isch. E Joor spöter het er wider d Schwiizer Börgerschaft öbercho und het uf di tütschi verzichtet. 1927 het er sin Roman "Der Steppenwolf" useggee um di tütschi Öffetlichkait voreme Chrieg zwarne. 

Nochdem sich sini zwait Frau Ruth Wenger vonem schaide loo het, het er d Ninon Dolbin keneglernt, wo en noi inspiriert het, wa sich i sim Roman "Narziß und Goldmund" usdruckt. 1933 het er d Nino Dolbin ghüroote und isch ine gröösers Huus z Montagnola züglet.

Vo 1931 bis 1943 het de Hermann Hesse a sim Alterswerch "Das Glasperlenspiel" gschaffe, as en Antwort uf de Nationalsozialismus z Tütschland. I sinene Rezensione het er drum jüdischi und anderi vo de Nazionalsozialiste verfolgti Autore bivorzugt. Doch scho bald hend di tütsche Ziitige Abstand vom Hesse gno und kai Artikel me vonem publiziert. Schriftsteller, wie de Thomas Mann und de Bertold Brecht sind uf de Flucht vor de Nazi au bim Hermann Hesse zgast gsii. 1943 isch "Das Glasperlenspiel" vom Zürcher Verlag Fretz & Wasmuth usegee wore. 1946 isch er denn mitem Nobelpriis för Literatur geert wore.

Nochem Zwaite Weltchrieg het de Hermann Hesse numeno chlinneri Erzälige und Gidicht usegge. Deför het er sich am Lese und Biantworte vo de vile Briefe gwidmet, woner öbercho het. Guet 35000 Brief het er öbercho und öppe halb söfl Antwortschriibe vom Hermann Hesse sind bikannt. I de Nacht uf de 9. Augste 1962 isch de Hermann Hesse amene Hirnschlag gstorbe. Er isch den ufem Fridhof Sant Abondio z Gentilino bi Montagnola vergrabe wore.







</doc>
<doc id="21605" url="https://als.wikipedia.org/wiki?curid=21605" title="Ű">
Ű

De Büechstabe ű ("u" mit Doppelakut) isch e Büechstabe uss em ungarische Alphabet und bezeichnet de lang Vokal [y:] (im Gegesatz zu ü, wo [y] usgsproche wird). S setzt sich zämme uss em Büechstabe ü und em Akzänt Akut (wie bi ú), wo im Ungarische zur Bezeichnig vo de Vokallängi benutzt wird. Usser em Ungarische verwände keini andere Sproche s ű. 'S stoht in de alphabetische Reihefolg zwüsche ü und v an 38. Stell.

Do bi uff Internetsite d Darstellig vom ű oft zu Problem fiehrt, verwändet mer dört oft de Büechstabe û als Ersatz. Bi korräkter Codierig cha de Büechstab aber verwändet werre.

In ungarische Tekscht isch jede 800. Büechstabe (Digraphe werre mitzällt) e ű. Dodemit stoht's vor "zs, ú" und "c" uff em viertletschte vo de 37 Plätz.

Obwohl ab em 15. Johrhundert de Akzänt Akut normalerwis uff lange Vokal gsetzt worre isch, hät mer erscht im 18. Johrhundert agfange, uff de Umlut <ö, ü> au Akzänt z setze. Di dörtmoligi Version ǘ isch im 19. Johrhundert durch d Doppelakut-Form ersetzt worre.

"Lüeg au: Ő"


</doc>
<doc id="21606" url="https://als.wikipedia.org/wiki?curid=21606" title="Ő">
Ő

De Büechstabe ő ("o" mit Doppelakut) isch e Zeiche vom ungarische Alphabet. Er stoht in de alphabetische Ordnig zwüsche ö und p an 27. Stell. Usser de ungarische verwände keini andere Sproche dä Büechstabe. Dört stoht er für de Lut [ø:] (im Gegesatz zum ö, wo für e churzes [ø] stoht).

De Büechstabe chunnt vo-n-re Kombination vom Büechstabe ö und em Akzänt Akut, wo im Ungarische immer für langi Vokal benutzt wird. E erschti Version hät wie "´ö" usgseh und isch im 18. Johrhundert entstande; im 19. Johrhundert isch säll durch de Doppelakut ersetzt worre.

Uff Internetsite wird oft de Büechstabe õ ersetzt, do er zu Darstelligsproblem fiehre cha. Bi korräkter Codierig trättet des Problem aber nit uff.

In ungarische Tekscht isch öbbe jede 113. Büechstabe e ő. Dodemit stoht's an 23. Stell.

"Lüeg au: Ű"


</doc>
<doc id="21607" url="https://als.wikipedia.org/wiki?curid=21607" title="Mammut (Erlebnispark Tripsdrill)">
Mammut (Erlebnispark Tripsdrill)

Mammut isch e Holzachterbahn im Erlebnispark Tripsdrill in Bade-Württebärg. Sie isch 2008 eröffnet worde und mit ihre e neue Themeberych. 

"Mammut" bsitzt 2 Züg. Jede Zug bsitzt 4 Wage. Jede Wage bsitzt 2 Reihe und in jedere Reihe hän 2 Persone Platz. Das macht 14 Persone pro Zug. D'Bahn isch insgesamt 30 Meter hoch und 860 Meter lang. 4 Drops (Hügel) het's insgesamt, aber keini Inversione (Was bi Holzachterbahne au sehr sälte isch). D'Bahn het mit dem neue Themeberych ca. 6 Millione Euro koschtet.
Für dr Bau, wo vom Oktober 2007 bis am 28. April 2008 duurt het, sind 70'000 Holzteil, 2'000'000 Nägel und 1'000'000 Schruube benötigt worde.

D'Bahn isch am 28. April 2008 noch 6 Monet Bauzyt unter em Name Mammut eröffnet worde. Dr Name stammt vo dr Pflanze Mammutbaum und nit vo dr ehemaligi Tiergattig "Mammut". Thematisiert isch d'Bahn noch em Themeberych "Sägewerk", wo im Joor 2010 wird fertig sy.



</doc>
<doc id="21609" url="https://als.wikipedia.org/wiki?curid=21609" title="Brünisried">
Brünisried

Brünischried (amtlich "Brünisried") isch a Gmiin im obere Seisebezirk. 

D Gmiin het numme 588 Iiwohner, wo im Dorf u drüü Wiiler u Einzelhöf läbe. D Wiiler hiisse Bärg (933 m ü. M.), Menzisbärg (930 m ü. M.) u Houzgassa (850 m ü. M.). Nachbargmiine vo Brünisried sin Santursche, Alterschwüü, Zumhouz, Oberschrot u Rächthaute.

Z erscha Mau isch de Name vam Ort inera Urkunda va 1294 ufgschrüübe cho. Det het de Ort no "Brunisriet" ghiisse. De Ort isch iine va de vier Schröt va de Pfarii Rächthaute gsii u isch 1445 under de Herrschaft va de Schtadt Fryburg cho. Ab 1831, wo mu im Kanton Fryburg d Gmiine un d Pfariie trennt het, isch Brünisried a iigeständigi Gmiin gsi. 

Quela: Bundesamt für Statistik 2005

De Uusländeratüu isch 2010 bi 0,6 % gläge.

76,8 % va de Yywoner si im Jaar 2000 römisch-katholisch gsii, 16,6 % evangelisch-reformiert.

Bi de Vouchszelig 2000 hii va de 561 Yywoner 98,4 % Tüütsch aus Hùùptspraach aaggää, 1,1 % Franzöösisch ù 0,5 % anderi Spraache.

De seislertüütsch Tialäkt va Brünischried ghöört zum Hööjschtalemannisch.



</doc>
<doc id="21611" url="https://als.wikipedia.org/wiki?curid=21611" title="Mammut">
Mammut

Mammut stoht für


</doc>
<doc id="21612" url="https://als.wikipedia.org/wiki?curid=21612" title="Oberschrot">
Oberschrot

Oberschrot isch a ehemaligi Gmiin im obere Seisebezirk vom Kanton Fryburg.

Oberschrot hät knapp 1'200 Iiwohner, wo in verschidnige Wiiler läbet. De Wiiler Niderried isch vom Dorf Plaffeie numme durch de Tütschbach trännt. Näbe Niederried gits d Wiiler "Ried", "Sahli", "Gansmatte" u "Plötscha". Nachbargmiine sin Brünisried, Zumhouz, Plaffeie, Plasseub, Giffersch un Rächthaute gsii.

S erscht Mol isch eine vo de Wiiler in ere Urkunde vo 1148 ufgschribe cho, wo "Ried" gnennt wird. S Gebiet vo de hütig Gmiin isch de "oberi Schrot" vo de Pfarii Rächthaute gsi. Ab 1831, wo ma im Kanton Fryburg d Gmiine un d Pfariie trennt het, isch Oberschrot e eigeständigi Gmiin gsi. S Gebiet vo de Gmiin hät aber ging no zu de Pfarii Rächthaute ghört un isch – uf Wunsch vo de Bevöukerig – im 1896 Teil vo de Pfarii Plafeie cho.

Sit em 1. Januar 2017 ghört Oberschrot zäme mit Zumhouz zu de Gmiin Plaffeie.



</doc>
<doc id="21613" url="https://als.wikipedia.org/wiki?curid=21613" title="G'sengte Sau">
G'sengte Sau

G'sengte Sau isch e Achterbahn im Erlebnispark Tripsdrill in Bade-Württebärg. Sie isch 1998 eröffnet worde und isch domols e Wältneuheit gsi. 

"G'sengte Sau" bsitzt 7 Wage. Dervo sind 6 in Betrieb (2 in dr Station und 4 uf dr Bahn). Jede Wage bsitzt 2 Reihe und in jedere Reihe hän 2 Persone Platz. Das macht 4 Persone pro Zug. Pro Schtund bsueche ca. 720 Persone d' Bahn. "G'sengte Sau" isch 16 Meter hoch und 480 Meter lang. Insgesamt het's 4 Hügel, aber keini Inversione.

"G'sengte Sau" isch im Joor 1998 vom Härsteller "Gerstlauer Amusement" als Wältneuheit eröffnet worde: E Mischig us "Wilde Maus" und "YOUNGStar Coaster". Im Joor 2001 het d'Bahn als Kulisse dient bi dr Sändig Wetten dass..?. Domols isch dr Teilnähmer Dirk Auer mit Rollschueh über d'Strecki g'fahre.



</doc>
<doc id="21619" url="https://als.wikipedia.org/wiki?curid=21619" title="Twann">
Twann

Twann (frz. "Douanne") isch bis Endi 2009 e politischi Gemeind im Bezirk Nidou vom Kanton Bärn i dr Schwiz gsi.

Ungerem Name Twann-Tüscherz isch e Fusion uf de 1. Jänner 2010 mit dr Iwohnergemeind Tüscherz-Alfermée agsträbt worde. Gemeindspresi isch dr Alfred Schweizer gsi (1. Jänner 2007).

Näbe dr Iwohnergemeind gits ou e evangelisch-reformierti Kirchgemeind (zäme mit Tüscherz-Alfermée) sowie e Burgergemeind. 

Twann isch zu 86,9 % e dütschsprachige Ort. 6 % vor Ywohner spräche Französisch.

Twann ligt im Bärner Seeland am Nordufer vom Bielersee. Es besteit us de Ortsteile Twann u Gaicht. D Nachbargemeinde vo Norde agfange im Uhrzeigersinn si Lamboing, Tüscherz-Alfermée, Ligerz u Prêles. Äbefauls zum ehemalige Gemeindsgebiet hät dr vorderi Teil vo dr St. Petersinsel ghört, wo a Erlach BE gränzt sowie dr Twannbärg.

Twann het e Bahnhof vo dr SBB. Zudäm het’s e Schiffslänti für d Schiff vo dr Bielerseegsellschaft.

Twann het e Schuel, wo vo dr 1. bis 9. Klass (Real-, u Sekundarstufe) unngerrichtet wird. Wäge de kline Schuelklasse vo de Gemeinde Twann, Ligerz u Tüscherz-Alfermée si die drü Schule vor langer langer Zit zämegfasst worde zu de SchuleTLT. Während d Ungerstufe (1. bis 4. Kl.) i Twann u Ligerz ungerrichtet wird, findet der Ungerricht für d Oberstufe (5. bis 9. Kl.) nume z Twann statt.




</doc>
<doc id="21626" url="https://als.wikipedia.org/wiki?curid=21626" title="Murten">
Murten

Murte (dütsch: "Murten", frz. "Morat", Patois ) isch e Schtadt im Schwiizer Kanton Fryburg. S isch de Hauptort vom Seebezirk un het e wünderschöni Altschtadt. Es historischs Ereignis, d Schlacht bi Murte, isch für d Gschicht vo de Eidgnosseschaft wichtig gsi. Doderbi hei d Eidgenosse de Burgunderkönig Karl bsiegt un de Machtglüscht vo de Burgunder in de Region es End gsetzt.

Mùùrte liit ùf , 14 km nördlich va de Kantonshùùptstadt Fryybùrg am Südoschtufer vam Mùùrtesee. Zu Murte ghöre d Dörfer "Burg," "Altavilla," "Salvenach," "Büchsle," "Courlevon," "Jeuss," "Lurtigen" und "Salvenach", d Wiiler "Prehl," "Leuebärg," "Siechematt" un "Erli". Nachbargmeinde sin Galmiz, Gempenach, Greng, Grissach, Gurmels, Gurwolf, Merlach, Muntelier, Ried, Ulmiz un Wistenlach im Kanton Fryburg un Clavaleyers, Münchewiler un Müntschemier im Kanton Bärn.

S erschti Mol isch Murte in ere Urkund im Johr 515 gnennt. Derte isch vo eme Hof mim Näme "Muratum" d Red, wo em Chloschter vo Saint-Maurice gschenkt worde-n-isch. Us em Johr 1228 isch d Bezeichnig "Murat" überlifert.

Nach de Völkerwanderig het Murte zum Königriich Burgund ghört, 1127 sin d Rächt i de Region bi de Zähringer gläge. De Berthold IV. het d Schtadt zwüsche 1157 un 1177 in de typische zähringische Rechteckform ufbaue laa. Wo d Zähringer 1218 usgschtorbe sin, isch d Ziit für Murte nöd eifach gsi. D Schtadt isch zwar riichsfrei worde, aber uf em Gränzgebiet zwüsche de Savoyer un de Kyburger isch d Herrschaft über d Schtadt immer umschtritte gsi. Zur Sicherig vo de Schtadt het Murte ab em Johr 1238 e Ringmuur übercho.

Vo 1255 bis 1475 isch Murte mit wenige Usnahme unter de Schutzherschaft vo de Savoyer gsi, het sich aber es Schtück Selbschtändigkeit könne erhalte. Ei Grund defür isch sis Bündnis mit de Schtadt Bärn im 1351 gsi. So het Murte sit 1353 als Zugwandter Ort vo de Eidgenossenschaft ghört.

Mit dr Mediationsakte isch d Schtadt 1803 gege de Wille vo de meiste Schtadtbewohner zum Kanton Fryburg cho.

Am 1. Jänner 1975 isch die bis dänn sälbständig Gmeind Burg und uf Aafang 1991 di ehemolig Gmeind Altavilla noch Murte iigmeindet worde. Per 1. Jänner 2013 het Büchsle mit de Stadt Murte zur Gmeinde Murte fusioniert u sitm 1. Jänner 2016 ghöre o "Courlevon", "Jeuss", "Jeuss" und "Salvenach" zu Murte.

Quela: Bundesamt für Statistik 2005

De Uusländeraateel isch 2010 bi 16,8 % gläge.

55,6 % va de Yywoner si im Jaar 2000 evangelisch-reformiert gsii, 26,7 % römisch-katholisch.

Bi de Vouchszelig 2000 hii va de 6965 Yywoner 80,1 % Tüütsch aus Hùùptspraach aaggää, 10,8 % Franzöösisch ù 9,1 % anderi Spraache.

De seislertüütsch Tialäkt va Mùùrte ghöört zum Hööjschtalemannisch.



</doc>
<doc id="21638" url="https://als.wikipedia.org/wiki?curid=21638" title="Ueli Maurer">
Ueli Maurer

De Ueli Maurer (* 1. Dezember 1950 z Wetzike, Kanton Züri; bürgerlich "Ulrich Maurer", Schwizertütsch "Ueli Muurer") isch en Schwiizer Politiker (SVP). Er isch sit em 1. Jänner 2009 eine vo de sibe Bundesröt vo de Eidgnosseschaft.

De Maurer het e kaufmännischi Lehr gmacht un s eidgnössisch Buchhalterdiplom gmacht. Vo 1994 bis 2008 isch er Gschäftsführer vom Zürcher Buureverband gsi. De Maurer wohnt z Wernetshuse (en Teil vo de Gmeind Hinwil), isch ghürate un het sechs Chind. Er isch Bürger vo Adelbode un Hinwil.

Vo 1978 bis 1986 isch de Maurer Gmeindrot z Hinwil gsi. Im 1983i isch er i de Zürcher Kantonsrot gwählt worde un derte blibe bis zu sinere Wahl i de Nationalrat im 1991.
Vo 1996 bis 2008 isch er Präsident vo de SVP Schwiiz gsi, wo unter sinere Führig zu de wählerschtärkschte Partei vo de Schwiiz worden isch. Am 10. Dezember 2008 isch er als Nachfolger vom Samuel Schmid i de Bundesrot gwählt worde un hett am 1. Jänner 2009 sis Amt aaträte un s Departement für Verteidigung, Bevölkerigsschutz un Sport (VBS) übernoh. Am 5. Dezember 2012 isch de Maurer mit 148 vo 237 mögliche und 202 gültige Stimme zum Bundespräsident für s Johr 2013 gwählt worde. Uf de 1. Jänner 2015 hät er sis Departement, s VBS, an neue Bundesrot Guy Parmelin öberge und vo de zruggträtene Bundesröti Eveline Widmer-Schlumpf s Finanzdepartement (EFD) öberno. Im 2019 isch er (noch 2013) zum zweitemol Bundespräsident gsii.



</doc>
<doc id="21640" url="https://als.wikipedia.org/wiki?curid=21640" title="Polo Hofer">
Polo Hofer

Dr Polo Hofer (* 16. März 1945 z Inderlache aus "Urs Alfred Hofer"; † 22. Juli 2017 z Oberhofe am Thunersee) isch ä Schwiizer Mundartrock-Sänger gsy. 

Dr Polo Hofer het scho früeh agfange i vrschidene Bänds Schlagzüüg spile. Ersch später het är d Rolle vom Sänger überno, wobii är e gwüssi Zyyt lang no beides zäme het gmacht. Zersch het är i dene Bänds vor auem änglischi und amerikanischi Beat- und Soulhits nachegspiut. I de sibezger und achtzger Jahr het är agfange mit sine verschidene Bänds o i Mundart z singe und het so viu zur Popularisierig vor Mundartrockmusig gmacht.

Dr Polo Hofer isch nid nume Sänger gsy; er isch ä glernte Lithograph, Maler, Dichter, Schouschpiler (Houptroue i dä Fiume "Das Schweigen der Männer" u "Die Vogelpredigt" vom Clemens Klopfenstein) u vo 2008 bis 2011 o Radiomoderator vo sire eigetä Radioshow "Polo's Perlä" uf DRS3 gsy. Ufgfalle isch dr Polo Hofer o i angerem Kontext. So het är öppe 1971 füdleblut für e Bärner Stadtrat kandidiert. Immer wider het är sech o zum Hanf rouche güsseret und är het aus dr prominäntischt Kiffer vor Schwiiz goute. Im Jahr 2004 het är e Gaschtuftritt ir Fernsehsändig "Leben wie zu Gotthelfs Zeiten" gha, wo är ä Sägese het dängelet und es Liedli gsunge. Dr Polo Hofer isch o scho im Gfängnis gsy, wöu är e Orgele und es Schlagzüg het gstohle.

Dr Polo Hofer het ou Uftragskomposizione gmacht; Endi 1979 d Hymne für Radio 24, em erschte Privatradio vor Schwiz, u im 1987 de Song «Im Minimum e Gummi drum» für d Kampannie vor Aids-Hilf Schwiz.

Im Dezember 2008 het d Stadt Interlake la verlute, dass si ä Platz wärdi "Hofer-Ammann-Platz" toufe; das zu Ehre vom Polo Hofer und am Hanery Ammann. Am letschte Oktoberaabe vom 2009 isch de dä Platz mit eme Fescht iigweit worde.

Dr Polo Hofer isch mit dr Alice Hofer ghüratet gsy und het z Oberhofe am Thunersee gläbt. Dert isch er im Juli 2017 nach ere lengere Chräbserchrankig gstorbe.

Em Polo Hofer sy richtige Vorname isch Urs Alfred gsy. Ir Pfadi hei si ne «Polo» touft, wüu siner Öutere dennzmal bereits Polo-Shirts im Lade verchouft hei. Ir Press, am Radio oder am Fernseh het me speter, won er aus Musiker bekannt worden isch ou «Polo National» chönne läse oder ghöre.

1959: Dr Polo Hofer gründet mit sibe angerne Pfadigspähnli d "Troubadours"

1961: Dr Polo Hofer spiut Schlagzüg bi de "Four Jets", wo sech druf "Jetmen" nenne. Später toufe si sech zu "Polo's Jetmen" um.

1968 gründet är d "Pop Tales"

1970 entstöh mit em Hanery Amman, em Schiffer Schaffer u em Sämi Jungen d Mundart-Band "Rumpelstilz". Mit de Rumpelstilz bringt är unger angerem di bärndütsche Hits "Kiosk" u "Teddybär" use. Insgesamt entstöh 3 LPs u 1 Doppel-LP.

1978 gründet dr Polo Hofer mit Teile vo Span d Bänd "Schmetterding"

1984 wird d SchmetterBand gründet. Die gröschte SchmetterBand-Hits si: "Wyssebüehl", "Alperose", "Giggerig", "Sennehund", "Weisch no?", und so wiiter (insgesamt 11 CDs, 3 Best-Of-Alben u 2 Doku-Filme).

2004 tourt dr Hofer mit dr Bänd "The Alpinistos" mit (Hanery Amman, Michel Poffet, Andi Pupato und Hank Shizzoe)

Am 7. Oktober 2006 wird ds Lied "Alperose" vom Schwiizer Fernsehpublikum zum gröschte Schwiizer Hit 2006 gwählt.








</doc>
<doc id="21641" url="https://als.wikipedia.org/wiki?curid=21641" title="Republik">
Republik

Republik (über z französische "république" usem latinische "res publica", "öffentlichi Aglägeheit") isch ä Staatsform, wo sech aus Gägemodäu zur Monarchii und zur Despotii gseht. 

Des isch nöd immer so gsi: I de früehromantische Schrifte vom Friedrich Schlegel, wo i de Ziit vo de französische Revolution entschtande sin, isch de "Republikanismus" aus öppis definiert, wo sich am Gmeinwohu orientiert un so mit ere Monarchii z veriibare wär..

Hüt verstoht me unter ere Republik normalerwiis e Staat, wo nit e Monarchii oder e Despotii isch. Im engere Sinn handlet sich s derbi um en Schtaat, wo s Schtaatsoberhaupt gwähut wird un nach de Amtsziit vo dem Oberhaupt ou s noi Schtaatsoberhaupt uf di gliich Wiis bschtimmt wird. In de meiste Fäu isch das hützutag e President.


</doc>
<doc id="21644" url="https://als.wikipedia.org/wiki?curid=21644" title="FIFA-Weltrangliste">
FIFA-Weltrangliste

D FIFA-Fuessball-Wältranglischt isch anne 1993 vo de FIFA ins Lebe gruefe worde. Gsponseret wird si mittlerwili vom Getränkekonzern Coca Cola.

Das sind die 20 beschtplatzierte Nationalmannschafte im Manne-Fuessball:
Uf em erschte Platz vu dr Wältranglischt sin scho vyl Länder gsi:


S git au a Fraue-Weltranglischd. Si isch 2003 ins Lebe gruefe worre.

Das sind die 10 beschtplatzierte Nationalmannschafte im Fraue-Fuessball:


</doc>
<doc id="21648" url="https://als.wikipedia.org/wiki?curid=21648" title="Niklaus von Flüe">
Niklaus von Flüe

De Brueder Chlaus (au "Niklaus von Flüe" oder "Nikolaus von der Flühe;" * 1417; † 21. März 1487 im Flüeli, Gmäind Sachsle im Kanton Obwalde) isch en Schwiizer Einsidler, Asket un Myschtiker gsi. Er isch de Schutzpatron vo de Schwiiz. 

De Brueder Chlaus isch als Buuresohn z Obwalde uf d Wält cho. Sin Vater het Heinrich gheisse, sini Muetter Hemma. In de Johr 1440 bis 1444 het de Chlaus als Offiziir am Alte Zürichrieg teilgnoh. Dodernoch het er d "Dorothea Wyss" ghürote un mit ihre 10 Chind gha.

Im 1467 het de Chlaus sini Familie verlah um als Eremit z läbe. Nach ere Vision, won er gha het, het er sich i de Ranftschlucht niderglah, ganz i de Nöchi vom Huus vo sinere Familie. I de Ranftschlucht het er es intensivs Gebätsläbe pflägt un het sich bsunders mim Leide vom Chrischtus usenandgsetzt. Immer wider het er au Visione gha.

Obgliich de Chlaus en Myschtiker isch gsi, het er sich für politischi un anderi wichtigi Ereignis interessiirt. So het er au bi de Vermittlig vom Stanser Verkommnis im 1481i e wichtigi Rolle gspilt. Durch sini Vermittlig isch d Ufnahm vo de Kantön Friburg un Solodurn erscht möglich worde. Au het er d Eidgnosse ufgforderet d Grossmachtspolitik sii z lah un het ne d Neutralität empfole.

De Brueder Chlaus isch scho im Johr 1669 selig gschproche worde. D Heiligsprechig het hingäge lang uf sich warte lah. Di isch erscht am 15. Mai 1947 gsi. Er isch de Schutzpatron vom Kanton Obwalde un vo de Schwiiz, vo de Katholische Landjugendbewegig un em Schwiizerische Studenteverei. Sis Grab z Sachslä un sini Eisidelei im Ramft une isch scho bald nach sim Tod en bsunders wichtige Pilgerort i de Schwiiz gsi.

Si Gedänktag isch sit dr Heiligsprächig am 25. September, drvor isch er am 21. Merzä gsi, am Benediktstag. Dr Tag vom Brueder-Chloise-Fäscht isch z Obwaldä ä Fiirtig.

Im Gedänkjaar 2017 wird s Visonsgedänkspil "Vo innä uisä" uf dr Sachsler Allmend, i dr Neechi vom Forschtwärchhof Chalchofe, epe uf halber Heechi zwische Sachslä und em Fliäli, im en äxtra puite Pavillon uifgfiärt.

S ganze Gedänkjaar zum 600. Geburtstag vom Niklois vo Fliä schtaad under em Motto «Mee Roift», und das schtaad oi fir mee Ruä, mee Glassehäit, mee Beschäidehäit und weniger Egoismus. Näbe de vile Veraschtaltigä vom Trägerveräin «Mee Roift» und all siinä Mitmachprojekt heds oi nu anderi ggä. Am bekanntischtä isch dr Alass vom alt Bundesrat Blocher und em Bischof Huonder vom 19. Oigschtä. Dä isch as Gägeveraschtaltig zum Schtaatsakt mit dr Doris Leuthard vom 30. Abrelle z Sarnä empfundä wordä.





</doc>
<doc id="21651" url="https://als.wikipedia.org/wiki?curid=21651" title="Biglen">
Biglen

Bigle (dütsch "Biglen") isch ä politischi Gmeind im Verwaltigskreis Bärn-Mittuland im Kanton Bärn, Schwyz. Bis zum 31. Dezämber 2009 het d Gmeind zum Bezirk Chonufinge ghört.

D Gmeind ghört zur Region Ämmitau. Dr Biglebach wo zwar ir Nachbargmeind Arni entspringt fliesst bi Hasle i d Ämme. Bigle isch 361 ha gross. Dr höchscht Punkt isch D Zau vo de Iwohner isch öpis me aus 1'700 Lüt.

Nach verschidene äutere Quelle söu Bigle scho 894 n. Chr. z erschte Mau ire Urkunde erwähnt wärde; das isch aber nid sicher. 1236 wird Bigle sicher z erschte Mau u ire Urkunde erwähnt, u zwar unger em Name "«Biglun»".

Bigle het nach 900 zum Stammguet vo de Freiherre vo Signou ghört. 1406 het d Stadt Bärn ds Landsgricht vo Chonolfinge überno u het di höchi Grichtsbarkeit usgüebt.

Dr gröscht Teil vor Ywohner het dennzumau vor Landwirtschaft gläbt.

Scho früech hei sech entlang vom Bach verschideni Gewärbbetribe agsidlet. Di oberi Mühli isch scho 1338 boue worde. Mit dr Zit si Ribe, Stampfe, Oele, Sägereie u Walke derzuecho. O Wule- u Linewäber, Blattmacher, Holzbödeler, Schmide u Zimmerlüte hei sech agsidlet. 

Ab 1529 het dr Ort zur Landvogtei Signou ghört u vo 1798 bis 1803 zu Grosshöchstette.

1611 isch d Pest nach Bigle cho. Wüu ds Dorf mehreri Missärnte het gha, si d Lüüt bsungers afällig gsi. 330 Opfer si i Massengräber näbe dr Chiuche begrabe worde. Ä witeri Epidemi isch 1795 usbroche. 

Ds Eländ isch aber no witer gange. Ändi 1797 si d Chriegsunruhe usbroche, wo schlussändlech zum Ungergang vom alte Bärn hei gfüert. Derbi isch e Teil vo de Bigler um z Läbe cho u es het sehr lang tuuret, bis sech z Dorf wider erhout het.

Siit 1630 hei d Ching vo Bigle chönne i d Schueu ga. Aber nume sehr wenigi richi Eltere hei sech das chönne leiste. Ungerrichtet isch nume im Winter worde. Ersch 1850 hets e gregleteri Schuel gä mit usbildete Lehrer.

Nach 1803 isch Bigle ä Gmeind vom Bezirk Chonufinge.

Ä Ufschwung für die ganzi Gägend het 1899 d Eröffnig vor Burgdorf–Thun–Bahn bracht.

Quäuue: Bundesamt für Statistik 2005

Dr Uusländeraateil isch 2010 bi 6,7 % gläge.

81,9 % vo de Ywohner si evangelisch-reformiert, 8,9 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 24,0 %, CVP 0,9 %, EVP 5,3 %, FDP 7,5 %, GLP 2,8 %, GP 7,3 %, SP 12,2 %, SVP 32,6 %, Suschtigi 7,4 %.

Gmeindspresidänt vo Bigle isch dr Peter Habegger (Stang 2013).

D Arbetslosigkeit isch im Jahr 2011 bi 1,4 % gläge.

Bir Vouchszeuuig 2000 hei vo de 1790 Ywohner 94,9 % Dütsch aus Houptsprach aaggää, 0,5 % Französisch u 1,5 % Italienisch.

Dr Dialäkt vo Bigle ghört zum Hochalemannisch.





</doc>
<doc id="21660" url="https://als.wikipedia.org/wiki?curid=21660" title="Dampfnudeln">
Dampfnudeln

Dampfnudlâ send a Art Doigwahrâ, wo aus âma Hefâdoig mit Milch, Mehl, Oier, Hefâ, Salz, Buddr ond a bissle Zucker gmacht send. S geit s vor ällem en Süddeitschland ond Eschderreich, mô se "Germgnedl" hoissât. Dampfnudlâ wännt emmâ Topf gleichzeitig dämpft ond brôhta, so dass se âm Bodâ a bissle gnuschbrig wännt. Dampfnudlâ send am Beschdâ warm aussam Ofâ mit Vanillesoss. Dampfnudlâ kôh s gfüllt ond augfüllt geah.

S Bsondre beim Dampfnudla macha isch, dass dr Topf da Dampf halta kenna muass und dass ma ohne nei z gucka wissa muass wenn se soweit send. Fir da gnuschbriga Boda muass ma a bissle Milch mit Zucker verrkleppert über d Nudla geba.


</doc>
<doc id="21664" url="https://als.wikipedia.org/wiki?curid=21664" title="Albert Camus">
Albert Camus

De Albert Camus (1913–1960) esch en bekannte französische Schreftsteller gsi. 

Er esch am 7. Novämber 1913 e Mondovi (Algerie) uff d Wält cho. Im Zweite Wältchrieg het er zum französische Undergrund ghört und het ghulfe däm si Ziitig, dr "Combat", z gründe. Näbe philosophischen Essays hed er onteranderem d Roman "Der Fremde" (1942), "Die Pest" (1947) ond "Der Fall" (1956) gschrebe.

1957 hed er de Nobelpris för Literatur gwonne.

Am 4. Januar 1960 esch de Albert Camus i de Nöchi vo Villeblevin (be Sens) gstorbe.

Siini Wärk ghöre zwar nit zur existenzialistische Literatur, stöhn dere aber wältaschaulig nooch. Me git siiner Philosophii d Bezeichnig „Philosophii vom Absurde“, wo s Gfüehl vom Absurde drvo stammt, ass dr Mensch Sinn suecht und d Wält ohni Sinn isch. Er het die in siine Essays "Le Mythe de Sisyphe" (1944, dt. "Der Mythos von Sisyphos") und "L'Homme révolté" (1951, dt. "Der Mensch in der Revolte") klar gmacht. Si chunnt au in siine andere Wärk zum Usdruck.






</doc>
<doc id="21671" url="https://als.wikipedia.org/wiki?curid=21671" title="Justin Timberlake">
Justin Timberlake

De Justin Randall Timberlake (Ussproch: ; * 31. Januar 1981 z Memphis, Tennessee, USA)) isch en US-amerikanische Sänger. 

Sini Mueter isch d Lynn Harless, sin Vatter de Randall Timberlake. Sin Vatter het nach em 3. Geburri vom Justin d Familie verlaa.

Er het mit nüni an ere Sändig namens "Star Search" mittgmacht und isch 2. worde.

Im Alter vo 12 het er bi de Sändig "Micky Mouse Club" mittgmacht. Er het dete mit em JC. Chasez (sim zuekünftige *NSYNC-Bänd-Koleg) i Sketsches und i chlinnere Filmrollene mitgwürkt. Si sind schnell i die amerikanische Mäitliherze igschlosse xsi und sind den öbbe im Jahr 1999 uf d Idee cho e Boibänd zgründe: "*NSYNC". Dete sind unter anderem au de Lance Bass, de Joey Fatone und de Chris Kirckpatrick dinne xsi. 

D Band hät sich Ändi 2002 tränt und de Justin isch mit sim erste Solo-Album ""Justified"" use cho und het demit d Tscharz gschtürmt. D Singles „Like I Love You“, „Cry Me A River“, „Rock Your Body“ und „Senorita“ sin weltwiti Hits worde und er het defür u. a. zwee Grammys in dr Kategorie „Best Pop Vocal Album“ und „Best Male Pop Vocal Performance“ übercho.

Nach öbbe 4 Jahr Pause und ere grosse Tour mit sim damalige Album isch den 2006 s`Album ""FutureSex/LoveSounds"" use cho.










</doc>
<doc id="21674" url="https://als.wikipedia.org/wiki?curid=21674" title="Johannes Calvin">
Johannes Calvin

De Johannes Calvin (eigetlich "Jean Cauvin," * 10. Juli 1509 z Noyon, Picardie; † 27. Mai 1564 z Gänf), isch en wichtiger Schwiizer Reformator gsi. Als französischer Glaubensflüchtling het er z Gänf gwirkt. Derte isch er zum Begründer vom Calvinismus worde, eim Zweig vo de Reformation, wo i de Schwiiz zämme mit dem Zwinglianismus di reformierti Chile bildet.

De Calvin isch de Sohn vo eme Generalprokurator vom Domkapitel z Noyon gsi. Er het z Paris zerscht Theologii un schpöter Jus gschtudiirt. Im Johr 1533 het er vo de noie Lehre vom Martin Luther ghört un het sich zu de Reformation bekannt. Doderwäge het er im Johr 1535 Frankriich müesse verlah.

Zerscht isch er uf Basel cho, wo er au de Heinrich Bullinger un de Wilhelm Farel troffe het. Z Basel het er sis bekanntischt Werk, d "Institutio Christianae religionis" („Unterwisig i de christliche Religion“) 1536 usegäh. No im gliiche Johr isch er nach Gänf cho, wo en de Wilhelm Farel bäte het, z Gänf z bliibe. Er isch blibe un het e Gmeindordnig usegschaffet, wo sehr schträng isch gsi un i de Schtadt uf Widerschtand gschtosse isch. Im Johr 1538 hei sich de Farel un de Calvin gweigertet de Gmeind s Obedmohl uszteile, us Protescht gäge Neuerige, wo de Rot vo de Schtadt iigführt het. So het mer z Gänf welle es Taufbecki bruuche un bim Obedmohl Hoschtie usteile. 

De Farel un de Calvin hei 1538 Gänf müesse verlah un so isch de Calvin im gliiche Jahr uf Strossburg cho, wo er e biblische Professur übercho het un französischi Glaubensflüchtling betreut het.

Im 1541i het d Schtadt Gänf de Calvin uf zrugggrüeft un er isch gärn wider retour cho. De Rot het em verschproche, sini Chileordnig un di strengi Chilezucht iizfüehre. No im gliiche Johr het de Calvin e noii kirchlichi Ordnig gschaffe un de Gänfer Katechismus gschribe.







</doc>
<doc id="21676" url="https://als.wikipedia.org/wiki?curid=21676" title="Rima San Giuseppe">
Rima San Giuseppe

Rima San Giuseppe isch bis Ändi 2017 e sälbschdändigi Gmai gsii. Dr Dobbeloord – San Giuseppe isch dr ùnder Wyyler, Arrimmu, au Rimmu oder In d Rimmu (ital. Rima) dr ober Wyyler – ligd im Sermenzadaal (ital. Val Sermenza), eme Sydedaal vùm Tseschrutol in dr idalieenische Provinz Vercelli (VC), Region Piemont. Dr Wyyler Arrimmu isch e eemoolig Walserdoorf, wù hid nùme no im Sùmer bewoond isch.

Uff dr 1. Jänner 2018 hèd Rima San Giuseppe mit Rimasco zuer neie Gmaind Alto Sermenza fusioniert. Noochbergmaine vùm frienerige Rima San Giuseppe sin gsii Im Land, Boccioleto, Chalchoufu, Makanaa, Mollia, Rimasco ùn Rifu.
Arrimmu lyd ùf 1411 m, San Giuseppe ùf 1133 m, dr hegschd Bäärggibfel isch dr Ischamberg mid 2964 m.

Bäärg: "Grìnner" (2761 m, ital. Dso. Grinner), "Ischamberg", au "Tajaffer" (2964 m, ital. M Tagliaferro), "Mudhoora" (2802 m, ital. Corno Mud), "Piljimo" (2894 m, ital. Corno Piglimò), "ds Rimmer Haupt" (2118 m, ital Corno di Rima)

Päss: "Laida Weeg", "Ljegg Altarlje" (2738 m, Piccolo Altare, Pass ùf Makanaa)

Alpe: "Balma" (ital. Alpe Balma), "uwam Breesèdsch", "War Muntòòsko" (ital. Val Montasca), "In Wòòrko" (ital. Alpe Vorco), "wa Landschula" (ital. Lanciole), "wa Loowazai" (ital. Alpe Lavazei), "Ooberwaalar" (ital. Valle di Sopra), "wan t Schkorpju" (ital. Scarpia), "Waalar" (ital. Alpe Valle)

Noch ere groose Lawiine ane 1803 sin e Dail Hyyser nimi ùfböue woore. Im Lauf vùm 19. ùn 20. Jh. hed Arrimmu al mee Yywooner verloore. Ane 1958 sin no 15 Lyd s ganz Joor z Arrimmu gwoond. Syder dr 60er Joor woone nùme no im Sùmer e baar Lyd z Arrimmu. Au im ùndere Dail vù dr Gmai, San Giuseppe, woone al weeniger Lyd.

S Bied vùm Tseschrutol isch e Lèèche vù dr Groofe vù Biandrate gsii. Ane 1083 hed dr Guido di Biandrate s Sermeenzatal im Benediktiner-Chlooschder Cluny gschänggd. Im 13. Jh. isch s Bied an dr Bischof vù Novara chùù. Novara hed zem Hèrzogdùm Mailand ghèèrd.

D Walser hän sich im Bied vù Arimmu am Änd vùm 13. Jh. niidergloo. Chùù sin si vùm Land. S èèrschd Mool gnänd wird Arrimmu in ere Uurkùnd vùm 26. Mèèrz 1383 as Alp: "alpis Rime, iacenti vallis Sicide". Vier Familie vùm Land, wù dèrd no zue Pressmelch (Rifu) ghèèrd hed, hän d Alp vù dr Scarognini phaachded. D Scarognini sin e Familie vù Varallo gsii, wù im Ùfdraag vù dr Bischef vù Navaro s Tscheschrutal verwalded hän. Vier Joor schbeeder wääre in ere Uurkùnd d Yywooner vùm Daal gnänd: "habitatores Vallis rime" (1387). Ane 1421 hed dr Antonio Scarognini d Alp Arrimmu an zee Walser vùm Land verphaachded. 1861 isch dr Ord Dail vùm neie Cheenigryych Idalie woore.

Bis 1635 hed Arrimmu zue dr Chilchegmai Rimasco ghèèrd. Anne 1636 hed s e aigeni Chilche, d Parrochia S. Giovanni Battista, griegd ùn isch dermid au ne aigeni Chilchegmai woore. S gid z Arrimmu au no ne Kapälle, Beate Virgine delle Grazie, vù ane 1480. Z San Giusepe schdood d Chilche S. Giuseppe vù 1780.

Noch Aafangs vùm 19. Jh. isch in dr Chilche an aim Sùndig im Mooned hoochdydsch breedigd woore. An andere drèi Sùndig Idalieenisch, wel d Gmai dr Godesdienschd zäme ghaa hed mid dr Noochbergmai Piana. Ane 1830 hed dr Bischof vù Navaro aber di dydsch Schbrooch in dr Breedig verbode, nùme no in dr Byychd hed dr Bfaarer dèrfe Dydsch schwäze.

Dr Schindek (ital. sindaco, dr Bùùrgermaischder) vù Rima San Giuseppe isch syder em 08. Juni 2009 dr Roberto Pedretti vùn ere ùùabhängige Lischde "(lista civica)".

D Verwaldig vù Rima San Giuseppe hed iire Siz in dr Noochbergmai Rimasco.

Wel d Buure in dr Bäärg vù Arrimmu aarm gsii sin, sin d Mane vù Arrimmu scho frie in d Främdi zooge as Muurer ùn Schtukkatèèr. Im 19. Jh. hän d Arrimmer Schtukkatèèr e bsùndere Chùnschdmarmoor (dr „scagliola“) häärgschdeld ùn sin dooderfir in ganz Eiropa beriemd gsii. Vor alem ùf Dydschland aber sogar bis ùf Russland sin d Familie Viotti ùn Axerio as Marmorierer gange. D Arrimmer Schtukkatèèr sin mid iirem Handwäärch ryych woore ùn hän sich derhaim z Arrimmu zem Dail groosi Hyyser böue. Ane 1908 isch Arrimmu vù dr Yywooner här di ryychschd Gmai z Italie gsii.

Z Arrimu gid s zwai Museä, s "Casa del Marmo Artificiale" (syd 1988) mid ere Uuschdelig iber dr Arrimmer Chùnschdmarmoor ùn s "Museo Gipsoteca „Pietro Della Vedova“", wù Gibsschtatue vùm Chinschdler Pietro Della Vedova us em 19. Jh. z sää sin.

lueg dr "Haubdartikel" Arimmerditsch

Arimmerditsch isch dr hegschdalemanisch Dialäkt vù Arrimmu. Au im Arimmerditsch finded mer d Mèèrgmool vù dr Walserdialäkt:

Sùnschdigi Mèèrgmool vùm Arimmerditsch:


Ane 1912 hed dr Karl Bohnenberger no 88 Schbrächer vùm Walserdialäkt zeld vù insgsamd 280 Yywooner.

Dr Emil Balmer schrybd vù drèi Familie, wù in dr 1930er Joor no Arimmerditsch gschwäzd hän. Chinder, wù dr ald Walserdialäkt no gschwäzd hän, hed s doo scho kaini me gee.

Ane 1965 hän vù 20 schdändige Yywooner no fimf Arimmerditsch gschwäzd, derzue no vier Fraue, wù nùme im Sùmer ùf Arrimmu chùù sin.

Wù dr Max Waibel zue dr Jooreswändi 1989/90 ùf Arrimmu chùù isch, hed des Doorf no vier Yywooner im Winder ghaa, dodervù hän no zwoo Fraue chene Arrimmerditsch schwäze, boodi sin scho iber 80 gsii. In dr Joore derno hän au di leschde Yywooner Arrimmu im Winder verloo. S Arimmerditsch hed dodermid syyni Grùndlaag as gschbrocheni Schbroooch verloore ùn isch waarschyyns am Änd vùm 20. Jh. uusgschdoorbe.





</doc>
<doc id="21678" url="https://als.wikipedia.org/wiki?curid=21678" title="Rimadeutsch">
Rimadeutsch

S Arimmerditsch isch dr hegschdalemanisch Dialäkt vù Arrimmu gsii. S Arimmerditsch im waarschyyns am Änd vùm 20. Jh. uusgschdoorbe.

Fir s Phonogramm-Archiv vù dr Universität Züri hed dr Wilhelm Doegen vùm Berliner Lutarchiv im Oktober 1929 Tonbandùfnaame gmachd. Die Ùfnaame sin vùm Fritz Gysling, em Rudolf Hotzenköcherle ùn dr Clara Stockmeyer voorberaided ùn vù dr beeden èrschte ane 1952 verefendligd woore.

Arrimmu isch e Ùfnaameord vùm Schwyzer Schbroochatlas gsii. D Ùfnaam isch vùm Fritz Gysling ùn em Rudolf Hotzenköcherle im April 1952 gmachd woore.

Au d Clara Stockmeyer, Redaktoori am Schwyzerische Idiotikon, hed dèèrd Ùfzaichnige gmachd ùn ùf Ziiri midgnùù. Ùn dr Emil Balmer, wù ne baar Mool bi dr Siidwalser ùf Bsuech gsii isch, hèd in sym Buech "Die Walser im Piemont" vyyl Gediichdli, Liedli ùn Sprichwèèrder vù Arimmu abdrùgd.

1974 hän dr Piergiuseppe Scardigli un syni Lyt vùm G.R.I.L.A.V.I. (Gruppo di recerca sulle isole linguistiche alemanne del versante italiano) z Floränz nomool Ùfnaame z Arrimu gmachd. As Uskunftsperon hèd si no d Anna Maria Axerio zuer Verfiegig gschdelld, wo scho 1952 fir dr Gysling ùn dr Hotzenköcherle Gwäärsperson gsii ischd.

D Fluurnäme vù Arrimmu sin ùf verschiidene Forschigsexkursione ùfgnùù, e Dail vùm Paul Zinsli, im Juni 1958 zäme mid Schtudände, e Dail vùm Paul Scheuermeier im Augschte 1961. Im Mai 1981 hed dr Zinsli zäme mid em Max Waibel ùn em E. Schorno no Nochùfnaame gmachd.

In däm Artikel sin di arimmerditsche Dialektbyyschbel in Dieth-Schryybig gschriibe. Dooderbyy wird dr Buechschdaab <k> fir d Fortis [k] bruucht, fir d Affrikata [kx] wird <kch> gschriibe.

D Schdimhafdigkaid vù s [z] oder sch [ʒ] wird mid eme Pùnggd ùnder em s gchänzaichned: <ṣ>, <ṣch>. Die Schdimhafdigkaid isch aber nùme bi dääne Dialäktfoorme gschriibe, wù si au in dr Literatur belaid isch.





























Dr Genitiv isch im Arimmerditsch no in vyyl Foorme bruuchd woore.


Bim Personalpronome gid s im Arimmerditsch wie au in andere Siidwalser Dialäkt nooch italiänischer Voorlaag konschdruierdi verlengeredi Foorme. Die sin bilded us em Personalpronome ùn „andere“.

Wie in vyyle hooch- ùn hegschdalemanische Dialäkt wääre Adjektiv au prädikativ deklinierd.


Bildig vùm Partizip Perfekt bi schdaarche Verbe: 

Bildig vùm Partizip Perfekt bi schwache Verbe: 

D Ùnderschaidig bi dr Bildig vùm Partizip Perfekt bi schdaarche (Bildig ooni t-Suffix) ùn schwache Verbe (Bildig mid t-Suffix) isch nimi sicher. 













Bim Diminutiv gid s wie in vyyle Walliser ùn Walser Dialäkt verschiideni Suffix:

"lueg au d Samlige mid ùn ."

"Meentog", "Zischtog", "Mittwuchu", "Froontog", "Friitog", "Samschtog", "Sonnùntog"










"Wänn ä Rremmo escht äs Ächzit, ds jong Wälch läkt schih zeemä, wär ärrechtùn d Schòòl. Ùn wänn dù chènnt där Määrga, Gṣchälljine gòònd pfläitän Bruut ùnd äṣ ljèks Ṣchoonjè läktro uuf ds Tschääpäljè. Uus wòm Schäpf schtònd bäitùn Ljytro. Där Brytem häischùd dar Bruut ùnd där Ääjo. Där Ääto gèè rrù der Òòrä ùn gòònt a Kiljchù. D Mèttärettjinä kòò rä nò. Wèrr Kiljchù schtäid dèr Heer ù gä rro där Ṣchèègä, Zam Nätsschtèin zwäi Gṣchälljine läki ro uuv d Wènndlo. Dèr Brytjèm gè rro ds Wiièwessär ùn gòòn zam Älter. Nòò där Määs gäid d Bruut mit äm Äätä ds Britjingṣch ù wän der Teer ds Brytjiṣch Huuṣch schtäid d Ääjo mèd èṣ Chènd em Òòrm bidèrro ù get s där Bruud dòs si verchäschts ùn kèmmo a Mekko. Därnòò d Bruud ùn Britjèm ääsin s Mùäṣje ùs dèr gljychi Schèschjù. Dòṣ wilj bidyttä, tas schi mjässänt wäärchùn i Freedä tschèmù. Wänn äs chènnt z Mittòòg, ṣchù gòònṣch med ääle Rimmärù äässä im Ṣchòòl. Bruud häd ir Wytälje bèi däm Teeṣch. Där Ättù ds Britjèmṣch schtäi ru gṣchäässä bèi. Zär ärräächtù ṣind äälù er Frindä, wäm ändrän Oort schtòn d Èjo dṣ Britjingṣch. Z Mitòòg der Britjèng diènùd Bruud ùnd ṣ jong Wäälch diènùd äändärù Lytt. Wènsch tùntsch äässä, ṣchèngintsch ljoschtige Ljièdjènä,d jong Wälch, ùn d Òòltùn tiä häälfä. Ìm Òòbän z Näächtù ṣchäscht seh där Britjeng bèi der Bruud, ùn d jòngä Ljytt ṣchäscht sèch òùch ùn d Òòltù mièssind diänù. Ljiivrùd ds Näächt, d jòngä Ljytt tièn garèng ùntareschta di Tèschär ùm meegän täänzù. Där iirscht Täänz määchùd Bruut ùn Britjing ainegù. Wänn äṣ èscht ùm bètz schpòòt, Bruud ùn Britjeng gòònd schlòffä. ds jòng Wäälch täänzù nòch. Ma därnòò gòòndṣch ṣèègi òndar Pfäänschtro as titschs Ljièdjè."

"Liabs maitjie ondar ds blatun toch<br>
"oh! g’heer mis loschteg g’liad.<br>"
"Mora escht dar hachzidtog<br>"
"ech hondech scho liab, scho liab.<br>"
"Dar liab tog escht nohar und nohar chema,<br>"
"doos du werdenesch eweg varbendan z’schema.<br>"

"Liabs maitjie ondar ds blatun toch<br>"
"oh! g’heer mis loschteg g’liad.<br>"
"Glaubmar as escht as liabesproch<br>"
"ech hondech scho liab, scho liab.<br>"
"Ech wäre g’storba van grossa schmerz<br>"
"Wann du hatteschmar nid g’schenkt dis herz.<br>"



</doc>
<doc id="21684" url="https://als.wikipedia.org/wiki?curid=21684" title="Ë">
Ë

S Ë/ë isch e Büechstabe uss em Latynische Alphabet, wo uss me E und me Trema bstoht.

In de Dieth-Schrybig wird s ë für de Lut (offes "e") verwändet. In de Ufflag vom Schmid-Cadalbert wird de Büechstabe è anstell vom ë verwändet.

Im Normalisierte Mittelhochditsch, wo dr Karl Lachmann fir d Sprochwisseschaft entwicklet het, stoht ë fir e germanisch e (z. B. in Gerschte) im Gegesatz zuem Primärumlut e (z. B. in Cherze) oder em Sekundärumlut ä (z. B. in Gärtli).

In de Ungarische Dialäktschrybige isch s ë immer züe. Im Transdanubische und Westtransdanubische Dialäkt verwändet mer's für de Lut , wo in de Standardsproch (gschribe durch e normals "e") gsait wird (Bispyl: "gyerek > gyerëk" ['ɟɛrek]). De Palócze- oder Nordwestdialäkt kännt de Diphthong [ie:], wo in de Dialäktschrybige normalerwis <nowiki><ië></nowiki> gschribe wird (z. B. "beszél > besziël" ['bɛsie:l]).

Im Albanische isch s ë de acht Büechstabe vom Alphabet und mit 10% in Albanische Tekscht dä Büechstabe, wo am öftste vorchunnt. Er stoht dört für s Schwa (IPA: ) Im Kaschubische wird de Büechstabe mit em glyche Lutwert verwändet.

In de meiste Sproche (Französisch, Niderländisch, Afrikaans) isch s ë zwar kei eigene Büechstabe, zeigt aber a, dass e E mit me Vokal vornedra nit zu me Diphthong oder Umlut verschmilzt, sondern einzeln usgsproche wird.

Uff Luxeburgisch wird de Büechstabe meistens für e unbetonts Schwa verwändet, mer verwändet en aber au dört wo drei e hinderenand uffträtte, z. B. "leeën" (lege).

De Unicode enthaltet s ë an de Codepunkt U+00CB (Großbüechstabe) und U+00EB (Chleibüechstabe). Di glyche Stelle belegt's in ISO 8859-1.

Im HTML git's di benännte Zeiche codice_1 und codice_2 für de Groß- bzw. Chleibüechstabe.

Im TeX cha mer s ë im Tekschtsatz mit de Befehl codice_3 und im grafische Satz mit codice_4 und codice_5 yfiege.

Im Mac OS erschynt s ë durch d Ygab vo alt+u+e bzw. alt+u+E.


</doc>
<doc id="21692" url="https://als.wikipedia.org/wiki?curid=21692" title="Pikardische Sprache">
Pikardische Sprache

Pikardisch ("ch’ti, ch’timi, rouchi" uff Pikardisch) isch e romanischi Sproch, wo im Norde vo Frankrych (Regione Nord-Pas-de-Calais und Picardie) und im Weste vo Belgie gschwätzt wird.

D Eigebezeichnig isch z Nord-Pas-de-Calais "ch’ti" oder "ch’timi," während sich d Sprächer im Norde ehner als "patois" bezeichne. D Linguiste verwände für d Sproch numme d Bezeichnig "Pikardisch," do’s sich bi de gnännte Variante um Dialäkt vo de glyche Sproch handelt.

Z Belgie wird Pikardisch sit em 24. Dezämber 1990 (näbe Wallonisch, Fränkisch, Gaumais und Champenois) als Regionalsproch aerkännt. Anderscht isch d Situation z Frankrych, wyl d Sprochpolitik kei anderi Sproch wie Französisch akzeptiert. Durch mänki offiziälli Bericht wird's aber als eigeständigi Sproch aglüegt. Einewäg profitiert's z. B. vo Aktione vom französische Kulturminister ("Délégation Générale à la Langue Française et aux Langues de France").

Pikardisch isch e Langues d’oïl und ghört zu de galloromanische Sprochfamilie. Nit z'verwechsle isch de pikardisch Dialäkt mit em "Pikardisch" in de französische Literaturgschicht. S letschte isch e Dialäktgruppe, wo z Nordfrankrych vor em Johr 1000 gschribe worre isch.

Dodurch, dass s Pikardisch geografisch noch am Französisch und an Paris isch, hät's vom Französische große Yfluss erfahre. Säll isch au e Grund, wiso's sältener als eigeni Sproch wie als "deformierts Französisch" aerkännt wird.

E genaui Uffzällig vo Dialäkt isch schwirig, wyl s Pikardisch bisher no z wenig erforscht worre isch. 'S lönn sich aber bstimmti Hauptvarietäte erkänne, nämlig Amiénois, Vimeu-Ponthieu, Vermandois, Thiérache, Beauvaisis, «chtimi» (Bassin Minier, Lille), Dialäkt um Lille umme (Roubaix, Tourcoing, Mouscron, Comines), «rouchi» (Valenciennois) und Tournaisis, Borain, Artésien rural, Boulonnais. Die Ydeilig goht vor allem uff phonetischi, lexikalischi, morphologischi und deilwis au traditionälli Gründ zruck.

Zudem siht mer zwei Hauptregione:
Mer findet mehreri chlari Underschid zwüsche denne beide Gruppe. Byspil:

Normalerwis wird Pikardisch nit an de Schüele underrichtet. Noch de Meinig vo de Historiker sin d Lüt, wo numme Pikardisch gschwätzt hän, scho im 20. Johrhundert verschwunde.

Durch d Mobilität vo de Bevölkerig sin di regionale Bsunderheite nümmi eso usprägt wie friehner; im Alldag fangt s Pikardisch au scho a, sich mit em Français régional z'mische. Zwar wird's immer no verstande, aber immer weniger als Müetersproch gschwätzt.

Einewäg isch Pikardisch nit am Verschwinde und wird sowohl in de Städt wie au uff em Land im Alldag no brucht. D Underschid in de Ussproch sin no gnüeg usprägt, dass mer meistens schnäll höre chönne, vo wo e Pikardisch-Sprächer chunnt.

Hütt isch Pikardisch e Sproch, wo vor allem gschwätzt und sältener gschribe wird. Säll isch nit immer eso gsi: Im Mittelalter hät's zahlrychi pikardischi Tekscht ge. Mer orientiert sich bim Schrybe an de Ussproch, was zu verschidene Schrybige vom glyche Wort fiehrt. E anderi Orthografyvariante leitet sich diräkt vo de Französische Schrybig vo de Wörter ab; si isch au für Nit-Müetersprochler eifach läsbar und isch relativ wit verbreitet. Sit de 1960er-Johr wird dem aber au entgegegwirkt, um s Pikardisch vom Französisch z'«distanziere». So hät zum Byspil de Fernand Carton di wallonischi Orthografy übernoh; sy Werch nännt mer hütt au "Feller-Carton," do's zum Deil au uff de Orthografy vom Jules Feller (1900) basiert. E anderi Variante chunnt vom Michel Lefèvre, wo z. B. "kayel" statt "cayelle" (Ussproch [kajɛl]; französisch «chaise» = Stüehl) schrybt.




</doc>
<doc id="21707" url="https://als.wikipedia.org/wiki?curid=21707" title="Hohentengen am Hochrhein">
Hohentengen am Hochrhein

Hochetenge am Hochrhy (hochdütsch "Hohentengen am Hochrhein") isch e Gmeind im Landchreis Waldshüet, Bade-Württeberg.

S Dorf Hochetenge litt uff em nördlige Rhyborg mit Blick uff d Schwiz. Bi güeter Wätterlag bietet sich vom Stettener "Chalte Wange" e Usblick uff d Schwizer Bärg. Hochetenge am Hochrhy bstoht uss sechs Ortsdeil: Hochetenge, Lienhem, Herdere, Bergöschige, Günzge und Stette.

D Gmeind gränzt im Norde an Chlettgau, im Oste an d Schwizer Gmeinde Wasterkinge und Hüntwange, im Süde an Glattfälde und Weiach, beidi au in de Schwiz (Kanton Züri), und an Kaiserstüehl, Fisibach und Rümike (Kanton Aargau). Westlig devo litt di dütschi Gmeind Küssabärg.

D Gmeind Hochetenge am Hochrhy bstoht uss de sechs Ortsdeil Bergöschige, Günzge, Herdere, Hochetenge, Lienhem und Stette. Di rümlige Gränze vo de Ortsdeil Bergöschige, Herdere, Hochetenge und Lienhem entspräche sälle vo de friehnere Gmeinde mit em glyche Name; di rümlige Gränze vo de Ortsdeil Günzge und Stette entspräche sälle vo de friehnere Wohnbezirk vo de Gmeind Stette. Di offiziälli Benännig vo de Ortsdeil erfolgt durch de Gmeindename am Afang und de Name vom Ortsdeil; si sin durch e Bindestrich abtrännt.

Zum Ortsdeil Bergöschige ghöre s Dorf Bergöschige und d Höf Bächerhof, Dachshof, Heiterhof, Krummhof, Schrennhof und Wylerhof. Zum Ortsdeil Hochetenge ghöre d Dörfer Hochetenge und Herdere, de Zinke Guggemiehli, d Höf Ängelhof, Neuhof und Unter-Juckehof und d Wohnplätz Chlause (Klausen) und s Schloss Röttle. Zu Lienhem ghöre s Dorf Lienhem und d Höf Eichbüehlerhof, Gatterhof, Gfällhof, Sandhof, Schlosshof, Steinlebachhof, Turmhof (bisher Türnehof) und Vordere Rohrhof (bisher Wüstrüttehof). Zu de ehemolige Gmeind Stette ghöre s glychnamige Dorf, s Dorf Günzge und s Ghöft Lenkhof.

In Bergöschinge uffgange isch d Ortschaft Oberhofe. In Hochetenge uffgange isch d Ortschaft Chlause, usserdem litt d Wiestig Wißwasserstälz (dt. Weißwasserstelz) im Ortsdeil Hochetenge. In Lienhem uffgange isch d Ortschaft Chohlerhof (Kohlerhof).

De Ort hät ursprünglig "Thengen bei der hohen Chilchen" ghieße und isch sit de Karolingerzit de Standort vo de Urchirch vo über 14 Dörfer uff beide Site vom Rhy gsi. D Pfarrchirch uss em Johr 1519 hät Platz für 400 Persone gha, obwohl sällemols z Hochetenge sälber numme 187 Mänsche gwohnt hän.

Durch d Gränzlag zu de Schwiz isch d Gschicht vo Hochetenge und sine Ortsdeil äng mit de Schwiz verbunde. Afang vom 19. Johrhundert hän Hochetengener Bürger sogar Aschlussversüech gmacht, wo aber fehlgschlage sin. Sit 1824 verbindet e Rhybruck Hochetenge fast ununderbroche mit de Gmeind Kaiserstüehl.

D Ortsdeil Stette und Günzge hän bis zu de Neuordnig durch de Rychsdeputationshauptschluss vo 1803 zu de Landgrafschaft Chleggau ghört, wo zerscht de Grafe vo Sulz und spöter sälle vo Schwarzeberg ghört hät.

Dodegege sin Hochetenge und Lienhem vom Mittelalter bis 1802 in bstimmte Berych e Kondominium zwüsche de Grafschaft Bade und em Fürschtbistum Konschtanz gsi.

In früherè Zitè hät mo z Hohètengè Èrz abbaut. S Èrz isch dodèby in Form vo Böhnlè vorglägè. D Region um Hohètengè heißt sitdem "Bohnèvirdel", è Bezeichnig, wo sich bis hüt für selli Gegènd ghaaltè hèt.

Ergebnis vo dr Landdagswahle sit 2006: 

De Ängelhof westlig vom Dorf Hochetenge wird als de südligst Wybärg vo Dütschland bezeichnet.

Hochetenge isch wirtschaftlig äng mit de Schwiz verbunde. E Großdeil vo de Bevölcherig schafft als Gränzgänger in de Schwiz.

Handels-, Handwerks- und Dienschtleistigsbetrieg werre durch d Schwizer Chundschaft prägt.

Uff em Gmeindegebiet isch au de Sänder Wannebärg vom SWR.


Z Hochetenge gits e regionali Internet-Zytig und die nännt sich "„Hierzuland“". Si isch fir d Region Chläggi und de ganz Oste vum Landchreis Waldshuet, also d Gmeinde Lottstette, Dettikofe, Klettgau, Hochetenge und Küssaberg.



</doc>
<doc id="21721" url="https://als.wikipedia.org/wiki?curid=21721" title="Strictly Physical (Album)">
Strictly Physical (Album)

Strictly Physical esch s zwöite Studio-Aubom vom dütsche Pop-Trio Monrose, veröffentlecht vo Starwatch Music ond Warner Music Group, ond esch am 21. September 2007 ide Dütschsprochige Region usecho.

S Aubom esch im Juli ond Ouguscht 2007 z London ond Kopehage produziert ond z Münche im Weryton Studios iigspelt worde. Us insgesamt 800 Lieder zur Uswahl hend d Monrose ehres Aubom zämegstöut.

"Strictly Physical" het en teilti Meinig öbercho, wobii di meischte professionelle Kritiker s Aubom als „griifter ond individuell“ bezeichnet hend, jedoch generell au „gueti klauti“ Beats vom Debut-Aubom "Temptation" vorchömmed.

Öbwouh s Aubom ned a de Erfolg vo "Temptation" het chönne aachnöpfe, idem dasses onder anderem en Nommer-1-Hit worde esch, esches trotzdem en wiitere Erfolg ferd Band worde: Es esch diräkt ufe Platz 2 ide düütsche Aubom-Charts cho ond het ide Schwiizer ond Öschtriichische Aubom Charts d Top 10 chönne knacke, met meh als 90'000 verchoufte Exemplar ide erscht Woche vo de Veröffentlechig. Wie im Dezember 2007 vo ProSebe bekannt gä worde esch, hets Aubom z Düütschland Goldstatus erreicht, met meh aus 100'000 Verchöif. Im Februar 2008 esch uf de offizielle Syte vo Monrose metteilt worde, dass "Strictly Physical" au z Öschtriich Gold erreicht het, met meh als 10'000 verchoufte Exemplar.

Als erschti Single-Uskopplig esch Hot Summer publiziert worde ond esch ide Sängerinne ehri zwöiti Chart-Hit gsee, das Lied het Platz 1 z Düütschland, Öschtriich ond in de Schwiiz bezoge. Met de doruffolgende Single Strictly Physical het d Band ehre vierti Top-10-Hit z Düütschland ond ehre zwöiti Top 10-Hit z Pole noch Shame erlangt. Di drett ond letscht Single-Uskopplig What You Don't Know het Top 20 ide Schwiiz ned chönne erreiche, het aber ide Band ehre füft druffolgendi Top 10-Hit z Düütschland gää.

¹ </small>beinhaltet e Prob vom Olivie's "You're Not Alone" vom 1996</small>




</doc>
<doc id="21737" url="https://als.wikipedia.org/wiki?curid=21737" title="Opfinger Wörterbuch">
Opfinger Wörterbuch

S Opfinger Werterbuech het e Darstellig vum alemannische Dialäkt vu Opfige am Tunibärg zum Inhalt. Dä Ortsdialäkt isch vu bsunderem wisseschaftligem Inträssi: Opfige isch d nerdligscht Ortschaft, wu d k-Verschiäbig mitgmacht het, un zellt hischtorisch zum Hochalemannische. Uf dr andere Sitte isch Opfige no dr Iigmeindig in d Stadt Friiburg i. B. anne 1971 vum e Büüredorf zum e städtische Wohngebiät agwagse un het si Iiwohnerzahl verdreifacht. Dr Ortsdialäkt, wu in däm Buech bschriibe isch, isch sitter derte arg im Ruckgang.

S Opfiger Werterbuech isch e Monografii vum Jürgen Sutter, si isch sitter 2008 im Buechhandel. 

Dr Kern un dr Haüptdeil vum Opfiger Werterbuch isch e alfabetisch gordnets opfigerditsch-standardditschs Werterbuech mit fascht 300 Sitte. D Stichwerter sin in dr Diethschrift gschriibe, in Klammere stoht d Üssproch in dr IPA-Schrift. Näbe dr Bedittig vum Wort sin viilmol aü grammatischi Agabe (Gschlächt, Wortart usw.) gmacht; wänns Redensarte oder Sprichwerter mit däm Wort het, sin si ufgfiährt. Dr Sutter macht Quälleagabe, wänn er e Wort in dr wisseschaftlige Literatür oder im e Sprochatlas vorgfunde oder mit sinem Frogeboge ermittlet het. Mänkmol hets Hiiwiis zu dr Worthärkumpft (Etymologii). Viil Werter sin in Sachgruppe (lueg unte) zuegordnet. E Hüffe Gegeständ, wu nit oder nimmi alldäglig sin, sin abbildet.

Dr zweit groß Deil vu däm Buech isch dr standardditsch-opfigerditsch Werterbuechdeil (S. 322–399). Bi dr moderne Schwizer Dialäktwerterbiächer isch des Standard, fir e alemannischi Dialäktspiilart z Ditschland isch des in däm Buech zum erschte Mol aü gmacht wore. Do dermit ka dr Läser un Nutzer nit numme üs em (Opfiger) Alemannische ibersetze, nai, dr ka under anderem aü e Wort sueche, wun er uf Alemannisch nit weißt, ka si Sprochkompetenz ufbessere.

Witteri Deil runde s Bild vum Opfiger Dialäkt ab un maches zum e umfassende Hilfsmittel fir Wisseschaftler un Laie:

Witteri Hilfsmittel sin: E Iberblick iber d Gschicht vu Opfige, d Abgränzig vum Opfiger Alemannisch gege dr Dialäkt in dr Nochberschaft un d Erklärig vu dr (Dieth-)Schriibig.

S Opfiger Werterbuech isch nit vun ere Institution gferderet un rüsgä wore, nei, s isch im Inträssi un in dr persenlige Leischtig vum Jürgen Sutter z verdanke. Dr Sutter, Johrgang 1970, isch z Opfige ufgwagse un het sich sitter anne 1990 mit em Dialäkt bschäftigt un anne 96 agfange mit em Sammle vum Opfiger Wortschatz. Dr Sutter isch Biolog un het sich sini sprochwisseschaftlige Känntnis as Gaschtherer an dr Friiburger Uni un autodidaktisch erworbe.

Vorbilder in Ufboi un Systematik sin fir dr Sutter d Werterbiächer gsii, wu in der Reihe ""Wörterbücher und Grammatiken des Schweizerdeutschen"" vum Verein Schweizerdeutsch rüsgää wore sin.

Näbe eigener Känntnis vum Opfiger Alemannisch het dr Sutter uf wisseschaftligi Sammlige un Literatür zruckgriffe, zum Biispil uf dr Frogeboge vum Südweschtditsche Sprochatlas; zuedäm het er e eigene Frogeboge mit iber 1400 Foge iigsetzt. Dr Sutter het z Opfige au Interviews gfiehrt mit Opfiger Dialäktsprächer, wu vu dr ""Gesellschaft für bedrohte Sprache e. V. Köln"" finanziert wore sin.

S Werterbuech isch vu ihm sälber nit numme verfasst, nai, aü gstaltet (glayautet).

Anne 2006 hätts sotte im Zämmehang mit dr 1000-Johrfiir vu Opfige vu dr Ortsverwaltig Opfige rüsgä wäre; im entscheidende Aügeblick sin aber d finanziälle Mittel in anderi Kanäl gflosse. Uf des hii het sich s Erschiine nommol um zwei Johr verschobe, dr Sutter het dr Druck vu däm Buech, wu drno im Schillinger-Verlag rüskumme isch, miäße mit eigene Finanzmittel ferdere.

Dr Rudolf Post, dr Leiter vu dr Arbetsstell Badisches Wörterbuch an dr Friiburger Uni, isch dr Meinig, ass des Buech „in seiner Konzeption, seiner Zuverlässigkeit und in seinen Benutzungsmöglichkeiten im größeren Umkreis bisher unerreicht“ seig; s kennt „in vieler Hinsicht als vorbildlich gelten“.

Fir s Opfinger Werterbuech het dr Sutter im Juni 2007 dr Ferderpriis vu dr Johann-Andreas-Schmeller-Gesellschaft e. V. Tirschenreuth bikumme. Im Novämber 2009 isch s "Opfinger Werterbuech" mit em "„Landespreis für Heimatforschung“" vum bade-wirttebärgische Kulturministerium uuszeichnet wore.




</doc>
<doc id="21738" url="https://als.wikipedia.org/wiki?curid=21738" title="Richterswil">
Richterswil

Richterschwiil (au Richti, veraltet Richtischwiil, amtlich: "Richterswil") isch ä politischi Gmäind im Bezirk Horge vom Kanton Züri.

S Bild ufem Wappe vo Richterschwil het «En roote Pfoschte uf Guld».

D Gmäind liit am lingge Züriseeufer, a d Gränze vom Kanton Schwyz, öppe 25 Kilometer wäg vo Züri. Sie beschtaat us de Ortsteil Richterswil, Burghalde und Samschtagere. Schön sind d Uferaalaage mit dr Halbinsle Horn und dr Züriseeinsle „Schönenwirt“ und d Moränelandschaft im Richterswiler Berg.

D Nachbergmäinde vo Richterswil sind Wädischwiil, Wollerau und au no Schtääfa

Zwüsched 700 und 900 n. Chr. hät sich de Allemann Richtilo uf em hüttige Gemeindegebiet vo Richterswil niederglaa. Erschtmals urkundlich erwähnt isch "Richtliswile" im Jahr 1265.

Am Ändi vom 18. Jahrhundert händ berühmti Persönlichkeite wiä dr Goethe und dr Lavater bim Richterswiler Arzt Dr. Johannes Hotze gwohnt.

Usserdem hätt Richterswil Uusischtspünkt mit Uusblick uf de Zürisee, d Insle Ufenau, Lützelau und Schönewirt und uf d Vorläufer vo dä Glarner- und Appizälleralpe. De bekanntischti Uussischtsplatz hät de Name vo sim Verehrer: Gottfrief Keller.

Im Jahr 1848 hätt Richterswil für 100 Franke d Insle Schönewirt i de Bucht zwüsched Richterswil und Bäch (die chlinschti vo de drüü Züriseeinsle Ufenau, Lützelau und Schönenwirt) vom Kloster Eisiidle gchauft. De historischi Kaufbrief wird im Gemeindearchiv uufbewahrt. Wäge ihrer Ufernöchi erräicht me si i wenige Minute per Boot oder schwümmend.

1873 hätt de Rudolf Zinggeler-Syfrig (1819-1897, Siidefabrikant) d Nutzigsrächt vom Mülibach für dä Aatrieb vo sine Zwirneräimaschine. Über Richterswil isch dur Uufschtauig dä Schtärnewäier entschtande. Ä zwäi Kilometer langi Druckleitig hätt s Wasser bis zum Zürisee abgfüehrt, wo em Zinggeler sini Wasserturbine aatriibe het. Als Symbol vo dä Induschtrialisierig isch dä Springbrunne a Fäschttäg, wie em 1. August, gloffe. Di höchschti Fontäne vom Kontinänt mit 80-85 Meter Höchi isch entschtande. 1972 Hätt me die Aalag usser Betriib gsetzt.

D Reaktivierig vö dä Fontäne isch 2007 realisiert worde. Di erschti Wiiderinbetriibnahm isch am 8./9. Dezember 2007 gsii.

1893 isch s Paracelsus-Spital Richterswil erbout worde, wo siit 1994 als anthroposophischi Klinik gefüert wird. 1905 wird di nöi reformiert Chile, 1914 di katholischi Chile iigwéiht. 1975 wird de historische Dorfkern vo Richterswil als schützenswert erchlärt.

Iiwohner i de beide Dörfer Ändi 2006 
Richterswil: 9031 
Samstagern: 2384

De Uusländeraateil liit bi 18,8 % (Stand 2011).

36,1% vo de Iiwooner sind evangelisch-reformiert, 32,0% sind römisch-katholisch (Stand 2011).

Dr Gmäindspresidänt isch de Marcel Tanner (Stand 2018).

Dä Gmäindraat setzt sich zäme us de Renate Büchi (SP), Marlies Desarzens (SP), Magnus Frei (SVP), Thomas Ghisletti (FDP), Hans Jörg Huber (FDP), Ruedi Reichmuth (parteilos), Peter Theiler (CVP) und Jürg Trachsel (SVP).

Bi de Kantonsraatswaale 2011 hät s das Ergebnis ggee: BDP 3,0 %, CVP 6,8 %, EDU 1,8 %, EVP 4,3 %, FDP 12,5 %. GLP 9,7 %, GP 8,8 %, SP 20,1 %, SVP 31,6 %, Suschtigi 1,3 %.

Die Gmäinde isch mit zwei Bahnlinie vo de SBB und SOB, de Autobahn A3 und änere Schiffalegischtell vo de ZSG vercheertechnisch aagschlosse.

1992 hätt de Bahnhof Richterswil de "Brunel Award" i de Kategorii "For outstanding visual design in public railway transport" überchoo.

Richti hätt en guet erhaltene, malerische Dorfchern mit ville Fachwärchhüüser.

Höhepünkt im Dorfläbe sind d Chilbi und die Räbechilbi im Nofämber. Nöd z'vergässe isch'd «Haggeri» z Samschtagere. Debii werde di böse Geischter mit em "Haaggeri", äme gschnitzte Rosschopf, vertriibe.

Übernachtigsmöglichkeite büütet u. a. d'Jugendherberg im Horn, und de Gaschthof "Drei Könige", wovo de früehner grosse Bedüütig vo Richterswil als Pilgerdurchgangsort (Wallfahrte nach Eisiidle) züügt.

De züritüütsch Tieläkt vo Richterschwiil ghört zue de Seemundarte.





</doc>
<doc id="21740" url="https://als.wikipedia.org/wiki?curid=21740" title="Alemannische Kolumnen">
Alemannische Kolumnen

Verschiidini Zittige un Zitschrifte im alemannische Sprochrüüm hän e regelmäßigi alemannischi Kolumne oder hän friähjer emol eini gha. Mit ere sone Kolumne im regionale Dialäkt schafft e Zittig e bsunderi Nächi zu ihrene regionale Läser; d Theme vu däne Kolumne sin aü meischtens regional. Im e inhaltlige Diäfgang vu däne Kolumne sin zum Deil Gränze gesetzt dur d Lengi vu dr Spalte, wu vu dr Zittige vorgä isch, un vu dr Fähigkeit oder vum Wille vum Autor, z verdichte. Diä greschte Kolumne het dr Bärner "Bund"; diä hän viilmol dr Charakter vum e Essay.

In dr Zittig L’Alsace kunnt alli Wuch am Samschtig uf dr Sitte „24h région“ d Kolumne „Uf elsassisch“, zämme mit ere elsässische Karrikatür. Zu dr Autore ghere dr Dominique Bannwarth (20. Septämber 2008) un dr Pierre Maenner (27. Septämber 2008), si schriibe iber aktuälli Beobachtige im Elsiss. D Alsace het ihre Verbreitigsschwärpunkt im Oberelsiss.

In dr Zittig Les Dernières Nouvelles d'Alsace kunnt alli zwoo Wuche am Sunntig d Kolumne „Am Stàmmdisch“, alliwiil unterzeichnet vu „De Brillegücker...(Léon Daul)“. Si het as Inhalt aktüalli un hischtorischi Gäbeheite im Elsiss. 
Les Dernières Nouvelles d'Alsace hän ihre Verbreitigsschwärpunkt im Unterelsiss.

In dr Zitschrift Land un Sproch, wu alli viärtel Johr rüs kunnt, sin d Dialäktbiitreg haüptsächlig in Kolumne. So het in dr Kolumne "Nota Bene" dr André Weckmann in dr zweite Helfti vu dr 90er Johr eigini Gedichter, meischtens uf Elsässerditsch, brocht. Vum Spotjohr anne 97 bis Afang 2002 hets viilmol d Kolumne „Kriwele Krawele“ gha, wu dr Roland Engel drin gschriibe het. Diä isch vu dr Kolumne „Hille Bille“ vum Joseph Schmittbiel abglest wore, wu im Jüli 2010 ufghert het. Wiä zum Deil scho dr Engel het dr Schmittbiel Kummentar zu dr Bolitik un Regionalbolitik brocht, wiä im Dezämber 2008, wun er iber d Abschaffig vu „Sür un Siess“ im Radio schribt:
Dr het nit drvor zruckgschräckt, sinene Landslit dr Spiägel vorne dra z hebe:
Siter anne 96 wäre in dr Kolumne „Dichter vun hit“ vu dr Emma Guntz Dichter uf hochditsch vorgstellt, viilmol isch aber e Dialäkttext- oder Gedicht vun ene mit abdruckt.

D Badisch Zittig het alli Wuch am Samschtig ihre Kolumne „Lueginsland“. Diä het anne 1976 unter em Namme „Landuff, landab“ 14-dägig agfange gha un isch vum "Dengelegeischt" (Hans Schneider) gschriibe gsii. Däm isch ab 1995 der „Wunderfitz vum Wald“ (Markus Manfred Jung) gfolgt un d Spalte isch uf „Lueginsland“ umdaift wore. Anne 97 hätt si aber sotte abgschafft wäre. Do drgege hets e Unterschrifte-Kampagne gä, wu iber 200 Unterzeichner, zum Deil renomiärti Persenligkeite, sich gege d Abschaffig vu dr alemanische Spalte gwehrt hän; diä Unterschrifte sin in dr Badische Zittig aü as Azeig vereffentligt wore; d Keschte hän d Unterzeichner drait. Uf des hii het d Zittig d Kolumne wider iigfiährt – ab dert sogar alli Wuch. Diä därzittige Autore (2019) sin d Ulrike Derndinger, dr Markus Manfred Jung, d Beate Ruf, d Friedel Scheer-Nahor, dr Martin Wangler un dr Wendelinus Wurth – jedes vu däne verdrittet e anderi Dialäktspiilart üs em Oberbadische. Vu 1997 bis 2019 isch aü dr Martin Schley drbii gsii, dr Harald Noth vu 1997 bis 2016 un dr Philipp Brucker vu 1997 bis 1999.

Diä Kolumne erschiint im ganze oberbadische Verbreitigsgebiät vu dr Badische Zittig un erreicht theoretisch 400.000 Läser – sälbverständlig läsi si aber lang nit alli. D Theme sin meischtens regional oder üs em allgmein mänschlige, persenlige Bereich. Diä Glosse sin im Schnitt ca. 40 Ziilte (mit 40 Aschleg) lang.

In dr lokale Ämmedinger Üsgab vu dr Badische Zittig hets ab un zue e zuesätzligi Dialäktspalte („Stadtbummler“, unterzeichnet mit „Der Stadtbummler“), in dr Millemer Üsgab schribt ab un zue dr Willi Schlageter in dr Spalte „Am Rande“ uf Markgäfler Alemannisch. In dr Lohrer Uusgab schribt dr Gunther Lehmann ab un zue d Kolumne „Auch das noch“.

In dr Gratis-Wuchezittig Reblandkurier schribt siter 1996 fascht alli zwo Wuche „D Reblüs“ (dr Eberhard Peter Flamm) e Kolumne; si het mänkmol regionale, mänkmol aü allgmein-politische Inhalt. Dr Räblandkurier kunnt zwische südligem Kaiserstuehl, Briisach un Mille alli Mittwuch rüs un erreicht derte jede Hüüshalt.

In dr Gratis-Wuchezittig Kaiserstühler Wochenbericht hets fascht alli Wuch e alemannischs Gedicht vum Otto Meyer. Verbreitig: Am un um dr Kaiserstuehl.

In dr Gratis-Wuchezittig Dreisamtäler erschiint sit 2002 „Vum Wunderfitz“, e Kolumne vum Stefan Pflaum.

D Lahrer Zeitung het vu dr 50er Johr bis ins nei Johrdoisert e regelmäßigi Glosse vum Philipp Brucker brocht. Dr Brucker isch zerscht Redakteer vu däre Zittig gsii, speter (ab 61) Oberburgemeischter vu Lohr.

Dr Achertäler Heimatbote, s Verkindigigsblatt fir acht Gmeine in dr Ortenau, het in dr 90er Johr alli Wuch e alemannische Biitrag vum „Nepomuk der Bruddler“ (Otmar Schnurr) brocht – dä isch viilmol dr Haüptartikel uf dr Titelsitte gsii un het zu Deil – zämme mit ere Zeichnig – d ganz Sitte iignumme.

Im Markgräfler Tagblatt bringt de Kurt Ückert sit 1982 de Rubrik „Us dr Heimet verzellt …“. Friejer het dr Werner Richter e Glosse im Tagblatt unter em Name „Ohrechrübler“ gschribe.

Im Offenburger Tageblatt het dr Rudolf Vallendor iber 1500 Glosse gschribe. Sit e baar Johr schriibe dr Wendelinus Wurth (als „Willi Trautmann“) un d Claudia Ramsteiner Kolumne uf Alemannisch im Tagblatt.

In dr Oberbadische het „dr Hage“ bis 2010 d Kolumne „Wiigeischt“ gschribe.

Im "Oberbadische Volksblatt" het dr Walter Jung ab 1956 e Kolumne unter em Titel "Zwüsche Dülliger un Güggel" gschribe.

In dr Weiler Zeitung het dr Karlfrieder Elsner as „Öbber vo Neume“ 35 Johr lang bis 2010 d regelmäßig alemannisch Kolumne „Guggehuus“ gschribe. Vu 2010 bis 2017 het drno dr Hansfrieder Geugelin d Kolumne „Dr Wiigeischt“ gschribe.

Im Südkurier in dr Üsgab im Raüm Furtwange schribt siter anne 93 d Esther Strube alli Wuch ihre Kolumne „S Faadezainli“ – si drittet do as d Supermärkt-Verkaiferi „Brigitt“ uf. Im Südkurier, Üsgab Konschtanz, het d Rosemarie Banholzer vu anne 82 bis 92 d Kolumne „Siehsches“ gha. Dr Südkurier, Üsgab Singe, het langi Johr e alemannischi Kolumne mit em Hans Flügel gha.

„Fenschtergügsler“ isch e Dialäktspalte, wu vu anne 1989 bis 2005 im Alb-Bote vum Landkreis Waldshuet erschine isch. Gschribe het die Spalte dr Hubert Roth vu Chleggau im Chleggi.

In dr Wuchezittig Konstanzer Azeiger het d Rosemarie Banholzer vu 1978 bis 2008 d ständig Kolumne „s Frichtle monnt…“ gha – d erschte 28 Johr alli Wuch, zum Schluss alli zwoo Wuche. Bim e Wägsel in dr Redaktion isch diä Kolumne abgschafft wore. Verbreitig vum Konstanzer Azeiger: Stadt Konschtanz un ditschi Nochberschaft.

Im Singener Wochenblatt het dr Walter Fröhlich (wafrö) vo 1985 bis 2010 d Kolumne „Walter Fröhlichs Alemannische Dialektik“ gschribe.

In dr Stuttgarter Zeitung schribt dr Hanns-Otto Oechsle all Wuche e Kolumne uf Schwebisch.

In dr Monetszitschrift Regio-Magazin, wu uf ditsch mit Theme üs em Elsiss, dr Nordweschtschwiz un Oberbade rüskunt, hets e ständigi Dialäkt-Kolumne mit Namme „Mundart“. Do schriibe d Heidi Knoblich, dr Theo Klaus un anderi Brosatext oder Gedichter. Zun Deil isch do e ganzi Sitte (mit Bild oder Bilder) reserviärt.

Im Stuttgarter Wochenblatt schribt dr Wulf Wagner sit 2006 all Wuche si schwebisch Kolumne "Wulf Wagers wunderliche Weltbetrachtung".

D grescht regelmäßig alemannisch Kolumne het Der Bund, si kunnt alli Samschtig in dr Biilag „Der kleine Bund“. Si sin alliwiil in ere bärnditsche oder Berner Oberländer Dialäktspiilart; mit ihrenem große Blatz, wu si zur Verfiägig hän, kenni si e Thema aü viilsittig bhandle. Do hets Theme üs dr Gegewart un üs dr Vergangeheit vu dr Region un vum Land; bi hischtorische Ererterige folgt viilmol e Nutzawändig uf d hittig Zit. S git – sälte – aü Theme, wu gar nyt speziäll mit em Bärnbiät oder mit dr Schwiz z due hän, wiä am 15. Septämber 2008, wu dr Christian Schmid zu dr internationale Finanzkris gschriibe het:
Do ka sich d Sproch üsläbe, wiä bi dr Christine Iselin-Kobler, wu am 12. 11. 2005 gschriibe het:
In dr Niinziger un am Afang vu dr 2000er Johr het diä Kolumne no „Im Stübli“ gheiße un isch als zwische 150 un 200 Ziilte mit 40 Aschleg lang gsii – e große Kaschte, wu s unter Drittel vu dr Sitte üsgmacht het, en Autorin dervo isch d Ruth Bietehard gsi; hit (2009) heißt si „Mundart“ un het ca. 100 Ziilte – ei Spalte in dr ganze Lengi vu dr Sitte. Zu dr Autore ghere dr Christian Schmid, d Christine Iselin-Kobler, dr Peter Schibler, dr Peter Wyss (Brienzer Dialäkt) un anderi. Dr glei Bund het scho sitter viile Johrzehnte Dialäktbiitreg, Biispiil: Maria Lauber: "Der Chnächt. E Gschicht us de Frutiger Bärge." In: Der kleine Bund, 18. Joorgang, 1937, Nr. 11.

D Basler Zittig het in ihrere Wucheändbiilag „Dreiland-Zeitung“ bis anne 1999 johrelang e alemannischi Spalte gha. Do hän Autore üs allene drei Nochberschafte gschriibe, nämlig üs em Badische dr Hubert K. Frank un dr Markus Manfred Jung, üs em Elsass d Emilienne Kauffmann un dr Pierre Spenlehauer un üs dr Nordweschtschwiz d Vreni Weber-Thommen un dr Carl Miville-Seiler. D Basler Zittig isch vor allen in dr Nordweschtschwiz verbreitet; d „Dreiland-Zeitung“ het mer kenne äxtra abonniäre oder kaüfe; si het Artikel uf ditsch un franzesisch gha.

I der Oberbaselbieter Zytig Volksstimme isch d Mundartkolumne vom Lieschtler Markus Ramseier abtrukt worde.

Im Bieler Tagblatt het dr Werner Marti ab 1986 e bärnditschi Kolumne gha.

De Christian Schmutz und d Hildegard Emmenegger händ 2012–2015 abwächsligswys i de Fryburger Naachrichte ire „Seislerblog“ gschribe.

De Robert Balthasar Christ hät au langi Jaar Sprachkolumne gschribe, under anderem i de Basler National-Zytig. Für die hät er s Pseudonym "Glopfgaischt" pruucht; under sym andere Pseunonym, "Fridolin," hät er syni Verzeligen und sys Wöörterbuech gschribe.

Im Zürcher Tages-Aazäiger hät de Jacques M. Bächtold vo 1963 bis 1972 jede Samschtig under em Name "Häxebränz" de Mundartegge gfüert mit mundartpflägerischen und literatuurkundlichen Artikel über s Züritüütsch und s Schwyzertüütsch, Tialäkt und Tialäktliteratuur. Die sind eso guet aachoo, das er zum „Dialäktpaapscht“ awangsiert isch.

Nit berucksichtigt sin in däm Artikel Zitschrifte, 

Verschiidini Autore hän e Deil vu ihrene Glosse no äxtra in Biächer publiziärt:

Kolumne-Biispiil:


</doc>
<doc id="21743" url="https://als.wikipedia.org/wiki?curid=21743" title="Seth">
Seth

Dr Seth, au Set, Setekh, Setesh, Seti, Sutekh, Setech oder Sutech isch en altägyptischi Gottheit gsi. Er isch dr Gott vo dr Wüesti und de fremde Länder gsi, wo Maat, wo d Wältornig verkörperet het, nit gherrscht het.
Im Mittlere Riich het er vil vo siiner Wichdikeit verlore. Under de fremde Hyksos, wo Deil vo Ägypte währed dr Zweite Zwüscheziit regiert hai, isch er mit em kanaanitische Gott Baal, wo die mit sich brocht hai, identifiziert worde, und isch dere ihre Hauptgott gsi.

Noch dr Zruggeroberig vo Unterägypte dur die oberägyptischi 18. Dynastii isch d Rolle vom Seth au under de Ägypter wider grösser worde. Vor allem hai d Pharaone vo dr 19. und 20. Dynastii ihn as Schutzgott agluegt und es het mehreri König ge, wo im Seth si Name dräge. No under dr 21. Dynastii isch dr Seth uf dr Siite vo Rächt und Ornig gstande. Im "Her-Uben B Papyrus" wird er beschriibe, wien er dr Sunnegott Re gege dr Schlangedemon Apophis verdeidiget. 

Wie d Gschicht vom Seth siim Mord am Osiris sich verbreitet het und dr Mythos vo dr Usenandersetzig vom Seth und vom Horus wägem Erb vom Osiris, wo dr Horus schliesslig gwunne het, populär worden isch, isch dr Seth meh und meh verfehmt worde. Es isch sogar so wiit cho, ass d Apophisschlang, won er sit em Mittlere Riich bekämpft het für zum dr Re und drmit d Wältornig z schütze, mit ihm identifiziert worden isch. Im "Buech vom Siig über e Seth" duet sogar im Seth si Mueter, d Nut, ihn verwünsche. Er isch us Ägypte verbannt, siis Bild isch zerstört und er isch em Frässer, eme Demon, zur Zerstörig vorgworfe worde.

D Grieche, wo sich im Lauf vom erste Johrduusig z Ägypte niiderglo hai, hai dr Seth mit em Typhon, em Sohn vom Tartaros, gliichgsetzt, won es Unghüür gsi isch mit hundert Drachechöpf, wo sich gege dr Zeus ufglehnt het.
Dr Seth wird im allgemeine mit eme menschlige Körper und em Chopf vom ene unidentifizierte Dier dargstellt, wo e chlii eme Erdferkel gliicht. Mänggisch het er e Körper gha, wo eme Windhund gliicht.
Er isch z Ombos uf d Wält cho as Sohn vom Geb und dr Nut gsi, und so si dr Osiris si Brueder und d Isis und d Nephthys siini Schwöstere gsi. Us dere Verwandschaft mit em Osiris, em mythologische Herrscher über ganz Ägypte, het er, nochdäm er dr Osiris umbrocht het, si Aaspruch uf d Herrschaft grächtfertigt. Er hett au de Horus sexuell bidrängt und hett den dem siin Soome gschluggt und isch schwanger woore und hett denn us sim Chopf use de Waishaitsgott Thoth uf d Welt broocht. In ere andere Dradition isch dr Re si Vater vom Seth.

Si Frau isch d Nephthys gsi, aber hüfig isch er mit de westasiatische Göttine Astarte und Anat gliirt.

Vor allem Wüestedier si ihm heilig gsi wie d Oryxgazelle, aber au s Chrokodil, dr Esel, s Flusspfärd und d Wildsau.


</doc>
<doc id="21745" url="https://als.wikipedia.org/wiki?curid=21745" title="Aker">
Aker

Dr Aker isch en altägyptische Ärdgott gsi.
As Akeru, e Mehrzahl vo Ärdgötter, isch er elter gsi as dr Ärdgott Geb, si wärde im "Papyrus Juja" as em Geb siini Vorfahre und au as Die-wo-vernichte bezeichnet, und hai mit magische Sprüch müesse bändiget wärde. Wenn en "achu", en Art Seel, vom ene König zum Himmel ufgstiige isch, hai d Chnoche vo de Akeru zitteret, das heisst, ass das es ärderschütternds Ereignis gsi isch.

Dr Aker het z Nacht im Sunnegott Re siis Sunneboot uf em Rugge drait, nodäm s dr Himmel verlo und in d Unterwält ine gfahre isch. Er het d Apophisschlange, wo dr Re het welle zerstöre, iigschlosse, nochdäm si dödet und verschnitte worden isch. Er isch e Schutzgott gsi und het Schlangebiss chönne heile.


</doc>
<doc id="21746" url="https://als.wikipedia.org/wiki?curid=21746" title="Amaunet">
Amaunet

D Amaunet, au Amunet, Amentet u.s.w., isch en altägyptischi Göttin gsi. Noch de "Pyramide Text" isch si mit ihrem männlige Gegestück, em Amun, eini vo de Urgötter gsi. Sit dr Spotziit het si zur Götterachtheit vo Hermopolis ghört. Aber im Gegesatz zum Amun het si nume e relativ chliini Rolle gspilt.
D Amaunet isch e Schutzgöttin gsi. Vor allem d Pharaone haig si beschützt und häig sä in ihrem Schatte versteckt und ernährt, wie uf eme Relief dr Philip Arrhidaeus. Si haig au an de königliche Dronbestiigige und de Jubileumsfester deilgnoh, wie's vom Thutmosis III. überliiferet isch. Si isch mänggisch mit dr Neith und dr Jusaaset, dr Urmueter vo de Götter, identifiziert worde.


</doc>
<doc id="21748" url="https://als.wikipedia.org/wiki?curid=21748" title="Renfe">
Renfe

D Red Nacional de los Ferrocarriles Españoles (RENFE), syt 2005 Renfe ("Renfe Operadora") isch di schpanisch Schtaatsysebahngsellschaft. Uusgschribe heisst das „Red Nacional de los Ferrocarriles Españoles“. Si isch zueschtändig für äs Bräitschpurnetz vu-n-erä Schpuurwiiti vu 1668 Millimeeter. Diä Gsellschaft isch am 24. Januar 1941 uf ghäiss vu d'r Regiärig under em General Franco entschtande. Alli Ysebahnliniä hend duez'mal a private Gsellschafte gchört, und diä hend alli Exischtänzschwirigkäite gchaa. D' RENFE hät d' Schmalspurbahn zwüsche Cercedilla und Cotos übernuu. Wäg em zuenehmende Schtrassevercheer sind vill Schmalspurbahne schtillgläit wordä, und diä wu noch übrigblibä sind, sind i privatem Bsitz blibä. D' RENFE hät au äinigi Nüübuuvorhabe chänne realisiere. Si isch i dä Füfzgerjahr d'r Trans-Europ-Express-Kommissiuu biiträte. Si schtellt mit de Talgozüüg ä Zugskategorie wu mer a d'r Gränze zu Franggriich cha uf di mitteleuropäisch Normalschpuur umschtellä. Hüt isch si au am Hoochgschwindigkäitsnetz betäiligt.

1992 isch die erst Hochgschwindigkeitsstrecki für e Hochgschwindigkeitszug AVE (Alta Velocidad Española) zwüsche Madrid und Sevilla in dr europäische Normalspur baut worde.

Im Johr 2008 het s z Spanie fümf Schnällfahrstreckene ge: 

Au vorhandeni Breitspurstrecke si usgebaut worde, wie z. B. d Verbindg Barcelona–Valencia–Alicante ("Corredor Mediterráneo" gnennt), wo der Hochgschwindigkeitszug Euromed druf iigsetzt wird.


</doc>
<doc id="21756" url="https://als.wikipedia.org/wiki?curid=21756" title="Reinach BL">
Reinach BL

Riinech (BL) (hochdütsch "Reinach") (in Basel bekannt als "Ryynach") isch e bolitischi Gmeind im Bezirk Arlese vom Kanton Basel-Landschaft in der Schwiiz.

Noch Allschwil isch s die zweitgröschdi Gmeind vom Baselbiet und lit auf 303 m ü.M.

Riinech lit am Südfuess vom Bruederholz im Birsdaal und het e churzi Gränzverbindig mit der Stadt Basel. Dr Fluss Birs mit siim dichte Auewald und der Riinacher Heide bildet d Ostgränze vo der Gmeind. Die Heide isch e Vogelbaradiis und mä findet do vili botanischi Sälteheite. 

D Nochbergmeinde vo Riinech si Arlese, Münchestei, Boppmige, Oberwil, Therwil, Aesch, d Schdadt Basel und Dornach im Kanton Solodurn. D Flechi vom Gmeindigebiet bedrait 700 Hektare, drvo si 29 % Landwirtschaftsflechi, 17 % Wald, 53 % Siidlige und 1 % unbroduktivi Flechi.

S Gmeinswabbe vo Riinech zeigt in der lingge Helfti e rote Baselstab (Bischofsstab) uf eme silbrige Grund, in der rächte Helfti drei goldigi Chuugele uf blauem Grund. Die drei Chugele si d Attribut vom Chillepatron St. Nigglaus. Mit de Farbe Silber und Blau bedont s gspaltnige Schild, ass d Gmeind zum bischöflige Amt Birsegg ghöört; der roti Stab (ohni Krabbe) erinneret zuesätzlig ans Bistum Basel.

Die ältischde archeologische Fund (Greber und Werkzüg) gönge in die mittleri Schdeiziit zrugg. Im Ortsbebiet het me in de Johr 2002 bis 2005 Fund vo öbbe 7.000 bis 800 v. Chr. gmacht, d Bronzeziit (1800 - 800 v. Chr.) isch ä chli weniger verdräte, aber Keramike, e Schärbeteppig vom Muusacker, Greber und Schmuckstück bewiise, ass Riinech au in dere Ziit besiidlet gsi isch. Au us der Latèneziit (800 - 100 v. Chr.) het mä Greber funde und us der Römerziit (vo 100 v. Chr. aa) Brandgreber, Münze, Dischgschirr, Glasgfäss und no vil meh. E stark stilisierti und verwittereti Grabstele us Sundgauer Molasse gmacht us dr Hallstattziit isch 1973 in der Hubackerstross gfunde worde.

Die ersti schriftligi Überliiferig, wo Riinech din as "Rinacho" erwähnt wird, stammt us der Regierigsziit vom Ludwig Garewart, wo 1164-1176 Bischof vo Basel gsi isch. Im Johr 1194 isch vermerkt worde, ass Riinech zum Chloschder Beiwiil ghört.

Bim grosse Basler Ärdbebe im Johr 1356 isch e Grossdeil vom Dorf zerschdört worde. 1373 het s Bistum Basel in Schulde gsteckt und Riinech isch an d Herre Hannemaa und Ulrich vo Ramstei verpfändet worde.

Am 22. März 1499 hai Schwobe und d Eidgenosse währed em Schwobechrieg am Bruederholz näbe Riinech e Gfächt usgfochte, wo d Schwobe verlore hai. Wo 1501 Basel der Eidgenosseschaft biidräte isch, isch Riinech e Deil vom Bistum Basel bliibe. D Riinacher hai bis 1511 uf Pfäffige in d Chille müesse goh und hai erst denn ihri eigeni Pfarrei mit Dorfchille übercho. Vo 1525 aa isch Riinech reformiert gsi, isch aber 1595, under em Basler Bischof Christoph Blarer vo Wartesee, wider zum alte Glaube zrugg.

Riinech isch es wirtschaftligs Zäntrum worde, Sitz vo der Amtsschaffnerei und het s Frucht- und Salzmagazin vo beide Vogteie Birseck und Pfäffige gha. 

Wäge der Französische Revolution isch 1792 der Bischof vo Basel gflüchdet, und s Birsegg isch vo französische Druppe bsetzt worde. Under dr französische Herrschaft isch Riinech denn für churzi Ziit Kantonshauptort vom Département du Mont Terrible worde. Im Johr 1800 isch d Zahl vo de Départements reduziert worde, und s Dorf isch denn vo der Hauptschdadt Colmar us regiert worde. Erschd mit em Wiener Kongräss vo 1815, wo s Birsegg em Kanton Basel und der Schwiizerische Eidgenosseschaft zuegsproche het, isch sii Schiggsal änger mit däm vo der Schwiiz verchnüpft gsi.

Währed der Basler Kantonsdeilig, der Uusenandersetzig zwüsche der Schdadt und der Landschaft, si d Riinacher schdadtdreu bliibe, si aber 1833, mit em übrige Birsegg, doch Deil vom neue Kanton Basel-Landschaft worde.

Riinech het am Afang vom 20. Johrhundert e chli meh as 1200 Iiwohner gha und isch immer no e reins Buuredorf gsi. Der gross Räbbärg, wo hüte faschd vollständig überbaut isch, het zum Ortsbild ghört. 

No bis in d 1930er Johr isch s hütige zentrale Schuelgländ vo der Gemeinde mit em Bachmatte-, em Lochacker- und em Weiermattschuelhuus none wiiiti offeni Landschaft gsi. Es isch - wie d Näme vo de Schuelhüüser adüüte - sumpfig und deilwiis sogar mit Schilf bewachse gsi, so dass sich au Störch dört guet gfüehlt hai.

1907 het sich d Riinacher Bevölkerig afo entwiggle. In däm Johr isch in dr Gmeind, wo nit an dr domolige Jurabahn gläge gsi isch, e Station vo dr Dramlinie Basel-Aesch eröffnet worde, und s Dorf isch an d Rhiischdadt agschlosse gsi. De Iiwohner vo Riinech hai sich jetzt uf dr einte Siite die grosse Vordeil vo der Schdadt mit ihre vilfältige Erwärbsmöglichkeite und em riiche kulturelle Agebot abote, uf dr andere Siite hai die ländligi Wohnrueh und die grosse Baulandresärve immer meh Lüt ins Birsegger Dorf glockt. Mit der Motorisierig het sich der Wandel vom Buuredorf zur Pändler- und Agglomerationsortschaft no meh beschleunigt, so het 1950 s Dorf 3'475 Iiwohner gha und in de neggschde drei Johrzähnte het sech d Bevölkerg bis uf über 18'000 verfümffacht.

34 % vo der Bevölkerig si römisch-katholisch, 30 % reformiert. Dr Usländerateil isch 17.1 %.

Riinech ghört zum Wirtschaftsruum Nordweschdschwiiz und zur Agglomeration Basel. Wäge däm hai sech in de letzte Johr vili bekannti Firme in der Schdadt niiderglo. Bsundrigs die beide grosszügige Industriizone "Käge" und "Schönmatt" biete Ruum drfür. E Vordeil isch au der Aaschluss an d Daalstrooss H18 (Autistrooss), wo Riinech mit Basel, em Räscht vo der Schwiiz, Italie, Dütschland und Frankriich verbindet.

Im Abstand vo vier Johr füehre d Riinacher Gwärb-, Industrii- und Dienstleistigsbedriib d AGIR ("Ausstellung des Gewerbes und der Industrie Reinach") dure. Die KMU-Mäss isch 1980 vom Willi Baader (em domolige Bresidänt vom Gwärb- und Industriiverein Reinach) und em Willy Goettin initiiert worde. 1982 isch si mit 70 Firme zum erschte Mol abghalte worde. 2002 si 130 Unternähme verdräte gsi. Die letzti AGIR het 2007 stattgfunde.

Gmeinsbresidänt isch dr Urs Hintermann. Partnerstadt vo Riinech isch Ostfildern (Dütschland).

Riinach isch mit em öffentlige Noochverkehr guet erschlosse. So goot d BLT-Dramlinie 11 kweer dur d Schdadt und stellt eso e Verbindig mit Aesch sicher, und über Münchestei mit em SBB Bahnhof Basel. 

In dr Ost-Westlige Richtig goot d Buslinie 64 dur d Schdadt und verbindet se mit em Bahnhof Dornach-Arlese an der S-Bahnlinie 3 und mit Therwil/Biel-Bänke.

S Gwärbgebiet Käge wird sit em 11. Dezember 2006 mit der Buslinie 62 erschlosse. Die Linie verkehrt ab Dornach Bahnhof zum südlige Rand vom Gwärbgebiet und witer bis Riinech Dorf.

Mit der Hoochleistigsstrooss H18 (früehner J18) isch Riinech an s schwiizerische Nationalstroossenetz A2 agschlosse und het mit de beide Aschlüss "Riinach Nord" und "Riinach Süd" e diräkti Verbindig.



 


</doc>
<doc id="21759" url="https://als.wikipedia.org/wiki?curid=21759" title="Werner Marti">
Werner Marti

Dr Werner Marti (* 5. Septämber 1920 z Vogelsang bi Rapperschwil BE; † 9. Novämber 2013 z Biel) isch e Schwizer Lehrer, Sprochforscher un Schriftsteller gsi, wu si Läbe näben em Lehramt im Bärnditsche gwidmet het. D Bärner Sprochwisseschaftleri Ruth Bietenhard nännt-e "Ein Jakob Grimm der Berner Mundart".

Am 25. Septämber 2010 isch de Werner Marti z Aarau vom Verain Schwiizerdüütsch zum Ehremitgliid ernännt worde, als Dank für alles won èèr für de Verain und für d Mundart gmacht hät. Er isch uufgstande und hät sich mit ere churze Reed bedankt, d Blueme hät er aber grad sinere Frau, de Susanna, id Hand truckt.

Dr Marti Werner isch e Suhn vum Friedrich Marti, eme Seeländer Büür, un dr Bertha geb. Zesiger. Dr isch z Rapperschwil ufgwagse un schwätzt, wiä ner anne 85 gschriibe het, "noch heute einen mittelländischen Seeländer Dialekt mit stark bäurischem Einschlag". Dr het in ere Zit, wu d Bärner Landwirtschaft Not glitte het, numme derfe s (Lehrer-)Seminar bsueche, het also nit derfe stüdiäre. Ab 1940 isch er Primarlehrer z Seewil, z Utzischdorf un z Biel gsii. Dr her friäh e Familiä grindet un schliäßlig 5 Kinder z versorge gha.

Si erschti Fraü Frieda Junker isch anne 1948 gstorbe; dr het derno 1969 nomol ghirate un mit sinere zweite Fraü Susanna Baumgartner zwei witteri Kinder bikumme.

Dr het scho lang welle d bärnditsch Sproch erforsche un wäge däm het er näbe sinere Arbet as Lehrer d Maturität nogmacht un anne 1959 bstande. Jetz het er kenne an d Uni goh; z Bärn het er Germanischtig mit Schwärpunkt Dialäktologii un germanischi Phililogii gstüdiärt, im Näbefach Änglisch un Volkskund. Anne 66 her er dr Dokter gmacht; si Dissertation heißt: "Wäärche – schaffe. Ein Wortkomplex in der Sprache des bernischen Seelandes".

Ab 1976 het er bis zu sinere Pensioniärig z Biel as Seminar-Lehrer gschafft. 

Anne 72 het er si Biächli "Bärndütschi Schrybwys" rüsgä – si Schiibig isch im Verglich zu dr Dieth-Schrift necher am draditionälle ditsche Schriftbild.

Anne 1985 het er si "Berndeutsch-Grammatik" rüsgä. Diä isch also speter wiä diä meischte andere modärne Schwizer Dialäkt-Grammatike rüskumme un isch wenniger populärwisseschaftlig wiä diä andere (mit allene Vor- un Nochdeil: wisseschaftlig präziser un üsfiährliger, wenniger allgmeinverständlig), isch anderscht gliideret wiä d Grammatike, wu vum Verein Schwizerditsch initiiärt sin.

Noch sinere Pensioniärig het er im Bieler Tagblatt e regelmäßigi Mundart-Kolumne (Bärnditsch) ufboije; Artikel do drüs het er anne 1988 as Buech ("Ds Johr uus") rüsgä. Anne 1995 het er si erschte Roman (uf Bärnitsch) rüsgää, e große, hischtorische Roman mit em Namme: "Niklaus und Anna"; anne 2001 isch dr Roman "Dä nit weiss, was Liebi heisst" gfolgt.

D Ruth Bietenhard verglicht dr Werner Marti mit em Jakob Grimm mit em Hiwiis, ass d modern ditsch Sproch im Grimm d Glichberächtigig in dr eijropäische Sprochkültür verdankt. Im Marti seigs z verdanke, ass s Bärnditsch hit nit numme as "Mundart", nai, as "('Kleinraum'-)Sprache" iigstuuft wird. Beidi Grammatiker diäg aü verbinde, ass si näbe dr druckene grammatische Arbet lebändigi Literatür gschriibe hän – dr Grimm un si Brueder Märli, dr Marti Gschichte un Roman.





</doc>
<doc id="21768" url="https://als.wikipedia.org/wiki?curid=21768" title="Reinach">
Reinach

Reinach stoht fir die Ortschafte:

in dr Schwyz

z Dytschland
Reinach isch dr Familiennamme vu däne Persone:
von Reinach isch dr Familienamme vun eme Schwyzer Adelsgschlächt, wu urspringli vu Rhyfälde AG stammt:


</doc>
<doc id="21772" url="https://als.wikipedia.org/wiki?curid=21772" title="Fürstbistum Basel">
Fürstbistum Basel

S Fürstbischdum Basel isch s Hoheitsgebiet gsi, wo dr Basler Bischof drüber die wältligi Macht gha het, vom Mittelalter a bis zu siner Uflösig im Johr 1803. Dr Mittelpunkt vom Fürstbischdum isch bis zur Reformation d Stadt Basel mit em Münster und de Domherrehüüser gsi. D Regioone vom Fürschdedum sind uf de Territorie vo de hütige Staate Schwiz, Dütschland und Frankrich gläge.

D Entwicklig zum Fürstbischdum het 999 mit de Schänkige vo der altehrwürdige Benediktinerabtei vo Moutier-Grandval, em Stift St. Ursanne und em Münsterdal im Jura dur de chinderlosi König Rudolf III. vo Burgund an dr Baasler Bischof agfange. Spöter si Gebiet a dr Hauesteistross im Sisgau, dr Buchsgau, Gebiet am Bielersee, d Herrschaft Pruntrut, d Landvogtei Schlienge mit Ischtei und em Glaibasel drzue cho. Die grössti Usdehnig het die wältligi Herrschaft unter em Bischof Burkard (1072–1107) gha, wo d Gunst vom Kaiser Heinrich IV. gnosse het. Er het dr Kaiser im Investiturstrit understützt und uf em Gang uf Canossa begläitet. 

Im Lauf vo de Johr hai aber d Habsburger, wo ständig ihr Gebiet vergrösseret hai, und d Stadt Basel, wo d Bürger von ere vom Bischof hai welle unabhängig wärde und ihm Rächt abkauft oder abdrotzt hai, d Herrschaft vom Fürstbischof gschwecht. D Habsburger hai Briisach, Neueburg am Rhii und Rhiifälde übernoh und au im Elsass und sogar in dr Stadt Basel Iifluss afo näh. D Bischöf hai ihr Machtzäntrum in Jura afo verschiebe.

Am Aafang vom 16. Johrhundert het s Fürschdbischdum bestande us

Die folgende Gebiet het s Fürschdbischdum scho vor 1527 verlore:


→ "Hauptardikel: d Reformazioon vo Baasel"

Wo Basel in de 1520er Johr Reforme im Chillewäse het afo iifüehre, het dr Bischof 1527 si Residänz uf Pruntrut verleit, und au s Domkapitel isch nume no zwei Johr lenger z Basel bliibe. Im Bildersturm vom 9. Februar 1529, eme Fasnachtszischtig, hai die Reformierte s Basler Münster gstürmt und fascht die ganzi Usstattig kabutt gmacht. Sakrali Kunstschetz vom mittelalterlige Basel, wo mä dr Wärt von ene nid cha abschetze, si drbi verlore gange. Dank glücklige Umständ isch aber der berüehmt Basler Münsterschatz ganz erhalte bliibe. Am 12. Mai si d Domherre und Kaplän, wo d Reformation nit understützt hai, uf Friiburg im Briisgau oder uf Näbepfründe zoge. Am 28. August 1529 het s Domkapitel mit der Stadt Friiburg e Vertrag abgschlosse über was Rächt und Stüüre betroffe het, dr Chauf vo Hüüser, s Kapitel- und Amtshuus, und über d Benutzig vom Münster. Mit däm isch Basel nüm der Sitz vom Bischof gsi und au nüm vom Domkapitel. Däm si Verwaltigssitz isch vo 1587 aa der Stürtzelschi Hof, hüte der Basler Hof, z Friiburg gsi.

S Fürstbischdum het sich über d Jurachetti vom Bielersee bis zur Burgundische Pforte und in die Oberrhiinischi Diefebeni erstreckt. D Mehrheit vo dr Bevölkerig het Dütsch gschwätzt, also verschideni alemannischi Dialäkt, in de Ämter Zwinge, Pfäffige, Birsegg, Biel, de rächtsrhiinische dütsche Gebiet, im Elsass und am fürstlige Hof z Pruntrut. Au die konfessionelli Situation isch kompliziert gsi. Dr Süde isch reformiert, der Norde und die dütsche Ämter si katholisch gsi. Au staatsrächtlig isch d Lag nit eifach gsi: der Norde het zum Heilige Römische Riich ghört und isch mit Mömpelgard (Montbéliard), wo zu Württebärg ghört het, en Exklave vom Riich zwüsche Frankriich und der Eidgenosseschaft gsi. Die südlige Ämter aber si mit verschiidene schwizerische Ort verburgrächtet gsi. So isch d Stadt Biel mit Bärn, Friiburg i. Ü. und Soledurn äng verbunde gsi und het dorum as Zuegwandte Ort vo der Eidgenosseschaft gulte. Der Fürstbischof isch nume no s nominelle Stadtoberhaupt gsi. S Stedtli La Neuveville und d Propstei Moutier-Grandval si mit Bärn verburgrächtet gsi, d Prämonstratenserabtei Bellelay und s Chorherrestift Moutier-Grandval mit Sitz z Dälsbärg si mit dr Stadt Soledurn verbündet gsi.

Dr Fürstbischof Jakob Christoph Blarer vo Wartesee het sich 1579 mit de siibe katholische Ort vo der Alte Eidgenosseschaft verbündet as Gegegwicht gege dr Iifluss vom reformierte Bärn im Südjura. Dank däm Bündnis het s Fürstbistum Druck uf d Stadt Basel chönne usüebe und het 1585 im Baadener Verdraag vo Basel 200'000 Gulde bechoo für d Ablöösig vo alte Pfänder und Lääche. Basel het au no s Burgrächt mit de Dörfer im denn reformierte Birsegg müesse ufgee, und d Rekatholisierig vom Birsegg het chönne afoo. S Bündnis mit de katholische Ort isch bis 1735 immer wider erneueret worde, und so het s Fürstbistum zitwiis au as Zuegwandte Ort vo der Eidgenosseschaft gulte. Die reformierte Ort hai sich aber gwehrt drgege, ass es as dr 14. Ort vo der Eidgenosseschaft ufgnoo wurd.

Im Drissigjöhrige Chrieg si die fürstbischöflige Gebiet widerholt blünderet worde. So si 1634 d Schwede über Allschwil härgfalle und im 38 hai im Bernhard vo Sachse-Weimar sini Soldate Riinech zerstört.

In de 1670er Johr het s Kapitel e groosses Problem gha, wo sich dr Kaiser Leopold I. und dr französisch König Louis XIV. bechriegt hai. Die Kaiserlige hai em d Iikümft kürzt und sogar im Basler Hof Milidär iiquartiert und d Franzose hai d Iikümft vom Elsass und em Sundgau konfisziert. Im November 1677 hai d Franzose Friiburg eroberet und hai im Kapitel sini Gälder zruggghalte, bis es ins Bistum Basel umzogen isch. Noch em Friide vo Nimwege am 1. November 1678 het sich s Kapitel z Arlese niiderglo. Bis denn isch das ä chliis Buuredorf gsi, aber dr Bischof het e neuji Chille, es Kapitelhuus und Hüüser für d Domherre lo baue. 1681 isch der Arlesheimer Dom gweiht worde und d Domherre hai chönne in ihri Hüüser iizieh.

Mit em Usbruch vo der Französische Revolution hai sich dunkli Gwitterwulke über em Fürstbischdum zsämmebraut. Wäge siner exponierte Lag het das Gebiet d Uswirkige vom Umbruch z Frankriich sofort z spüre übercho. Wo 1789 die französischi Nationalversammlig alli Feudalrächt ufghobe het, hai der Fürstbischof Sigismund vo Roggebach und s Domkapitel alli Inkümft us em Elsass verlore. 1790 isch s Elsass kirchlig vo der Diözese Basel abdrennt und em neue konstitutionelle Bistum Kolmer unterstellt worde. Domit het der Fürstbischof dr grösst Deil vo siner Diözese und sine Iinahme verlore. Im gliiche Johr hai sech im Fürstbischdum die erste revolutionäre Klub bildet und Unruehe si usbroche. Dr Kaiser Leopold II. het em bedrängte Bischof östriichische Druppe gschiggt, wo vom Briisgau über Basler Gebiet z Pruntrut iimarschiert si und dr Ufstand zsämmegschlage hai. Am 20. April 1792 het Frankriich em Kaiser dr Chrieg erklärt und französischi Druppe si sofort ins Riichsgebiet vom Fürstbischdum iimarschiert. In der Nacht vom 27. uf e 28. April het der Fürstbischof mit sim Hof Pruntrut verlo und isch zerst uf Biel gflüchtet. Vo dört us het er brobiert s fertigzbringe, ass sis Gebiet in die helvetischi Neutralität iigschlosse wurd. Das isch em aber nume deilwiis grote mit em südlige Deil vo sine Ländereie, wil vor allem Züri und Basel keini Risike hai welle iigoh und Frankriich nit hai welle brüskiere. Noch em Tuileriesturm im August 1792 het sich d Stimmig radikalisiert und im Novämber hai die iiheimische Revolutionär mit französischer Understützig d Absetzig vom Fürstbischof proklamiert und die Raurachischi Republik usgruefe. Dodrmit het der Bischof dr Norde vo sim Land verlore und er isch uf Konstanz under e kaiserlige Schutz gflüchtet. Er het für d Verwaltig vo de südligen Ämter e Regäntschaftsroot z Pieterle bi Biel iigsetzt, wo d Verwaltig in de südlige, schwizerische Gebiet vom Fürstbistum bis 1797 witergfüehrt het. S Domkapitel z Arlese isch ruehig bliibe, für zum Frankriich nit uf sich ufmerksam z mache, doch am 23. Novämber 1792 si französischi Druppe in s Dorf iigruckt, und s Kapitel het si Archiv und dr Domschatz uf Basel in Sicherheit brocht. Sofort hai d Domherre in de beide Kantön Bärn und Basel um militärische Schutz bätte, aber die hai wägem Basler Domkapitel kei Konflikt mit Frankriich welle riskiere. Am 9. Dezämber hai d Franzose d Domherre under Huusarrest gstellt, aber dr französisch Kommandant z Arlese het s nit verhinderet, ass sich ei Domherr noch em andere in dr neutrali Kanton Soledurn näbe dra abgsetzt het. In ere Sitzig bim Fürstbischof z Konstanz het s Kapitel, wo vo 16 uf 6 Domherre gschmulze gsi isch, beschlosse, si Sitz vo Arlese uf Friiburg im Briisgau zu verlege. Im Mai 1793 si keini Domherre meh z Arlese gsi und d Domherrehüüser si usblünderet, s Mobiliar churz und chlii gschlage, der Räst vom Kapitelarchiv verbrennt und der Dom as Kantonnemänt und Rossstall missbruucht worde.

Am 9. März 1794 isch dr Fürstbischof Sigismund gstorbe, und s Domkapitel het dr Franz Xaver vo Neveu, wo sit 1790 Domherr und drnäbe au Pfarrer z Offeburg gsi isch, zum Nochfolger gwehlt. Zerst het der neu Fürstbischof z Offeburg residiert und isch denn uf Konstanz zu siner chliine Exilregierig gange. Zwüsche 1794 und 1797 het er brobiert, die helvetische Gebiet z sichere und die bsetzte nördlige Gebiet zruggzübercho. Er het au dr Muet gha, im Summer 1796 ohni öbbis azkündige si Sitz vo Konstanz uf La Neuveville z verlege, aber Frankriich und Bärn hai uf en Druck usgüebt, und er het s Dorf wider müesse verlo und isch in s luzärnische Chloschter Sankt Urban zoge. Am 17. Oktober 1797 isch der zweit gross Schlag gege s Fürstbistum bassiert, wo Östriich und Frankriich z Campo Formio Friide gschlosse hai und der Kaiser s ganze lingge Rhiiufer an Frankriich abdrätte und ihm freiji Hand in der Schwiz glo het. Scho am 14. Dezämber si französischi Druppe im Süde vom Bistum iimarschiert und hai däm sini helvetische Ämter und d Stadt Biel bsetzt. Die Gebiet si druf em Département du Mont Terrible zuedeilt worde. So isch am Ändi vom Johr 1797 nume no s chliine Amt Schlienge uf dr rächte Rhiisite under der Herrschaft vom Fürstbischof gstande. Dr Bischof Franz Xaver isch Ändi 1797 mit em fürstbischöfliche Archiv vo St. Urban nach Konstanz ufs Riichsgebiet gflüchtet, und wo d Franzose in dr Schwiz iizoge si, isch er afangs 1798 uf Ulm, denn uf Passau und schliesslig 1800 uf Wien zoge. Au der zweiti Koalitionschrieg het s em nit erlaubt, in sini alti Diözeese zruggzgoh. Im Riichsdeputationshauptschluss vom 25. Februar 1803 si alli geistlige Staate usser Mainz, em Johanniterorde und em Dütschen Orde säkularisiert und ihri Gebiet an wältligi Fürste überge worde. S fürstbischöflich-baslerische Schlienge isch an dr Markgraf vo Bade gfalle. Der Fürstbischof het wie alli andere Riichsbischöf und Riichsäbt näbe sim Land au si Sitz im Riichsdag verlore, het drfür aber wie d Domherre e Pension übercho. Dodrmit het s Fürstbistum Basel ändgültig ufghört z existiere.

Wies mit em Bischof und sim chirchliche Iiflussgebiet witer gange isch, cha me im Kapitel über d Gschicht vom Bischdum Basel nocheläse.




</doc>
<doc id="21779" url="https://als.wikipedia.org/wiki?curid=21779" title="Wiwersheim">
Wiwersheim

Wiwersche (frz. "Wiwersheim", dt. "Wiwersheim") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

D Nochbergmeine vun Wiwersche sìn Drüdersche, Bahle, Stìtze-Offne, Zwatzne, Doosne und Schnarsche. 

Wiwersche ìsch zem erschte Mol gnannt worre ànne 782.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Wiwersche ìsch . Wiwersche ghert zem Kommünàlverbànd Kocherschbari.

Dr elsassisch Dialekt vun Wiwersche ghert zem Owerrhinàlemànnisch.




</doc>
<doc id="21780" url="https://als.wikipedia.org/wiki?curid=21780" title="Breitspur">
Breitspur

Under Bräitschpuur verstuht mer Ysebahngleis, wu bräiter sind als d' Normalschpuur vu 1435 Millimeter. 
Bräitschpuurigi Gleis händ in Europa di portugiesisch CP, di schpanisch RENFE, di finnisch VR und d' Bahne i d'r ehemaligä Sowjetuniuu. Di andärä Bräitschpuurbahne sind i dem Kontinänt Vergangähäit. Mer het sich wiitgehend uf di mitteleuropäisch Normalschpur g'äinigt, so dass hüt än Internaziunale Schinevercheer guet machbar isch.

Usserhalb vo Europa findet mä Breitspurnetz vor allem z Indie, Australie und Südamerika.
D Breitspur het e baar Vordeil: Je grösser d Spurwiiti, umso besser si d Laufeigeschafte vom Zug und umso belastigsfähiger isch d Strecki, vor allem wenn dr Undergrund schlächt isch. D Nochdeil si die höchere Bauchoste, aber hauptsächlig die grössere Kurveradie. Dorum wärde in Stedt und in de Bärge oder in änge Däler hüfig schmaleri Spure gwehlt.


</doc>
<doc id="21781" url="https://als.wikipedia.org/wiki?curid=21781" title="Gleis">
Gleis

S' Wort Gleis isch abgläitet vum Ziitwort „gleite“. Schu vor Jahrhunderte het mer mängmal us schtäinige Böde Rille gschlage, zum d' Handwäge besser chänne befördere - vor Allem i de Bergwärch. Fuerwärch, wo vu Ross zoge wärded, händ dur regelmässig's Befare d' Strasse eisiitig abgnützt, und so sind unbeabsichtiget Gleis entschtande. 

Hüt verschtuut mer under 'me Gleis vor Allem d' Spur vu-n-ere Ysebahn. Das chan en Zuug, es Tram, e Standsailbahn ober e Wärksbahn si. Näb de Streggägleis git's au vill Rangschiergleis und privati Gleisaaschlüss für Gschäfter - das macht de Güetervercheer äifacher. Si werdäd i verschidene Schpuurwiitene aagläit - das isch d'r Fachuusdrugg bi d'r Ysebahn für ä Gleisbreiti. Am wiitischte verbräitet sind d' Meterspur und d' Normalspur, das sind 1435 Millimeter. 

Es git näb de Ysebahn au spurchranzgfüehrti Liniäbüs, aber das isch eher sälte.

Äs wiiters Bischpil sind di sogenannte Träidelbahne. Dänn werdäd Schiff, wu uf-eme Kanaal schwimmed, vu 'me motorisierte Schinäfahrzüüg zoge.



</doc>
<doc id="21790" url="https://als.wikipedia.org/wiki?curid=21790" title="Falkenfelsen">
Falkenfelsen

D' Falkefelse isch ä Granit-Felsformation im Nordschwarzwald wo ugfär 60 Meter hoch isch. Vom Plättig ôn de Schwarzwaldhochschdroß us gits zwôi Pfädle durch die Felse durch wo mer na ônde "Herta-Hit", ä helzerne Schutzhit, ruskommt. Dert isch ä Ussichtsfläche uf'm Felse von wo mer de nördliche Schwarzwald, mit de Wiidefelse un de Hornisgrinde im Siide, d'Biilerheh im Nordoschde und die Rhiiebene säh kô.



</doc>
<doc id="21794" url="https://als.wikipedia.org/wiki?curid=21794" title="Freskenkapelle Birmenstorf">
Freskenkapelle Birmenstorf

D Freskekapälle isch e Kapälle uf em Friedhof z Birmischtorf i de Schwiiz. Si isch zerscht dr Choor vo de alte paritätische Chile vom Dorf gsi. Wäge de Wandbilder, wo me bim Abbräche vo de Chile im 1937i gfunde hät, isch dä Deil vo dr Chile blybe stoo.

Di erscht Chile vo Birmischtorf isch vermuetlech im 12. Joorhundert bauet worde. Ugfähr im Johr 1300 het ma di Chile um en quadratisch aagläite Chorruum mit 7 Meter Sitelängi erwirteret. Verbunde het ma de Choor un d Chile mit eme Triumphboge, wo ma bis ans End vom 18. Joorhundert het könne läse druf, dass im August 1440 Bilder uf d Wänd gmoolet worde sind. Sit de Reformation isch d Chile vo de Katholike un de Proteschtante bruucht worde, un irgendwann het ma d Wänd neu übermoolet, wann genau isch aber nöd klar.

Will d Chile am Aafang vom 20. Johrhundert für di katholisch Chilegmeind z chly worde-n-isch un di Reformiirte si nöd hei welle ganz übernäh, het ma z Birmischtorf in de 30er Johr vom 20. Johrhundert zwei noii Chilene bauet, di reformiirt uf em Bollerai, di katholisch Chile grad näbe de paritätische. Nachdem im 1935 di katholisch Chile isch fertig gsi un im 1936 die reformiirt, het ma im 1937 di alt Chile aafange abbreche. Wo s Schiff vo de Chile scho abgrisse gsi isch, het ma im Choor unter em Verputz di alte Wandbilder entdeckt. Mit eme Notdach het ma sofort de alti Choor gsicheret, zum so das wärtvolle Kulturguet z rette. De ehemalig Choor isch in die hütigi Friedhofskapälle umgschtaltet worde, un d Wandmoolerei hät me reschtauriirt. Sitem 1937i stoot die Freskekapälle underm Schutz vo de Eidgnosseschaft.



</doc>
<doc id="21797" url="https://als.wikipedia.org/wiki?curid=21797" title="Nederlandse Spoorwegen">
Nederlandse Spoorwegen

Nederlandse Spoorwegen mit d'r Abchürzig „NS“ - das isch holländisch und isch d' Bezäichnig für die niderländisch Ysebahn, wo früehner d Staatsysebahn gsi isch. 
Ufgrund vum Erschtä Wältchriäg hend sich di zwii gröschte Bahngsellschafte im Land zu-n-ere Zwägggmeinschaft zämetue. Si sind rächtlich vu-n-enand unabhängig blibe, hend aber ä gmäinsame Bahnbetrieb gschtellt. Im Jahr 1938 hend di zwii Gsellschafte - si hend „HSM“ und „SS“ gheisse - zu de "Nederlandse Spoorwegen" fusioniert - das heisst so vill wi „Niderländischi Schinäwäg“. Am 19. Februar 1993 het d' Regierig d'r Versälbständigung vu d'r Bahngsellschaft zuegschtimmt. Dur das git's sithär käi Subvänziuu mi vu jährlich 450 Milliune Gulde. 
D' Infraschtrukur isch in dr Hand vu dr Gsellschaft „ProRail“, wu vum Verchehrsminischterium beuufsichtigt wird. Äs handlet sich um äs dichts normalspurigs Ysebahnnetz mit nur gringe Stiigige, dänn z Holland isch bekanntlich ales flach. De Verchehr isch uuftäilt i d Divisiune "NS Reizigers", de Personeverchehr, und d' "NS Cargo/Railion Nederland", de Güeterverchehr. Für d Schnäll- und d Güeterzüüg werdäd Streggäloggene iigsetzt, und im regionale Personeverchehr chänd Triibzüüg zum Iisatz. D Huusfarbe sind Gälb und Schwarz.


</doc>
<doc id="21803" url="https://als.wikipedia.org/wiki?curid=21803" title="SBB Re 460">
SBB Re 460

D' Re 460 isch ä Hochläischtigsloggi vu de Schwiizerische Bundesbahne. 

Schu i de Sibzgerjahr het mer studiert, wie mer chännt ä Hochgschwindigkeitsloggi konschtruiere, doch d' Zyyt isch duezmal nuch nüd riif gsii. S'isch d'r Schwiizerische Loggi- und Maschinefabrigg (SLM) in Winterthur und de Brown, Boveri & Cie in Badä g'lunge, im Uuftrag vu de SBB ä Schnällzugsloggi für 160 Stundekilometer z' buue. Vier Prototype sind im Zwäienachzgi als SBB Re 4/4 IV abglifered wordä. D' Teschtergäbnis sind aber wiitgehend unbefridigend gsii, und so isch's nur bi denä vier Prototype blibe. Nur im Wallis, uf 're schnuergrade Streggi het mer chänne primär mit 160 Stundekilometer fare. 

D' SBB het vum Parlamänt d'r Uuftrag überchuu, ihres Aagebot z' erwiitere, und das under em Label „Bahn 2000“. Dur das het d' Ziit drängt, die Hochgschwindigkäitsloggi doch nuch z' realisiere. D' SBB het im Füfenachzgi d'r SLM und de BBC d'r Uuftrag ggii, ä Loggi z' konschtruiere, wu cha mit 230 Stundekilometer fare und au bsunders starch isch - vor allem für Schnäll- und Güeterzüüg. Im Sibenenachzgi hend denn d' Bundesbahne aagfange bschtellä. Im Nüünänachzgi het das Konzept au s' Inträsse vu d'r Lötschbergbahn gweggt, so dass d BLS Re 465 entwigglet wordä-n-ischt.

Im Einenüünzgi hends aagfange, d' Re 460 buue. Dänn het mer, und das isch nüü gsii, uf d' Umrichtertechnik gsetzt. So isch d' Re 460 ä Wiiterentwigglig vu d'r SLM Re 456 - diä isch technisch aber nüd üsserlich ähnlich wie d' S-Bahn-Loggi SBB Re 450 und isch für d' Sihltalbahn, d' Bodäsee-Toggäburg-Bahn und de Regionalverchehr Mittelland buut wordä. S'isch bi d'r Re 460 s' erscht Mal g'sii, ass si uhni ä Prototyp mit d'r Serieproduggziuu aagfange hend. Im Ganze sind 119 Stugg vu derä 84 Tonnä schwäre Loggi entschtandä. Am Aafang het mer gmäint, s' sig ä Flop. Wäge Chinderchranggete sind's i nidrigi Diänscht abgschobä wordä, zum Bischpiil vor Poscht- oder churzi Regiunalzüüg. Dänn hät si sich aber als technisches Meischterwärch erwise, und mer hät si chänne im Personä- und Güeterverchehr iisetzä. Vor dä Färngüeterzüüg hät mer si mäischtens in Doppeltraggziuu und in Villfachstüürig aatroffe. Als Ergänzig isch ä doppelstöggige Schnällzug, d'r IC 2000 entwigglet wordä.

In Norwege isch d' EL18 e wiiterentwicklig vo dr Re 460 und wird döt im Schnällzugsdienscht iigsetzt.

Ferner giz in Finnland d Sr2 und in Hongkong d TLN 001 & TLS 002 wo ebefalls e Wiiterentwicklig vo dr Re 460 isch.




</doc>
<doc id="21808" url="https://als.wikipedia.org/wiki?curid=21808" title="SBB Re 4/4 IV">
SBB Re 4/4 IV

D' SBB Re 4/4 IV, die vierti "Re 4/4" vu de Schwiizerische Bundesbahne, isch ä Schnällzugsloggi wu cha mit 160 Stundekilometer fare. 

I de Sibzgerjahr hend d' SBB aagfange, im Uuftrag vum Parlamänt ihres Aagebot z' erwiitere und somit s' Projäkt „Bahn 2000“ in Aagriff z' nii. D' Zyyt isch nuch nüd riif gsi für ä richtigi Hochgschwindigkäitsloggi wu cha mit mindeschtens 200 Stundekilometer fare. Bim violett-gäle Vorortstriebzug SBB RABDe 8/16, wu's uf d'r rächtsuufrite Züriseelinie iigsetzt hend, isch äs eerschts Mal d' Gliichrichtertechnik zum Iisatz choo, het aber denn scho technischi Problem beräitet. D' SBB hend aber gliich d'r Schwiizerische Loggi- und Maschinefabrigg (SLM) in Winterthur und d'r Brown, Boveri & Cie. z' Badä vier Prototype vu d'r künftige Re 4/4 IV in Uuftrag ggii. Zum Gwicht spare het mer sich für ä Konstrukziuu us Liechtstahl entschide. So isch dänn ä äinzelni Loggi 80 Tonnä schwär wordä. Im April 1982 het di eerscht vu allne Re 4/4 IV, d' 10101, im Häitersbärgtunnel ihri Probefahr absolviert. Det het si 175 Stundekilometer erreicht und het denn dur das dörfe mit 160 fare. Das het mer duezmal aber nur im Wallis chänne, uf d'r schnuergraade Schnällzugslinie, und so händ's ihres Iisatzgebiet vor allem zwüsche Gämf und Domodossola gchaa. Isch äini uusgfalle, isch si dur ä SBB Re 4/4 II oder ä SBB Re 6/6 abglöst wordä. Ufgrund vu ihrer chline Aazahl sind's immer Exote blibe, und das nüd zur Freud vum zueschtändige Bahnpersonal, wu het müese de Betrieb reglä oder i d'r Werkstatt a de Loggene schaffe. 

Im Füfenünzgi hend d' SBB mit d'r Südostbahn äs Tuuschgschäft gmacht - d' Re 4/4 IV sind gäge vier Re 4/4 III a diä Privatbahn übereggange. Churz druf het mer si chänne uf em Stammnetz vu d'r Südostbahn gsii. Duezmaal het diä Bahn zäme mit d'r SBB und d'r Bodäsee-Toggäburg-Bahn de Vorälpä-n-Express gschtellt. Vor dem chänd di ehemalige Re 4/4 IV als SOB Re 446 vor allem zum Iisatz, au ietz, wu d' Südostbahn mit d'r Bodäsee-Toggeburg-Bahn fusioniert het.


</doc>
<doc id="21809" url="https://als.wikipedia.org/wiki?curid=21809" title="RhB Ge 6/6 II">
RhB Ge 6/6 II

D' Ge 6/6 II isch ä sächsachsigi Loggi bi d'r Rhätische Bahn. De Buechstabe „G“ isch stellverträtend für schmalspurigi Triebfahrzüg. Zur Bezäichnig gchört ä römisches „2“, will schu ä-n-erschti Ge 6/6 gmacht wordä-n-ischt - das isch ä Krokodilloggi vu d'r gliiche Bahngsellschaft und hüt nüm im Regeldiänscht. 

Im Achtefüfzgi händ d' Elektrizitätswärch vu d'r Stadt Züri aagfange, d' Chraftwärch im Bergell z' buue. Im Bergell sälber git's kei Ysebahnlinie, doch di Rhätisch Bahn het jedä Tag müese um di tuusig Tonnä Zemänt bis uf Sankt Moritz transportiärä. Das hät mer äläi mit d'r RhB Ge 4/4 I und d'r Krokodilloggi nüm chänne bewältige, also hät's ä nüüi, starchi Loggi bruucht. Di Schwiizerisch Loggi- und Maschinefabrigg (SLM) in Winterthur, d' Brown, Boveri & Cie (BBC) z' Badä und d' Maschinefabrigg Örlike (MFO) hend d'r Zueschlag überchuu, sibä Stugg vu derä nüüä Buukonschtrukzuii z' buue. Zum Stiigige und Gfell besser chänne bewältige, hend's i d'r Mitti äs Glänk überchuu wu mer nur vertikal cha bewegä. I d'r Folg hend di gliiche Hersteller au di erschte zwäi Prototype vu d'r Buuräihe SBB Re 6/6 mit so Glänk uusgschtattet. Di letschti Ge 6/6 II isch im Füfesächzgi in Diänscht gschtellt wordä.

Wu d' Chraftwärch fertig buut gsii sind, het mer d' Ge 6/6 II vor Allem im Schnällzugsdiänscht uf d'r Albulaliniä iigsetzt. Im Driienünzgi sind si deet vu de RhB Ge 4/4 III abglööst wordä. Sithär wärdet's wider vor Allem im Güeterverchehr iigsetzt, aber au vor Schnällzüg zwüsche Schuls und Disentis. 


</doc>
<doc id="21810" url="https://als.wikipedia.org/wiki?curid=21810" title="Sils im Domleschg">
Sils im Domleschg

Sils im Domleschg (rätoromanisch "Seglias") isch äs Dorf und e Gmaind im Hinterrhytal, gnauer i dr underschte vu dry Talchammere, im Domleschg.

Sils lyt gägenüber vu Thusis und gränzt au as Schams mit dr Gmäind Zillis-Räischä. Di andere zwy Nachbergmäinde sind Scharans und Ronggellä.

Uf em Gmäindgebiet ligged d Chilche "Sankt Cassian", d Burg "Baldästäi," d Burgruine "Campell" und d Burg "Ehräfels."

Es sältens historischs Objäkt sind die urgschichtliche Felszäichnige vu Carschenna.

Z Sils isch äs Chraftwärch vum Eleggtrizitätswärch vu dr Stadt Züri, de Nordoschtschwiizerische Chraftwärch und de Chraftwärch Hinterrhii.
Ursprüngli het mer z Sils e rätoromanischi Mundart, Sutselvisch, gschwätzt. No bis 1775 isch d Sprooch in de Chile numme Romanisch gsi, deno isch au uff Dütsch predigt worde. Aa de Schuel isch scho 1838 warschynts numme Dütsch unterrichtet worde. Di letschti Muettersprochleri vum Silser Romanisch isch d Anna Donatz gsi, wo 1835 uff d Wält cho isch un in de 1920er Joor gstorbe isch. 1910 isch si no uff Phonogram uffgno worde. De Gian Gianett Cloetta het 1927 vumene Träffe mit ere berichtet:„"No het si mer vo de Joor vo ihrer Chindheit un Jugend verzäält: wie in dere Zit in vilene Familie no Romanisch gredt worde isch, wie d Schuel un Chile scho ganz verdütsch gsi sin, dass uff de Gass un wenn sich d Jugend troffe het, meischt numme no di dütschi Sprooch z höre gsi isch. Jetze isch die gueti alti Frau tot, un mit ere s Silser Romanisch."“De Aateil vo Romanischsproochige in spöötere Volchszäälige erklärt sich allei dur de Zuezug vo Romane uss andri Ortschafte.




</doc>
<doc id="21812" url="https://als.wikipedia.org/wiki?curid=21812" title="Komárom-Esztergom">
Komárom-Esztergom

Komárom-Esztergom (IPA: , ungarndütsche Name: "Komorn-Gran") isch e Komitat im Nordweste vo Ungarn. 'S gränzt im Norde an d Slowakei, im Oste an Pest, im Süde an Fejér und Veszprém und im Weste an Győr-Moson-Sopron. De Komitatssitz heißt Tatabánya. Flächemäßig isch Komárom-Esztergom s chleinschte Komitat vo Ungarn; d Bevölkerigsdichti isch aber (noch derre vo Pest) di zweithöchsti.

Komárom-Esztergom bstoht uss zwei geografische Deil, de Chleine Ungarische Diefebeni und Transdanubie. S isch vom Ungarische Mittelgebirge prägt, wo vor allem d Bärge Bakony, Vértes-Velencei-hegyvidék und Dunazug-hegység dezüeghöre. De höchst Punkt isch im Pilis-Gebirge uff 710 Meter, de diefst z Dömös an de Donau (108 Meter).

S Chlima isch weniger warm wie in andere Deil vo Ungarn. D Winder sin troche und mild. D Johresmitteltemperatur litt bi 10,5 °C. D Sunne schynt öbbe 2000 Stunde pro Johr, im Gebirge zum Deil numme 1900 Stunde. D Nyderschlagsmängi isch 550-600mm, in de Bärge bis zu 700mm.

De gröscht Fluss vom Komitat isch d Donau, wo uff 80 Kilometer durch s Komitat fließt. Ihre folgt de Által-ér (42,5km). Di beide gröschte See sin de Palatinus-See z Esztergom und de Öreg-See z Tata.

Komárom isch noch em zweite Wältchrieg uss de historische Komitat Komárom und Esztergom bildet worre. Sällemols hät's no "Komárom" ghieße; de Name isch im Johr 1990 gändert worre. 1994 hät mer 6 Chleigebiet (Esztergom, Komárom, Tata, Tatabánya, Oroszlány, Kisbér) bildet, 1997 isch s Chleigebiet Dorog dezüecho. 1999 hät d Stadt Szárliget vom Komitat Fejér zu Komárom-Esztergom gwächselt.

In de letschte Johr isch d Azahl an Gmeinde mit Stadträcht uff 11 gstyge, do säll an Bábolna (2003), Lábatlan (2004) und Ács (2007) verge worre isch.

Touristeattraktione sin vor allem de Öreg-See (ungarisch "Öreg-tó"), s Donaukny und di bewaldete Bärg. Zudëm hät's z Eszergom e Basilika, wo öbbe 1000 Johr alt isch. Si isch s höchst Gebäude vo Ungarn (wältwit: Blatz 18).

Noch Pest isch Komárom-Esztergom s Komitat mit de zweitgröschte Bevölkerigsdichti vo Ungarn. Deby isch es lut de erschte Volkszällig (1869-70) no eins vo de weniger dicht bsydelte Gebiet gsi; erscht noch em Östrychisch-Ungarische Usglych und mit de Industrialisierig isch d'Bevölkerig agstyge. Mit em Züewachs an Industry under em Mátyás Rákosi in de 1950er-Johr, wo e Masseumsydlig vo Bschäftigte uss em erschte in de zweit Industrysektor bewirkt hät, isch s Bevölkerigswachstum am gröschte gsi.

Was d'Nationalitäte vo de Ywohner bedrifft, isch Komárom-Esztergom zimli eiheitlig, 2001 sin 94,1 Brozänt vo de Mänsche Ungare gsi, was zum Deil d'Uswanderige und d'Urbanisation bewirkt hän. Allerdings git's vor allem im Chleigebiet Dorog no ungarndütschi und slowakischi Minderheite. Vo de Roma-Bevölkerig isch numme no wenig übrig blybe, wyl si fast vollständig in de Yheimische uffgange isch.

Ungarndütschi Ortsnämme im Komitat Komárom-Esztergom



</doc>
<doc id="21813" url="https://als.wikipedia.org/wiki?curid=21813" title="Fällanden">
Fällanden

Fällande isch ä politischi Gmäind im Bezirgg Uschter im Kantuu Züri. Zu Fällande gchöred näbem Dorfchärn au Pfaffhuuse und Bängle. 

S Gmäindwappe isch identisch mit äm Familiäwappe vu dr Familie Aeppli. De Heiri Aeppli isch ä Vogt z Griifesee gsii und het det im 1424 d Gricht und de Burgschtall erworbe.

S Gebiet isch liächt hügelig, zum Teil aber au flach. S het einigi Gaschtstettä, Landwirtschafts- und anderi Chliibetrieb. S Eleggtrizitätswärch vu Züri und di Nordoschtschwiizerische Chraftwärch händ uf dr weschtliche Siite, a dr Dübädorfstrass äs Underwärch. Det isch s nördlech Ändi vo de 380-kV-Läitig Sils-Fällande.

S Piet vo de Gmäind umfasst 36,3 % landwirtschaftlichi Flèchi, 27,5 % Wald, 24,3 % Sidligsflechi, 8,1 % Vercheersflechi und 0,9 % Gwässerflechi.

Fälande isch zum eschte Mal gnamset worde im Jaar Um 820 als "Fenichlanda".

Quälle: Bundesamt für Statistik 2005

De Uusländeraatäil liit bi 20,9 % (Stand 2011).

33,9 % vo de Iiwooner sind evangelisch-reformiert, 27,5 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 5,0 %, CVP 5,3 %, EDU 2,4 %, EVP 1,4 %, FDP 15,9 %, GLP 15,5 %, GP 7,9 %, SP 18,1 %, SVP 27,1 %, Suschtigi 1,3 %.

Gmäindspresidänt isch de Richard Hirt (Stand 2012).

D Arbetslosigkäit isch im Jaar 2010 bi 3,6 % gläge.

De züritüütsch Tieläkt vo Fälande ghört zue de Seemundarte.




</doc>
<doc id="21814" url="https://als.wikipedia.org/wiki?curid=21814" title="SBB RABDe 8/16">
SBB RABDe 8/16

D'r RABDe 8/16 isch ä Vorortstriebzug vu de Schwiizerische Bundesbahne, wo hüt nüm exischtiert. Vier Prototype sind im 1970 für di Rächtsufrig Züriseeliniä buut wordä. Si hend e Wiiterentwigglig vum SBB RABDe 12/12 dargschtellt wu ebäfalls für diä Liniä vorgseh gsii ischt. Fabriziärt hät si di "Schwiizerisch Wagonfabrigg" in Schliärä, d' "Schindler Waggon" in Prattälä, di "Schwiizerisch Industrie-Gsellschaft" z' Nüühuse am Rhifall und d' "Société Anonyme des Ateliers de Sécheron" z' Gämf. Im Pflichtäheft isch äs Diänschtgwicht vu 149 Tonnä vorgschribe gsii, und zum das iihalte hend's sich für ä Liächtbuuwiis us Aluminium entschidä. Will sich bim Buue d'r Wagäbode wie-n-e Bananä verboge het, het d'r Zug de Biiname „Chiquita“ überchuu. S' eerscht Mal het mer uf Gliichrichtertechnik gsetzt, was aber zu Problem gfüehrt het.

Dur sin violett-gäle Aaschtrich isch er augefällig gsii. (Gliichziitig sind bi de SBB fascht alli Personezüg tannegrüen gsii.) Mängmal het di automatisch Türöffnig nüd funktioniert. 

Wu im 1992 und im 1993 d' Vorberäitige für d' Bahn 2000 uf Hochtuure gloffe sind, hend Marketingfachlüt vu d'r SBB d' Idee gchaa, em Personenahverchehr ä äinhäitlichi Farbgebig z' verpasse. I derä Ziit hend schu di Nüüe Pändelzüüg und d' Doppelstoggzüg vu d'r Zürcher S-Bahn ä blau-wiisse Aaschtrich gcha, und so het mer i denä Jahr zwii vu de vier „Chiquitas“ gliich aagmalet. Mer het si uf d' Liniä zwüschä Winterthur und Stäi am Rhii iigsetzt. Dänn sind aber alli nüm betriebstauglich gsii und mer hät si uf Glarus uf es Abschtellgläis bracht. Einere Komposiziuu hend's ä Wage druus gnoo, und si isch a d' Mittelthurgaubahn vermiätät wordä.

S' isch d' Buuräihe vu de SBB gsii mit d'r chürzischte Betriebsduur. Trotzdem isch d' Schnällzugsloggi SBB Re 4/4 IV ä Wiiterentwigglig vu dem Typ.


</doc>
<doc id="21818" url="https://als.wikipedia.org/wiki?curid=21818" title="Joseph Rossé">
Joseph Rossé

Dr Joseph Rossé (* 26. Aügüscht 1892 z Montreux-Vieux (Alt-Menschtral), † 24. Oktober 1951 z Eysses) isch e strittbare Katholik, e regionalischtische Politiker, e Deputiärte vu dr franzesische Nationalversammlung, e Journalischt un e Verleger gsii. Dr isch unter dr franzesische Herrschaft wäge sinem Iidräte firs Elsiss verfolgt wore un het sibe Johr in Gfängnisser un Zuchthiiser zuebrocht. Unter dr naziditsche Herrschaft isch er hofiärt, reglemäntiärt un zum Schluss verfolgt wore. Dr het in e Hüffe Mänsche gege d Nazi gholfe. Si Alsatia-Verlag isch mit sinene chrischtlige Publikatione e Bollwärk gege dr nationalsozialischtisch Geischt gsii. Im e Zuchthüüs z Eysses im franzesische Département Lot-et-Garonne isch er mit 59 Johr gstorbe.

Dr Joseph Victor Rossé isch am 26. Aügüscht anne 1892 z Montreux-Vieux (elsässisch: Alt-Menschtral; ditsch: Altmünsterol) uf d Wält kumme. Montreux-Vieux isch e Zipfel vum franzesische Sprochrüüm, wu ins Elsiss (dertemol: Reichsland Elsass-Lothringen) niiragt. Si Familiä het in eifache Verhältnis gläbt; si Vatter Joseph isch Beck gsii, si Mueter isch d Eugénie geb. Spielmann gsii. S Rossés hän 13 Kinder gha. In däm Dorf im Sundgaü isch er aü bis zum 14. Läbensjohr (= 1906) in d Schuel gange. Mit dr Hilf vu sinem Lehrer het er kenne e staatligs Stipendium bikumme un sich üswärts witter üsbilde, bis er anne 1913 z Alt-Menschtral Grundschuellehrer wore isch. Der Erscht Wältgriäg isch üsbroche un Montreux-Vieux im Aügüscht 1914 vu dr Franzose bsetzt wore.

Ab Novämber 1914 isch dr Rossé z Colmer un bal druf an verschiidene andere Ort im Elsass an hechere Schuele as Hilfslehrer un Lehrer iigsetzt gsii.

Im Erschte Wältgriäg isch er zerscht üs gsundheitlige Grind freigstellt gsii, ab Novämber 1916 aber aü iizoge un an dr russische Front iigsetzt wore.

Ab 1919 het dr Rossé e großi Roll bi dr sälbständige Organisiärung vu elsässische un lothringische Lehrer gspiilt. Dr isch 1920 Bräsidänt vum "Groupement professionnel des instituteurs du Bas-Rhin" wore un Bräsident vu dr "Fédération des fontionnaires d'Etat et des instituteurs s'Alsace et de Lorraine" wore. Dr isch aü Redakteer vu dr "Elsass-Lothringischen Schulzeitung" gsii. D elsässische Lehrer sin noch em Griäg liädrig dra gsii: S sin e Hüffe Lehrer üs Innerfrankrich agworbe wore, wu d Leitungspositione bikumme un Sonderzuelage bikumme hän; d Elsässer sin uf niidrigschten Nivoo steh bliibe.

Ebefalls anne 19 isch er in d Elsässisch Volksbartei (Union populaire républicaine - UPR) iidrätte un 1921 scho Ersatzmitgliid vum Leitungsgremium vu däre Bartei wore. Diä isch d wichtigsch elsässisch Bartei gsii, het am meischte Sitz in dr Nationalversammlung gha un isch grischtlig, regionalischtisch, zum Deil aü autonomischtisch gsii. Dr Rossé un sini Barteifreijnd hän aber niä e Abdrännung vu Frankrich welle.Si hän, wiä diä meischte Elsässer, welle franzesisch bliibe, hän aber welle ihre Eigeart un Sproch bhalte.

1924 het er am Schuelkampf deilgnumme, wus um d Verteidigung vum kirchliche Iifluss uf d Schuele un gege d Unterdruckung vum Ditsche in dr Schuel gange isch.

Anne 1926 isch er üs em Schueldiänscht rüsgworfe wore, well er e Ufruef vum autonomischtische elsässisch-lothringische „Heimatbund“ unterschriibe het. Do drin ischs ebefalls um Sälbschtverwaltung fir s Elsäss gange, um sprochligi un religieesi Freiheite, wiä mer s in dr ditsche Zit, bsunders vu 1911 bis 1918, scho durgsetzt gha het.

1927 isch er mit ere gwaltige Mehrheit zum Departementsrepräsentant vu dr Lehrervereinigung (association des instituteurs) gwehlt wore - do drmit hän d Lehrer gege si Rüswurf broteschtiärt.

Noch em Beruefsverbot isch er im Journalismus tätig wore; dr isch Chefredakteer bim „Elsässer Kurier“ wore. In däre Dageszittig vu dr Elsässische Volksbartei im Departmang Oberrhin isch er fir e Zämmeschluss vu dr elsässische Barteiä im Kampf um e greßeri Autonomii iidrätte. Ab 1930 het er zum Verwaltungsrat vum Verlagshüüs Alsatia ghert. Im Mai 1932 isch er politische Diräkter vum Elsässer Kurrier un vu dr katholische Pressegruppe Alsatia wore.

Im Dezämber 1927 isch er im Zämmehang mit dr Affaire Sapart iigsperrt wore, mit dr Begrindung, dr heb dr Staat finanziäll gschädigt (atteinte au crédit de l’état). Noch segsehalb Monet het er miäße wider freiglo wäre, wels kenni Bewiis gä het.

Im April anne 1928 isch dr Joseph Rossé as Abgordnete vum Arrondissement Colmar in d franzesisch Nationalversammlung gwehlt wore - un zwar drotz ass er im Gfängnis gsässe isch. Aü bi dr negschte zwo Wahle 1932 un 1936 isch er wider gwehlt wore. Dr isch sogar in ere Kummission vum Griägsminischterium gsii un het in Griägskredit zuegstimmt. Dr Rossé hets gschafft, ass d Mehrheit vu dr elsässische Deputiärte sich keinere franzesische Bartei agschlosse hän, si hän e autonomi Fraktion bildet.

D franzesisch Adminischtration het mehreri Versuch unternumme, dr Rossé üs em Fäld z schlage. Im Mai anne 28 isch er im Komplott-Brozäss zämme mit viär andere Aglagte zu einem Johr Gfängnis, fimpf Johr Ufenthaltsverbot un läbenslängligem Verluscht vu dr Birgerrächt verurdeilt wore. Zwee Monet speter sin si mit ere Begnadigung wider frei kumme - e Amneschtii isch 1931 kumme.

Diä Verurdeilung hets aber meglig gmacht, im Rossé (un im Eugène Ricklin) s Deputiärtemandat abzerkänne un des isch im Oktober 1928 gschähne. Wäge dr Amneschtii 1931 het er aber anne 32 wider kenne adrätte un isch wider gwehlt wore. Aü si Wahl zum Generalrat vu Colmar anne 1928 isch vu dr Bherde anne 29 annulliärt wore - umesuscht: im gliche Johr het-e s Wahlvolk wider zum Generalrat gmacht.

Dr Rossé isch eine vu dr Politiker mit em greschte Iifluss in dr Elsässische Volksbartei un im Elsass iberhaüpt wore. Dr het e Volksfront-Bolitik betriibe, des heißt, dr het mit andere autonomischitsche un regionalischtische Barteie un mit dr Kumminischte zämme gschafft. S Zämmegoh mit dr "Klerikale" im Kampf fir elsässischi Inträsse het bi dr KP 1929 zun ere Spaltung gfiährt - diä elsassfteije Kräft hän sich Kommunistische Partei-Oppostition (KPO) gnännt. 1935 isch dr Rossé mit dr Unterstitzung vu dr KPO zum Generalrat vum Kanton Wìnzne gwehlt wore.

In dr Üssebolitik het er e Anächerung mit Ditschland verdrätte, dr isch iberzeigte Pazifischt gsii. Dr her im Daladier si Regiärung üssepolitisch unterstitzt un s Minchner Abkumme guet gheiße. Dr het Angscht vor eme neije Griäg im Elsass gha un het dä welle verhindere.

Üs sinere katholische Iberzeigung rüs isch er e scharfe Gegner vum Nationalsozialismus gsii. Dr Gabriel Andres schribt: „In ere Zit, wu soviil franzesischi Intellektuelli im Nationalsozialismus dr Hof gmacht hän, het dr Rossé si anti-nazischitschi Meinung uffe plakatiärt“ un zitiärt üs eme Artikel vum Rossé im „Elsässer Kurier“ vum 6. 10. 1936, wus unter anderem heißt:

Dr Politiker un Verleger Rossé het viil Kontakt zum Üsland gha, so isch er anne 1923 zum Kongräss vu dr "Demokratische Internationale" z Friiburg im Üechtland gange, 1929 un 1937 uf dr ditsch Katholikedag z Friiburg im Briisgaü. Sini Üslandkontakt hän 1938 zun ere Pressekampagne gfiährt un des vorbereitet, was im Johr druf bassiärt isch:

Am 9. Oktober anne 39 isch er feschtgnumme wore, do drbii isch si parlamentarischi Immunität ibergange wore. Dr isch aglagt wore wäge „Spionasch“ un „Hochverrat“ zum Vordeil vu Ditschland. Uf des ani isch er niin Monet im Gfängnis z Nancy gläge – in dr Zälle näbem Dr. Charles Roos, e elsässische Autonomischt, wu vu dr franzesische Juschtiz zum Dot verurdeilt un im Febber 1940 hiigrichtet wore isch.

Am 14. 6. 1940 isch s Gfängnis z Nancy evakuiärt wore, wel d diä ditsche Druppe in d Nächi kumme sin. Do sin är un anderi Gfangini uf Südfrankrich verlegt wore, z letscht uf Privas im Departmang Ardèche. Diä Verlegunge mittle im Griäg sin unter katastrophale Bedingunge verloffe; dr Rossé un sini Mitgfangene sin vu Gfängniswärter as Lit vum ditsche Griägsfeijnd agsähne un bhandlet wore; am Rossé sin Schiinexekutione üsgfiährt wore.

Z Privas isch dr Rossé un sini Nanziger Mitgfangene schliäßlig am 15. Jülli 1940 vu dr Schandarme vum franzesische Vichy-Regim in dr Ditsche ibergää wore, „e baar Dag, bevor mi Brozäss mit ere Verurteilung zum Dot abgschlosse wore wär“, wiä dr Rossé schribt.

D Gfangene, wu z Privas vu dr Ditsche rüsgholt wore sin, hän nit derfe heim, nai, si sin uf Drei-Ähre (Drei-Ähren/Trois Épis) gschafft wore, wu d Gauleitung e Sitz gha het, „zur Erholung“ – do hän si solle zun ere proditsche Avantgard ufboije wäre. Si hän miäße e Petition verfasse un do drin vum Hitler e Anexion vum Elsass un Lothringe dur Ditschland fordere. Des isch unter Druck bassiärt, vor em Versammlungsraüm sin Soldate vu dr Wehrmacht poschtiärt gsii. Alli pschologische Drick sin agwändet wore: Mer het däne Gfangene gsait, dr Griäg seig rum un Frankrich heb in ere Abgab vum Elsass scho zuegstimmt.

Anderscht wiä diä ibrige Gfangene hän dr Rossé un sini Freijnd vu dr URP (Marcel Stürmel, Jean Keppi, Joseph Oster un Jacques Brauner) welle diä Resolution, wänn si scho unvermeidbar isch, dur Zuesatzforderunge torpediäre:

Si hän dr Annexion numme unter drei Vorbehalt, wu nit erfillbar gsii sin, welle zuegstimme:

Dr Rossé un si Fraktion sin schliäßlig dur s Fänschter abghaüe, hän sich aber wider zruckbringe lo, wel ene droht wore isch, ass s Wohl vu dr elsässische Bevelkerung (un d religiees Freiheit) drvu abhängt, eb si sich fiäge oder nit. Do hän d Katholike unter em Rossé ufgä, numme ei Punkt hän si no durbrocht: ass d Formuliärung gänderet wird, wu d franzesisch Griägserklärung (= Verteidigung) as "criminelle" bezeichnet wore isch.

Dr Lothar Kettenacker kummäntiärt diä Änderung, s "verdient festgehalten zu werden, daß die sogenannten «Klerikalen» um Rossé und Keppi auf Änderung des Textes bestanden, um so Frankreich in der Stunde der Niederlage vor allzu viel Schmach zu bewahren."

Dr Hitler het kurz druf in sinere Richstagsred ke Gebrüch vu däre Resolution gmacht. E formälli Annexion vum bsetzte Elsiss dur dr Hitler het niä stattgfunde.

As negschtes sin diä ehmolige Gfangene vu Nancy uf Berlin kumplimäntiärt wore, wu si unter anderem mit em Heinrich Himmler zämmedroffe sin. Diä Reis het dr Rossé drin bstärkt, gege d Nazi z schaffe, dr het gsähne un gfercht, ass alles Franzesisch im Elsiss sott üsgrottet wäre, zuedäm seige d Ditsche drzue entschlosse gsii, wiä dr Rossé notiärt het,

Dr Rossé het, wiäner schribt, e Entscheidung droffe, wu fir si Familiä un ihne numme schmärzlig het kenne wäre: Si privilegiärti Stellung, wun er dur d Gfangeschaft z Nancy im Hintenii erworbe het, üsznutze, zum d Ditsche im Elsiss z bekämpfe.

Noch dr Üssag vum Depütiärte Thomas Seltz isch dr Rossé mehrfach vum Elsiss ins Gebiät vum Vichy-Regime greist (dä Deil vu Frankrich, wu nit bsetzt gsii isch). „Il se savait guetté par la Gestapo et par notre police“ – dr heb gwiist, ass d Gestapo un „unser Bolizei“ uf e lüüre un seig arg vorsichtig gsii. Im Summer 1941 het, wiä dr Seltz schribt, dr Rossé d gheim Nochricht uf Vichy brocht, ass dr Regiärungsschef François Darlan im „abandon des trois dépatements“ will zuestimme, ass also d Departmang Haut-Rhin, Bas-Rhin un Moselle an Ditschland solle abgä wäre. Des het sich aü dur lokali Indiskretione z Vichy bstätigt un zun ere große Unruehj unter dr Elsässer im Vichy-Exil gfiährt – si hätte nämlig drno sotte zruck ins Elsiss oder gar ins Rich. Des het drzue gfiährt, ass dr Maréchal Pétain, dr Staatschef, wach wore isch un wennigschtens halbhärzig gege diä Abdrättung ufdrätte isch.

Anne 1941 sin d elsässische Deputiärte vu dr franzesische Nationalversammlung vu dr Nazi zwunge wore, "freijwillig" vu ihrem Mandat zruckzdrätte. Dr Rossé het si Entlassungsgsuech as Kopii zwar an dr Gauleiter Robert Wagner gschickt, aber nit uf Paris, sodass es nit rächtsgräftig wore isch. Drno isch er uf Vichy greist, un het glargstellt, ass diä Demissioniärunge verzwunge sin un nit sotte aerkännt wäre. Uf Grund vu däm het d franzesisch Waffestillstandsdelegation bi Verhandlunge z Wiesbaden am 28. Jülli 1941 gege dä Vorgang broteschtiärt. Vu dr Nazi isch des as Hochverrat ufgfasst wore; dr Rossé isch verdächtigt un vu dr Gestapo verhert wore, het sich aber kenne rüswinde.

Wäge sinere Verfolgung unter dr Franzose het dr Joseph Rossé bi dr Nazi as Märtyrer golte. Aber si glars Ziil isch gsii, dr Alsatia-Verlag in dr Händ z bhalte, ass er nit in d Händ vu eberem kunnt, wune zum e Propaganda-Inschtrümänt vu dr ditsche Bsatzer macht. Mit däm Ziil, so schribt dr Gabriel Andres, het er nit kenne sich vollständig üs em politische Läbe fernhalte – wun er scho jede Ehreposchte abglähnt heb, wun em d Nazi hän welle gä. In däre Lag heb er zuegstimmt, bim e Unternämme mitzmache, wu sich „Die große Wende“ gnännt het. Des sin Kumferänze gsii, wu d „Nanziger“ (d ehmolige Gfangene vu Nancy) hän solle d „Verdiänscht“ vu Naziditschland lobe un iber d „Versäimnis“ vu Frankrich hän solle wättere.

Dr Rossé het des as e Opfer agsähne, wun er bringe mueß un het sich, wiän er schribt, „après des heures d’une douloureuse lutte intérieure“, „noch eme stundelange, schmärzlige innere Kampf“ drzue durgrunge. Dr Rossé het drno tatsächlig im Jülli 1940 z Milhüüse e Red ghalte, wun er einzelni Fähler vu einzelne Persone oder Institutione im Elsiss zwische 1919 un 1940 gnännt het, aber Frankrich nit agriffe un nit lächerlig gmacht het (so häns dr M. Karm un anderi Zitziige dargstellt). Diä Red isch vu dr Nazi-Prässi üsgschlachtet wore, un diä Nazi-Brichterstattung isch zum Bewiismatrial im Nochgriägsprozäss gege dr Rossé gmacht wore.

Dr Rossé het noch am 30. Jülli 1940 bi dr Gaupropagandaleitung gege diä Brichterstattung broteschtiärt un e Richtigstellung verlangt – umesuscht. Vu do ab isch dr Rossé uf keinere politische Verastaltung meh z säh gsii. Friili het si Kampf um e elsässischi Prässi, wu grischtligi un antinazischtischi Schrifte rüsbrocht het, aü witter do oder derte gforderet, ass er sich mit dr Bsatzungsmacht einigt.

Dodrzue ghert, ass er im Novämber anne 40 d Ufnahm in d Partei beatragt het; bal druF isch er ufgnumme wore. Des het in dr Nazi sicher gfalle, si hän sich friili kenni zue starki Illusione iber dr Rossé gmacht. Im Gauleiter Wagner hän d Beziähunge vum Rossé zum religieese Millieu un si persenlige Glaübe nit gfalle, dr het-e aber 1940 fir "deutschbewusst und heimattreu" ghalte. Anne 43 sin dr Rossé un dr Stürmel im e interne Bricht as "Ultramontani" (bewussti Ahänger vum Pabscht) un "gschworini Feijnd vum Nationalsozialismus" agsähne wore. Im e Propaganda-Report an dr Gestapo-Chef im Elsass am 30. Jünni 1944 isch dr Rossé wäge sinene „jesuitische Asichte“ aprangert wore.

Dr Rossé isch, wiä dr Aügeziig Adolphe Lichtlé schribt, dr Meinung gsii, ass mer sich um ke Briis üs em Elsass sott üs üswiise lo oder abhaüe, "pour continuer à occuper les places qui, sans cela, seraient prises par des nazis, que c'était abandonner nos compatriotes au moment précis du danger..." ("zum diä Blätz witter bsetzt z halte, wu suscht vu Nazi däte iignumme wäre; dodermit dät mer unseri Landslit im Momänt vu dr hegschte Gfohr im Stich lo...")

Dr G. Andres wiist druf ani, ass des aü d Liniä gsii isch, wu dr General de Gaulle in dr Franzose vu London üs empfohle het.

Dr Alsatia-Verlag isch vu dr Nazi wäge sinem „klerikale Charakter“ ghasst wore. Vor eb diä Ditsche z Colmer iimarschiärt sin, isch dr bishärig Leiter gflohe. Diä neije Herre hän gschnäll d Händ noch em Verlag üsgstreckt; in däre Lag het dr Verwaltungsrat dr Joseph Rossé beufdrait, d Inträsse vu dr Alsatia bi dr Ditsche z verdrätte; in däm Momänt isch er no z Drei-Ähre in dr Händ vu dr Gauleitung gsii. Am 7. Aügüscht 1940 isch dr Rossé vum Verwaltungsrat zum Generaldiräkter ernännt wore.

Dr Rossé het dr Verlag nit kenne vor Verluscht schitze, aber d Gsamtbilanz ka sich sähne lo. Scho im Novämber anne 1940 het d Alsatia sich miäße vu segs Zittunge dränne, zwei drvu, s Mülhauser Tagblatt un dr Elässer Kurier sin vu dr Nazi witter gfiährt wore, dr Elsässer Kurier unter em Namme Kolmarer Kurier.

E Versuech, dr Alsatia-Verlag glichzschalte, isch gsii, wu ner hätt sotte mit em elsässische „Hünenburg-Verlag“ verschmolze wäre, e Verlag, wu in dr Ditsche necher gstande isch. Dr Rossé het abglähnt; drno het mer em s Publikationsrächt fir fimpf Volkskaländer entzoge.

Dr Charles Roos, dä elsässisch Autonomischt, wu im Feber 1940 vu dr Franzose hiigrichtet wore isch, isch drno vu dr ditsche Propaganda as Nazi anigstellt wore. Dr Rossé het im „Der Sonntag“, e illustriärti Wuchezitschrift üs em Alsatia-Verlag mit 50.000 Uflag, am vum 9. Febber 1941 im Roos si geischtigs Teschtamänt vereffentligt, wu drüs rüszläse gsii isch, ass er nit as Nazi, nai, aber as Katholik gstorbe isch. Ebefalls 1941 her er iber 140.000 kunfisziärti franzesischi Biächer vor dr Vernichtung grettet. Mit däne Sache het dr Rossé d Gauprobagandaleitung im Wuet versetzt, si het drno drei vu dr viär Revüe verbotte, wu dr Alsatia-Verlag rüsgä het, un im „Sonntag“, in dr viärte, isch d Berächtigung, as religieeses Magazin ufzdrätte, abgsproche wore.

Im Ditsche Rich sin alli religieese Verlag zuegmacht gsii; dr Alsatia-Verlag isch dr einzig gsii, wu het kenne witter publiziäre. D Babierzuedeilung isch sträng begränzt gsii; dr Rossé hets alliwiil gschafft, s drei- oder viärfach rüszbringe, wel er in sinene Mitarbeiter „aktivi Komplize“ gha het. Unter anderem sin aü Statischtike, wu an diä Ditsche hän miäße abgliiferet wäre, zrächt boge wore; im Fall vum Reinhold Schneider, wu ab 1940 e Publikationsverbot gha het, het dr Rossé d Verträg vordatiärt. Zu dr Biächer mit oppostionällem Geischt, wu im Alsatia-Verlag vum Reinhold Schneider rüskumme sin, ghere „Das Vaterunser“ (1941), „Der Kreuzweg“ (1942), "Die dunkle Nacht" (1943") un sini "Sonette", wu z Ditschland un an dr Oschtfront as Gebättbiächer benutzt wore sin. S "Vaterunser" het e Rekorduflag vun ere halbe Million erreicht. Dr Verleger het Funktionär, wu vu Berlin oder vo Stroßburg gschickt wore sin ge kuntrolliäre, mit guetem Ässe, Wii un Ligeer „neijdralisiärt“. Eso sin d Katholike im Elsiss, z Ditschland un z Zentraleuropa mit ere andere Literatür versorgt wore, as wiäs dr Goebbels gärn gha hätt.

Z Paris het d Alsatia-Gsellschaft e Filial gha. Ass derte het kenne franzesischi Literatür broduziärt wäre, isch diä Filial vum Rossé zum e Verlag ufgwärtet wore; im Elsiss ischs nit meglig gsii, ebis franzesischs z drucke. Dr Elsässer Rossé isch also aü unter em Nationalsozialismus fir d franzesisch Literatür iidrätte.

Zu dr Mittel vum Rossé hän sogar Sabotasch ghert: Wu im Novämber 1944 d Ditsche afange hän mit ihrini Sache üs Colmer evakuiäre bzw. plindere, hätte aü sotte d erheblige Papiirmengene furtgschafft wäre, wu im Käller gsii sin, wu dr „Kolmarer Kurier“ (e Nazi-Zittig) druckt wore isch. Diä Druckerei het zu dr Alsatia ghert, si het des Blatt zwangswiis miäße drucke. Dr Rossé het drfir gsorgt, ass dr Laschteufzug kapütt gmacht wird un ke Zuegang zu däm Babiir un andere Matrialiä meh gsii isch. Fir eso ebis isch, wänns rüskumme isch, as Strof standrächtligi Erschiäßung vorgsähne gsii.

Wu Colmer befreit wore isch, hän im Rossé sini Lit in dr Franzose kenne e intakte Großverlag un e Druckerei in d Händ gää, wu het kenne fir Frankrich witerschaffe; numme är sälber isch ins Gfängnis kumme.

Im e Briäf an dr franzesisch Untersuechungsrichter vum 19. 10. 1945 ziägt dr Rossé Bilanz: 34.332 Biächer (segs Titel) sin unter dr ditsche Bsatzung im Alsatia-Verlag rüskumme, wu dr ditsche Propaganda diänt hän un wu notwändig gsii sin, ass d Alsatia het kenne ihrini andere 230 Publikatione mache: Biächer, wu zämme e Uflag vu 3.106.009 Exemplar gha hän un wu „grosso modo“ gege d Naziregiärung grichtet gsii sin.

Wu d Schuelschweschtere vu Rappschwihr üs ihrene Schuele verjagt wore sin, het dr Rossé e Deil drvu im Diänscht vum Verlag bschäftigt. Eimol het er sich z Berlin fir diä Schuelschweschtere vu Rappschwihr iigsetzt un het wäge däm e Hüüsdurchsuechung vu dr Gestapo an dr Hals bikumme.

Zu däne, wu bim Rossé Unterschlupf gfunde hän, ghert aü dr Rupert Gießler, dr ehmolig Chefredakteer vu dr Friiburger „Tagespost“, e Zittig, wu vu dr Nazi abgwurgt wore isch. Dr Gießler isch im Alsatia-Verlag Schef-Lektor wore, noch usse aber numme Sekreteer.

As Ziige im Brozäss gege dr Rossé wiist dr Rupert Gießler druf ani, ass dr Rossé Wärk vu Autore vereffentligt het, wu vu dr Nazi verfolgt wore sin: dr Katholisch Philosoph Th. Haecker, wu vu wäge Verstrickung mit em Widerstand vu dr Minchner Stüdänte (= Weiße Rose) vu dr Gestapo verfolgt wore isch; dr Prof. Carl Muth, Redakeur vu dr verbottene „Hochland“, un dr Jesuite-Vatter Delp, wu zum Dot verurteilt un anne 1944 hiigrichtet wore isch.

D Irmgard Gießler, im Rupert Gießler si jüdisch-stämmigi Fraü, het am 10. Jülli 1945 as Ziige agää, ass dr Rossé ihre jedi Hilf abotte het, zum si vor dr drohende Deportation un Iiliiferung ins KZ schitze.

Zu däne, wu dr Rossé dur Interventione bi Bherde gholfe het, ghert dr Georges Gissy vu Saint Louis. Dr isch viärmol vum Rossé vum Zuegriff dur d Ditsche grettet wore, zletscht, wun er im KZ z Schirmeck un z Gaggenau gsii isch. Im Rossé ischs do glunge, dr Gauleiter Wagner un dr Gestapo-Chef gegenenander üszspiile un dr Gissy rüszhole; dr het im KZ 20 Kilo verlore gha. Dä un mehreri anderi, wu dr Rossé golfe het, sin drno im Brozäss gege dr Rossé as Ziige ufdrätte.

Dr Fall Albert Buhl zeigt, ass dr Rossé aü fir politischi Gegner iidrätte isch. Dr Buhl isch e Fiährer vu dr KP gsii un e Gegner vum Rossé. Im Buhl si Wittwe beziigt, ass dr Rossé versuecht het, ihre Mann z rette, un aü erreicht het, ass s Verfahre gegen-e widerufgnumme wird. Aber dr Gauleiter het umbedingt e Exempel welle statuiäre un dr Buhl isch am 6. Novämber anne 42 hiigrichtet wore.
Sitter em 24. Febber anne 43 isch elsässischi Bevelkerung üs em Sundgau ins Rich deportiärt wore – des isch vum Gauleiter betriibe wore, gege dr Rot vum Sicherheitsdiänscht un vu dr Bolizei. Vorüsgange isch, ass e Hüffe jungi Elsässer in d Schwiz abghaüe sin, zum sich im Militärdiänscht entziäge. Am 6. März isch dr Rossé bim Gauleiter vorstellig wore un het kenne erreiche, ass dä diä Massedeportatione iistellt. Ass er des iberhaüpt mitbikumme un iberblicke het kenne, do drzue hän em sini parlamentarische, kirchlige und gschäftlige (Alsatia-Verlag) Kontakt gholfe.

Am 20. Aügüscht anne 44 sin z Colmer d sozialischtische un kumminischtische Mitgliider vum Stadtrat iigsperrt wore, aber aü bstimmti Mitgliider vum Rossé sinere Bartei. Do het dr Rossé nomol in Verhandlunge mit em Kreisleiter, eme Minischter un mit em Kummedant vum Sicherheitsdiänscht (SD) kenne erreiche, ass diä meischte vu sinene Kollege vu dr UPR-Volkspartei freiglo wäre un d Fäll vu dr Sozialischte individuäll iberbriäft wäre; Granki un Alti hän solle frei glo wäre.

Im Zämmehang mit sinene Diänscht fir katholischi Hitler-Gegner het dr Rossé viil Kontakt mit verschiidene Regimegegner gha. Glichzittig het er mit em Alsatia-Verlag e Organisation gha, wu het kenne unuffelige Dräffe ermeglige. So ischs im Rossé miigli gsii, e Greis um sich z sammle, wu z sich Gedanke iber s Elsass noch dr Nazi-Herrschaft gmacht het un wu diä notwändige Schritt iigleitet. Diä Arbeit vum Rossé un em Colmarer Kreis wär as Vorbereitung zum Hochverrat agsähne wore, wänn si entdeckt wore wär. Dr Colmarer Kreis het mit em ditsche Widerstand zämme gschafft. Dr Rossé het in däm Zämmehang aü Kontakt mit em von Stauffenberg, em Kopf vum Widerstand vum 20. Juli 1944 gha. Dä Staatsstreich isch bekanntlig gscheiteret un bluetig grächt wore.

Im Diänscht vu sinem Land het dr Joseph Rossé normalerwiis e 16-Stunde-Dag im Verlag absolviärt; viilmol het er aü miäße reise – ge z Berlin, z Stroßburg, z Paris, z Vichy mit Funktionär verhandle, viilmol, ge in Verfolgte hälfe. Bi einere vu däne Reise isch er zum Aügeziige wore, wiä im bsetzte Paris am 16. Jülli 1942 d Jude in ere Großrazzia vu dr franzesische Bolizei abgolt un in Richtung Ditschland abdransportiärt wore sin. Dr Rossé het im M. Kuhlmann gsait, er heb in sinem Läbe sälte grüüsigeri Szene gsähne.

Am 2. Dezämber anne 1944 isch d Gestapo bim Rossé ins Hüüs kumme, ge ne abhole. Dr het gsait, dr packt no dr Kuffer un isch dur si Garte un e Hiähnerhof vu Nochbere verdwitscht. No het d Gestapo si Hüüs, si Büro bi dr Alsatia un Wohnunge vu Bekannte durchsuecht, wu in Frog kumme sin, ass er derte unterschlupft. Si Fraü, d Josephine Rossé geb. Sonntag, isch mitgnumme wore, aber am andere Dag "böse mitgenommen" wider freiglo wore. Dr Rossé het iber zwoo Wohnunge schliäßlig in ere dritte, bin ere Fraü Dr. Sittler, e Kamrädli üs alte Zitte, e Zueflucht gfunde. In däne zwee Monet im Untergrund het er s "Journal meines Exils" gschriibe, wu nächeri Umständ bschriibe sin.

Colmer isch vu dr Alliiärte viilmol bschosse wore; am 10. Dezämber isch s Hüüs vus Sittlers droffe wore; dr Rossé het aü do miäße kurzfrischtig abhaüe, ass er vu dr Fiirwehr un hilfsbereite Nochbere nit gfunde wird. Im Rossé si Versteck isch aü suscht riskant gsii; d Hüüsherri, e Ärzti, d Fraü Dr. Sittler, het no in meh gholfe un z. B. e Gnadegsuche fir eber (Dr. Febray) gstellt het, wu frisch zum Dot verurdeilt wore isch; dur ihre Iisatz hätt d Sittleri aü licht esälber kenne unter Verdacht grote. Zuedäm hets z Colmer Razziä no däne zahlriche Männer un junge Kärli gä, wu sich vo em Militärdiänscht verstecklet hän.

Am 7. Febber 1945, fimpf Dag noch dr Befreiung vu Colmar, het sich dr Joseph Rossé üs sinem Versteck rüsgwagt un sich bi dr franzesische Bherde z Colmer gmäldet. Dr het drmit grächnet, sofort frei glo z wäre. Dr isch aber feschtgnumme wore. Am 8. Febber schribt er an dr Senator Médard Brogly, ass er si "armi Fraü" soll unterstitze, "wu scho gnue glitte het". Drno ischer ins Lager Pithiviers (Loiret) brocht wore un am 18. Mai ins Gfängnis vu Nancy. No dr Meinig vum Gabriel Andres het dr Rossé „e zweits Mol miäße alli Verfolgunge vun ere parteijische Justitz verliide, wu unter em Druck vu dr Regiärunge gstande isch un entschlosse gsii isch, mit em elsässische Partikularismus Schluss z mache.“

Bis er e Brozäss bikumme het, isch iber e Johr vergange. In dr Aklagschrift vum 5. 8. 1946, verfasst vum e Regiärungskummissar Schmitt, isch im Rossé schliäßlig d Schuld gä wore wäge „Iiverständnis mit em Feind un Kollaboration“. Im Brozäss sin e Hüffe Ziige ufdrätte, wu fir dr Rossé iidrätte sin. Im Rossé si Eigetum isch scho vor em Brozäss (!) bschlagnahmt wore, un bstimmti Ziige hän gar nit kenne areise, wel ene dr Rossé d Fahrt un d Unterkumpft nit het kenne zahle. D "Humanité" het d Entlaschtungsziige diffamiärt: "Alle diejenigen, die sich heute an die Zeugenbank wagen, sind Heuchler und dienen ebenfalls dem Verrat!"
In däm Brozäss z Nancy het dr Vorsitz vum Gricht dr Jean Joly gha, Offiziär vu dr Ehrelegion; d Üssage vu dr Ziige, wu ditsch oder elsässisch gschwätzt hän, sin ibersetzt wore. S Gricht het am 12. Jünni anne 1947 dr Joseph Rossé mit Mehrheit fir dschuld gfunde un het-e verurdeilt zu:

Vu Nancy isch dr Rossé ins "Camp de la Vièrge" in dr Nächi vu Épinal, in dr Vogese, kumme. Do ischs no licht gsii fir-e, Kontakt zu politische Freijnd z bikumme, iber diä het er Generalamnestii fir alli Elsässer gforderet, wu wäge "Kollaboration" aglagt sin. In dr oberelsässische Zittig "Le Républicain du Haut-Rhin" isch des ufgriffe wore; dr Rossé isch in ere Iberschrift "Le traitre à son peuple et à sa patrie" gnännt wore - "dr Verräter vu sinem Volk un vu sinem Vaterland".

Mit ere Verlegung vum Rossé uf Eysses (Südweschtfrankrich) ischs em arg schwär gmacht wore, mit sinene Freijnd vu dr UPR - jetze MRP gnännt - Kontakt z ha.

Verschiidini Persone hän versuchet, fir dr Rossé iizdrätte. So het ellei dr Reinhold Schneider verschiidini Iigabe fir dr Rossé gmacht - so bim e Empfang dur dr franzesisch Üsseminischter Robert Schuman, wu sälle 1948 z Friiburg gsii isch. In Briäf am 24. 2. 1951 un am 21. 10. 1951 het er dr Schuman um Begnadigung bittet; in dr Antwort vum Schuman vum 4. 3. 51 hets gheiße: "Die Aussichten in der von Ihnen empfohlenen Angelegenheit sind nicht sehr günstig. Ich tue mein Bestes!"

Im Oktober 1951 isch si robuschti Gsundheit, wun er als gha het, eso zerstert gsii, ass er d "letscht Elung" (e chrischtligs Sterbesakramänt) bikumme het. E "grâce medicale", e Begnadigung üs medizinische Grind, isch vu Paris üs abglähnt wore. Am 24. Oktober 1951 isch er im Zuchthüüs vu Eysses gstorbe.

D franzesisch Prässi, so formuliärts dr Garbiel Andres, het "nit gwartet, bis er unter em Bode isch"; scho am 26. Oktober hets in dr "L'Alsace" gheiße:
"La propagande allemande - après la défaite dr Hitler, la preuve put être établie qu'il avait touché des subventions d'elle - s'appuyait en permanance sur l'agitation de l'ancien député de Colmar..."

Do wird also bhaüptet, d ditsch Propaganda heb sich ständig uf d Agitation vum alte Deputiärte vu Colmer (= Rossé) gstitzt un s seig bewiise, ass er Subventione vu dr ditsche Propaganda bikumme heb.

Dr "Républicain lorrain" heb e hassvolle Artikel uf dr Rossé gschriibe, aber d "Honneur et Patrie" e wirdige un ehrehafte; "Le Nouvel Rhin français" heb dr Rossé rächt bhandlet.

D Licht vum Joseph Rossé z Colmer isch e spontani un grandiosi Manifeschtation vu Solidarität gsii - mit doiserte vu Teilnämmer. Drbii sin friili aü Bolizeikräft gsii, "agäblig zum d Licht gege d Wuet vo dr Bevelkerung schitze"; e halb Duzed Bolizeiphotografe hän d Drüürgescht fotografiärt, wu am Grab verbiigange sin. Vum G. Andres wird diä Beerdigung fir "eini vu dr letschte Demonschtratione vum Elsass agsähne, si Bsunderheit gegeniber dr andere Regione vu Frankrich ufrächt z erhalte." Uf dr andere Sitte hets e Gegedemonschtration vu dr Kumminischte un vu Résistancegruppe gege diä Licht gä.

Dr Gabriel Andres schribt anne 2003, ass dr Joseph Rossé z Frankrich alliwiil no nit rehabilitiärt seig. Aber des seig unverzichtbar; mit em Rossé dät aü s Elsass rehabilitiärt wäre. Dr verlangt e "mea culpa" (Schuldbekänntnis) vu Frankrich.

Dr Clemens August Graf von Galen, dr Bischof vu Münster (Weschtfale), wu wäge sinem entschiidene Widerstand gege d Nazi bekannt isch, het am 21. Jänner anne 46 gschriibe:

Dr Reinhold Schneider schribt ebefalls anne 1946:




D Haüptquälle zu däm Artikel sin d Biächer vum Gabriel Andres un vum Philip Bankwitz, wu unter Literatür agä sin.


</doc>
<doc id="21821" url="https://als.wikipedia.org/wiki?curid=21821" title="Johannes Spörl">
Johannes Spörl

Dr Johannes Spörl (am 5. September 1904 z Münche uf d Wält cho; dört au gstorbe am 19. April 1977) isch e dütsche Historiker, Mitgliid vo der Quickborn-Bewegig und Herusgäber vom Historische Johrbuech vo der Görresgsellschaft gsi.

Dr Spörl het z Münche und z Bonn Gschicht studiert und d Habilitation z Friiburg im Briisgau bim Philipp Funk gmacht. Vo 1934 bis 1940 isch er Privatdozänt z Friiburg gsi. Noch em Militärdienst und dr Chriegsgfangeschaft isch er vo 1947 Professor z Münche gsi. 1950 isch er z Friiburg zum Honorarprofessor ernennt worde. 1953 - 1954 und 1969 - 1970 isch er Dekan vo der Philosophische Fakultät z Münche gsi.

In der Görresgsellschaft isch er vo 1949 Leiter vo der historische Sektion und vo 1952 a Vizepräsident gsi.

Er isch en änge Fründ vom Romano Guardini gsi und het zum Friiburger Kreis um ä Karl Färber ghört.




</doc>
<doc id="21822" url="https://als.wikipedia.org/wiki?curid=21822" title="Karl Färber">
Karl Färber

Dr Karl Färber (* 18. April 1888 z Röhlige bi Ellwange; † 5. April 1979 z Friiburg im Briisgau) isch e Redakteur und e Publizist gsi.

Si Name stoht in Verbindig mit em Friiburger Kreis, em „Färber-Kreis“, spöter het men em au „Reinhold Schneider-Kreis“ gsait, as Gmeinschaft vo verschiidene katholische Intellektuelle in der Ziit vom Nationalsozialismus und der junge Bundesrepublik.

Dr Färber het zerst Theologii z Tübinge studiert, spöter Philosophii und Kunstgschicht z Münche. Vo 1919 bis 1924 isch er Chefredakteur vo der "Augsburger Postzeitung" gsi, vo 1925 bis 1936 Chefredakteur vo der "Freiburger Tagespost". Vo 1930 bis 1933 isch er für die Dütschi Zentrumspartei z Friiburg Stadtrot. Vo 1940 bis 1943 isch er Südwest-Korrespondent vo der "Frankfurter Zeitung", vo 1943 bis 1945 Korrespondent vo der "Kölnische Zeitung" und vo 1949 bis 1974 Chefredakteur vom katholische Wocheblatt "Der christliche Sonntag" gsi, wo sit 1967 bis hüte under em Titel "Christ in der Gegenwart" erschiint. Vo 1974 bis 1979 isch er ihre Herusgäber gsi. Er isch 1979 gstorbe.

Dr Karl Färber isch mit dr Ruth-Ellen Färber, geb. von Mitterwallner (1896–1984) verhürotet gsi.

1958 isch em der Titel Dr. theol. h.c. vo dr Universität Friiburg ge worde, 1959 s Grosse Verdienstchrüz vom Verdienstorde vo der Bundesrepublik Dütschland, 1978 der Professortitel vom Land Bade-Württebärg. 





</doc>
<doc id="21823" url="https://als.wikipedia.org/wiki?curid=21823" title="Wikibooks">
Wikibooks

Wikibooks [vɪkiˈbʊks], friehner "Wikimedia Free Textbooks Project" und "Wikimedia-Textbooks", isch e Schwösterprojäkt vo de Wikipedia und de Projäkt vo de Wikimedia Foundation. 'S isch am 10. Juli 2003 agfange worre. Sit em 21. Juli 2004 hön di dütsch- und anderschtsprochigi Editione ihri eigeni Subdomain.

S Projäkt stellt e Sammlig vo freie Lehr-, Sach- und Fachbiecher dar, wo in de Zämmearbet vo de Nutzer erstellt werre, ähnlig wie bi de Wikipedia. Des heißt, dass jeder e Kapitel bearbeite, indëm er uff "Bearbeiten" klickt.

Alli Biecher uff Wikibooks stönn under de GNU-Lizänz für freii Dokumentation. Dodemit chönne Biecher genau wie d Wikipedia-Artikel beliebig überarbeitet und verbreitet werre, solang d Ursprungsautore gnännt werre.

S "Alemannisch Wikibooks" isch am 2. Jänner 2007 gründet wore un im April 2008 noch eme vo de Alemannische Gmeinschaft mit dr Alemannische Wikipedia, em Wiktionary, em Wikiquote un em Wikisource verschmulze wore. Hite isch s Alemannisch Wikibooks as e eigene Namenruum innerhalb vo dr Alemannische Wikipedia.



</doc>
<doc id="21825" url="https://als.wikipedia.org/wiki?curid=21825" title="Arbeitsgemeinschaft Erwin von Beckerath">
Arbeitsgemeinschaft Erwin von Beckerath

D Arbetsgmeinschaft um e Erwin vo Beckerath isch e private Kreis vo liberale dütsche Ökonome gsi, wo 1943 und 1944 konspirativ Konzept für e Wirtschaftsornig für d Ziit noch em Zweite Wältchrieg entworfe hai. D Gedanke vo dere Gruppe hai noch em Chrieg d Konzeption vo der Soziale Marktwirtschaft beiiflusst.

D Tätigkeit vo der Arbetsgmeinschaft Volkswirtschaftslehr, wo zu der Klass IV vo der Akademii für dütschs Rächt ghört het und vom Jens Jessen gleitet worden isch, isch im März 1943 as „nicht kriegswichtig“ iigstellt worde. Druf het die Arbetsgmeinschaft inoffiziell witer gschafft, und dr Name vom bisherige Vorsitzende zur Bezeichnig gwehlt. D Arbetsgmeinschaft Erwin vo Beckerath isch vo ihre Mitgliidern au „Freiburger Kreis“ gnennt worde, wil d Sitzige in der Regel z Friiburg i. Br. stattgfunde hai. Spöter het me dr Kreis in der Gschichtsschriibig genauer as dr „Dritt Freiburger Kreis“ bezeichnet; er sött aber nit mit em sogenannte Friiburger Kreis vo der FDP verwächslet wärde.

S Ziil vo der Arbetsgmeinschaft isch s gsi, e Wirtschaftsornig für d Ziit noch em Zweite Wältchrieg z entwärfe. Die zahlriiche Dokumänt vo ihrer Tätigkeit si erst im Johr 1986 usege worde.

Abgseh vom Vorsitzende Erwin von Beckerath hai in däm Kreis drei Friiburger Nationalökonome, dr Constantin von Dietze, dr Walter Eucken und dr Adolf Lampe gschafft, und dr Franz Böhm und dr Erich Preiser us Jena, dr Gerhard Albrecht us Marburg und dr Theodor Wessels us Köln. Dr Lampe isch dr Schriftfüehrer und dr unermüedligi Organisator vom Kreis gsi. Won er und dr von Dietze noch em 20. Juli 1944 vo der Gestapo verhaftiet worde si, het d Tätigkeit vom Kreis ufghört. 

In gwüsser Hinsicht isch d Arbet vom Kreis im Johr 1948 vom Wüsseschaftlige Biirot vo der Verwaltig für Wirtschaft vom Vereinigte Wirtschaftsgebiet, spöter s Bundeswirtschaftsministerium, wiitergfüehrt worde, au wil dr Erwin vo Beckerath au das Gremium gleitet het. 


</doc>
<doc id="21826" url="https://als.wikipedia.org/wiki?curid=21826" title="Wikinews">
Wikinews

D Wikinews sin e Wikimedia-Projäkt für di gmeinschaftligi Erstellig vo-n-re freie und neutrale Nochrichtequälle. S Projäkt ermögligt's jedem Internet-Nutzer, Nochrichte zu me breite Themechreis z veröffentlige. Dodezüe setzt's wie sini Schwösterprojäkt Wikipedia, Wiktionary, Wikibooks, Wikiquote, Wikispecies und Wikisource d Wiki-Software MediaWiki y.

S Projäkt wott d Idee vom Bürgerjournalist (au Graswurzel-Journalismus) verbreite. Au in Länder mit de Prässfreiheit schwäche Sparzwäng in Redaktione, Kungelei, Abflachig vo Inhalt under anderem wägem Blick uff Werbeynahme und Yschaltquote etc. herchömmlige, kritische Journalismus. Unabhängigi Journaliste und Laie, vo journalistisch dätig sin, chönne dezüe bytrage, Informatione bereitzstelle, wo nit de Zwäng vom Mainstream underworfe sin. Mänki Befürworter nämme a, dass d Wikinews vor allem in Länder mit weniger Prässfreiheit wie zum Bispyl z China, im Iran oder z Tunesie e wertvolli Berycherig zu de kommerziälle Präss darstelle wird, wo staatlig glänkt wird, wenn dört d Internetabieter de Züegang zu de Wikinews-Site nit sperre. Ob sich s Wikinews allerdings ähnlig erfolgrych entwickle cha wie d Wikipedia, isch no offe. Aktuäll wird s Projäkt nit als alternativs Nochrichtemedium wohrgnoh, wyl di meiste Artikel bi de Wikinews Agenturmäldige und Artikel vo etablierte Nochrichtemedie als Quälle verwände. Säll underscheidet d Wikinews zimlig vo de OhmyNews, wo z Südkorea vyl bewegt hän. Vo de OhmyNews git's au e internationali Usgab mit Azeige, wo drotz de Underschyd immer widder mit de Wikinews vergliche worre sin. Bsträbige, s OhmyNews-Modäll in andere Länder z etabliere, sin bisher fruchtlos verloffe.

Di gröschti freii Nochrichtequälle im Internet isch Indymedia. Im Underschyd zu de Wikinews isch dört e neutrale Standpunkt nit vorgschrybe.

Nochdem s Projäkt vorgstellt worre isch und sich e chlari Mehrheit bi de Abstimmig defür usgsproche hät, isch vom Wikimedia-Vorstand (Board of Trustees) am 15. Novämber 2004 e Demo-Version gstartet worre. Wo sich di änglischi Version in zwei Wuche güet entwickelt hät, isch si am 2. Dezämber 2004 zur Beta-Version befördert worre. Am 3. Dezämber 2004 isch e dütschsprochigi Version usecho; vom Januar bis zum März 2005 sin di Nyderländischi, Französischi, Spanischi, Schwedischi, Bulgarischi, Polnischi, Rumänischi und Ukrainischi Usgab in de Reihefolg, wo si do gnännt worre sin, erschyne. Am 13. März 2005 hät di Änglischi Version d 1000-Artikel-Marke überschritte. Am 14. März 2006 isch di chinesischi Wikinews-Version veröffentligt worre. Sit em 24. Oktober 2006 chönne in de dütschsprochige Wikinews au anonymi Nutzer Informatione uss erschter Hand veröffentlige. Vorussetzig zu de Awändig vom "änglische Prinzip" sch di usfiehrligi Darlegig vo de Quälle uff de Diskussionssite.

S Projäkt hät gly noch sinem Start e großi internationali Medieuffmerksamkeit chriegt. Analytischi Kommentär sin in vyle Blogs veröffentligt worre, aber au in Biecher.

Im Momänt git's d Wikinews in 26 Sproche.

Im Summer 2007 isch vo de Alemannische Gmeinschaft dr gfasst wore, alli Alemannische Projekt mit dr Alemannische Wikipedia z verschmelze (s Wiktionary, s Wikibooks un s Wikiquote). S Alemannisch Wikinews isch derno am 3. Septämber 2009 gründet wore as innerhalb vu dr Alemannische Wikipedia. Schwärpunkt vom alemannische Wikinews sin Nochrichte rund um di (alemannische) Dialäkt.



</doc>
<doc id="21828" url="https://als.wikipedia.org/wiki?curid=21828" title="Rechtsufrige Zürichseelinie">
Rechtsufrige Zürichseelinie

D' Ysebahnlinie am rächte Züriseeufer isch uf ä-n-Iniziative vum Chaschper Wetli, eme Ysebahn- und Kantuusäschiniör buut und am 12. März 1894 eröffnet wordä. 

Am 30. April 1871 isch d' "Gsellschaft für d' Begründig vu-n-ärä rächtsufrige Züriseebahn" entschtande. Das het aber nüd patet - diä nüü Gsellschaft het nur d' Bahnschwellä glifärät und ales andere het di schu lang exischtänti Schwiizerisch Nordoschtbahn übernoo. As isch di gliichi Bahngsellschaft gsi, wu am aafang „Nordbahn“ gheisse het und schu d' Spanisch-Brötli-Bahn betribä hät. D' Buuarbete sind aber dänn no nur schleppend voraa chuu. I d'r Stadt isch ä diräggti, underirdischi Verbindig i Hauptbahnhof vorgseh gsii. Det sind aber Chällerrüümlichkeite in Wäg chuu. Ä Huusbsitzer isch vor Bundesgricht ggange und händ det rächt überchuu. 

Am 12. März isch di 30,3 Kilometer langi Liniä vu Züri-Stadelhofe bis Rapperswil gschtande. Für d' Fortsetzig in Hauptbahnhof hend's ä Liniäfüehrig dur s' Lättequartier etabliert - mit em Bahnhof Züri-Lätte wu am 1. Oktober 1894 eröffnät wordä-n-ischt und hüt nüm exischtiert.

Am 15. Mai 1926 sind's uf d'r Liniä Züri-Mäilä-Rapperschwil au mit d'r Fahrläitig fertig wordä. Näb de tannegrüenfarbige Personezüg vu de Schwiizerische Bundesbahne sind vor alem di dunkelrote RABDe 12/12, aber au d' RABDe 8/16 s' Erschiinigsbild vu derä Bahn gsii. Ussergwöhnlich isch i derä Ziit gsi, ass di mäischte Personäzüg nüd vu 'me Kunditör begläitet wordä sind. Nach em gliiche Syschtem wu hüt im ganze Regiunalverchehr vu d'r SBB üeblich ischt, hend's Schtichkontrolle duregfüehrt, und wer uhni Billett verwütscht wordä-n-ischt, het müese-n-ä Puess zale.

Dur di bevorschtehendi Langsiärig vu d'r Zürcher S-Bahn isch ä diräggti Verbindig vum Hauptbahnhof in Bahnhof Stadelhofe trotz em Bundesgrichtsenschäid im 19. Jahrhundert besiglet gsii. Vum Zürcher Vorbahnhof füehrt ä zwiigläisigi Ysebahnliniä in underirdische Durchgangsbahnhof under em Saggbahnhof. I d'r Planigs- und Buufase het mer em de "Bahnhof Museumsstrass" gsäit. D'r Umbuu vum Bahnhof Stadelhofe isch s' schwirigschti Underfange gsii. Det verzwiiget sich d' Trassee in richtig Schwamedinge und em rächte Züriseeufer entlang. Am 28. Mai 1989 ischt di Rächtsufrit Züriseeliniä ä Täil vu d'r Zürcher S-Bahn wordä. Di alte Vororttriebzüüg sind mit d'r Ziit dur di doppelstöckige S-Bahn-Züg mit SBB Re 450-Loggene abglööst wordä. Hüt isch d' Ysebahnliniä 31,90 km lang.

D' SBB het d'r Streggä-n-abschnitt dur s' Lättequartier wellä bhalte und glägentlich für ä Güeterverchehr bruche. Denn het's aber käi Aawändig für das Bahngläis me ggii. Will kei Züg mi gfare sind, het sich ä Drogäszenä uf em Gläisberiich vum Bahnhof Lätte uusbräitet. I d'r Folg hend d' SBB harschi Kritik müese Iisteggä. D' Bahnliniä isch abbrochä wordä, und det wu si gsii ischt, git's hüt ä Velowäg. Allerdings händ's d'r Lättetunnel müese zueschütte - will a dem nüt mi gmacht wordä-n-ischt, isch er Iisturzgfärdet gsi.


</doc>
<doc id="21831" url="https://als.wikipedia.org/wiki?curid=21831" title="SBB RABDe 12/12">
SBB RABDe 12/12

D'r RABDe 12/12 isch ä driitäilige Vorort-Triebzug vu de Schwiizerische Bundesbahne. I d'r Mitti isch ä Erschtklasswagä mit 'me Stromabnähmer und 'me Gepäckabteil. D' SBB hend de Schindler Waggon in Prattele, de Flug- und Fahrzugwärch Alterhii, de Brown Boveri z' Badä und d'r Société Anonyme des Ateliers de Sécheron z Gämf d'r Zueschlag für diä Buukonschtukziuu ggii. Im Ganze 20 Äinhäite sind für d' Ysebahnliniä Züri-Mäilä-Rapperschwil vum 1965 bis zum 1967 buut wordä. Si sind nüd wiä susch bi de Personezüüg vu de SBB üeblich tannegrüen gsii, sondern dunkelrot. So händs's s' Erschiinigsbild vu ihrer Stammliniä prägt. Si sind mängmal au uf d'r Liniä Züri-Uschter-Rapperschwil, am linggä Züriseeufer oder zwüsche Rapperschwil und Linthel zum Iisatz chuu. Ussergwöhnlich isch gsi, ass alli 12 Achse au Aatriebsachse gsii sind. So isch ä bsunders schnälli Beschlüünigung möglich gsi. Dur das hend diä Züüg de Biiname „Mirage“ überchuu, will zur gliiche Ziit s' Jagdflugzüg „Dassault Mirage“ für d' Schwiizer Armee konschtruiert wordä-n-ischt. 

Im 1996 händ di 18 nuch vorhandene Zugsäinhäite ä Hauptrevisiuu überchuu. Das bedüüted, ass si in ihri Beschtandttäil zerläit und überholt wordä sind. Dänn händ's nach em nüüä Nummäräschema d' Bezäichnig „RABDe 510“ mit de Wagänummärä 510 000-510 017 überchuu, doch das isch nur ä Fall für d' Buechhaltig. Vill meh kännt mer si als RABDe 12/12. Sä hend di nüü, im Personänahverchehr vu d'r SBB üeblichi Farbgebig überchuu, dunkelblau und wiis mit 're lüüchtrote Stirnfront. Hüt wärdet si nuch im Beriich vu d'r Zürcher S-Bahn iigsetzt.


</doc>
<doc id="21838" url="https://als.wikipedia.org/wiki?curid=21838" title="I Am (Monrose-Album)">
I Am (Monrose-Album)

I Am esch s drette Studio-Aubom vom dütsche Pop-Trio Monrose, veröffentlecht worde vo Starwatch ond Warner Music Group ond esch am 26. September 2008 ide Dütschsprochige Region ond am 29. September 2008 in Pole usecho.

Us insgesamt 600 Lieder zur Uswahl hend Monrose ehres Aubom zämegstöut. S erschte Lied vom Aubom esch "Strike The Match" ond esch zuglich die erscht Single-Uskopplig gse ond vom Ryan Tedder, de Frontmaa vo OneRepublic produziert worde. S zwöite Lied vom Aubom "A Love Bizarre" esch e Cover-Version vom Prince, wobii die gliche Instrumänt wie bim Vorgänger brucht worde send, esch s Bandmetgliid Guemmour bsonders "stolz" uf dä Song. De vierti Aubom-Song Why Not Us, gschrebe vom Produzänt Guy Chambers, wo scho Songs för de Robbie Williams produziert het, esch als dretti Single erschene. Zuesätzlech esch s Lied e Promotion-Single gsee för de "We Love" Otto-Versandhandel.

"I Am" het houptsächlech negativi Beurteilige öbercho. "LetMeEntertainYou" betitlet s Aubom als "Geftschrank vom Timbaland" ond "Elektro-Möll". "Laut.de" nennts "es Aubom met weniger Nährwärt als es Tütli Studäntefuetter" ond "CDStarts" schriibid "vo Enttüschig zrede esch no meld usdröckt". Osserdem send ide Sängerinne ehri Stemme starch kritisiert worde als "krächze" ond "öberproduziert dor Technik".


</doc>
<doc id="21841" url="https://als.wikipedia.org/wiki?curid=21841" title="SBB RAe TEE II">
SBB RAe TEE II

Dä RAe TEE II isch ä Viärstrom-Triibzug vu de Schwiizerische Bundesbahne. 

Dä RAe TEE II isch d Nachfolgkonstrukziuu gsi vum SBB RAm TEE I, wus dänn uf Kanada verchauft hend. Si sind buut wordä dur d Maschinäfabrigg Örlike und di Schwiizerisch Industrie-Gsellschaft z Nüühuse am Rhiifall. Im 1988 und 1989 isch d Epochä vu dä Trans-Europ-Express z Änd gsi. Mer het si mit Zweitklassabteil uusgstattet. Bedingt dur di nüü Zugskategorie „EuroCity“ händs d Bezäichnig RABe EC überchuu. Si hend ä graui Farbgebig überchuu, was zum Biiname „Graui Muus“ gfüehrt het. Zwii vu de füüf Garniture sind schadhaft gsi und im 1995 z Kaiseraugscht abbrochä wordä. Zwii witeri hends im 1999 det verschrottet.

S Bild näbeddranne zäigt ä 120 Tonnä schwäri SBB Ae 6/6, wu eme RAe TEE II uf dr Gotthardstreggi Vorspann läischtet. Diä Massnahm isch bi me Schneetriibe nötig gsii, susch hetti dr Stüürwage chänne entgläise. 

Hüt exischtiert nur nuch äini vu de füüf Zugsgarniture, und diä gchört jetz als historische Zug dr SBB Historic. Si hät sit em 2003 wider di alti Farbgebig.

D SBB hend diä Buuräihe bruucht für ihri Betäiligung am Netz vu de Trans-Europ-Express-Züg. Si händ unter allne viär gebrüüchtliche Stromsyschtem und mit 160 Stundekilometer chänne fare. Äs isch ä zueschlagpflichtige Luxuszug gsi mit nur Erschtklasswäge. Derzue hend gschlächtertrännti Tualettä und äs Schminkabteil für Fraue gchört. D Fänschter hend ä Doppelverglasig mit eleggtrische Rollläde gchaa.

Am Aafang sind alli Zugsäinhäite füüftäilig gsii. A den Änd isch je äin Stüürwage gsii und i dr Mitti zwii Personäwäge und ä sächsachsige Maschinäwage mit viär Stromabnähmer, für jedäs Stromsyschtem äine. Im Jahr 1966 hend 4 vu de 5 Zugskomposiziune je ä zuesätzliche Personäwagän überchuu.

Si sind in re roserot-beeschä Farbgebit erschinä, mit en TEE-Signet und dr Uufschrift „Trans-Europ-Express“ a de Stüürwäge. 

Der Iisatzplan vu me RAe TEE II-Zug het ä viärtägigs Programm vorgsii:




Am viärtä Tag isch er z Züri revidiärt wordä. Ab em 30. Mai 1965 hät dr "Gottardo" z Basel gschtarted, und das het zuen ere Läärfahrt vu Züri uf Basel nach dr Revisiuu gfüehrt. Im Summersemeschter vu 1974 bis 1979 isch de "Gottardo" bis Genua verlengärät wordä.

Uf ä Fahrplanwächsel vum 26. Mai 1979 hends ihres Iisatzgebiet gwächslet. Si sind als „Iris“ zwüsche Züri und Brüssel und als „Edelwiis“ zwüsche Züri und Amschterdam unterwägs gsii.

D Iisätz als Zuebringerzüg zu de TGV zwüsche Bern und Frasne hend nuch ä wichtigi Rollä gschpillt.

Si sind bis im 1988 im Diänscht als Trans-Europ-Express gsii.



</doc>
<doc id="21842" url="https://als.wikipedia.org/wiki?curid=21842" title="SBB Re 450">
SBB Re 450

D' Re 450 isch ä viärachsigi Umrichterloggi vu de Schwiizerische Bundesbahne mit 'me Gepäggabteil und nur eim Füehrerstand. Im Ganze sind vum 1989 bis zum 1997 115 Loggene für d' Doppelstogg-Pändelzüg vu d'r Zürcher S-Bahn buut wordä. Diä Zugseinheite sind au anderwitig uf em Schinänetz vu de SBB iisetzbar. Si isch verwandt mit d'r SLM Re 456 wu di Schwiizerisch Loggi- und Maschinäfabrigg vu Winterthur für Privatbahne buut het. S' Fahrwärch stammt vu d'r Schwiizerische Industriegsellschaft z' Nüühuse am Rhifall. S' wiitere Konsorzium het us d'r SLM, de Brown Boveri und de Schindler Waggon vu Prattele bschtande. 

Ä doppelstöggigi S-Bahn-Komposiziuu bschtuht us d'r Loggi, zwii Mittelwäge, ein d'r vuu mit Erschtklassabteil und 'me Stüürwage. Si sind mit automatische Kupplige uusgrüschtet. Revidiärt wärdet's im Induschtriewärk sprich i d'r Hauptwerchstatt vu Yverdon.

Vu de 115 Fahrzüg sind hüt 2 Stugg im Bsitz vu d'r Sihltalbahn.


</doc>
<doc id="21843" url="https://als.wikipedia.org/wiki?curid=21843" title="Lola Pagnani">
Lola Pagnani

D' Lola Pagnani (* 3. April 1972 in Rom, Italie; eigentli "Anna Lola Pagnani Stravos") isch e italienischi Filmschauspielerin.

D Pagnani isch als Tochter vum Schriftsteller und Filmbuechautor Enzo Pagnani uff d Wält cho. Im Alter vu 17 Joohr hett si in Paris e Uusbildig im ziitgenössische Tanz absolviert. Druff hii hett sie als "Prima Ballerina" d Illusionistengruppe Momix uf ihrere Welttournee begleitet und hett ar Choreography vum irque du Soleil in Montréal gschaffet. Unter dr Regie vur Lina Wertmüller und em Dirigente Giuseppe Sinopoli hett sie am Münchner Nationaltheater tanzt. Ds New York hett si ihri Tanzuusbildig am Alvin Ailey American Dance Theater fortgsetzt und hett ide HB Studios Schauspiilunterricht gnoh.

Nachdem si nach Italie zrugg cho isch, hett me sie unter dr Regie vum Ettore Scola, Giulio Base und Lina Wertmüller in mehrerne Spiel- und Fernsehfilm xeh.

D Pagnani cha neb Italienisch au flüüsend Französisch, Spanisch und Englisch rede.






</doc>
<doc id="21844" url="https://als.wikipedia.org/wiki?curid=21844" title="BLS Ae 6/8">
BLS Ae 6/8

D Ae 6/8 isch ä ehemaligi Streggäloggi vu d'r Lötschbärgbahn. Si het 6 Aatribs- und 2 Laufachse. Di acht Fahrzüg sind vu 1926 bis 1943 als "Be 6/8" buut wordä. Si ischt vor Allem uf em Stammnetz vu derä Privatbahn im Regeldiänscht gsi, isch aber ufgrund vu ihrer Bärechraft au vu de SBB für d' Gotthardstreggi gmiätät wordä. Hüt haltet d' Lötschbärgbahn reschpektiv di hüttig BLS AG d' Loggi mit d'r Nummärä 205 als historisches Fahrzüg. Si isch im Depo vu Schpiäz staziuniert und wird glägentlich vor Noschtalgiezüg iigsetzt.


</doc>
<doc id="21845" url="https://als.wikipedia.org/wiki?curid=21845" title="BLS Re 4/4">
BLS Re 4/4

D Re 4/4 isch ä schwiizerischi, vierachsigi Universalloggi. Si isch zur gliiche Ziit wie d' SBB Re 4/4 II für d' Bärn-Lötschbärg-Simplon-Bahn buut und in Betrieb gnoo wordä. Trotz d'r technische Verwandtschaft hend's am Aafang d' Bezäichnig „Ae 4/4 II“ überchuu. Di guet Erfahrig mit de laufachselose BLS Ae 4/4 het d' Bahngsellschaft zu dem Schritt bewoge. Si isch d' Nachfolgerin vu de BLS Ae 6/8, de BLS Ae 4/4 und de BLS Ae 8/8 und wird sit em 1964 vor Persone- und Güeterzüg iigsetzt. Bis 1983 sind dur di Schwiizerisch Loggi- und Maschinefabrigg (SLM) und d' Brown Boveri 35 Stugg buut wordä wu alli nuch in Betrieb sind.

S' Bild näbeddranne zäigt ä hüttigi Epochä mit zwii Re 4/4 in Villfachstüürig im Güeterverchehr. 

Si wardet au mit Stüürwäge uf d'r Liniä S11 vu d'r S-Bahn Bärn iigsetzt.

Sit d'r Uuftäilig i d' Divisiune für ä Güeter- und ä Personäverchehr gchöred d' Loggene 161-180 d'r BLS Cargo. Si wärdet aber gliich wi di andere Loggene im Persone- und im Güeterverchehr iigsetzt. So gaht ihres Iisatzgebiet au über ä Badisch Bahnhof vu Basel bis uf Weil am Rhii.

Ebefalls mit Stüürwäge chänd si vor- oder hinter de Autozüüg, wu durä Lötschbärgtunnel fared, zum Iisatz. 


</doc>
<doc id="21847" url="https://als.wikipedia.org/wiki?curid=21847" title="Ursus &amp; Nadeschkin">
Ursus &amp; Nadeschkin

Ursus & Nadeschkin isch es Schwiizer Komiker- u Kabarett-Duo, wo 1987 gründet worre isch. Mitglider si dr Urs Wehrli ("Ursus"; * 13. August 1969 in Aarau) u d Nadja Sieger ("Nadeschkin"; * 22. Mai 1968 in Züri).

Nach sächs abendlange Bühneproduktione ur e Saison bim Schwiizer Nationalcircus Knie ghöre sie inzwüsche zu de renommierteste Bühnepaar i der Schwiiz. Sie si unger anderem Priisträger vom Schwiizer Chlikunstpriis, vom Dütsche Chlikunstpriis, vom New York Comedy Award und vom Hans Reinhart-Ring, dr höchste Theateruszeichnig vor Schwiiz.

Dr Urs Wehrli het 2002 mit sim Projekt "Kunst aufräumen" Ufsehe erregt. Är het bekannti Bilder usgschnitte u neu u geometrisch gortnet wider zämegsetzt.







</doc>
<doc id="21849" url="https://als.wikipedia.org/wiki?curid=21849" title="SLM Re 456">
SLM Re 456

D SLM Re 456 isch ä Umrichter-Universalloggi vu d'r Schwiizerische Loggi- und Maschinefabrigg in Winterthur. Si isch für Privatbahne vum 1987 bis im 1993 buut wordä; d' Abnähmer sind d' Bodäsee-Toggäburg-Bahn, d' Sihltal-Züri-Üetliberg-Bahn und speeter au d' Gruppe um d' Ämmital-Burgdorf-Thun-Bahn. D'r Bund het diä Loggi mitfinanziert, s' Bundesamt für Verchehr het aber d' Bedingig gschtellt, ass diä Loggi au uf andere normalspurige Privatbahne mues iisetzbar sii. 

D' Südoschtbahn, wu hüt au d' Ysebahnlinie vu d'r ehemalige Bodäsee-Toggeburg-Bahn umfasst, bruucht ihri 456er vorwiägend für ä Voralpä-n-Experess, während d' Sihltal-Züri-Üetliberg-Bahn ihri Loggene uf d'r Sihltalliniä für d' S-Bahn-Liniä „S4“ bruucht. Det sind's nüd z' verwächsle mit de zwii ehemalige SBB Re 450, wu hüt derä Privatbahn gchöred und ebäfalls als Re 456 bezäichnet wärdet. Beedes sind viärachsigi Loggtüpe uhni Laufachse.

D' Ammital-Burgdorf-Thun-Bahn, wu hüt zum Beriich vu d'r BLS AG gchört, het ihre Güeterverchehr uusglidered, mit 're Gsellschaft mit em Name „Crossrail“. Da aber di beide Loggine net a Crossrail abgäh worde si, u au sälber ke Bedaf da gsi isch, het mä beidä a SOB vermietet.

D' Re 456 isch nüd z' verwächsle mit de zwii ehemalige SBB Re 450 vu de Schwiizerische Bundesbahne, wu ietz d'r Sihltal-Züri-Uetlibergbahn gchöred.


</doc>
<doc id="21851" url="https://als.wikipedia.org/wiki?curid=21851" title="Doppellokomotive">
Doppellokomotive

Ä Doppelloggi isch wiä dä Namä säit ä doppläti Loggi mit 'me horizontal beweglichä Glängg und uf jeder Site je ä Motor. Uf usländische Bahne hend's sich im Güeterverchehr guet bewährt, wi zum Bischpil uf d'r Erzbahn vu Kiruna uf Narvik. I d'r Schwiiz hend's sich aber als unwirtschaftlich erwise.

D' Ae 8/8, de "BLS-Muni", isch d' Doppelloggi vu d'r Bern-Lötschberg-Simplon-Bahn gsi. Si sind vum 1959 bis zum 1966 us em Zämebuu vu je zwii BLS Ae 4/4 entstande. Mer het diä Entschäidig troffe, will di nüüe BLS Re 4/4 di verblibene Ae 4/4 fascht überflüssig gmacht hend. Ä sone Doppelloggi het e Längi überchuu vu meh als 30 Meter, was im Betrieb oft hinderlich gsii ischt. Si händ trotz ihrer Bärechraft nuch ä Villfachstüürig überchuu - das heisst, ass ä Zug mit zwii oder nuch mih Loggene cha beschpannt und gliich vu nur eim Loggifüehrer bedient wärde. Ihres Hauptiisatzgebiet sind schwäri Güeterzüg gsi. Si sind aber au vor Personezüg aazträffe gsi. De letscht Regeldiänscht vu d'r Ae 8/8 273 isch d' Befördärig vu Uushuäbzüg für ä Lötschbärgbasistunnel gsi. Hüt sind zwii historischi Exemplar im Bsitz vu d'r BLS AG.

D Ae 8/14 (sprich Ae acht-vierzäche) isch als Loggi für d' Gotthardbahn buut wordä. Det hät's Stäilrampe mit Stiigige vu bis zu 27 Promill. Das stellt höchi Aasprüch vor Allem a Güeterverchehr. Schwäri Güeterzüg müend dänn immer mit zwii Loggene beschpannt wärde, und jedi Loggi het müese vu 'me Loggifüehrer bedient wärde, dänn s' Syschtem vu d'r Villfachstürig isch duezmal nuch i de Chinderschue gsi. So het mer s' duezmal versuecht mit ere Doppelloggi. D' Ae 8/14 isch soz'säge ä doppleti Uusfüehrig vu d'r Konschtrukziuu „SBB Ae 4/7“.

Hüt isch si im Depo vu Erschtfäld als historischi Loggi staziuniert.

Diä Doppelloggi isch im 1932 buut wordä und het üsserlich d'r erschtä Ae 8/14 ggliche. Si het aber chliineri Triibredär gchaa und ä Universalaatrib vu d'r SLM. Im 1961 isch si umbuut wordä und hät Füehrerständ für ä Bediänig in sitzender Stellig überchuu - ähnlich wi diä vu de SBB Ae 6/6. Im 1976 isch si uusrangschiärt wordä. Ali bruuchbare Beschtändtäil hend's i d'r Hauptwerchstatt z' Bellinzona abmondiert und d' Überreschtä z' Biasca verschrottet. Es het nur wenig Tag duuret, und denn het mer vu derä Loggi nüt mi gsii.

Für d' Landesuusstellig im Jahr 1939 hend sich d' SBB trozt d'r negative Erfahrig doch nuch für a wiiteri Ae 8/14 entschidä. Si hend nach 're Form g'suecht wu uusgseht wie-n-e Wiehnachtsverpackig. Si het au ä Universalaatriib vu d'r SLM überchuu. Nach ihrem Uuftritt a d'r Landi '39 isch si uf d'r Gotthardbahn im Regäldiänscht. D' Ae 8/14 isch di stärchschti Loggi vu d'r Wält gsi aber unwirtschaftlich. Si isch ä-n-Art Prototyp gsi für di speeter SBB Ae 4/6. Im 1971 isch uf ere Fahrt dur ä Gotthard ä Kabelbrand passiert, und ä Revisiuu het sich nümme g'lohnt. D' Loggi isch - fahruntauglich - optisch uufg'arbeitet und is Verchehrshuus vu Luzärn überschtellt wordä. Wänn s' Verchehrshuus z'wänig Platz het, stuht si unter friiem Himmel bi d'r Bahnlinie wu d'r Gotthardbahn zueg'ordnet wird. Det isch si au scho verschpreyt wordä. 


</doc>
<doc id="21858" url="https://als.wikipedia.org/wiki?curid=21858" title="Rot un Wiss (Zeitschrift)">
Rot un Wiss (Zeitschrift)

Rot un Wiss isch e Zitschrift, wu im Elsass un z Lothringe (Departmang Moselle) rüskumme isch. S Brogramm vu däre Monetszitschrift wird in dr Untertitel dittlig, wu si gha het, under anderem:
D Rot un Wiss het d Elsässisch Volksunion (EVA) (= Union du peuple alsacien (UPA)), e gleini autonomischtischi Bartei, unterstitzt.

Anne 1972, wu Rot un Wiss grindet wore isch, un bal druf sin mehreri Zitschrifte firs Elsiss entstande: "Uss'm Follik", "Klapperstei", "Alsace Rouge", "GEWANN", "Mensuel d'Alsace", "Budderfladde" un anderi. Speteschtens in dr 80er Johr sin diä letschte vu däne wider iigange. (Nit berucksichtigt sin do D'Heimet un Land un Sproch.) Anne 1976 isch d "Voix d'Alsace-Lorraine - europäische Stimme Elsass-Lothringens" iigange; si isch 1956 vum Camille Dahlet grindet wore; ihre Läserschaft seig noch em Änd zu Rot un Wiss ibergange. Anne 1985 isch d groß katholisch, ebefalls regionalischtisch iigstellt "Der Elsässer - Le Nouvel Asacien" vum Märkt verschwunde, eso hets jetz numme no drei großi gää, wu sich d Iiflusszone ufdeilt hän: d Tageszittige L’Alsace (Oberelsass), Dernières Nouvelles d’Alsace (Unterelsass), Républicain Lorrain (Lothringe).

D Rot un Wiss isch anne 1975 vum Bernard Wittmann grindet wore un het bis im Summer 2004, wu si iigstellt wore isch, 305 Üsgabe erläbt. Vu 1989 bis 1997 isch dr Gabriel Andres Chefredakteer gsii. Drno isch er wäge me politische Justiz-Verfahre, wu gege ne agsträngt wore isch, zruckdrätte, zum sinene Kollege dr Rucke frei halte. Des het aü e Generationswägsel bedittet. Diä negschte Chefredakteer sin dr Karl Goschescheck (1997), dr Bruno Wolff (1997-2003) un fir diä letschte Nummere 2004 dr Jérôme Goepfert gsii.

D Rot un Wiss het uf ca. 12 Sitte

Rot un Wiss het bis in d 90er Johr ungfähr d Helfti vu dr Artikel uf Standardditsch gha, dr Räscht uf Franzesisch. Gedichter oder kurzi Text uf Elsässisch oder Lothringer Blatt sin sälte gsii. E Tendenz zu dr Abnahm vum Ditsche het sich scho uf dr Titelsitte zeigt; diä isch ürspringlig fascht numme ditsch gsii, in dr Niinziger viilmol aü franzseisch; dr Adeil vum Ditsche im Heft isch in dr 2000er Johr mänkmol uf e Drittel oder wenniger gsackt. 

E Johr noch em Änd isch dr Titel Rot un Wiss vun ere neij grindete modärne Illustriärte, vu L'Alsace autrement, parallell witergfiährt wore. D Abonnänte vu dr alte Rot un Wiss sin ufgruefe wore, s neij "magazine" z abonniäre. Des isch alli zwoo Monet vum Thierry Hans mit 48 bis 62 Sitte rüsgä wore. Noch anne 2005 het si sich in Vivre l'Alsace umgnännt, Rot un Wiss isch ass gleine Schriftzug no im Titel bliibe; Motto: "Bimestriel pour une Alsace qui décoiffe" (= Zweimonetszitschrift fir e Elsiss, wu ...). Bi dr alte Rot un Wiss isch dr Adeil an ditsche Artikel bis zum Schluss no fascht e Drittel gsii, aber alliwiil wenniger wore; in dr Vivre l'Alsace sin drei oder viär Sitte in däm dicke Heft uf Ditsch, ei Comic-Sitte uf elsässisch (= Sticker 10 Sätz).

Anne 2008 het aü Vivre l'Alsace miäße zuemache; mehreri Sitte "Vivre l'Alsace - Rot un Wiss" wäre jetze vu dr elsässische Informations-, Humor- un Satire-Zitschrift Tonic wittergfiährt, sin also e Bstandteil vu däre. D Tonic het dr Untertitel "Informations, Humor et Satire en Alsace - tout ce que vous ne devenz pas savoir sur votre région" (Informatione, Humor un Satiri im Elsass - alles, was Ihr nit sotte wisse iber eieri Region). In dr Nr. 122, Dezämber 2008, sin 9 Sitte "Vicre l'Alsace - Rot un Wiss", mit Theme wiä zum Biispiil:
S ganz Heft isch uf franzesisch; uf Sitte 52 hets e gleini elsässisch-alemannischi Spalte, wu d Abschaffung vu dr elsässische Fernsehsändung "Sür un Siess" moniärt wird.

In dr Tonic wird aber nit numme uf dr Rot-un-Wiss-Sitte fir d elsässisch Kültür Bartei ergriffe, nai, aü in verschiidene andere Artikel isch des dr Fall.

Tonic kunnt alli Monet rüs; wiä s alt Vivre l'Alsace wird si vum Thierry Hans rüsgä un isch zimli brofessionäll gmacht. Schefredakteeri: Alexandra Vallat.



</doc>
<doc id="21860" url="https://als.wikipedia.org/wiki?curid=21860" title="Jean-Jacques Waltz">
Jean-Jacques Waltz

De Jean-Jacques Waltz (* 23. Februar 1873 en Colmar; † 10. Juni 1951) isch en elsässischer Grafiker, Zeichner ond Heimatforscher gwe. Bekannt isch er als Hansi. Verschiidini Gritiker halte dr Waltz fir e franzesische Chauvinischt.

Dr Jean-Jacques isch am 23. Febber anne 1873 z Colmer uf d Wält kumme; s Elsass isch dertemol frisch ins Ditsch Rich iigliideret gsii. Sei Vaddr isch Metzgermeischter gwe, ab 1881 städtischer Bibliothekar en Colmar ond ab 1891 Kurator vom Museum Unterlinden. Ke Wunder, ass do in däm Bue e Inträssi fir Gschicht un Kunscht gweckt wore isch. Si Mueter isch d Rosalie Clémence Dunan gsii, dr het zwe Briäder un e Schweschter gha. (Sälber isch er siner Läbdig Junggsell bliibe.)

Der jonge Hansi isch scho en der Schuelzit wege soiner anti-deitscha Haltung bstroft worda. Dr het sich no as Erwagsene iber d Besserwisserei vu dr Lehrer, wu zum Deil üs Nordditschland kumme sin, kenne ufrege.

Noch de Schuelzit (1892) isch er dann nach Lyon, om technischer Zeichner z'lerna. Anne 1896 het er wäge re Granket miäße zruck ins Elsiss un het in ere Textilfabrik ass Muschterzeichner gschafft. Bal isch er als Zeichner berühmt worda, vo Postkarte, wo idyllische Dorfszena mit bissiche deitschfeindliche Karikatura zeiga. Wämmer sini Boschtkartemotiv ohni ebis Beses z dänke aluegt, ka mer si fir harmlosi Szene üs em Elsass halte. Wänn aber eber gnaüjer ani luegt, kan er in viile Motiv Spüüre vun ere diäfe Germanophobii finde. 

Anne 1908 isch (uf ditsch) si "Professor Knatschke. Des großen teutschen Gelehrten und seiner Tochter ausgewählte Schriften. Den Elsässern mitgeteilt und illustriert von Hansi") rüskumme un zwar im Feuilleton vu dr Milhüüsemer Zittung "L'Expres" un glii druf as Buech. Mit däm Wärk isch er schlagartig nit numme im Elsass, nai, aü z Frankrich un z Ditschland bekannt wore. Dr Collignon, dr Generalsekretär vu dr Präsidentschaft vu dr Republik, het dr Professor Knatschke anne 1912 uf franzesisch rüsgä.

Anne 1909 isch dr Waltz zum erschte Mol wäge re Karrikatür vor Gricht gstande un zu 500 Mark Strof verurteilt wore.

Z Paris isch er mit franzesische Nationalischte üs dr "Ligue des patriotes" un andere im Kontakt kumme. Dr schafft mit dr Zitschrifte "Marches de l'Est", "Gil Blas" un "La libre Parole" zämme - diä letscht isch s Haüptorgan vum Pariser Antisemitismus gsii. 
Si "L'Histoire d'Alsace racontée aux petits enfants par l'oncle Hansi" (= D Gschicht vum Elsass, verzellt in dr gleine Kinder vum Unkel Hansi), wu ebefalls si ditschfeindligi Haltung zeigt, isch 1912 kurz vorm Krieg rüskumme. Si isch z Épinal in 55.000 Exemplar druckt wore. Do isch Frankrich schengfärbt wore bis zum Goht-Nimmi, d Ditsche wäre mit Spott iberschittet oder mit Glischee un Stereotype dargstellt - si seige "des lâches, des brutes, des voleurs et des rustres"("Feigling, brutali Kärli, Diäb un Büüredrampel"). Fir dr Waltz isch dr Rhiin zwische Ditschland un em Elsass e Gränz zwische zwoo Rasse un Kültüre. (Lueg aü äxtra Gsätzli unte.) 

Eso e "antithetischi Gegeniberstellung" kännzeichnet aü sini spetere Wärk "Mon Village" ("Mi Dorf"), "Le paradis tricolore" (1918, "S Paradis unter dr Tricolore"), "L'Alsace heureuse" (1919, "S glicklig Elsass").

Anne 1913 isch er nommol zu 900 Mark verurdeilt wore un im März 1914 zum e Viärteljohr Gfängnis - dr het uf em Sitzplatz vum e ditsche Offiziär Zucker mit Alkohol azunde - zum dr Gstank ewäg bringe, wu e "boche" (Schimpfwort fir diä Ditsche) zwangsläifig hinterlosst. E Viärteljohr speter isch er wäge "Aufreizung zur Revolte und Beleidigung der Lehrer und Gendarmen im Elsaß" zu 15 Monet verurdeilt wore, het aber kenne in d Schwiz verdwitsche. Vu derte isch er uf Frankrich gange un het sich as Freiwillige zum e Infantrii-Regimänt gmäldet. Im Septämber 1914 isch dr Waltz zum "Landesverräter" erklärt wore, zwei Johr speter isch em d Staatsagherigkeit vu Elsass-Lothringe aberkännt wore.

Im Erschte Wältgriäg het dr Jean-Jaques Waltz bi de Franzose as Dolmetscher bi Verheer vu ditsche Griägsgfangene un as Bropagandischt diänt.

Noch em Griäg hän sini Publikatione dr Siig vu dr Franzsoe gfiirt. In "L'Alsace heureuse" (1919) isch e Bild, wu franzesischi Soldate gmiätlig dur Rapperschwihr laüfe. Kinder laüfe aü rum - mit Tricolore un Lambion oder danze im Ringelrum. E Dransparänt begriäßt s Militär mit "Enfin! vous voilà" ("Ändlig! sin er doo") Maidli mit Schlupfkappe gehn Arm in Arm mit Soldate. Im e Hüüs mit dr Ufschrift "Gottlieb AG" sin d Schiibe iigworfe; iber em kabüttige Schaüfänschter hängt s groß Dransparänt "Maison de sale boche" ("Hüüs vum e dräckige Ditsche").

Am 14. Jülli 1919 het em dr Präsident Millerand dr Orde "Offiziär vu dr Ehrelegion" iberreicht.

Dr Waltz het bi dr franzesische Bherde ufs Verbot vum Theater in ditscher Standardsproch hiigschafft, het aber aü gege s elsässisch Dialäkttheater kämpft. Im e Briäf vum 19. 1. 1919 het er an dr Albert Carré gschriibe (üs em Franzesische ibersetzt): 

Dr Waltz isch drfiir iidrätte, ass in dr Volksschuel ellei franzesisch unterrichtet wird. 1926 er gschriibe un vorhär scho verdrätte (ibersetzt):

In dr Zwischegriägszit hets e "Prix de Français en Alsace" gha, wu an zwo Verastaltunge in dr Depatemänt Haut-Rhin un Bas-Rhin an diä beschte Franzesisch-Schiäler verdeilt wore isch. Do isch d "Elite vu dr Pariser Journalischte un d groß Prässi" drbii gsii; dr Briis isch als im Hansi si "Histoire d'Alsace" gsii - dr Waltz isch als esälber drbii gsii un het bi däne Biächer, wu e Brivatperson gstiftet het, ufs Autorehonorar verzichtet.

In dr Zit zwische dr zwee Wältgriäg, unter franzesischer Herrschaft, isch im Waltz bishärigs Hassobjäkt üs em Elsass verschwunde gsii. Jetz het er, wiä dr Schneider schribt, si Kampf gege d elsässische Autonomischte glänkt. Diä sin sällemols stark gsii, un e Deil vunene hän sogar zu sinene ehmolige Freijnd vu vor em erschte Wältgriäg zellt. Vum e elsässische Partikularismus het dr Waltz jetz uf eimol nyt meh welle wisse.

Wu d Freid vu dr Elsässer iber ihre Ruckkehr zu Frankrich abgebbt gsii isch, isch aü d Popularität vum Hansi zruckgange. Si Parteinahm fir dr franzesisch Zentralismus un gege dr elsässisch Partikularismus isch nit so guet akumme, sini Wärk "Le Voyage d'Erika en Alsace française" (1921; "D Reis vum Erika im franzesische Elsass") un "La Fresque de Geispolsheim" (1935; "D Fräske vu Geispolsheim"), wu in däm Geischt gsii sin, hän ke Resonanz gfunde.

Anne 1923 isch dr Jean-Jacques Waltz Konservator im Unterlinde-Museum z Colmer wore. Näbe andere Biächer het er aü e Buech mit Wappe gschaffe ("L'Art heraldique en Alsace" - mit 400 Stadtwappe u. a., wun er üs Urkunde rüszeichnet het). S isch erscht noch em Griäg fertig wore.

Wu dr Zweit Wältgriäg agfange het, het dr Waltz miäße d ditsch Eroberung ferche, het sich üs em Elsass abgsetzt un isch schliäßlig uf Agen (Bourgogne, Südfrankrich) kumme, wu d Bräfektür vum Haut-Rhin ani evakuiärt gsii isch. Was em do bassiärt isch, bschribt dr Gerhard Schneider eso: Dr seig im Abril 1941 mit gnapper Not im Dot ab dr Schüüfle gumpt, "als - wie es heißt - drei Totschläger in deutschem Sold (Louis Kubler schreibt: "des émissaires de la Gestapo") ihn niederschlugen und für tot liegen ließen." Do druf isch dr Waltz in d Schwiz gflohe.

Erscht anne 1946 isch er wider zruck uf Colmer - si Hüüs isch unter dr Nazi-Herrschaft verwiäschtet un blinderet wore. Jetz isch er Ehrebirger vu Colmar un "Kummandeer vu dr Ehrelegion" wore un het witteri Ehrunge bikumme.

Anne 1950 isch si letschts Wärk, "Souvenirs d'un annexé récalcitrant" ("Erinnerunge vum e widerspängschtige Annektiärte") rüskumme. Do drin fallt uf, ass er - zum erschte Mol - differenziärt zwische hochnäsige hoche ditsche Beamte un arme gleine Arbeiter un Agstellte - diä letschte siiht er ass "armi Deifel" a. Un dr git zue, ass si beschte Freijnd in sinere Kindheit e gleine Ditsch gsii isch.

Am 10. Jünni 1951 isch dr Hansi gstorbe; uf sinere Licht sin e Hüffe Colmarer, dr Minischter vu dr Veterane un verschiidini Delegatione drbii gsii.

Dr Jean-Jacques Waltz het e großes Wärk mit mindschtens 300 Boschtkarte, Dutzedi vu Radiärunge, Lithographiä, Plakat, Bilderbiächer un Drucksache hinterlo.

S Gschichtsbild, wu dr Jean-Jacques Waltz alias Hansi in dr Kinder vermittlet, isch nit numme schebs, wänns d Germane oder d Ditsche im Allgmeine betrifft. Aü d Elsässer un d Badener wäre in ere radikale Eisittigkeit falsch dargstellt. Diä Zitat, wu jetze folge, sin üs dr "Histoire d'Alsace", Untertitel: Vum Unkel Hansi in dr Kinder verzellt. Des Buech seig "aujourd'hui réédité et disponible dans tous les espaces libraires de qualité" - seig wider ufglegt wore un seig in allene guete Buechhandlunge verfiägbar. "Surtout ne le manquez pas!" 

Dr Hansi git do un an andere Stelle also s elsässisch Alemannisch as Keltisch üs.

Stroßburg het e "rue Jean-Jacques Waltz", Milhüüse e "Rue Hansi"; do un in verschiidene andere Ortschafte hets Stroße, Blätz, Institutione usw., wu an dr Waltz erinnere. Z Colmer, z Makelse un z Pfaffstadt hets Waltz-Schuele. Hansi-Üsstellunge sin landuff, landab ke Sälteheit. "Sini Figüre bevelkere iberal im Elsass Tasse un Dischdeckene. Kei Flohmärkt, wu nit si großformatigi Gschicht vum Elsass oder "L'Alsace Heureuse", s glicklig Elsass, z finde sin." Im elsässische Buechhandel sin mehreri prunkvolli Hansi-Bänd verfiägbar; z Ditschland isch "Mein Dorf, das Elsass, wie es einstmals war" anne 2008 vum e Stuttgarter un eme Stroßburger Verlag zämme uf ditsch rüsgä wore.

Z Richewihr isch anne 1992 e Hansi-Museum ufgmacht wore; dr Initiator isch dr Jacques Feger gsii, e wittlose Verwandte vum Waltz.D Zitschrift Land un Sproch het zum Bedänke gä: "Dr Hansi isch in d Gschicht iigange as e franzesische Chauvinischt (...), wu as Karrikaturischt ke guete Fade an dr Ditsche glo het un d Gschicht vum Elsass ufs Liädrigscht verdrillt het ("L'Histoire de l'Alsace racontée aux enfants" usw.)" Im Waltz si Wärk diäg "zu keinere Velkerverständigung un aü nit zum Abboi vu elsässische Komplex fiähre". D Bärbel Nickels schribt in dr Badische Zittig: "Viele Elsässer taten und tun sich mit Hansi und seinem widersprüchlichen Universum schwer, auch nach seinem Tod 1951. Er passte nicht mehr in ein vereintes Europa. Wohl deshalb wollte lange niemand seine politische Folklore in einem Museum sehen."

En Colmar gibts seit 2001 a Denkmal zue Ehre vom „Onkel Hansi", gegenüber seim letzta Haus, am Boulevard du Champ de Mars. Dr Blatz, wu des Dänkmol stoht, heißt "Square Hansi".

Wu des Dänkmol iigweiht wore isch, hets e Aktion vu Mitgliider vu dr Elsässische Volksunion gä, in ihrene Flugbletter hets gheiße: "Il est scandaleux de voir sa statue ici, alors que ce personage a fait tant de mal à l'Alsace, a prêché la haine du voisin dans ses dessins."(= S isch e Skandal, ass mer si Statuä do siiht; wu dä Mann doch eso viil Beeses im Elsass adue het un dr Hass uf dr Nochber in sinene Zeichnunge bredigt het.)Dr Henri Scherb, dr Bräsidänt vu dr Association Heimetsproch un Tradition, het d Ufstellung vum Hansi-Dänkmol z Colmer mit dr "érection du «phallus erectus» de Turenne" z Tirke vergliche - anne 1935 isch in däre Stadt e Turenne-Dänkmol ("eregiärte Penis") ufgstellt wore, drotz ass si bi dr Eroberung dur dr Turenne unter em Ludwig XIV. heb miäße "voils, massacres et incendies" verliide - Vergwaltigunge, Massaker un Bränd. Un grad aü do - vu dr Iinahm vu Tirke - diäg dr Hansi in sinere "Histoire d'Alsace" s glatt Gegedeil schriibe. "Hansi est un fossaire!" ("Dr Hansi isch e Fälscher!")

In dr franzesische Wikipedia heißts iber dr Waltz: "Wänn sini Wärk hit fir iberdriibe ghalte wäre, spiägle si aber nit minder d Emotione vu sinere Zit wider. Mer mueß sage, ass anti-franzesischi Ibertriibunge bi dr Kinschtler vu dr andere Sitte nit wenniger stark gsii sin. (...) S Wärk vum Hansi mueß im soziale un hischtorische Kontext vu sinere Zit dargstellt wäre." Witter unte heißts friili: "Im Hansi sini Zeichnunge findet mer iberal im Elsass. Drgege sin anderi Zeichner wiä dr Simplizius hit afange vergässe - dr Simplizius isch dr bekanntscht anti-franzesisch elsässisch Zeichner zwische dr Griäg gsii."






</doc>
<doc id="21861" url="https://als.wikipedia.org/wiki?curid=21861" title="Zabern-Affäre">
Zabern-Affäre

D' Zàwerer Affär (dt. "Zabern-Affäre", frz. "Affaire de Saverne" odr "Incident de Saverne") isch 1913 a Kris em Deitsche Kaiserreich gwea, wo em elsässische Zàwere (frz. "Saverne") dr jonge preißische Leutnant Forstner d'elsässisch Bevelkerung als Wackes beleidigt hot, ond später sogar no mit em Säbel en Schuster am Kopf verletzt hot.

D' Protest ond Gegamaßnahma vom Militär send eskaliert, sogar Maschinegwehr send en de Stroßa ufgstellt worda. En ganz Deitschland isch gega de Militärismus protestiert worda, es hot z'erste Misstrauensvotum en dr deitsche Gschicht gege dr Reichskanzler ge. Dr Kaiser hot em ganze Reich erheblich an Asehe verlore, ond em Elsass ganz bsonders. 

Dr Schriftsteller Heinrich Mann hot d Zàwrer Affär en seim Roman "Der Untertan" verschafft.

Dr Schriftsteller Ulrich Rauscher hot en eme Gedicht über dr „brav Bürger“ gspottet:

Kurt Tucholsky en "Vorwärts" über dr „Muat“ vom Leutnant Forstner lustig:

"Zabernism" isch a Bezeichnung für Missbrauch von militärischer Gewalt odr für tyrannisches, aggressives Verhalten en dr englische Sprache.




</doc>
<doc id="21866" url="https://als.wikipedia.org/wiki?curid=21866" title="Mercedes-Benz O 405 N2 CNG">
Mercedes-Benz O 405 N2 CNG

D'r Mercedes-Benz O 405 N2 CNG isch äs Omnibusmodäll mit Ärdgasaatriib. Diä Buukonschtrukziuu isch im 1994 entwiggled wordä. Si händ ä vollautomatisch's Füüfganggetriebe mit 'me Drehmomäntwandler, ä Zwiichräis-Druckluftbräms, ä hydrodynamische Retarder und ä Fäderspiicher-Fäderstellbräms.

Im Januar 1995 hend d' Basler Verchehrsbetrieb (BVB) ä Vorfüehrwage vu derä Buuart uf ihrä zwii lengschtä Busliniä teschtät. Als Pilotprojäkt für Liniäbüs mit Ärdgasaatriib hend's glii druf zwölf Stugg vu derä Räihä bschtellt (d Betriebsnummere 801–812). Jedä Wagä het uf em Dach ä-n-Ärdgasbhälter überchuu. Det d'rin het's je füüf Stahlfläsche mit 'me Fassigsvermöge vu 165 Liter gchaa. Speeter het jedä Wage zwii wiiteri Fläsche überchuu. 

Im Septämber isch d'r erscht vu allne Büs in Betrieb chuu. Wäg siner bugglige Chischte uf em Dach het er de Name „Quasimodo“ überchuu. Di zwölf Büs sind bis im Auguscht 2008 im Liniäbetrieb gsi und händ ä Laufläischtig vu rund 560000 Kilometer erräicht. Mindischtens elf vu de zwölf Stugg, unter denä au d'r „Quasimodo“, sind an Mario Röttgen in Untersteinach verchauft wordä. Das isch ä Occasiunshändler für Liniä- und Räisebüs. De hät si inzwüsche wiiterverchauft.

I denä mii als zechä Jaar het das Busmodäll dank d'r guete Erfahrig z' Basel au i andärä Stedt Iizug ghalte. S' Bild näbeddranne zäigt ä buugliiche Ärdgasbus z' Mannheim. Hüt wärdet Ärdgasbüs nach em Syschtem Mercedes Benz Citaro fabriziert. 


</doc>
<doc id="21872" url="https://als.wikipedia.org/wiki?curid=21872" title="Bad Peterstal-Griesbach">
Bad Peterstal-Griesbach

Bad Petersdal-Griesbach isch e Gmeind im Ortenaukreis z Bade-Wirtteberg. Si het Iiwohner (Stand: ).

Bad Petersdal-Griesbach lit in 400 bis 1000 Meter Hechi im owere Renchdal im badische Deil vum Schwarzwald. Dr Bann bstoht us 12,3 % Landwirtschaftsflechi, 82,9 % Wald, 4,4 % Sidlungsflechi un 0,4 % sunschtiger Flechi.

D Gmeind grenzt im Norden an Baiersbronn un im Oschte an Bad Rippoldsau-Schapbach, wu beidi im Landkreis Freidestadt lige. Im Siide grenzt Bad Petersdal-Griesbach an Owerwolfach un im Siidweschte an Owerhamerschbach. Im Weschte grenzt d Gmeind an d Stadt Oppenau.

Bad Petersdal-Griesbach bsteht us dr bis 1973 selbstständige Gmeinde Bad Griesbach un Bad Petersdal. Zue dr Gmeind ghere insgsamt 51 Derfer, Wyler, Zinke, Hef un Hyyser.
Di friejer Gmeind Bad Griesbach bildet hite e Ortschaft im Sinn vun dr bade-wirttebergischen Gmeindornung mit eme eigene Ortschaftsrat un eme Ortsvorsteher.

Zue Bad Petersdal ghere:

Zu Bad Griesbach ghere:

Zum Dorf Bad Griesbach ghert no di friejer sälbständig Ortschaft Dettelbach, zum Zinke "Wildi Rench" di friejere Ortschafte Herbschtwase un Hintere Heidebiel un zum Zinke "Breiteberg" di friejer Ortschaft Holzbiel un d Wieschtunge Mihlbach un Wieschtebach.

Di beide Ort, wu hite ei Gmai bilde, hän syt em Änd vum 14. Johrhundert Erzstift Stroßburi ghert, zue dr Herrschaft Owerkirich. Im Ramme vun dr Säkularisierung noch em Reichsdeputationshauptschluss sin si anne 1803 zum Großherzogtum Bade kumme. Do hän si derno zum Bezirksamt Offeburg ghert, wu anne 1939 dr Landkreis Offeburg drus gmacht worren isch. Mit dr Verwaltungsreform 1973 sin di beide Gmeinde zum neije Ortenaukreis kumme. Am 1. Juli 1973 hän sich di beide Gmeinde Bad Petersdal und Bad Griesbach, wu bis do no sälbständig gsi sin, zue dr Gmeind Bad Peterstal-Griesbach zämmegschlosse.

Anne 1818 het dr Großherzog Karl im hitige Ortsdeil Bad Griesbach di erscht badisch Verfassung unterzeichnet.

Durich d Zuegherigkeit zum Erzstift Stroßburi het s Petersdal un z Griesbach kei Reformation gää. Au hit no git s nur e katholischi Gmeind im Ort, di Evangelische ghere zue dr Kirichegmeind Oppenau.

Ergebnis vun dr Landdagswahle sitt 2006: 

Blasonierung: In blau, uf ernidrigtem grienem Bogeschildfueß dr guldignimbiert, silbrigbekleidet Aposchtel Petrus, in dr rabhängig Rächt e guldene Schlissel mit em Bart unte un uswärts kehrt, di Link glupft, Duume un Zeigefinger usgstreckt.






Bedi Ortsdeiler sin iwer d Renchtalbahn uf Appewiir an s iwerregional Schiinenetz aabunde.



Z Bad Peterstal git s e Grund- un Hauptschuel mit ere Werkrealschuel. Z Bad Griesbach git s nur e Grundschuel.





</doc>
<doc id="21875" url="https://als.wikipedia.org/wiki?curid=21875" title="Wikisource">
Wikisource

S Wikisource (Ussproch [ˌvɪkiˈsɔːɹs], uss hawaiisch "wiki" "schnäll" und änglisch "source" "Quälle") isch e freis Online-Projäkt zur Sammlig und Bearbeitig vo Tekscht, wo äntweder gmeinfrei sin oder under re freie Lizänz stönn. Wie s Schwösterprojäkt Wikipedia wird's vo de Wikimedia Foundation betrybe und verwändet als Software MediaWiki.

Im Summer 2007 isch vo de Alemannische Gmeinschaft dr gfasst wore, alli Alemannische Projekt mit dr Alemannische Wikipedia z verschmelze (s Wiktionary, s Wikibooks un s Wikiquote). S "Alemannisch Wikisource" isch derno am 2. Oktober 2009 gründet wore as un isch hite ne eigene Namensruum innerhalb vu dr Alemannische Wikipedia. Schwärpunkt vom Alemannische Wikisource sin alemannischi Text un alemannischi Ibersetzige vo freje Text.

S Projäkt isch am 24. Novämber 2003 under de temporäre Internetadräss "sources.wikipedia.org" agfange worre, spöter hät's sy eigene Domain-Name "wikisource.org" kriegt. 'S hät am Afang "Project Sourceberg" gheiße, wo e Alähnig an s "Project Gutenberg" und em änglische Wort "Iceberg" isch. Noch re Abstimmige hän si de Name am 6. Dezämber 2003 in "Wikisource" gändert.

Innerhalb vo de zwei Wuche noch em offiziälle Start vom mehrsprochige Projäkt sin 1000 Site gschribe worre. Afang 2004 hät's 100 agmäldeti Nutzer ge, bis zum April 2005 hän über 2500 Nutzer über 17'000 Artikel ygstellt.

D Tekscht sin zerscht emol under "ps.wikipedia.org" ("ps" für "Project Sourceberg" oder "primary sources") gspeichert worre. D Adräss isch aber mit siner offiziälle Eröffnig uff "wikisource.org" verschobe worre, wyl dodurch d Adräss für d Wikipedia uff Paschtu bsetzt worre isch.

S Projäkt isch mehsprochig, s hät aber scho Usglyderige in einzelni Sprochversione ge. Di erschti isch di hebräischi vom August 2004 gsi, wyl Hebräisch vo rächts noch links gschribe wird. Im Dezämber vom glyche Johr hät's e Abstimmig über no meh Sprochusgliderige ge, aber erscht im August 2005 isch e zweiti Abstimmig positiv gsi. Sit em Änd 2006 isch d Wikimedia Foundation stränger, was d Yrichtig vo neue Sprochversione in de einzelne Projäkt betrifft.

Ähnlig wie bi de Wikipedia werre uff inhaltiger Ebeni di einzelsprochlige Wikisource-Projäkt trännt verwaltet. Säll zeigt sich in de verschydene Standards, was d Uswahl, Uffbereitig und Widdergab vo de E-Tekscht betrifft.

De dütschsprochig Projäktzwyg wott sit siner Neukonzipierig (Friejohr 2006) sini E-Tekscht wüsseschaftlig verwändbar präsentiere. Säll schließt korräkti Agabe vo de Tekschtquälle y, genauso s Bereitstelle vo gscannte Vorlage. D Rohtekscht, wo durch Tekschterkännig (ORC) entstönn, werre vo de Mitschaffer vom Projäkt korrigiert, si erlaube au im spötere Läser e züesätzligi Kontrolle. Eso soll d Zitierfähigkeit vo de Tekscht gwährleistet werre. Als Tekschtgrundlag solle numme maßgebligi Usgabe verwändet werre. Am 11. Novämber 2006 isch mit de Zimmerische Chronik s erschte Großprojäkt vo de dütschsprochige Wikisource volländet worre, wenig spöter, am 14. Dezämber 2006, mit de "Martina" vom Hugo von Langenstein s zweite. Di andere Schwerpünkt liige uff de Transkription vo friehneuzitlige Flugschrifte und Eiblattdruck und uff de Allgemeine Dütsche Biografy.



</doc>
<doc id="21877" url="https://als.wikipedia.org/wiki?curid=21877" title="Kleines Wiesental">
Kleines Wiesental

Chleis Wiisedal (amtlich "Kleines Wiesental") isch e Gmei im Landchreis Lörrach in Bade-Württeberg, wo am 1. Jänner 2009 us em us finanzieller Not borene Zämmeschluss vu dr bis dert selbständige Gmeinde Bürchau, Dägernau, Elbeschwand, Neiewäg, Raich, Sallneck, Wys und Wyslet entstande isch.

Die nej Gmei lit im üsserschte Südweschte vum Schwarzwald. Dr Bann erstreckt sich vum Südhang vum Belche bis zue dr Mündig vu dr Chleine in die Gross Wiise.

Ursprünglich isch s'Dal in zehn Gmeinde ufdeilt gsi. Am Aafang vu dr 1970er-Johre sin die zwä südlichschte Gmeinde Langenau und Enkestei uf Schopfe igmeindet worre. Die anderen acht Gmeinde hän sich im "Gemeindeverwaltungsverband Kleines Wiesental" zämmegschlosse. Mit Iwohnerzahle zwische 166 un 657 Lit hän si zue dr bevölchrigsärmschte selbständige Gmeinde in Bade-Württeberg ghert un sin uf ständigi Alimentierig dur dr Landeshushalt agwiise gsi.

Uf d'Anchündigung vum Regierigspräsidium Friburg, sälle so gnennte "Bedarfsgmeinde" vu anno 2010 a keini Zueschüss meh zum Usgliich vu dr Verwaltigshushalte z'gwähre, un as Üsweg d'Zämmenlegig vu dr acht Gmeinde as Uswäg us dr drohende Finanznot vorgschlage - e Agebot, wo si nit hän ablähne chänne.

In ere Bürgeranhörig am 6. Juli 2008 hän sich in dr acht Gmeinde bi - us Protescht gege die alternativlos gmacht Fusion - gringer Wahlbeteiligung 87 Prozent vu dr abstimmende Iwohner fier d'Gründig vu ere Einheitsgmei usgsproche. Am 8. Oktober 2008 hän die acht Gmeindrät dorum dr Zämmeschluss zum 1. Jänner 2009 beschlosse. Dr Vertrag isch am 21. Oktober 2008 underzeichnet worre, so dass dr Gmeiverwaltigsverband in d'Verbandsgmei zum neije Johr umgwandelet worre isch.

Bürgermeister isch sit de Wahl vom 19. Abril 2009 de Gerd Schönbett (parteilos).

Im Zug vu dr Zämmelegig het d'Gmei au e eiheitlichi Boschtleitzahl kriegt. Sällewäg het mer müesse einigi Strosse umdaife, wil d'Boscht fier d'Zuestellig eiditigi Strossenämme verlangt. Wie scho d'Zwangsfusion isch au d'Umdaifi vu Strosse un Wäg nit grad umjubelt worre.

Ergebnis vo dr Landdagswahle sit 2006: 

Die nej Gmei het noch kei eiges Wappe. Alli Vorgängergmeinde un jetzige Ortsdeile füehre aber eins.



</doc>
<doc id="21879" url="https://als.wikipedia.org/wiki?curid=21879" title="Regierung (Schweiz)">
Regierung (Schweiz)

D Regierig vo dr Schwiiz isch stark dezentralisiert. Es git exekutivi Institutione uf drei Ebene: dr federale, dr kantonale und dr kommunale, wobii die niidere, volksnöchere Iirichdige draditionell e grosses Mass an Autonomii hai, au wenn si bedütendi Deil vo ihre Machtbefuegnis im Lauf vo dr Gschicht an d Bundesregierig abdräte hai.

Dr erst Ardikel vo dr Bundesverfassig, d "Enumerationsklausle", leit fest, ass d Kantön alli Rächt hai, wo nit usdrücklig em Bund averdraut si. Im Bundesroot siini Machtbefuegnis si im Grosse und Ganze uf das beschränkt, wo dr Bund as Ganzes agöhn. Historisch si dodermit d Ussepolitik gmeint gsi, d Landesverdeidigung und interkantonali Aglägeheite, wo d Kantön nit under sich regle. Au s Zollwäse und die schwiizerischi Währig mit em Münz- und Banknotemonopol si im Bund übergeh. Anderi "Regal" (Bundesmonopol) si d Post, Telekommunikation, d Bundesbahne, s Alkoholmonopol und s Pulverregal. Schliesslig duet dr Bund au die inneri Sicherheit vo de Kantön gwährleiste, wenn die en drum bitte. Dr Bund delegiert au gwüssi Rächt an d Kantön und het denn s Ufsichtsrächt. Er cha gege Kantön wo gege d Gsetz verstosse Zwangsmassnahme ergriffe. Bi dene "Bundesexekutione" chönnte Bundesbeamti gschickt wärde, wo zum Rächte wurde luege, Subventione chönnte zrugghalte wärde oder s Militär chönnti igschaltet wärde, was bis jetz no nie bassiert isch.

Syt dr Iifüehrig vo der Verfassig vo 1848 noch em Ändi vom Sonderbundchrieg, wird d Schwiiz vo siibe Bundesröt regiert, wo d Vorständ vo de einzelne Departemänt si. Dr Bund het mehrmols in de Kantön interveniert und Druppe gschickt für zum d Ornig wider härzstelle. Die bikanntiste vo dene "eidgenössische Interventione" si im Tessiner Verfassigskämpf 1870 gsi, wo dr Bundesrot drei Vermittler gschickt het für zum d Lag z beruehige, bim Generalstreik z Züri 1918, wo usbrochen isch nochdäm dr Zürcher Regierigsrot vier Infanteriiregimänter und Kavallerii agforderet het für zum e Revolutionsfiir z underdrucke, und bi de Gämfer Unruehe im Johr 1932 gsi, wo d Druppe 13 antifaschistischi Demonstrante verschosse und 70 verwundet hai. 1974 het dr Bundesrot 50 eidgenössischi Beobachter in Jura gschickt für zum d Volksabstimmig im Jura-Plebiszit z überwache.
In de dütschsprochige Kantön heisst die kantonali Exekutive "Regierigsrot", mit Usnahm vo Graubünde, wo von ere "Regierig", rumansch "Regenza", ital. "Governo", Sanggalle, wo von ere "Regierig" und Appezäll Innerrhode, wo von ere "Standeskommission" gregiert wärde. Die wälsche Kantön hai "Conseils d’État", "Staatsröt", usser em Jura mit eme "Gouvernement", und dr Tessin het e "Consiglio di Stato".

D Kantonalregierige si verantwortlig für d Polizei, d Justiz, d Erziehig, d Wohlfahrt, d Chillepolitik in ihre Kantön. Si si iigschränkt in ihrer Handligsfreiheit dur die kantonale Verfassige und d Bundesverfassig.

Wie d Näme vo dene Regierige scho säge, isch in dr Schwiiz historisch dr Grossdeil vo dr Macht in de Händ vo de Bundesstaate, de Kantön, gläge. D Reform vom Bund mit dr Bundesverfassig vom Johr 1848 het zwar die ungmein schwachi Dagsatzig abgschafft und us eme Staatebund e Bundesstaat mit ere modärne Regierig gmacht, wo in Froge wo dr Bund agange si as en Eiheit het chönne agiere, aber vili Rächt, wo me hüt ganz natürlig em Bund zueschriibt, de Kantön glo het. E baar Sache het me zwar scho vo Afang a welle vereiheitlige: d Bundespost git s zum Bispil scho sit 1849 und dr neu Franke isch 1851 in Umlauf cho, nochdäm s scho währed dr Helvetik e nationali Schwiizerwährig geh het, aber s Münzrächt in dr Mediationsziit wider an d Kantön gfallen isch. Die gschichtlige Mass- und Gwichteiheite aber si vo Kanton zu Kanton verschiide bliibe, bis 1877 s französische metrische System iigfüehrt worden isch.

D Bezeichnig für d Exekutive vo de politische Gmeinde, de Iiwohnergmeinde, isch verschiide vo Ort zu Ort. Hüfig sait me re Gmeindirot, wor allem in chliinere Gmeinde, wo kei gwehlti Kommunallegislative hai, wo dä Name chönnt beaspruche, aber au in Stedt, vor allem im Kanton Bärn, heisse si mänggisch eso. Die Röt hai im Allgemeine fümf bis nüün Mitgliider, wo meistens näbenamtlig dätig si und noch em Majorzsystem gwehlt wärde. Dr Vorsitz het dr Gmeindipresidänt, wo hüfig au d Sitzige vo dr Gmeindiversammlig leitet, wenn s die in dr Gmeind git. In Stedt, won e legislative Gmeindirot hai, sait me dr Exekutive meistens Stadtrot.


</doc>
<doc id="21882" url="https://als.wikipedia.org/wiki?curid=21882" title="Rhätische Bahn">
Rhätische Bahn

Di Rhätisch Bahn isch d Bahngsellschaft, wu für ä Kantuu Graubündä zueschtändig ischt. Si het ä meterspurigs, vermaschts Liniänetz uhni Zaastange unter sich. D Äschiniöre hend s verschtande, mit Chehrtunnel Höhediffäränze z überwinde.

Sit Juli 2008 ghöret d Albulabaan vo Thusis uf Sammoritz und d Berninabaan vo Sammoritz uf Tiran im Veltlin zum UNESCO-Welteerb.

Bis im Jahr 1925 isch s Autofare im ganze Kantuu verbotä gsi. So het mer ä Konkurs vu dr Rhätische Bahn wellä verhindärä.

Dr Gründervater vo dr Bahn isch dr Willem Jan Holsboer gsi. Er isch a Holländer gsi, wo z Davos gwont het. Dr ehemalig Seemaa und Kaufmaa het s verstanda, Iihaimischi us em Prättigau für da Bau vo dr Iisabahnlinia Landquart-Davos z gwünna. Am 7. Februar 1888 isch d "Schmalspurbahn Landquart-Davos AG" gründet worda. 

Das dia Bahn ohni Zahrad und Spitzkehrana exischtiart, isch nid z letscht dr erfolgriicha Gotthardbahn z verdanke. Z Kloschters hets am Aafang no a Spitzkehri gha, doch dia isch dänn uufghoba worda.

Au d Expansion in anderi Regiona vom Kanton Graubünda goht wiitgehend uf Plän vom Jan Willem Holsboer zrugg, so dass dr Firmanama im Johr 1895 uf "Rhätischi Bahn" umgänderet worda isch.

Vu Davos uus isch d Bahn uf Filisur wiitergfüehrt wordä. Dr zwüschet ligget 19 Kilometer. Deet isch de berüehmt Wiisner Viaduggt. De Streggänabschnitt ischt im 1919 eleggtrifiziert wordä.

Au am andere-n-Änd vu dr Landquart-Davos-Bahn isch buut wordä. Z Landquart und z Chur het di Rhätisch Bahn gmeinsami Bahnhöf mit de SBB und dadrmit mit dr äinzige normalspurige Liniä im Bündnerland. Zwüsche Chur und Domat/Ems gits nuch es Driischinägläis, damit normalspurigi Güeterzüg chänd bis zur Ems-Chemie fare. In Riichenau verzwiigs sich d Bahnliniä. Di äint Streggi füehrt em Vorderrhi nache bis uf Disentis, und det gits ä Fortsetzig unter dr Matterhorn-Gotthard-Bahn. Dr Glacier-Express isch ä diräggte Schnällzug vu Sankt Moritz bis uf Zermatt. Di anderi Liniä füehrt em Hinterrhii nache und ergit so ab Thusis d Albulabahn.

Im 1905 isch d "Bernina-Bahngsellschaft" ggründet wordä, mit em Ziil, ä Ysebahnlinie vu Sankt Moritz überä Berninapass bis uf Tirano im Veltlin z realisiärä. Diä Bahn isch i viär Etappä eröffnet wordä: am 1. Juli 1908 zwüsche Pontresina und Morteratsch und au zwüsche Poschiavo und Tirano, am 18. Auguscht zwüsche Pontresina und Celerina und am 1. Juli 1909 zwüsche Morteratsch und Bernina Suot; de schwirigscht Abschnitt, de zwüsche Bernina Suot und Poschiavo, hends uf ä 5. Juli 1910 chänne bewältige.

Diä Bahn het vu Aafang aa massivi finanzielle Problem gchaa. So isch si i dr Ziit vum Zwäite Wältchriäg, im Jahr 1943, vu dr Rhätischebahn übernoo worde. 

Im Ganze isch d Streggi 60,69 Kilometer lang. In Poschiavo befindet sich dr Bahnhof usserhalb vum Dorf, will s di Iiheimische so hend wellä. Det befindet sich au ä Werchstatt, wu au historischi Fahrzüg vu dr Berninabahn erhaltä wärdet. Dr gälbi Personäzug gchört det hüt nuch zum Erschiinigsbild.

D Berninabahn isch sit em 7. Juli 2008 uf dr Lischtä vum UNESCO-Wältkulturerb.

Di Rhätisch Bahn het schu im 1942 d Chur-Arosa-Bahn und d Misoxerbahn übernoo. D Chur-Arosa-Bahn haltet z Chur uf em Bahnhofplatz und fart i dr Stadt wiä-n-äs Tram uf dr Strass. Ä berüehmts Buuwärch isch dr Langwies-Viadukt. Di ander Ändstaziuu isch Arosa im Schanfigg.

Di Misoxerbahn isch bis 2014 noch als Museumsysebahn bestande. Dr italiänisch Name ischt „Ferrovie Bellinzona-Mesocco“ (diä Bahnliniä verläuft im Italiänisch-Bündä und im Tessin). Im 1895 sind erschti Plän für sonä Bahn entstande. Im 1905 hend d Buuarbete aagfange, und am 6. Mai 1907 isch diä 21,4 Kilometer langi Streggi em Betriib übergii wordä. Diä Bahn ischt am Aafang nuch ä-n-äigeni Gsellschaft gsi. Am 28. Mai 1972 isch dr reguläär Personeverchehr, 2014 au d Museeumsbahn iigstellt wordä.

Dr Jan Willem Holsboer het sich in re kritischä Fase für dr Buu vu dr Albulabahn iigsetzt, obwohl er urschprünglich e anderi Streggäfüehrig het wellä – bis is italienische Chiavenna.

Di ganz Albulabahn (D Albula isch ä Fluss, wu bi Thusis i Hinterrhii flüüsst) füehrt vu Thusis über dr Albulapass bis uf Sankt Moritz und ischt 61,67 Kilometer lang. Si ischt vum 1898 bis zum 1903 buut wordä. Si gchört wiä d Berninabahn sit em 7. Juli 2009 zum Wältkulturerb vu dr UNESCO.

Ä wichtigi Rollä hät si bim Buu vu de Bergeller Chraftwärch vum EWZ ab em Jahr 1958 gschpillt. Di Rhätisch Bahn het müese Tag für Tag um di tuusig Tonnä Zemänt über dr Albulapass uf Sankt Moritz transportiärä. Us dem Grund hends di sibe Ge 6/6 II-Loggene bschtellt.

Am 1. Juli 1908 isch dr Abschnitt zwüsche Pontresina und Samedä eröffnet wordä, gliichzitig wiä d Fortsetzig i d Morteratsch vu dr Berninabahn. Am 1. Juli 1913 isch au d Streggi vu Samedä bis uf Schuls fertig wordä. In Samedä stuht es Depo mit historischä Schinäfahrzüg. Det isch au dr gälb Personäzug vu dr Berninabahn. 

Dur ä Vereinatunnel füehrt di nüüschti Streggi vu dr Rhätische Bahn. S Projäggt het ä diräggti Verbindig vu Chloschters uf Sagliains im Underängadin vorgseh. Dr Grund isch gsi, ass dr Flüelapass im Winter nur mit Müe und Not het chänne befare wärde. Dr Bundesrat Leon Schlumpf isch ä Befürworter gsi, und dr Buu vu dem Tunnel isch in re Volksabschtimmig vum 22. September 1985 aagnoo wordä. 

Uhni verschidäni Iisprache isch es nüd ggange. Am 19. November 1999 (a däm Datum wäge de Längi vo 19,11 km) isch dänn diä Streggi under em Patronat vum Bundesrat Moritz Löiäbärger eröffnet wordä. Sithär fared diräggti Züg vu Schuls uf Landquart und zum Täil bis uf Disentis. Ä speziells Aagebot sind d Autoreisezüg. Uf dr Staziuu Chloschters Selfranga und in Sagliains cha mer Privatauto uf spezielli Ysebahnwäge lade – ähnlich wiä am Lötschberg. Obwohls e Schmalspurstreggi isch, chönd au 2,5 Meter breiti Laschtwäge und Car verlade wärde. Dia mönd allerdings vor em uf d Bahn ufe fahre eri Sytespiegel zuechlappe oder abmontiere.




</doc>
<doc id="21886" url="https://als.wikipedia.org/wiki?curid=21886" title="Komplott-Prozess">
Komplott-Prozess

Im Komplott-Brozäss anne 1928 sin 15 Elsässer wäge Verstoß gege d Staatssicherheit aglagt wore. Vorüsgange sin kulturkampfartigi Widerstandswälle vu dr elsässische un lothringische Bevelkerung gege Zentralisiärungsversuch vu dr Pariser Regiärung. Fir d franzesisch Juschtiz und Regiärungsbolitik isch dä Brozäss zum e Schlag ins Wasser wore. 

Im Komplott-Brozäss isch e Zuespitzung vu dr politische Situation im Elsass vorüsgange. Im Mai 1924 hets e linke Wahlsiig bi dr Kammerwahle (zu dr Nationalversammlung) gä. Dr neij Minischterpräsidänt Edouard Herriot vu dr Radikalsozialischte isch e Ahänger vun ere laizischtische Kültürpolitik (Drännung vu Staat un Kirch) gsii un het welle diä letschte Räscht vu dr elsässische Eigeständigkeit uf d Sitte schaffe. So het solle s Generalkommissariat fir Elsass-Lothringe – „e letschti blassi Erinnerung an d friähjer Sälbschtverwaltung“ - abgschafft wäre un d Gsetzgäbung vu Frankrich iigfiährt wäre. Des hätt vor allen d Drännung vu Staat un Kirch bedittet.

Do druf isch im Elsiss e Broteschtbewegung entschande, Bolitiker vu allene Barteie un d Konfessione sin zämme gruckt; iberal hets Demonschtatione un Versammlunge gege d Regiärung gä. E Unterschrifteaktion, wu fascht 600.000 Katholike unterschriibe hän, isch gege d Iifiährung vu dr Simultanschuel gange, wu e Vorspiil fir d Laisiärung vum Schuelwäse hätt sotte sii. Uf des hii het d Regiärung e Ruckziäger gmacht un dr alt Kirche- un Schuelstatus wider härgstellt.

S zentralischtisch Frankrich het sich ab däre Bewegung meh gfecht wiä s Ditsch Rich noch 1871 in ähnlige Situatione, meint dr Lothar Kettenacker; fir d Fransose seig des jetz ke Frog vu dr Bolitik meh gsii, nai, drfir e Sach vu dr Staatssicherheit.

Am Pfingschtmäntig 1926 isch dr autonomischtisch elsässisch-lothringisch „Heimatbund“ grindet wore. Am 6. Jünni 1926 het dä Bund e Manifescht vereffentligt, wu vu 101 Mänsche im Elsass un z Lothringe unterzeichnet wore isch. Do isch vollständigi Autonomii im Ramme vu Frankrich gforderet wore. Do druf sin diä Unterschriiber, wu im Staatsdiänscht gsii sin, frischtlos uf d Stroß gsetzt wore: Lehrer, Iisebahner, Burgemeischter un anderi. Unter dr Betroffene sin dr Joseph Rossé, dertemol no Lehrer, un dr Dr. Eugène Ricklin, dr Bräsidänt vum friähjere Landtag vu Elsass-Lothringe gsii. Dr Ricklin isch uf uffener Stroß un unter dr Aüge vu dr Bolizei vu franzesische Nationalischte agfalle wore. Zitschrifte sin verbotte wore.

Am 22. un 29. April 1928 sin wider Kammerwahle gsii; diä hän in dr Politiker vu dr Heimaträchtsbewegung e große Siig brocht; dr Rossé un dr Ricklin, wu im Gfängnis gsässe sin, sin beidi gwehlt wore. Im Novämber 1928 isch ene s Mandat aberkännt wore (lueg unte); uf des hii sin jingeri Gsinnungsgnosse vun ene gewehlt wore.

Dr Komplott-Brozäss isch dr bekannscht unter ere ganze Seriä vu politische Brozäss sitter anne 1919 gsii. Unmittelbar vorüsgange isch d Sapart-Affär.

D Sapart (Société Alsacienne de Participations Industrielles) isch e Spar- un Unterstitzungskass fir Lehrer gsii, wu im Novämber 1927 grindet wore isch. Am 26. Novämber, zwee Dag speter, isch dr Joseph Rossé feschtgunumme wore un wäge "Gefährdung des Staatskredits" aglagt wore. Am 16. März 1926 hän d Aglagte Rossé, Kraehling un Trotzier erfahre, ass des Verfahre "nidergschlage" wore isch. 

Dr Komplott-Brozäss het z Colmer vor em Schwurgricht vum 1. bis am 24. Mai 1928 stattgfunde. Scho im Vorfäld het sich dr Minischterbräsident Poincaré iigmischt un am 28. Febber gsait, diä "Vebräche" vu do ufdeckt wäre, däte d Bevelkerung zum Tschüüdere bringe ("l'Alsace frémira"). Dur des un anderi propagandischitschi Maßnahme isch dä Brosäss no ufgwärtet wore un het nationali Bedittig gha. Fufzeh Persone sin aglagt gsii, gege d Staatssicherheit verstoße z ha. (Witteri 7 sibe hätte sotte aglagt wäre, sin aber uf dr Flucht oder susch im Üsland gsii - do drunter dr Charles Roos.) Diä 15 Elsässer hebe siter 1920 sich verabredet, d Regiärig z stirze oder z ändere un d Birger drue ufzriäfe, sich z bewaffne. Die erschte zwee Aglagte, wu verhert wor sin, sin dr Eugène Ricklin (dr ehmolig Bräsidänt vum Landtag z Elsass-Lothringe bis 1918) un dr Paul Schall gsii. Diä zwee hän sich eso guet gschlage, ass s Gricht druf verzichtet het, diä andere 13 no z verhere un het - unter em Brotescht vu dr Awält vu dr Aglagte - agfange mit d Belaschtungsziige here. Diä hän sich eso blamiärt, ass viilmol dr ganz Saal glacht het - unter däne Ziige sin Polizeispitzel wiä dr Antoine Becker gsii. S Komplott het nit kenne nogwiise wäre un s "Zämmeschaffe mit üsländische Mächt" het do drin bstande, ass Elsässer z Ditschland un ditschi Mediä ebis Ähnligs verlangt hän wiä d Autonomischte im Elsass in ihrene Brogramm un Zittige. 

Dä Brosäss het internationals Ufsähne uf sich zoge; d Helfti vu dr Zuelueger im Saal sin Journalischte gsii. Zittunge im Elsiss ("neueste Nachrichten"; "République"), wu zerscht uf dr Sitte vu dr Bolizei gstande seige, seige umgheit un hebe jetz d Aklag gritisiärt. E läbhafti Brichterstattig iber dr Brozäss isch ganz Zit iiber gloffe. Zum Schluss, am 24. Mai, hän großi Mänschemasse in dr Stroße vor em Gricht uf s Urdeil gwartet. Uf em Blatz vor em Grichtsboi hätt mer nit kenne umgheie.

Sibe vu 12 vum Gricht handverläsini elsässischi Gschworini hän drno viär vu dr Aglagte fir schuldig gfunde - dr Dr. Eugène Ricklin, dr Joseph Rossé, dr Paul Schall un dr Abbé Fashauer sin zum e Johr Gfängnis, zu je 5 Johr Ufenthaltsverbot verurdeilt wore un hän miäße d Grichtskoschte zahle. Des heb mer gmacht, ass d Regiärig nit ganz s Gsicht verliärt. Diä ibrige Aglagte sin freigsproche wore. Noch em Bricht in "Das Elsass von 1870 - 1932" heb im Schwurgrichtssal "leidenschaftliche Entrüstung" gherrscht; uf em Blatz vor em Gricht hebe d Lit nimmi welle ufhere mit "Pfui!" riäfe; drno heb mer "Vive l'Alsace", "Vive Ricklin!", "Vive Rossé" grufe. Am Iigang vum Grichtsboi heb drno e Gruppe vu 30 "Engagés Volontaires" versuecht, d Marseillaise z singe. Do drgege seig vun ere 10.000-kepfige Mänschemängi s Stroßburg-Liäd gsunge wore. Dr Generalstaatsawalt Fachot het miäße vu brittener Gendarmerii, wu e Gass dur d Mänschemasse bahnt het, üs em Grichtsboi rüsgholt wäre.

Am 14. Jülli im gliche Johr 1928 het dr Staatsbräsidänt alli viär Aglagte begnadigt; si sin bal druf frei glo wore. Dr Generalstaatsawalt Fachot, wu im Elsiss eso e unglickligi Hand gha het, isch im Oktober uf Innerfrankrich abberuefe wore, zum Offiziär vu dr Ehrelegion ernännt wore un zum Rat am Kassationshof z Paris beferderet wore.

"Der Elsässer" het des Urdeil e "Schandurteil" gnänt. D Stroßburger "République" het gschriibe: "Die Verurteilung ändert nichts an der Tatsache, daß die Aufmachung des Prozesses ein großer Irrtum gewesen ist." Dr Autore vum sozialischtsiche "Republikaner" betone, ass si d schärfschte Gegner vu dr Verurdeilte sin un vu däne, wu frei glo wore sin. Aber diä Sach hätt sotte politisch üsfochte wäre, aber leider heb d Justiz iigriffe, "ohne die nötige Grundlage für ihr Eingreifen zu haben. Vier Märtyrer sind heute geschaffen worden, um den Heimatbündlern ein Propagandamittel zu schenken, das für sie unbezahlbar ist." 

D "Basler Nationalzeitung" zitiärt mit Zuestimmung dr Spruch: Was fir e Idiot het sich dänn dä Brozäss üsdänkt? Si meint: "daß die von der französischen Regierung gewünschte Assimilation sich nicht mit der nötigen Schnelligkeit vollzog, und da galt es nun, die widerspenstigen Häupter unschädlich zu machen." 
"Der Morgen", s katholisch Dagblat vu Olte, schribt, mr diäg dr Iidruck nit losbikumme, ass "das Colmarer Urteil schon vor drei Wochen, zu Beginn des Prozesses, gemacht war, und die ganze, in der Geschichte des europäischen Gerichtsverfahrens wohl einzig dastehende Aufführung (...) in Colmar dem Staatsanwalt nur als Staffage zu dienen hatte."

Am 12. Jülli 1928 ischs zum e abkirzte Verfahre gege d "Komplotteer uf dr Flucht" kumme. Gege diä sibe Aglagte sin jewiils zwische 10 un 20 Johr Zuchthüüs üsgsproche wore. Dr Charles Roos isch im däm Verfahre zu 15 Johr Zuchthüüs verurdeilt wore. Im Novämber isch dr Roos üs sinem Exil in dr Schwiz aber zruck uf Stroßbug go sich stelle un go e Widerufnahm vom Verfahre verzwinge. Des het battet; ass es im Esiss nit wider eso e Unruehj git, het mer dr neij Brozäss drno z Besançon durgfiährt. No isch des bassiärt, was d Juschtiz im Elsass gfercht het: ass sich keine Gschworene meh finde, wu dr Roos verurdeile. Noch 12 Däg Verhandlunge (12. - 22. Jünni 1929) hän d Gschworene dr Roos freigsproche. Des Urdeil vum e "franzesische" Gricht isch e wichtige Meilestei zu dr Amneschtii gsii fir alli Verurdeilte im Komplottbrozäss gsii.

Noch eme franzesische Gsetz vu 1852 verliärt si Abgordnete-Mandat, wär am e Komplott teilnimmt. Wel dr Ricklin un dr Rossé, beides gwehlti Deputiärti vu dr Kammer (Nationalversammlung), verurdeilt gsii sin, het mer im Novämber 1928 uf Betriibe vum Justizminischter Barthou däne zwee s Mandat aberkännt. Bi dr Abstimmig do driiber in dr Kammer hän vu 600 Depütiärte numme 259 deilgunmme; 220 hän drfir gstimmt, ass die zwee Elsässer rüsfliäge. 

Bi dr Ersatzwahl do druf hän d Autonomischte Marcel Sürmel un René Hauss, wu im Rossé un im Rickiln nochgstande sin, im e driumphale Erfolg kenne d Sitz vu däne zwee ibernämme. Im Jänner 1931 ischs zun ere Amneschtii kumme, mit dr Folg, ass dr Rossé 1936 wider het kenne gwehlt wäre. 



</doc>
<doc id="21895" url="https://als.wikipedia.org/wiki?curid=21895" title="Andalusien">
Andalusien

Andalusie, uf Spanisch "Andalucía" , isch e autonomi Region im Süde vo Spanie. D Hauptstadt isch Sevilla.

Dr Name „Andalucía“ kunnt vom arabische "Al-Andalus" (), do Andalusie lang vo de Araber bewohnt gsi isch. No hütte sind ihri Spure sichtbar, am dütlichschte z Granada, an de Alhambra.

Andalusie lìt ìm üsserste Sǜǜde vò Spanie ùnd ìsch mìt re Flächi vò 87.268 km² di gröschti autonomi Region. Ìm Wèste gränzt's an Pòrtugal ùnd ìm Nòrde (vò Wèste noch Òste) an di autonome Regione Extremadura, Castilla-La Mancha ùnd Murcia.

Ìm Nòrde vò de autonome Region lìt d'Sierra Morena, ìm Sǜǜde s baetìsch Gèbìrg. Dùrch di ganzi Region fließt de Guadalquivir dùùre, e Flùss, woo ìm Cazorla-Gèbìrg ìm Nòrdòste vò Andalusie èntsprìngt ùnd ìm Wèste ìn de Atlantik mǜndet. Ìhm sìn frùchtbaari Däler z verdanke ùnd an sinne Ùùfer sìn zahlriichi Städt èntstande. Während s Guadalquivirbècke e flachi Landschaft ìsch, erhèbt sìch ìm Sǜǜdòste vò Andalusie d'Sierra Nevada, e Gèbìrg, woo d'Gìpfel no ìm Juli schneebèdèckt sìn. Di höchste Bèrg vò de Sierra Nevada sìn de Mulhacén (3482 Meeter) ùnd de Veleta (3396 m); de Mulhacén ìsch gliichzittig au de höchst Bèrg vò Spanie. E Kòndrast zù dère chalte Landschaft bìldet d'Costa del Sol, woo fast s ganz Johr dùùre e mìlds Klima hèrrscht. Während d'Geegende ùm Málaga ùme e riichi Vegetation ùfwise, ähnelt de Sǜǜdòste eher re Wiesti.

Wiil Andalusie e viilsittigi Landschaft ùfwiist, ùnderscheidet sìch s Klima abhängig vò de Region zìmlig stark: s Spèkdrùm längt vò räge Bèrgregione ǜber drocheni ùnd heißi Regione ùnd sùnnigi Stränd bìs zù schneeriichem Gèbìrg. Di verschììdene Klimazone sìn deilwiss nìt witter wie-n-e Autostùnd vònenand ewèg.

Alli Regione vò Andalusie deile abber di hoochi Aazahl sùnnige Stùnde (jöhrlig ǜber 2800). D'Bèwohner hän sìch mìt ìhre änge, schattige Gasse ùnd de hälle Hüüser au doo drùf iigstèllt.

Ìm Allgèmeine sìn d'Sùmmer dròche ùnd de Grooßdeil vò de Nììderschlääg fallt ìm Wìnder. Di jöhrligi Mìtteltèmperatur lìt bi 16,8 Grad. S Valle de Guadalquivir ghört zù de heißeste Regione; doo lììge d'Höchsttèmparature ìm Sùmmer ǜber 40 Grad. D'Strand- ùnd Bèrgregione sìn degeege ehner chiel.

D'Nììderschlaagsmängi ùnderscheidet sìch vò Johr zù Johr ùnd lìt ìm Dùrchschnìtt bi 250 Millimeeter. Ìn de hööcher glägene Regione gheie degeege deilwiss ǜber 800 Millimeeter broo Johr. Z Andalusie lìt au di rägeriichsti Ènklave vò ganz Spanie, Grazalema. D'Sierra Nevada ìsch s sǜǜdligst Skigebiet vò Europa; doo lìt ìm gröschte Deil vòm Johr Schnee.

Di èrschte bèkannte Sììdler vò Andalusie sìn d'Grieche (11. bìs 6. Jh. v. e. Chr.) ùnd z Cádiz d'Phönizier (9. Jh. v. e. Chr.) gsìì, woo doo s Chönigriich Tartessos grǜndet hän. Hispalis (hǜtt Sevilla) ìsch ìm 8. Johrhùndert v. e. Chr. grǜndet wòre, woo d'Römer 216 v. e. Chr. verwiestet hän. Ùf si sìn d'Turdetanier ùnd no spöter d'Karthager gfòlgt, bevor ìm 3. Johrhùndert d'Römer s Gebiet erobert hän. Si hän di baetìschi Brovìnz grǜndet; ùnder de Kaiser Trajan (98-117) ùnd Hadrian (117-138) hät sälli e èrschti Blietezitt erläbt, woo ù. a. d'Ìnfrastrùktur düttlig verbèssert wòre ìsch. Nooch em Nììdergang vò Rom hän ab 411 Wandale ùnd d'Wèstgote z Andalusie gsììdelt, si hän s Chrìstetum iigfiehrt.

E bsùnderi Brägig hät abber bìs hǜtt d'Hèrrschaft vò de Araber hìnderloo, woo d'Region 711 bìs 716 erobert hän. D'Dynastiie vò de Omayyade, Almoravide, Almohade ùnd Nasride hän e èntscheidende Iiflùss ussgiebt. Während de 800-jöhrige Hèrrschaft hän arabìschi, jüdìschi ùnd chrìstligi Stämm nääbnenand gläbt. Zù de wìchtigste kùlturälle Zändre ghöre Córdoba ùnd Granada. Èrscht mìt de "Reconquista" (Zrùckeroberig) ìsch sälli Epòche z Änd gange. Ìm Januar 1492 hän di lètschte Maure z Granada kapituliert. Ìm gliiche Johr ìsch de Christoph Kolumbus vò Palos de la Frontera ùf Amerika ùfbròche.

Di nöchsti Zitt hät e Ùffschwùng fǜr Andalusie bèdüttet ùnd wìrd sällewääg au s "gòlde Zittalter" gnännt. Sinni Noochwìrkige sìn hǜtt no ìn de Architèktur ùs de Gotik, de Renaissance ùnd em Baròck z seh. Ìm 17. Johrhùndert ìsch d'Blietezitt abber z Änd gsìì, was bsùnders e wìrtschaftligi Krisezitt, de spanìsch Èrbfòlgchrieg (1701-15) ùnd d'Eroberig vò de Drùppe vòm Napoleon verursacht hän. 1936-39 ìsch de spanìsch Bǜrgerchrieg gsìì, mìt de Monarchii vòm Franco als Fòlg. Èrscht nooch sinnem Dood ìm Johr 1975 ìsch d'Demokrati zrùckchoo. Sitt 1982 ìsch Andalusie e autonomi Region.

D'Flagge bstoht ùs zwei griene ùnd einem wisse Quèrbalke. D'Farbe stönn fǜr d'Hòffnig bzw. d'Reinheit. Es ìsch sitt 1918 di òffiziälli Flagge vò Andalusie.

Ùf em Wappe, woo sìch vò sällem vò de Stadt Cádiz ableitet, ìsch zwǜsche zwei Süle de Hèrkules z seh, woo zwei Lööwe fèsthèbt. Drùnder stoht "Andalucía por sí, para España y la Humanidad." (Spanìsch fǜr "Andalusie fǜr sìch, fǜr Spanie ùnd fǜr d'Mänschheit").
Andalusie ìsch hǜtt no landwìrtschaftlig bräägt, de èrscht Sèktor hät e Aadeil vò 34 Brozänt am Èxpòrt vò de autonome Region. Ìm Sǜǜde wère Baumwùlle, Gmies, Òbscht ùnd Wii ùnd ganz bsùnders Olive aabaut: anderthalb Mìllione Land sòrge defǜr, dass Andalusie e Aadeil vò drissig Brozänt an de wältwitte Olivebrodùktion hät. Rùnd e Viertel vò sälle Olive wère èxpòrtiert. Ìm Gèbìrg hèrrscht degeege d'Vihzùcht vor. Ìnnerhalb vòm Ìndùstrisèktor ghöre cheemìschi Ìndùstri, Bèrgbau, ùnd d'Verarbeitig vò Oliveööl ùnd Fìschkonsèrve zù de wìchtigste Branche. Langi Zitt hät Andalusie als wìrtschaftlig ùnderèntwìckelt gòlte ùnd ìsch sällewääg au vò de Wìrtschft ussgschlòsse wòre. De Dienschtleistigssèktor bschäftigt ǜber d'Hälfti vò de Erwèrbsdätige, ussbräägt sìn doo de Tourìsmùs, de Dransbòrt ùnd de Handel.

Ìn pùncto Arbetlosigkeit lìt Andalusie ùnder em Dùrchschnìtt, d'Situation hät sìch allerdìngs verbèssert.

De Tourìsmùs wìrd vor allem dùrch s kùlturäll Èrbe, di viilsittige Landschafte, verschììdene Aagebòt ùnd di rèlativ gǜnstige Briis vò güeter Qualität bègǜnstigt. Ùnder de Tourìste ùs em Ìnland ìsch's s bèliebtest Ziil vò allne autonome Regione vò Spanie ùnd ìn Bèzùùg ùf di ussländìsche Tourìste (vor allem ùs Dütschland, Frankriich ùnd Ängland) stoht's ùf em Blatz drei. Au ìsch s Aagebòtt vò Ùnderchǜmft hooch; au doo stoht Andalusie (hìnder Katalonie ùnd de Kanare mìt jee ǜber 390.000 Ùnderchǜmft) ùf Blatz 3.

De Tourìsmùs kònzendriert sìch ùf d'Stränd ùnd ùf d'Grooßstädt (Sevilla, Córdoba, Granada, Úbeda ùnd Baeza), ìn de lètschte Johr chùnnt abber e verstärkts Ìndräss an Ùrlaub ùf em Land ùf. Tourìste chönne au vò me viilsittige Freizittaagebòt brofitiere, woo vò Parks ǜber di zahlriiche Gòlfblätz bìs zùm sǜǜdligste Skigebiet vò Europa, de Sierra Nevada, längt.

De Tourìsmùs hät e Aadeil vò 12 Brozänt am BIP vò de autonome Region.

Spöötstens d'Architèktur vò de Römer hät ìhri Spure z Andalusie hìnderloo; vò de römìsche Brovìnz Baetica sìn Deile erhalte blììbe. Weesentlig stärker hät sìch allerdìngs d'Hèrrschaft vò de Araber iibräägt: Näbe Baute wie de Mezquita z Córdoba, de Alhambra z Granada, ìm Alcázar ùnd de Giralda z Sevilla ùnd zahlriiche Moschee züge d'Stroßelabyrìnth ùnd d'Bewässerigsaalage vò de Araberzitt. Ùnder ìhrem Iiflùss ùf d'Architèktur ìn de Renaissance ùnd de Gotik ìsch de Mudéjar-Stiil èntstande. Au Bauwèrk ìm Platereskeenstiil (Renaissance) ùnd em eher dekorative Baròckstiil sìn z seh.

D'Katedrale vò Sevilla ìsch di drìttgröschti Kathedrale ùnd di drìttgröschti gotìschi Chìrch vò de Wält; si ghört ùßerdèm zùm Wältkùlturèrbe vò de UNESCO.

D'EXPO z Sevilla ìm Johr 1992 hät au zahlriichi Bauwèrk ìn modèrnere Stiil fürebròcht.

Doodùrch, dass Andalusie scho vò vile Völker bèwohnt wòre ìsch, fìndet mer do au viilfältigi Chùnschtwèrk. Si fange bi de römìsche Bìldhauer, Mosaik ùnd Döpferei aa, gfòlgt de Araber, woo ìhri Spure ìn vile islamìsche Kùlturzändre hìnderloo hän (Ìnschrìfte, Relièfs òder Keramik). Zù de erwähneswèrte Bìldhauer ghöre de Lorenzo Mercadante ùnd de Pedro Millán (Mìttelalter) wie au de Bartolomé Ordoñez ùnd de Felipe Vigarny (Renaissance). Bèkannti Moler sìn (näbe vile andere) de Diego Velázquez ùnd de Manuel Rodriguez de Guzmán. Málaga ìsch zùdèm d'Gèbùrtsstadt vòm Pablo Picasso.

D'Fèst vò Andalusie verfòlge nìt nùme religiösi Motiv, sälli mìsche sìch òft mìt wältlige.

Am 5. Januar wère z Obe di heilige drei Chönig gfiirt. Bal denooch fòlgt de Carneval, woo bsùnders z Cádiz gfiirt wìrd. Vò März bìs Novämber fìnde vili Ferias statt. An de Ùmzǜǜg zwǜsche Palmsùnntig ùnd Oostermeendig nämme òft mehreri Hùndert Lütt deil, òft bègleitet vò Kapälle. Ìm Mai sìn d'Maiùmzǜǜg ùnd s Festival de los Patios, woo de schönst Patio gsüecht wìrd. Ùsserdèm fìnde vili Wallfahrte statt, bsùnders usezheebe ìsch ùnder ìhne di draditionsriichi Wallfahrt ùf El Rocio an Pfìngschte, woo jöhrlig ǜber e Mìllion Lütt draa deilnämme.

Au de Stierchampf (Corrida) chùnnt ursprǜnglig ùs Andalusie. Ìn dère autonome Region fìndet mer ǜber 150 "plazas del torro", ùnder ìhne au di bèkannteste ǜberhaupt. Di ùmstrìttene Stierchämpf fìnde zwǜsche März ùnd Novämber statt Aaloss ìsch òft e "Feria".

De Flamenco ìsch ìm uusgeende 18. Johrhùndert z Andalusie èntstande. Er isch ìm 19. Johrhùndert dùrch d'Musikkaffis au populär wore. Noochdèm sälli Kaffis ìn de 1930er-Johr verschwùnde sìn, wìrd de Flamenco hǜtt vor allem no ìn Verein (sognännte "peñas") braktiziert. Au di draditionälli Fòrm, d. h. nùme mìt me Sänger ùnd me Gidarrespììler, fìndet mer z Andalusie no; ùnder de Dänz sìn d'Sevillanas bsùnders bliebt.



</doc>
<doc id="21903" url="https://als.wikipedia.org/wiki?curid=21903" title="Alatri">
Alatri

Alatri isch e Stadt in der italienische Provinz Frosinone in der Region Latium. Sie lit 84 km östlig vo Rom und 13 km nördlig vo Frosinone.
Alatri lit in der Hügellandschaft vo der Ciociaria. Es isch e Mitgliid vo der Comunità Montana Monti Ernici.
Sini Nochbergmeinde si Collepardo, Ferentino, Frosinone, Fumone, Guarcino, Morino (AQ), Trivigliano, Veroli und Vico nel Lazio.

D Staatsstross SS 155 verbindet Alatri mit de Ort Fiuggi und Frosinone und mit der A1, "Autostrada del Sole".

Alatri isch vermuetlig im 6. Johrhundert v. Chr. vo de Herniker gründet worde. Nochdäm Alatri und anderi Ortschafte am zweite Samnitechrieg deilgno hai, si d Herniker 306 v. Chr. zu stüür- und dienstpflichtige Underdane vo Rom gmacht worde.

Noch em Untergang vom Weströmische Riich isch Alatri verfalle. Die zivili Macht isch verschwunde und nume d Chille mit em Bischof het no für Ornig gsorgt. Im 5. Johrhundert under em Theoderich em Grosse het dr Patrizier Liberius e Chloster lo baue, eins vo de eltiste im Weste. Dr St. Benedikt het sich dört churzi Ziit ufghalte im Johr 528. Währed de Gothechrieg het dr Totila 543 Alatri eroberet und zerstört. 

Im 12. Johrhundert isch d Stadt e wichdige Stützpunggt vo de Bäbst worde, und si hai sich dört ane zruggzoge, wenn d Lag z Rom gföhrlig worden isch. Immer no under dr Kontrolle vo dr Chille, isch Alatri im 13. Johrhundert e freiji Stadt worde und isch vo Konsule regiert worde bis 1241 e "podestà" iigfüehrt worden isch. Vo denn a het sich d Stadt wirtschftlig entwigglet und an Macht gwunne und het Collepardo, Guarcino, Trivigliano, Vico und Frosinone eroberet. Im 15. Johrhundert het si ihri Unabhängikeit wider verlore, und dr Babst isch ihre Herr worde. D Usenandersetzige mit de Nochberstedt si wiiter gange und Alatri isch 1556 vo de Spanier bsetzt worde. 

Währed dr Römische Republik, wo under em französische Direktorium in de bäbstlige Gebiet iigfüehrt worden isch, het Alatri zum Babst ghalte. Vo 1809 bis 1814 hai die Napoleonische Besatzigsdruppe e grösseri Zahl vo bäbstlige Beamte und au dr Bischof Giuseppe della Casa nach Frankriich deportiert. 

Alatri isch 1870 e Deil vom Königriich Italie worde.

Währed em Zweite Wältchrieg isch s deilwiis zerstört worde und het vili Opfer z beklage gha.


</doc>
<doc id="21906" url="https://als.wikipedia.org/wiki?curid=21906" title="Hardberg">
Hardberg

De Haaberj isch en 374 Meter hocher Berg im nördliche Schwarzwald uf de Gemarkung vun de Stadt Bade-Bade. Iber viile Wäägle ischs schee zum laufe. De Haaberj isch nur Wald; im Dezember 1999 isch der durch de Orkan "Lothar" ziimli verwüschtet worre.

Im Nordweschte vum Haaberg isch Balli, in Stadttôil vun Bade-Bade mit de Stadtklinik. Ewäng obberhalb vun de Stadtklinik isch'n alter Stoibruch, wo hit als Naturdenkmôl gschitzt isch. In Richtung Weschte zur Rhiiebene isch därt ä 25 Meter hoche un ugfähr 100 Meter brôide Wônd us Buntsôndschtôi, unne drô mit eme Bolzplatz. Uf de weschliche Sit vum Haaberj verlaaft de Unnere Ussichtswäj in d Weststadt, zum Hardbergbad un zu de Jugendherberg. De Obere Ussichtswej fihrt oberhalb vom Harbergbad zum Naje Schloß. Im Oschte, zwischen Haaberj un Battert isch Kellersbild, wo d Litt gärn môl Rascht iilege bim Spazierelaafe. Von dert us nufzuus Richtung Oschte geht's zum Alde Schloß.


</doc>
<doc id="21917" url="https://als.wikipedia.org/wiki?curid=21917" title="Finno-ugrische Sprachen">
Finno-ugrische Sprachen

Di finno-ugrische Sproche ghöre mit de samojedische Sproche zu de uralische Sproche. Si glydere sich in e finnische und e ugrische Zwyg. Am bekannteste sin uss derre Sprochfamilie Finnisch, Estnisch und Ungarisch.

Herchunft vo de finno-ugrische Sproche isch de Ural. Dört isch um 4000 v. Chr. e Ursproch gschwätzt worre, wo sich deno uffgspalte hät: De finnisch Zwyg, also Finnisch, Estnisch usw. hän ihr Ursprung dört, wo si hütt gschwätzt werre. Ungarisch hät sich um 3000 v. Chr. vo-n-em abgspalte, was di große Underschyd zum Finnisch erchlärt. De Magyare-Stamm isch im 10. Johrhundert ins hüttig Ungarn gwandert.

Zur Situation hütt lüeg under #Verbreitig.

Ugrischi Sproche
Finnopermischi Sproche

Hauptsächligi Verbreitigsgebiet sin Zäntral- und Nordeuropa (Ungarn, Finnland, Estland). Usserdëm hät's z Russland vyli Sprochinsle.

Insgsamt werre di finno-ugrische Sproche vo öbbe 25 Millione Lüt gschwätzt. Ungarisch (öbbe d Hälfti) und Finnisch (fast e Viertel) sin dodevo die wo am witeste verbreitet sin, gfolgt vo Estnisch (ca. 1 Million Sprächer), Wotjakisch (500'000), Tscheremissisch (540'000), Komi-Syrjänisch (250'000), Komi-Permjakisch (100'000), Karelisch (65'000) und Lappisch (50'000-100'000). Vyli vo de andere hän under 1000 Sprächer und sin vom Ussterbe bedroht.

Ungarisch, Finnisch und Estnisch sin in de jewylige Länder Amtssproche. Lappisch isch im Norde vo Norwege, Schwede und Finnland als Amtssproch akzeptiert. Z Russland git's für Syrjänisch, Tscheremissisch, Mordwinisch, Wodjakisch und Karelisch Sprochgsetze, wo aber numme wenig umgsetzt werre.


Di finno-ugrischi Ursproch hän scho di indoiranische Sproche (v. a. Arisch) beyflusst; nochdem si sich deno in verschydeni Sproche uffdeilt hät, hän sälli au vom Indoiranische Yfluss erfahre. Ei Deil vo-n-ne isch meh vom germanische beyflusst worre, de ander Deil vo de Turksproche.



</doc>
<doc id="21919" url="https://als.wikipedia.org/wiki?curid=21919" title="Wasserstoff">
Wasserstoff

Wasserstoff isch es chemisches Element mit em Symbol H (für latinisch ' „Wassererzüger“; vo autgriechisch ' „Wasser“ u "" „wärde, entstah“) u dr Ordnigszahl 1. Im Periodensystem steits ir 1. Periode u dr 1. Gruppe, isch auso uf em erste Platz.

Wasserstoff isch ds hüfigste chemische Element im Universum, aber nid i dr Ärdrinde. Er isch Bestandteil vom Wasser und vo fasch aune organische Verbindige, da dermit chunnt bungene Wasserstoff o i sämtliche läbenden Organismen vor.

Wasserstoff isch ds liechteste chemische Element, ds hüfigste Isotop besteit us nume eim Proton und eim Elektron u heisst Protium. Unger Bedingige, wo normalerwis uf der Ärde herrsche (lueg o Normalbedingige), chunnt dä "atomar Wasserstoff" nid vor, derfür ligt Wasserstoff i dr dimerisierte Form vor, äm "molekulare Wasserstoff" H, em ne farb- u gruchlose Gas. Trotzdäm chunnts vor, dass bi bestimmte chemische Reaktione Wasserstoff sehr churz atomar aus H uftritt u abreagiert.

Entdeckt het dr Wasserstoff dr änglisch Chemiker u Physiker Henry Cavendish im Jahr 1766. Wo n är mit Quecksilber u Süri het experimentiert. Wo är die beide Substanze zämebracht het, si im Gemisch chlini Gasbläterli entstande. Är het se bi re nächere Ungersuechig nid aus es bekannts Gas chönne bezeichne. Fäuschlecherwis het är agnoh, dass dr Wasserstoff ä Bestandteil vom Quecksilber sig (anstatt ä Bestandteil vor Süri), aber är het d Eigeschafte vo däm Gas guet chönne beschribe.
Ä genaueri Analyse het dr Antoine Lavoisier gmacht. Dr französisch Chemiker het das Gas im Jahr 1787 unabhängig vom Cavendish entdeckt, wo är im ne Experiment het wöue zeige, dass bi chemische Reaktione ke Masse verlore geit oder erzügt wird. Er het Wasser ire abgschlossene Apparatur erhitzt u het dr Dampf are angere Stell la kondensiere. Derbi het är festgsteut, dass d Masse vom kondensierte Wasser e chli chliner isch gsi aus die vor ursprüngliche Mängi. Derfür isch es Gas (H) entstande, wo e genauso grossi Masse het gha wi die "verloreni“ Wassermängi. Sis eigentleche Experiment isch also erfougrich gsi.

Dr Lavoisier het ds entstandene Gas witer ungersuecht und het d Knallgasprob(wi me se hüt nennt) gmacht, da derbi isch ds Gas verbrönnt. Drum het ärs zersch „brönnbari Luft“ gnennt. Wo n är i witere Experimänt het chönne zeige, dass us däm Gas o umgekehrt Wasser cha entstah, het är s hydro-gène (hydro = Wasser, griechisch; genes = erzügend) gnennt. Das Wort bedeutet auso: „Wasserbildner“. Die dütschi Bezeichnig het vermuetlech die glichi Worthärkunft.

Wasserstoff isch ds hüfigste chemische Element i dr Sunne u i de große Gasplanete Jupiter, Saturn, Uranus u Neptun, wo über 99,99 % vor Masse vom Sunnesystem usmache. Im gsamte Weltall wird (we me dunkli Materie nid beachtet) e no höchere Ateil vo Wasserstoff vermuetet. Wasserstoff macht 75 % vor gsamte Masse, oder 93 % vo aune Atom im Sunnesystem us.

Scho churz nach dr Entstehig vom Universum si Protone u Neutrone i riesiger Zahl vorhande gsi. Bi de vorherrschende hoche Temperature si si zu liechte Atomchärne verschmulze, wie D u He. Di meiste Protone si aber unveränderet blibe u si di zuekünftige H-Chärne gsi.
Nach circa 380.000 Jahr, wo d Strahligsdichti vom Universum chli gnue gsi isch, hei sech Wasserstoff-Atom eifach dür Zämeschluss vo de Chärne mit de Elektrone chönne biude, ohni grad wider dür nes Photon usenang grisse z wärde. Sit denn gits di (ungstreute!) kosmische Hingergrundstrahlige, u sit denn isch ds All mit Wasserstoff gfüllt.

Mit dr witere Abchüehlig vom Universum het sech d Masse asymmetrisch ufteilt u het Wulche us Wasserstoffgas gformt. Unger em Ifluss vor Gravitation hei si sech zuenähmend verdichtet, zersch zu Galaxie und später het sech ds Gas vo de Galaxie zu Protostärne verdichtet, u unger em enorme Druck vor Schwärchraft het d Verschmelzig (Fusion) vo de H-Atome zu He-Atomen igsetzt. So si ersti Stärne u Sunne entstange. Später, bsungers i sehr große Stärne, si aber - äbefalls dür Fusion – o schwäreri Elemänt wie Chohlestoff, Stickstoff u Suurstoff entstange, wo d Grundboustei vo aune bekannte Läbesforme si.

Stärne si houptsächlech us Wasserstoff-Plasma. D Chärnfusion vo Wasserstoff H geit hauptsächlech über d Zwüschestuefe Deuterium H u Tritium H zu Helium He. D Energi, wo derbi frei wird, isch d Energiiquelle vo dä Stärne. Dr Wasserstoff wo i üsere Sunne isch, macht dr gröscht Teil vor gsamte Masse vo üserem Sunnesystem us.

Aber o di schwäre Gasplanete si zum ne grosse Teil us Wasserstoff, das erhöht dr Masseateil vom Element im Sunnesystem o. Unger de extreme Drück, wo i de große Tiefe i de große Gasplanete Jupiter u Saturn herrsche, cha Wasserstoff i metallischer Form exischtiere. Wahrschinlech isch dr Ateil a metallischem Wasserstoff i de Himuskörper no größer, aus me bishär agno het. Dä Zuestang isch wäg dr elektrische Leitfähigkeit vermuetlech für d Usbildig vo de planetare Magnetfälder verantwortlech.

Usserhalb vo üserem Sunnesystem chunnt Wasserstoff o i gigantische Gaswuuche vor. I de so genannte H-I-Gebiet isch das Elemänt nid ionisiert u molekular vorhande. Di Gebiet emittiere Strahlig vo öppe 1420 MHz, d 21-cm-Linie, wo vo de Übergäng vom Gsamtdräyimpuls chunnt. Sie spiut ä wichtigi Rolle i der Astronomi u dient drzue, Wasserstoffvorcho im All z lokalisiere u z ungersueche.

Ionisierti Gaswuuche mit atomarem Wasserstoff nennt me H-II-Gebiet. I dene Gebiet strahle grossi Stärne höchi Mängine vo ionisierender Strahlig ab. Mit dere Hiuf lö sech Rückschlüss uf d Zämesetzig vo dr interstellare Materie la zieh. Wäge dr ständige Ionisation ur Rekombination vo de Atom sände si sichtbari Strahlig us, wo oft so starch isch, das me die Gaswuuche mit emne relativ chline Färnrohr cha gseh.

Uf dr Ärde isch dr Masseateil wäsentlech chliner, uf d Ärd-Gsamtmasse gseh öppe 0,12 %, uf d Ärdchruschte gseh 2,9 %. Usserdäm chunnt – im Gägesatz zu de Vorcho im All – dr irdisch Wasserstoff überwiegend bunge u fasch nie rein (d. h. aus unvermischts Gas) vor. Vo kem angere Elemänt si so vili Verbindige bekannt; di bekannteschti, wo am hüfigste ufträted, isch Wasser.

Ds Elemänt chunnt aber o i aune Läbewäse, i Erdöl, Erdgas u i vile Minerale vor. Angeri natürlechi Vorcho si natürlechi Gas, zum Bispiu Methan (CH).

Dr gröscht Ateil vo irdischem Wasserstoff chunnt i dr Verbindig mit Suurstoff as Wasser vor. I dere Form bedeckt är über zwöi Drittu vor Ärdoberflächi. Di gsamte Wasservorcho vor Ärde si circa 1386 Milliarden km³. Dervo si 1338 Milliarden km³ (96,5 %) mit Salzwasser i de Ozeane. Die verblibene 3,5 % si Süesswasser. Dervo isch widerum dr gröscht Teil im feschte Aggregatzustang: i Form vo Iis i dr Arktis u Antarktis u i de Permafrostböde v. a. in Sibirie. Dr chlin räschtlech Ateil isch flüssigs Süesswasser u isch meischtens i Seene u Flüss, aber o i ungerirdische Vorcho, zum Bispiu als Grundwasser.

Ir Ärdatmosphäre chunnt Wasserstoff fasch usschließlech chemisch bunge, hauptsächlech i Form vo Wasser, vor. Die prozentuali Hüfigkeit vo molekularem Wasserstoff ir Luft isch nume 0,55 ppm. Dr Ateil a Wasserdampf ligt zwüsche öppe 1 u 4 Prozent. Dä Wärt isch starch vo dr Luftfüechtigkeit ur Temperatur abhängig.

Chemii

Technik

Bedytig



</doc>
<doc id="21926" url="https://als.wikipedia.org/wiki?curid=21926" title="Rudolf I. von Habsburg">
Rudolf I. von Habsburg

De Rudolf I. vo Habsburg (* 1. Mai 1218 uf Burg Limburg in de Nöchi vo Saschbe; † 15. Juli 1291 z Speyer) isch de erscht Kaiser vom heilige römische Riich us em Gschlecht vo de Habsburger gsi. Mit em Name "Rudolf IV." isch er Graf vo Habsburg, Kyburg un Löwestei un Landgraf vom Tuurgi gsi. 

Em Rudolf sini Familie, d Habsburger, sin es Gschlächt gsi, wo im Elsass, im Badische un in de Nordweschtschwiiz Bsitzige gha het. D Schtammburg vom Gschlecht isch d Habsburg z Habsburg gsi.

De Rudolf isch als Sohn vom Albrecht IV. von Habsburg un de Hedwig von Kyburg uf d Wält cho. Wo de Albrecht bim Chrüzzug ums Läbe scho isch, het de Rudolf sis Erbe als Graf vo Habsburg aaträte.

Er isch Gfolgsmann vo de Schtaufer gsi un het – anderscht wi sini Brüeder – de Friedrich II. unterstützt. Wege dem isch er in Kirchebann gleit worde. Um 1254 umme het de Rudolf d Gertrud vo Hoheberg ghürote, wo sit 1273 "Anna" gnennt worde-n-isch.

Bim Usschterbe vo de Kyburger isch es im Rudolf als Konkuränt vom Peter II. vo Savoye glunge, s Erb vo dem Gschlächt z übercho. So het er sis Herrschaftsgebiet chöne erwitere un isch zum mächtigschte Fürscht im Gebiet vo de hütige Nordschwiiz worde.

Wo s Königtum vo de Schtaufer im Johr 1245 es End gfunde het, hei sich im Riich König un Gegekönig abgwechslet. Au 1256/57 het me zwei König gwählt, beidne – em Richard vo Cornwall un em Alfons vo Kastilie – isch es nöd glunge iri Machtaasprüch dürezsetze. Wo de Richard gschtorben isch, het de Alfons uf d Anerkennig vom Papscht ghoffet, wo er aber nöd übercho het.

So hets e noii Wahl gäh, un nach vilne Verhandlige unter de Kurfürschte isch de Rudolf am 1. Oktober 1273 z Frankfurt am Main zum römische König gwählt worde.




</doc>
<doc id="21930" url="https://als.wikipedia.org/wiki?curid=21930" title="Alsatia-Verlag">
Alsatia-Verlag

Dr Alsatia-Verlag isch e große elsässische Verlag gsii; dr het e wichtigi Roll gspiilt im Widerstand gege dr Pariser Zentralismus noch em Erschte Wältkriäg un vu 1940 bis 1945 im geischtige Wiiderstand gege dr Nationalsozialismus. D Verlag isch anne 1897 grindet wore un het bis anne 2000 publiziärt. Dr Alsatia-Verlag het standardditschi, elsässischi un franzesischi Publikatione rüsbrocht. Zum Deil, bsunders noch 1945, isch er unter em Namme Édition Alsatia oder Éditions Alsatia ufdrätte.

In dr 30er Johr vum letschte Johrhundert het dr Alsatia-Verlag si greschti Üsdähnung erreicht. Dr het si Haüptsitz z Colmar in dr Bartholdi-Stroß gha; zum Verlag hän aü e Druckerei un e Buechbinderei ghert. In dr Kopfstroß (hit: Rue de Têtes) isch d Colmarer Verkaüfsstell gsii; aü in andere Ortschafte im Elsiss sin Verdrättunge un Iirichtunge gsii - so aü z Paris.

Zu dr Brunksticker üs em Alsatia-Verlag ghert "Das Elsass von 1870 - 1932", e viärbändigs Wärk mit ca. 2.000 Sitte ganz üs eigener Härstellung.

D Alsatia het bis zu 500 Arbeiter un Agstellti bschäftigt. Unter dr ditsche Bsetztung vum Elsass sin aü e Hüffe Verfolgti im Verlag unterkumme, wiä d Schuelschweschtere vu Rappschwiir un aü Ditschi wiä dr Rupert Gießler. Zum diä enorm Broduktion miigli mache, hän miäße illegali Mittel agwändet wäre; d Mitarbeiter vum Verlag sin e verschworini Gmeinschaft gsii.

D Pariser Verdrättung isch vu dr Alsatia unter dr Nazi-Herrschaft zum e autonome Verlag ufgwärtet wore; dodrmit het solle erreicht wäre, ass si ka franzesischi Publikatione rüsbringe, was elsässischi Verlag nit hän derfe.

D erschte zwee Titel vu dr Alsatia, wu im SWB-online-Katalog nogwiise sin, sin vu dr Bibliothek datiärt (lueg Klammere) - dämno het dr Verlag oder e Vorläifer vun em scho anne 1822 publiziärt:

Dr Alsatia-Verlag het aü Zittige un Zitschrifte rüsbrocht, Biispiil:

Noch em Erschte Wältgriäg sin in dr Seriä "Theaterstücke für die Elsässische Vereinsbühne" mehreri Dutzed elässischi Dialäkt-Theaterstickli erschiine, zum Deil in mehrere Uflage, zum Biispiil:

Näbe Theatersticker sin Biächer zu religieese, landschaftlige, kulturälle un regionale Theme erschiine. Dr Alsatia-Verlag het in dr 20er un 30er Johr e ganz wichtigi Roll fir d Elässer gspiilt, wu ihrini regionale Rächt gege dr franzesisch Zentralismus hän welle bhalte oder wiidergwinne. Des isch iber d Zittunge un Zitschrifte vum Verlag gloffe, aber aü dur Broschüre un Biächer, Biispiil:

Dr Alsatia-Verlag isch vu 1940 bis 1945 dr einzig Verlag im Ditsche Rich un im Elsass gsii, wu no het kenne religieesi Schrifte rüsbringe. Des isch im Joseph Rossé z verdanke gsii; dä het wäge sinere Verfolgung unter dr franzesische Herrschaft bi dr Nazi as Märtyrer golte un zittewiis e Stei im Brätt gha biinene. Dr Rossé het d Nazi aber syschtematisch hinters Liächt gfiährt - ohni des wär des nit gange.

Vor allem isch viel meh broduziärt wore, as wiä ass gnämmigt gsii isch, oder s sin Verträg zruckdatiärt wore uf Zitte, wus no e Erläubnis gä het. D Verbreitung z. B. vu dr Sonnet-Sammlung "Jetzt ist des Heiligen Zeit" vum Reinhold Scheider isch unter dr Hand gloffe; mit eme Zetel, wu im Buech gläge isch, isch dr Iidruck erweckt wore, ass es des Wärk nimmi git. S isch behaüptet wore, s seige

Zu d Autore, wu im Alsatia-Verlag hän kenne publiziäre, ghere unbstrittini Antifaschischte:

Unter dr ditsche Bsetzung vum Elsass 1940 - 1945 sin im Alsatia-Verlag noch dr Agabe vum Joseph Rossé allewäg aü 34.332 Biächer (des sin segs Titel gsii) rüskumme, wu dr ditsche Propaganda diänt hän. Diä seige notwändig gsii, ass d Alsatia het kenne ihrini andere 230 Publikatione mache: Biächer, wu zämme e Uflag vu 3.106.009 Exemplar gha hän un wu „grosso modo“ gege d Naziregiärung grichtet gsii sin. Anderi Quälle rede vu numme zwoo Millione, was aber fir diä Zit un des Thema alliwiil no e soimäßig hochi Zahl isch.

Dr Verlag het sälbverständlig aü miäße Hoor lo unter dr Nazi. Im Aügüscht 1940 het er miäße d Dageszittung Elsässer Kurier an dr nationalsozialischtisch Phönix-Verlag abgä, aü anderi Zitschrifte sin em iigstellt oder reglementiärt wore.

Dr alt Generaldiräkter vu dr Alsatia, dr Joseph Rossé, het d Befreiung vum Elsass dur d Alliierte im Untergrund un in Haft erläbt: dr het sich vor dr Gestapo verstecklet gha un het sich drno bi dr franzesische Beherde gmäldet un isch sofort as "Kolaborteur" feschtgnumme wore. 1951 isch er im Gfängnis gstorbe.

Dr Verlag, wun er vor em Zuegriff vu dr Nazi het kenne rette, het glii noch em Griäg kenne witterschaffe; in dr erschte Nochgriägsjoht hün franzesischi Titel stark vorgherrscht. Ab dr 50er Johr isch dr ditschsprochig Adeil an dr Publikatione ungfähr d Hefti gsii; ab dr 70 er Johr isch dr ditsch Adeil zämmegschrumpft; am endschte sin no Tourischtefiährer uf ditsch druckt wore. S het ganz sälte aü Dialäktliterür gha, wiä:


Jetz hets im Alsatia-Verlag aü Publikation gä, wu unter em Joseph Rossé nit dänkbar gsii wäre - so e Hagiographii uf dr Hansi, wu e erbitterete Gegner vum elsässische Partikularismus gsii isch: 

1977 un 78 sin diä letschte ditschsprochige Publikatione erschiine, nämlig: 

Anne 1990 isch in dr Éditions Alsatia-Union s Buech
erschiine (= "D Schwarze Welf - Autonomismus un Terrorismus im Elsass"). D Schwarze Welf sin e separatischtischi Gruppe, wu Sprängstoffaschleg gmacht het. In dr Werbekampagne, wu däm Buech vorüsgange isch, isch d René Schickele-Gesellschaft in d Nächi vum Terrorismus gstellt wore. Im e Faltblatt isch s Aüto abbildet gsii isch, wu dr Hans-Martin Schleyer 1977 im Elsass drin gfunde wore isch - dot; dr isch vu dr RAF ermordet wore. Zwische däm un eme andere Bild vu Terrorismus isch s Werbeplakat Lehre d'Kinder Elsässisch vu dr René-Schickele-Gsellschaft abbildet gsii. Im e grichtlige Schnällverfahre het d Schickili-Gsellschaft kenne erreiche, ass in jedem Buech e Stellungnahm vu dr Gsellschaft mueß mit üsgliiferet wäre, zuedäm het Éditions Alsatia-Union miäße 10.000 F an d Gsellschaft zahle.

Anne 2000 isch d letscht Publikation vum Verlag Alsatia rüskumme, diä un d zweitletscht sin:




</doc>
<doc id="21931" url="https://als.wikipedia.org/wiki?curid=21931" title="Vertrag von Paris">
Vertrag von Paris

Mit em Begriff Verdrag vo Paris chönne verschiideni Verdragsschlüss gmeint si. In der französische Hauptstadt Paris si vili internationali Verdräg abgschlosse worde.

Au d Friidensverdräg wo z Paris abgschlosse worde si, si do uf dere Liste.



</doc>
<doc id="21943" url="https://als.wikipedia.org/wiki?curid=21943" title="Eugen Gabriel">
Eugen Gabriel

Dr Eugen Gotthard Gabriel (* 3. Februar 1937 z Doarabira) isch e eeschdryychische Schbroochforscher.

Syyni Eldere sin dr Karl Eugen Gabriel (* 1901), e Wasserwärchverwalter, ùn d Anna geb. Mayr (* 1914) vù Pfreimd (Bayre) gsi. Är hed no zwoo elderi Schweschdere. Dr Gabriel isch z Doarabira ùfgwagse. Ùf d Schuel gangen isch er vù 1943 bis 1947 ùf Volchsschuel Doarabira-Oberdorf, derno ùf d Bundesrealschuel Doarabira. 1955 hed er d Matura gmachd.

Ab 1955 hed er an dr Universität Wien Klassischi Philologie, Germanischtik, Filosophyy un Sprochpsychologyy schdudierd, ab 1957 au no Psychologyy. Ab 1958 hed er bim Prof. Eberhard Kranzmayer e Dokteraarbed aagfange iber dr "Vokalismus der Mundarten von Dornbirn, Hohenems und Lustenau im Vorarlberger Rheintal". Ane 1960 hed an dr Universität Wien zum „Dr. phil.“ promovierd. 1961 hed dr Gabriel s Staatsexame in Ladyynisch un Dydsch gmachd, derno isch er fir e Forschigsstipendium an s Forschungsinstitut Marburg (Lahn) gange. 

Ane 1963 isch dr Eugen Gabril fir segs Wùche Midarbeiter an dr Universität Züri am Schwyzer Schbrochatlas gsi. Dèrd isch er vùm Rudolf Hotzenköcherle in d Methodik vùm Schbroochatlas ùn in d Explorationsarbed yyglèèrd woore. Mid eme Forschigsstipendium vùm eschdryychische Minischterium fir Unterricht hed er 1963 e Habilitationsarbeit bim Prof. Kranzmayer aagfange iber "Die Entwicklung der althochdeutschen Vokalqualitäten in den oberdeutschen Mundarten". Noch Foorschigsùfendhald an dr Universiät Innsbruck (1965) ùn z Marburg/Lahn (1966) isch dr Eugen Gabriel vù 1967 bis 1969 Universitätsassischtent am Germanistische Institut vù dr Universität Wien gsi. Dèrd hed er syyni Habilitationschrift abgschlosse ùn hed 1969 z Wien mid dr "Venia legendi Sprache und ältere Literatur" habilitiert. 

1969 isch dr Eugen Gabriel Wisseschaftlige Rood an dr Universität Fryyburg wore, 1975 schliesli Professor fir Germanistischi Schbroochwiseschafd z Fryyburg.

Noch syynere Friepensionierig ane 1994 isch dr Gabriel ùf Wange im Allgai zoge.

Dr Eugen Gabriel hed in dr Haubdsach iber alemanischi Dialäkt gfoorschd. Scho 1961 hed er mid Vooraarbede aagfange fir dr Vorarlberger Schbroochatlas ("Vorarlberger Sprachatlas mit Einschluss des Fürstentums Liechtenstein"). Noch syynere Schuelig bim Schwyzer Schbroochatlas dùr dr Rudolf Hotzenköcherle hed er im Februar 1963 mid dr Ùfnaame z Vorarlberg ùn z Liechteschtai aagfange. Bis 1969 hed er d Ùfnaame vorèrschd abgschlose. 

Wùn er ab 1967 an dr Universität Wien gforschd hed, hed e Blään gmachd fir e Schbroochatlas vù ganz Eeschdryych. Är hed Exploratore yyglèèrd ùn hed e Froogebuech fir di eeschdryychische Dialäkt zämegschdeld. D Ùfnaame fir dr Vorarlberger Schbroochatlas hed er no mid em Froogebuech vùm Schwyzer Schbroochatlas gmachd, fir di bairische Dialäkt vù Eeschdryych hed er derno zäme mid em Herbert Tatzreiter ùn em Werner Bauer s Froogebuech ùmgschafd zùm "Fragebuch für die bairischen Mundarten in Österreich". Us finanziälle Grind isch e Schbroochatlas fir d Dialäkt vù ganz Eeschdryych aber bis jez noonig verwiirgligd woore.

Syder ane 1969 hed dr Gabriel an dr Universität Fryyburg gschafd. Dèrd hed dr Blaan fir dr Siidweschtdydsche Schbroochatlas gmachd, dr Schbroochatlas vù dr alemanische Dialäkt im siidlige Baade-Wiirdebärg. Är hed vyyl Ùfnaame gmachd ùn derfir us dr Tradition vùm Schwyzer Froogebuech s "Fragebuch für den Südwestdeutschen Sprachatlas" endwigled. 1975 isch d Finanzierig vùm SSA gnäämigd woore, derno isch er Projäktlaider vùm Schbroochatlas gsii bis 1983.

In dr Zwischezyd hed er nèiji Ùfnaame blaand ghaa fir dr Vorarlberger Schbroochatlas, wel er gfùnde hed, mer sod au no d Dialäkt im Allgai ùn im Tirol derzue nee, as mer d Schbroochgeografyy vù dr Region beser chaa erfoorsche. Wäge däm hed er bis 1985 au no Ùfnaame gmachd im Allgai, z Weschttirol ùn im weschdlige Siidtirol, wù au ùfgnùù wore sin in dr Vorarlberger Schbroochatlas, wù jez zùm "Vorarlberger Sprachatlas mit Einschluss des Fürstentums Liechtenstein, Westtirols und des Allgäus (VALTS)" uusgwyded wooren isch.

Vù 1985 bis 2006 hed er derno dr VALTS verefendligd, finanzierd vù dr Vorarlberger Landesregierig ùn vùm Fiirschdedùùm Liechdeschdai. 

Im Rame vù syyne Ùfnaame fir dr VALTS hed dr Gabriel au e Hufe Toonbandùfnaame vù Interviews gmachd. Zäme mid em Arno Ruoff vù dr Universität Tübingen hed er in dr Vorarlberger Landesbibliothek s "Tonarchiv der Mundarten Vorarlbergs" ùfböue, wù mee wie 300 Ùfnaame vù Vorarlberger Dialäkt din gsamled sin. E Dail vù däne Ùfnaame hed dr Gabriel zäme mid em Ruoff syder ane 1998 in dr Serie "Die Mundarten Vorarlbergs" as CD ùn Biecher uusegee.

Dr Eugen Gabriel hed mid syym Froogebuech au no Ùfnaame gmachd z Siidtirol. Är hed doo zämegschafd mid em "Tiroler Dialektarchiv" am Inschtitut fir Germanischtik an dr Universität Innschbruck. Us dääne Schbroochùfnaame z Siidtirol sol emool e "Südtiroler Sprachatlas" verefendligd wääre. Doderzue sin au di zimbrische Dialäkt z Italie ùfgnùù woore.

Wù dr Gabriel ane 2006 d Publikation vùm VALTS abgschlose ghaa hed, isch er wider ùf Doarabira zooge ùn hed mid dr Aarbed an ere Grammatik vù Doarabira aagfange, wù 2008 erschiinen isch zäme mid CD, wù dr Gabriel us däre Grammatik voorglääse hed drùf.

Syd 2006 schafd er an eme "Kleinen Vorarlberger Sprachatlas," wù wie im "Kleinen Bayerische Sprachatlas" oder im "Kleinen Sprachatlas von Bayerisch-Schwaben" Uusziig us em VALTS in ere populärwiseschafdlige Uusgaab sole zaigd wääre. Die Aarbet hed speeder dr Hubert Klausmann yybernùù, s Buech isch 2012 uusechùù.

Dr Eugen Gabriel hed in syynere Zyd as Dozänt an Unisersitäte in dr Haubdsach Vorlääsige ùn Seminar ghalde zue dr Dialäktfoorschig, Fonemtheoryy, Probläm vù dr Semantik, Grammatiktheoryy, Verglyychend-genetischi Sprochpsychologyy, Nämekund, Wortgschicht, Sprochfilosophyy. 






</doc>
<doc id="21944" url="https://als.wikipedia.org/wiki?curid=21944" title="Schlagzeug">
Schlagzeug

S Schlagzüüg isch e Kombination vo verschiidene Schlaginstrument. In dr klassische Musig redet mä vo Schlagwärk, wo alli Perkussions- und Schlaginstrumänt iischliesst

Im Pop, Rock und Jazz hänggt s vom Musigstil und vo de Musiker ab was für e Kombination bruucht wird und si wird vom Schlagzüüger uf dr Bühni um si Sitz uf Stativ und Grüst ufbaut. Zu de Instrumänt ghöre die verschiidnige Drummle: Chliini Drummle (Snare drum)–# 5 im Bild rächts, Grossi Drummle–# 4, Tom Tom–# 2 und # 3, Chesseldrummle und Tamburin; verschiideni Becki: Hi-Hat–# 6, Crash Becki–# 1; und Chliiperkussioninstrumänt wie zum Bispil dr Holzblock, d Cowbell oder dr Schällechranz. 

Näben em akustische Schlagzüüg gits hüte au s elektronische.

D Note für s Schlagzüüg wärde mit der normale Noteschrift notiert. Zur Kennzeichnung bruucht me dr so genannt neutrali Noteschlüssel.

Drummle wärde öbbe eso notiert:
und d Becki eso:


</doc>
<doc id="21974" url="https://als.wikipedia.org/wiki?curid=21974" title="160er">
160er

Säller Artikel behandlet d Johr 160 bis 169 vu dr christliche Zittrechnig.




















</doc>
<doc id="21982" url="https://als.wikipedia.org/wiki?curid=21982" title="Schänis">
Schänis

Schänis isch ä politischi Gmeind im Linthgebiet und ghört zum Wahlchrais See-Gaster vom Kanton Sanggalle.

Schänis lit uf dr rächte Syte vo de Linth. Dr Speer isch dr höchst Punkt im Gebiet vo dr Gmeind mit 1'950 Meter über Meer. Dr Federispitz mit 1'865 m ü.M. ghört au zur Gmeind. An der Gränze zu Weese isch dr Biberlichopf, wo d Ruine vom ene römische Wachdurm und e Fernsehdurm druf stöhn. Döt isch au de zwait Bahnhof vo Schänis, de Bahnhof Ziegelbrugg. Der «Bänkener Büchel» drennt Schänis vo der Nochbergmeind Bänke.

E Zyt lang isch Schänis (sowie au Weesä und Amdä) a de Grenze vom Römische Riich gläge. Wo i dr Schwiiz d Christianisierig agfange hät, isch Schänis im Linthgebiet ä wichtigän Oort gsi. Bis 1811 isch d Gschicht vom Dorf vom adlige Damestift Schänis prägt worde. D Chile, wo no Spuure vo de uralte Bouwärch hät, und bsunders dr rund Gallusturm züüged vo de Afäng vo de lange Dorfgschicht.



</doc>
<doc id="21985" url="https://als.wikipedia.org/wiki?curid=21985" title="Stadtpfarrkirche Maria Himmelfahrt Baden">
Stadtpfarrkirche Maria Himmelfahrt Baden

D Stadtpfarrkirche Maria Himmelfahrt isch di römisch-katholisch Pfarrchile z Bade i de Schwiiz. In ihrer hütige Form isch sie im 15. Johrhundert bauet worde.

De erscht Vorgängerbau vo de hütige Chile isch im 9. oder 10. Johrhundert bauet worde. Er isch us de Ziit vo de Karolinger. Bi de Usgrabige vo 1967/68 het ma d Grundmuure vo dere älteschte Chile untersuecht. Si isch in Form vo eme Rechteck aaglägt gsi mit ere Sitelängi vo e chli me wi 26 Meter un ere Breiti vo ugfähr 11 Meter. An de gliiche Stell isch im 12. Johrhundert e noii Chile im romanische Schtil bauet worde. D Südwand vo dere Chile isch ugfähr en Meter witer südlich gsi un an de Oschtsite het si e-n Apsis ka, wo halbkreisförmig isch gsi.

In Urkunde isch d Exischtenz vo-n-ere Pfarrei z Bade s erscht Mol im Johr 1241 nachzwiise. 

Di hütig Pfarrchile isch als dreischiffige gotische Chile i de Johr 1457 - 1460 un 1490 bauet worde. S Mittelschiff het di glich Breiti gha wi di vorherig Chile. Uf de Nord- un uf de Südsite het ma aber Siteschiff aabauet. D Weschtsite het ma vierehalb Meter verlängeret un d Mauritiuskapelle, wo uf de Nordsite isch aabauet gsi, het ma in die noi Chile integriirt. 
De Chor un di unterschte drei Gschoss vom Turm sin scho älter, nämlich us em 14. Johrhundert. 

An de Ussemuur vo de Weschtfassade het ma im Johr 1937 es Mosaik abracht, wo d Himmelfahrt vo de Maria zeigt. Es het de Zürcher Künschtler Paul Bodmer (1886-1983) entworfe. Am Chorhaupt hets es Relief vom Badener Künschtler Walter Squarise (1902-1977), wo de heilig Christophorus zeigt. S isch im gliiche Johr entschtande. Au vom Walter Squarise, aber erscht us em Johr 1951, gseht ma de lehrend Jesus uf em nördliche Siteschiff.
Sit de 30er-Johr vom letzte Johrhundert hets an de südliche Ussemuur Grabplatte us em ehemalige Beihuus.

De Turm vo de Schtadtchile wird vo eme schpitze Turmhelm abgschlosse, wo mit farbige Ziegel deckt isch. Er isch in de letzte Bauphase vo de Chile (1490) bauet worde. Im Turm hänged sechs Glocke, wo im Johr 1926 vo de Fa. Rüetschi z Aarau gosse worde sin. 

S Innere vo de Chile het ma im Lauf vo de Ziit es paar Mal gändret. Zwische 1612 un 1617 het ma barocki Hochaltarblätter un Passionsbilder iigfüegt un zwische 1696 un 1698 het ma de Inneruum mit Stukkature un Prophetebilder ergänzt. Am Aafang vom 19. Johrhundert het ma d Stuckdecki, d Altär un d Kanzle klassizistisch umgschtaltet.<br>
Hüt isch de Inneruum vo de Chile sehr hell, will d Feischter klar verglast sin un d Wänd wiis. D Decki vo de Siteschiff sin im Vergliich zum Mittelschiff niedrig. S Mittelschiff wird vo achteckige Pfiler trait. Uf de Weschtsite vom Mittelschiff hets e-n Empore uf dere d Orgel steit.

Scho im 14. Johrhundert isch d Maria d Patronin vo de Chile gsi. Au hüt no wird s Patrozinium am Fiirtig Mariä Himmelfahrt gfiiret (15. August). Sit em 17. Johrhundert, wo de Papscht Innozenz X. de Chile Reliquie vom Heilige Damian gschenkt het, isch der de zweit Chilepatron.



</doc>
<doc id="21989" url="https://als.wikipedia.org/wiki?curid=21989" title="Mettmenstetten">
Mettmenstetten

Mäpmischtette (amtlich "Mettmenstetten") isch e politischi Gmäind im Bezirk Affoltere im Kanton Züri, Schwiiz.

S Wappe vo Mäpmischtette - uf Silber zwei zämegwachseni schwarzi Einhornrümpf, wo sich de Rugge zuecheret - sind vo de ehemalige Grundherre, de Edle vo Hüneberg, überno.

Mäpmischtette liid im sanfte Hügelland vom Chnonaueramt. 67,9 % vo de Gmeindsflächi diened de Landwirdschaft, 19 % isch Wald, 5,3 % diened em Vercher und 7,8 % isch Sidligsflächi.

Mäpmischtette isch im Jahr 1116 als "Metemunstat" zerstmal urkundlich erwähnt worde. D Habsburger sind im Jahr 1173 i Bsitz vo Mäpmischtette cho. Ab 1346 sind d Ritter vo Hüneberg Vögt über Obermettmenstette; vo ihne stammt s Gmeinswappe ab.

De Uusländeraatäil liit bi 12,8 % (Stand 2011).

43,7 % vo de Iiwooner sind evangelisch-reformiert, 27,9 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 3,9 %, CVP 2,6 %, EDU 4,3 %, EVP 9,0 %, FDP 9,0 %. GLP 10,7 %, GP 10,1 %, SP 17,1 %, SVP 32,6 %, Suschtigi 0,8 %.

Gmäindspresidänt isch de René Kälin (Stand 2012).

D Arbetslosigkäit isch im Jaar 2010 bi 2,4 % gläge.

De züritüütsch Tieläkt vo Mäpmischtette ghört zue de Ämtler Mundarte.




</doc>
<doc id="21994" url="https://als.wikipedia.org/wiki?curid=21994" title="Schweizer Armee">
Schweizer Armee

D Schwizer Armee isch di nationali Irichtig für Verteidigung u Sicherheit vom VBS.

D Schwizer Armee heisst uf dütsch "Schweizer Armee", uf französisch "Armée suisse", uf italiänisch "Esercito svizzero" und uf rätoromanisch "Armada svizra". Im änglischä heisst si "Swiss Armed Forces".

Si isch ca. 120'000 Ma starch und wird (mit Usnahm vo Füehrigs-Chreft) im Milizsyschtem betribe.

D Sturmgwehr SIG 550, 551 u 552 Commando si als Standartwaffä igfüärt. Als Back-Up-Waffä wird d Pistolä SIG SAUER P220 usgä.

Für di mechanisierte Truppä si Leopard 2 Kampfpanzer u Jagdpanzer Pirania, sowiä Schützepanzer 2000 und Eagle 93/97 igfüärt. Dr aut Schützepanzer M113 wird usgmustärät u dür ä Schützepanzer 2000 (CV90) ersetzt.

D Artilleri het M109-Panzerhaubitze KAWEST im Diänscht.

D Luftwaffä isch mit F/A-18 C/D und F-5 E/F Kampfflogzüg, Super Puma-, Cougar- u Allouette III- Helikopter u süsch Material usgrüstät.

D Schwiiz hett e langi Tradition vo der Milizarmee, wo bis is Mittelalter zrückreicht. Sit 1515, nach ere schwäre Schlachte-Niederlag, ischs Land neutral und dodermit d Armee nur no rein defensiv, so wie ganz i de Afäng vo dr Eidgenosseschaft, wo sich das Prinzip i de Freiheitskämpf bewährt hett



</doc>
<doc id="21999" url="https://als.wikipedia.org/wiki?curid=21999" title="Apsidiole">
Apsidiole

En Apsidiole, au Apsidiale, isch e chliini Apsis. In Chille mit drei Apsene, sait me so de undergeordnete Apsene rächts und linggs vo der Hauptapsis. Au de Apsiskapälle, vor allem wenn si ins Innere vo der Chille vorstöhn und d Form von ere Apsis hai, sait mä so. Noch em Francis Bond in siiner "Gothic Archtecture in England" (S.163) hai d Normanne noch dr Eroberig vo England 1066 dört dr normannisch Chillegrundblan iigfüehrt, wo d Apsis im Oste vo zwei Apsidiole umgä gsi isch.

Au dr Moscheebau kennt d Apsidiole. D Moscheä si so usgrichtet, ass d Hinterwand vom Bätsaal in Richtig vo Mekka zeigt. In dr Middi vo dere Wand git s hüfig en Absidiole, dr "Michrab". In dr Omajadeperiode hai die stränggläubige Muslim die Apsidiole abglähnt as e Neuerig, wo vo de Christe übernoh worden isch und bi dene für d Zurschaustellig vo Heiligebilder dient het.
S Wort stammt us dr Ziit vo 1885 bis 1890 vom Französische "absidiole", equivalänt mit "abside" (Apsis) vo Middellatiinisch "absid"- + -"i"- + -"ole", wo "ole" e Suffix isch wo hüfig in französische Lehnworter bruucht wird, meistens as Diminuitiv.


</doc>
<doc id="22011" url="https://als.wikipedia.org/wiki?curid=22011" title="Moschee">
Moschee

D Moschee (arabisch مسجد - "masdschid"; DMG: "masǧid") isch dr Ort, wo d Muslim zämme bäte, het aber au anderi soziali Funktione.

Die früehje Moscheä si eifachi Grundstück gsi, wo as heilig gulte hai, ähnlig wie dr Hof vom Mohammed siim Huus z Medina, wo dr Brophet bätet het. D Moschee isch immer non e öffentlig frei zuegänglige Ort, hützudag im allgemeine im e Gebäud. Hüfig het s Minarett, ursprünglig eifach en Erhöhig - hüte Dürm, vo wo us dr Muezzin die Gläubige fümfmol am Dag zum Gebät rüeft. 
Für die rituelli Reinigung vor em Gebät het s in dr Nöchi vo dr Moschee e Brunne mit Wasser. Hüfig isch s grad näben em Iigang.

In dr Wand wo in Richtig vo Mekka zeigt, wo d Kaaba isch, isch dr "Michrab", en Apsidiole, vo wo us dr Imam mit em Rugge zur Gmeind s Gebät leitet. Rächts vom "Michrab" isch dr "Minbar" (Chanzle), dr Sitz vo wo us dr "Chatib" (Brediger) bredigt. Mänggisch git s au e "Maqsura" näbem "Michrab", e Holzwand wo ursprünglig dr Herrscher währed em Bäte vor Mörder sött schütze. Es het keini Sitz. Dr Bode vom Bätsaal isch aber hüfig mit Teppig bedeggt, wo die Bätende sich chönne druf chneule und verneige.

Statue und Bilder vo Läbewäse z mache isch im Islam verbote. D Verzierige in de Moscheä beschränke sich uf geometrischi Muster und Text us em Koran.

D Moschee, siigs e grossi "Masdschid dschamia", e Gmeinschaftsmoschee oder e privati Moschee, wo vo chliinere Gruppe vo Gläubige drait wird, isch vor allem e Gebätsort. D "Masdschid dschamia", wo in vile Länder staatlig kontrolliert wird, isch sit de früehje Ziite, wo d Herrscher dört sälber zu ihre Unterdane gredet hai, es Instrumänt in dr Hand vo dr füehrende politische Klass. Vor allem am Friitig, wo e grösseri Zahl vo Gläubige in d Moschee goht as an de Wuchedäg, cha e Bredigt grosse Iifluss ha. Dört wo d Brediger nit vollständig under dr Kontrolle vom Staat si und es grossi soziali und politischi Spannige git, cha e Bredigt Ufrüehr uslöse. In Ostjerusalem zum Bispil sperrt die israelischi Bolizei dr Iigang zu de Moscheä uf em Tämpelbärg für Manne, wo jünger as vierzig si, wenn under dr Wuche öbbis bassiert isch, wo grosse Widerstand in dr muslimische Bevölkerig uslöst. Au im Iran vom Schah hai die Gläubige, agfüehrt vo de Geistlige, vil drzue biidrait, ass dr Schah gstürzt worden isch.

Anere Mosche isch hüfig e Madrasa (Koranschuel) agschlosse. Im Middelalter si si mit ihre Bibliotheke Zentre vo dr Forschig und em Underricht gsi. Eini vo de grösste Institutione vo dere Art isch d al-Azhar Moschee z Kairo, wo bis hüt in dr ganze islamische Wält e guete Ruef het. S Niveau vom Underricht an vile Schuele, vor allem uf em Primarschuelniveau, isch in de Drittwältstaate hüfig nit sehr hoch. Usser dass d Schüeler dört vor allem religiöse Underricht überchömme, wärde si mänggisch au politisch indoktriniert, wie s in vile pakistanische Koranschuele bassiert.

Die islamischi Religion het es umfassends Rächtssystem, d "Scharia", entwigglet. Bis zur Iifüehrig in mängge islamische Länder vo neue Staatsforme, wo vo dene wo me z Europa kennt beiiflusst si und hüfig e Drennig vo Staat und Moschee mit sech brocht hai, si d Moscheä Grichtsort gsi. Au hüte no hai si grosse Iifluss uf die wältligi Rächtssprächig. Z Ägypte zum Bispil dörfe sekulari Gsetz de religiöse nid widerspräche und Vorscxhrifte us dr Scharia si Deil vom ägyptische Gsetzbuech worde.

Noch dr rituelle Reinigung usserhalb vo dr Moschee, chömme die Gläubige, wo bescheideni und suuberi Chleider ahai, barfuess in Bätsaal. D Fraue bliibe hinder de Manne oder göhn in bsundrigi Bätrüüm. Die Gläubige stöhn in Reihe hinder em Imam, und mache däm siini Geste noch. Im Verlauf vom Gebät verneige sich die Gläubige und wärfe sich uf e Bode. Mängisch singe bruefligi Sänger Värs us em Koran, sust git s kei Musig.

S dütsche Wort "Moschee" chunnt vonere nordafrikanische Form vom hocharabische مسجد - "masdschid", z Ägypte "masgid", und maint »Ort vo dr Niiderwärfig« (zum Bätte). Es isch abgleitet vo dr Wurzle سجد, "sadschada" »sich niiderwärfe«, wo sich im Spanische as "mesquita" und im Italiänische as "moschea" iibürgeret het.


</doc>
<doc id="22014" url="https://als.wikipedia.org/wiki?curid=22014" title="Das Vaterunser">
Das Vaterunser

Das Vaterunser isch e Biächli, wu im Friähsummer 1941 vom Reinhold Schneider gschriibe un im Colmarer Alsatia-Verlag erschiine isch. S enthaltet verdeckti Gritik am Nationalsozialismus.
Des Buech het segs Kapitel, wu mit Sätz oder Satzdeil üs em Vaterunser iberschriibe sin, zum Biispiil „Dein Reich komme“. Jedes Kapitel isch e Betrachtung zu dr Üssag vu dr Iberschrift. Do drbii wird vum Reinhold Schneider e katholischi Dänkwiis un e Wältbild vermittlet, wu in dr nationalsozialischtische Ideologie diametral entgegegsetzt isch. Friili wird des nit üsdricklig gsait – des isch dertemol nit meglig gsii. S wird aü Gritik am System giäbt, wu fir diä Läser, wu sich iberhaüpt no droije hän, grischtligi Schrifte z läse, küüm zum Ibersähne gsii isch. So heißts in einem Kapitel: 

Soldate un Zivilischte, wu versucht hän, unter däne Zitumständ mänschlig z bliibe, hän dur des un anderi Biächer vum Reinhold Schneider e Ruckestärkung bikumme.

Im Innere vum Dritte Rich sin im Griäg scho alli grischtlige Verläg zuegmacht gsii, dr einzig, wu no legal publiziäre het kenne, isch dr Alsatia-Verlag z Colmer im Elsass gsii. Des isch meglig gsii, wel dr Verleger Joseph Rossé hochi Risike uf sich gnumme het un d Nazi an dr Nase rumgfiährt het. Zum Biispiil sin Statischtike un Verträg frisiärt wore; Kontrollfunktionär sin bstoche wore; im Rossé isch z guet kumme, ass er unter dr Franzose verfolgt wore isch.

So het "Das Vaterunser" mehreri Üsgabe erläbt, do drunter e „Fäldüsgab“ – e gleiformatigi Üsgab, wu mer fascht hinter ere Hand het kenne versteckle un wu vum Heinrich Höfler, vum Leiter vu dr kirchlige Griägshilf z Friiburg i.B., syschtematisch in s Heer gleitet wore isch – noch Agabe vum Schneider mindschtens e halbi Million – fir diä Umständ un Zitte e irrsinnigi Zahl.

Bapierzuedeilige hän miäße vum Reichprapagandaminischterium gnämmigt wäre. Diä hoche Uflage, wu dr Verlag het kenne fir dr Schneider broduziäre, sin dur Liiferunge vum Berliner Freijnd vun Reinhold Schneider, vum Hans von Schweinichen, miigli gmacht wore; dä isch Bapiirhändler gsii un het s Bapiir unter schwiirige un illegale Umständ uf Colmer an dr Verlag bringe lo.

E witteri Üsgab isch 1944 z Paderborn in Blindeschrift entstande; noch em Griäg hets e Neijüsgab mit eme Nochwort vom Schneider gä. Si isch gwidmet „dem Andenken Joseph Rossés, des Christen zwischen den Fronten“.

 


</doc>
<doc id="22018" url="https://als.wikipedia.org/wiki?curid=22018" title="Hedschra">
Hedschra

D Hedschra, au Hidschra, (arabisch هجرة DMG: hiǧra, vo dr Wurzle هجر »verlo«) bezeichnet d Uswanderig vom Mohammed vo Mekka noch Medina am 16. Juli 622 noch dr Ziitwändi und markiert dr Afang vom Mondkaländer vo dr islamische Ziiträchnig. Au die iranisch Ziiträchnig fot mit der "Hedschra" a, aber ihri Johr si Sunnejohr, wie si au im gregorianische Kaländer verwändet wärde.

Scho im Johr 615 si d Ahänger vom Mohammed in ere erste "Hedschra" us em heidnische Mekka ins christlige Äthiopie emigriert. Dr Mohammed isch 622 noch Medina zoge—die „eigentligi“ "Hedschra".

Z Mekka isch dr Mohammed verhasst gsi und verfolgt worde, z Medina isch er schnäll e gachtete Staatsma und Stifder von ere Religion worde. Dr Staat won er gründet het, het sech in churzer Ziit noch siim Dod zum ene islamische Grossriich entwicklet. 
D Hedschra het e zentrali Stellig im Islam. D Koranwüsseschaftler hai alli Sure vom Koran in „mekkanischi“ und „medinensischi“ Sure iideilt. Die Iideilig isch nit unumstritte, aber der Grossdeil vo dr Iideilig wird as sicher betrachtet. Die mekkanische Sure underscheide sech vo de medinensische u. a. in ihrer Lengi—alli lange Sure stamme us Medina—in dr Qualität—z Medina si meh braktischi Glaubensregle offebart worde—und deilwiis in ihrem Bezugspunkt, die politischi Lag z Medina oder z Mekka.


</doc>
<doc id="22024" url="https://als.wikipedia.org/wiki?curid=22024" title="Ägyptisch-Hethitischer Friedensvertrag">
Ägyptisch-Hethitischer Friedensvertrag

Dr ägyptisch-hethitisch Friidensverdrag zwüschem ägyptische Pharao Ramses II. und em hethitische König Hattusili II. isch im 13. Johrhundert vor dr Ziitwändi abgschlosse worde und isch dr eltist bekannti schriftligi Friidensverdrag. Er isch uf Ägyptisch und uf Hethitisch verfasst worde und beidi Versione hai überläbt.
Ägypte und d Hethiter hai sech sit em 15. Johrhundert vor dr Ziitwändi um d Hegemoniistellig in dr Levante gstritte. Die letzt grösser Usenandersetzig isch d Schlacht vo Kadesch gsi, wo d Ägypter nume mit vil Glück e Niiderlag und mögligerwiis dr Dod oder d Gfangeschaft vom Pharao Ramses II. hai chönne verhindere. Aber au d Hethiter hai nume wenig Nutze vom Usgang vo dr Schlacht gha. Dr Ramses het sich zwar noch Kanaan zrugzoge, aber d Gränze vo de respektive Iiflussgebiet het sech kuum veränderet. In de Johr noch dr Schlacht isch die bestehendi Ornig im Middlere Oste vo neue Chreft wie de Assyrer, wo an Macht zuegnoh hai, bedroht worde. So hai sich dr Hattusili und dr Ramses 16 Johr noch Kadesch, im 21. Regierigsjohr vom Ramses II.—noch em Ägyptolog von Beckerath im Johr 1259—entschlosse, Friide zmache.
Dr Verdrag isch in ere ägyptische und in ere hethitische Version überliiferet, wo braktisch idäntisch si usser em Vorwort: d Ägypter beschriibe, wie dr Hethiterkönig um Friide bittet haig, währed in dr hethitische Version dr Pharao Underhändler noch Hatti gschickt haig. 
Dr Verdrag isch es Abkomme zwüsche zwei Grosskönig, wo sich as Brüeder bezeichne. Er het zum Inhalt, ass kein dr ander wurd agriffe und brobiere wurd ihm Gebiet wägznah, dass mä sech wurd understütze im Fall von ere Bedrohig dur en andere König, dass mä enander Hilf wurd ge, wenn s Regime vo innere Find bedroht wurd, dass Gegner vom König im Land vom andere sech dört nit dörfe ufhalte und müesse usgliferet wärde, aber au ass die Usgliiferete und ihri Familie nit dörfe misshandlet wärde. D Götter wärde agrüeft dr Friide z garantiere.

Dr Verdrag erwähnt keini Details. Wo d Gränze zwüsche de Iiflussberiich gsi isch, weiss me us andere Dokumänt. Amurru, wo früehner zum ägyptische Gebiet ghört het, isch jetzt Deil vo dr hethitische Sphäre gsi. Im Anastasy A Papyrus wird vo Sumur, ere Hafestadt nördlig vo Byblos, erwähnt, ass si vo Ägypte kontrolliert wurd.

Dr Friide isch mit Ehene zwüsche em Pharao und hethitische Prinzässine verdieft worde. D Assyrer hai e weniger agressivi Bolitik de Hethiter gegenüber driibe und wo z Hatti e Hungersnot usbrochen isch, het Ägypte Chorn gschickt. Wo aber d Hethiter agriffe worde si, het dr Pharao Merneptach kei Hilf gschiggt und s Hethitische Riich isch undergange.



</doc>
<doc id="22027" url="https://als.wikipedia.org/wiki?curid=22027" title="Daressalaam">
Daressalaam

Daressalaam (arabisch دار السلام , "Dār as-Salām" wo "Huus vom Friide" bedüted), ursprünglig Msisima, isch die grösst und riichst Stadt z Tansania und e wichdigs regionals wirtschaftligs Zentrum. Grösser Daressalaam het noch dr offizielle Volkszellig 2002 e Bevölkerig vo 2'497'940 Iiwohner gha.
1974 het d Stadt dr Status vo dr Hauptstadt an Dodoma verlore, isch aber dr Sitz vo dr Landesverwaltig bliibe. Daressalaam isch en administrativi Brovinz und bestoht us drei Distrikt: Kinondoni im Norde, Ilala in dr Middi und Temeke im Süde.

Über si natürlige Seehafe, wo au vo de Nochberstaate Uganda, Ruanda, Burundi, Sambia, Malawi und der Demokratische Republik vo Kongo bruucht wird, exportiert Tansania dr grösst Deil vo siine mineralische und landwirtschaftlige Produkt. Lokal härgstellt wärde Seifi, Farb, Zigarette, Schueh und Textilie, Metall- und Glasbrodukt.

D Ware zue und vom Kongo wärde zwüsche Daressalaam und em Kongonäbefluss Lualaba mit dr Iisebahn dransbortiert. D Stadt isch per Iisebahn au mit Kigoma am Tanganjikasee und Mwansa am Viktoriasee verbunde. Noch Sambia füehrt d Tanzam Railway. 

Dr Flughafe wird vo nationale und internationale Linie agfloge. Daressalaam isch e beliebte Turistenort worde dank siim molerische Hafe, siine schöne Stränd und em rege Nachtläbe.

Daressalaam isch 1862 vom Sultan vo Sansibar gründet worde am Ort wo s Dorf Msisima gstanden isch. Es isch e chliini Hafestadt bliibe, bis die Dütschostafrikanischi Gsellschaft 1887 si pachtet het und 1890 kauft het. Im Johr druf het sech bis 1916 die dütsch Kolonialverwaltig dört niiderglo. 1907 isch vo Daressalaam us d Iisebahn baut worde. Noch em Erste Wältchrieg hai d Ängländer die dütsche ostafrikanische Kolonie as Mandat übernoh. Daressalaam isch noch dr Unabhängikeit vo Tanganjika 1961 d Landeshauptstadt worde und es au noch dr Vereinigung mit Sansibar zu Tansanie bis 1974 au bliibe. 1998 hai islamischi Militanti im e Terroragriff uf die US-amerikanischi Botschaft zäh Iiheimische dötet und Dutzendi verletzt.



</doc>
<doc id="22028" url="https://als.wikipedia.org/wiki?curid=22028" title="Präsidialrepublik">
Präsidialrepublik

E Präsidialrepublik isch e Staat, wo d Staatsform von ere Republik het und wo dr Präsident Staatsoberhaupt und gliichziitig Regierigscheft isch. Formal wird dr Präsident in ere Republik für e festgleiti Ziit gwehlt und si Macht isch von ere Verfassig oder dur Traditione begränzt. 

E Diktatur isch kei Präsidialrepublik, au denn nit, wenn sich der Diktator as Präsident lot lo bezeichne oder e Parlament ernennt, wo vom ihm abhängig isch.

E typischi Präsidialrepublik isch d USA und au anderi Staate wie z. B Kenia hai es präsidentiells Regierigssystem. Frankriich het es semipräsidentiells Regierigssystem, wil s dört näben em mächtige Präsident au e Ministerpräsident git.

Republike, wo dr Präsident nit au no Regierigschef isch und wo s Staatsoberhaupt hauptsächlig repräsentativi Funktione usüebt, ghöre zu de parlamentarische Republike, wenn der Regierigschef under dr Kontrolle vom Parlament stoht. Bispil für das si Dütschland, Östriich und Italie.


</doc>
<doc id="22030" url="https://als.wikipedia.org/wiki?curid=22030" title="Freie Demokratische Partei">
Freie Demokratische Partei

Die Freiji Demokratischi Partei (FDP bzw. 1968–2001 F.D.P.) isch e liberali Partei z Dütschland. Si isch vo 1949 bis 1956, vo 1961 bis 1966, vo 1969 bis 1998 und vo 2009 bis 2013 an der Bundesregierig bedeiligt gsi. D Partei sich in sächs dütsche Landtag und im Europaparlament vertrete.

Bi de Bundestagswahl 2013 isch si a de Fümf-Prozent-Hurde hangeblibe und dodemit zum erschte Mol in ihre Gschicht us em Dütsche Bundestag uusgschide. Sit de Wahl 2017 isch si wider im Bundestag verträtte.

D Leitlinie vo dr FDP si in de "Wiesbadener Grundsetz" verankeret. Für d FDP isch d „Stärkig vo dr Freiheit und Verantwortig vom Einzelne“ e zentrals Ziil.

Vo allne Parteie, wo im Bundesdag verdräte si, verfolgt FDP am sterkste wirtschaftsliberali Ideä.

Ihr zentrals Ziil isch d Schaffig vo Arbetsplätz dur e Verbesserig vom Investitionsklima. Das söll erreicht wärde under andere mit eme Abbau vo dr Bürokratii, mit Privatisierige, Deregulierig, Abbau vo Subventione und ere Reform vom Tarifrächt. D Verschuldig vom Staat söll reduziert wärde. In der Globalisierig gseht d Partei vor allem Chance.

In dr Stüürpolitik forderet si en einfachs Stüürrächt. S Modäll vo dr Iikommenstüür gseht e Stuefetarif vor. Langfristig sott e sogenannti Flat Tax agsträbt wärde. Mit Stüürsänkige soll d Chaufchraft vo de Arbetsnähmer erhöht und d Wirtschaft beläbt wärde. D FDP het mit für d Erhöhig vo dr Mehrwärtsstüür gstimmt und stoht ere au hüt no kritisch gegenüber.

In der Sozialpolitik wird d Iiführig vom ene Bürgergäld agsträbt, wo alli stüürfinanzierte soziale Hilfe vom Staat drin zsämmegfasst wärde. D Sozialversicherige sölle vo kapitaldeckte System ergänzt oder ersetzt wärde, für zum so z. B. d Ränte vo de Arbetsnähmer z sichere.

In der Energiepolitik forderet d FDP e Mix us erneuerbare Energie, Chohle, Öl und Gas. Dr Usstiig us dr Nuklearenergii isch langi Zit kritisch gseh worde.




</doc>
<doc id="22032" url="https://als.wikipedia.org/wiki?curid=22032" title="Ortsvorsteher">
Ortsvorsteher

Dr Ortsvorsteher isch e Verdräter vom ene Ort, wo nit sälbstständig isch, gegenüber der zueständige Gmeind. D Funktion vom Ortsvorsteher git s in mehrere Bundesländer in dr Bundesrepublik Dütschland und Östriich. Die rächtligi Stellig vom Ortsvorsteher isch drbii unterschiidlig. Z Liechtestei isch dr Begriff analog zum dütsche Ditel Bürgermeister.

Z Bade-Württebärg isch er dr Vorsitzendi vom Ortschaftsrot. Er verdrätet dr (Ober-)Bürgermeister bim Vollzug vo de Beschlüss vom Ortschaftsrot und bi dr Leitig vo der örtlige Verwaltig. Er cha an de Sitzige vom Gmeindirot as Beroter deilnäh aber nit bim Abstimme. Uf e Vorschlag vom Ortschaftsrot wird dr ehrenamtligi Ortsvorsteher vom Gmeindirot us em Kreis vo de Bürger gwehlt, wo für e Ortschaftsrot wehlbar si, und zum Ehrebeamte uf Ziit ernennt. Mit ere Ortssatzig cha, bsundrigs noch Iigemeindige, bestimmt wärde, ass e stedtische Beamte zum Ortsvorsteher gwehlt wird. Dä isch denn e „hauptamtlige“ Ortsvorsteher ohni eiges Stimmrächt im Ortschaftsrot, usser wenn er e gwehlts Ortschaftsrotsmitgliid isch.

Z Liechtenstein duet d Gmeindsversammlig der Ortsvorsteher—mä sait em au Gmeindivorsteher—und die übrige Gmeindsorgan frei wehle. D Ortsvorsteher wärde noch em Mehrheitswahlrächt gwehlt und bestimme wiitgehend d Gmeindspolitik. Der Ortsvorsteher darf nume im Hauptort Vaduz noch eme fürstlige Erlass us em 19. Johrhundert d Bezeichng Bürgermeister dräge.


</doc>
<doc id="22033" url="https://als.wikipedia.org/wiki?curid=22033" title="Arrondissement">
Arrondissement

En Arrondissement isch e Verwaltigseiheit. Es git se in underschiidlige Forme z Frankriich, Belgie, Québec und e baar Schwizer Kantön. S Wort isch abgleitet vom französische Värb "arrondir" (dt. "abrunde"). 

Z Frankriich git s 342 Arrondissements, wo territoriali und organisatorischi Undergliiderige vo de Départements si. Si entlaste d Départementsverwaltige uf unterer Ebeni und ähnle öbbe de dütsche Landkreis oder Stadtbezirk und de östriichische Bezirk. 

Der Hauptort (frz. "chef-lieu") vom ene Arrondissement isch au dr Sitz vo der zueständige Verwaltigsbehörde, der Unterpräfektur (frz. "sous-préfecture") wo vom e Unterpräfekt ("sous-préfet") gleitet wird, wo mä mit em dütsche Landrot cha vergliiche. 

D Arrondissements si in Gmeinde (frz. "commune") iideilt. E Sonderfall bilde d Kantön (frz. "canton"), wo de Gmeinde übergordnet si, aber nume d Funktion vo Wahlbezirk hai.

D Kantön Waadt (Vaud), Wallis (Valais) und Fribourg (Freiburg) si in Arrondissements ufdeilt, wo as Grichtsbezirk diene.



</doc>
<doc id="22034" url="https://als.wikipedia.org/wiki?curid=22034" title="Deutsche Morgenländische Gesellschaft">
Deutsche Morgenländische Gesellschaft

Die Dütschi Morgeländischi Gsellschaft (DMG) isch am 2. Oktober 1845 z Leipzig gründet worde und isch die eltist wüsseschaftligi Vereinigung vo dütsche Orientaliste. 

D Mitgliider vo der DMG beschäftige sich – im Underschiid zur Dütsche Orient-Gsellschaft, wo stark archäologisch usgrichtet isch – vor allem mit de Sproche und Kulture vom Morgeland, also bsundrigs vom Orient und vo Deil vo Asie, Ozeanie und Afrika. 

Der Arabist und Orientalist an der Universität Leipzig, Heinrich Leberecht Fleischer (1801–1888), zelt as der wäsentlig Gründervater vo der DMG. Vo 1886 bis 1902 isch der bedütendi Indolog und Begründer vo der modärne Prakrit-Forschig Richard Pischel, Professer an der Universität Halle, Sekretär vo der DMG gsi. 

D DMG het sech währed em Nationalsozialismus im Rahme vo dr Gliichschaltig vo alle akademische Vereinigunge ufglöst. Am 4. Juni 1948 isch d DMG z Mainz widergründet und furtgfüehrt worde. Sit em 28. September 2006 het d DMG ihre Sitz in Halle an der Saale.

S Nepal-Forschigszentrum (internat. "Nepal Research Centre" NRC) z Kathmandu/Nepal, wo 1960 eröffnet worden isch, isch bis 1974 under dr Bezeichnig "Forschigsundernähme Nepal-Himalaya" bekannt gsi und befindet sech sit 2003 in dr Trägerschaft vo der Stiftung Deutsche Geisteswissenschaftliche Institute im Ausland.

S Orient-Institut in Beirut/Libanon, wo 1961 gründet worden isch, het sit 1987 en Ussestell z Istanbul.

D Bibliothek vo der DMG befindet sech z Halle an dr Saale. Ihri Beständ (öbbe 64.000 Titel) chönne über d Universitäts- und Landesbibliothek Sachsen-Anhalt recherchiert wärde.




Sit 1921 organisiert d DMG in Abständ vo drei bis fünf Johr dr Dütsch Orientalistedag (DOT), e Kongräss vo dütsche und usländische Orientaliste. 
Bis jetzt hai 30 Orientalistedäg stattgfunde, die letzte z Bamberg (2001), Halle (2004) und Friiburg im Briisgau (2007).

Innerhalb vom DOT isch im Johr 1929 vom "Anton Baumstark" d Sektion "Christlicher Orient" gründet worde.



</doc>
<doc id="22039" url="https://als.wikipedia.org/wiki?curid=22039" title="Geroldswil">
Geroldswil

Geeretschwiil (amtlich "Geroldswil") isch e politischi Gmeind im Bezirk Dietike im Kanton Züri i de Schwyz.

In Blau siet mer e silbrige Fackle wo e goldnigi Flamme het, un en Fischger mit füüf Widerhagge wo abe zeigt.

S Geeretschwiiler Wappe isch erstmals uf em Füürwehrchübel vo 1834 z finde und düütet uf en vo Dorfbewohner usgüebte Lachsfang hi.

D Gmeind liid im Limmattal uf ere Höchi vo 395 m ü M., nördlich a de Limmat agrentzt und gad bis zum Südhang vom Altberg ue, a dem Fues befindet sich s Wisetäli.

Rund 26,7 % vo de Gmeindflächi sind Agrarland, die grössere Waldfläche am Altberg mached 23,6 % us, und d Wasserflächi 3,1 %. Als Sidligsflächi sind 36.1% uszontt (devo 92.8% überbout), witeri 7,9 % diened als Verchersflächi.

D Nachbargmeinde sind Oetwil a de Limmat, Winige und Dietike.

Geeretschwiil isch zum eschte Mal gnamset worde im Jaar 1255 als "Geroltzwiler".

De Uusländeraatäil liit bi 22,3 % (Stand 2011).

30,6 % vo de Iiwooner sind evangelisch-reformiert, 36,1 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 2,4 %, CVP 6,4 %, EDU 0,7 %, EVP 2,0 %, FDP 26,1 %. GLP 5,9 %, GP 6,0 %, SP 13,1 %, SVP 37,0 %, Suschtigi 0,3 %.

Gmeindspresidäntin isch d Ursula Hofstetter (FDP).

D Arbetslosigkäit isch im Jaar 2010 bi 3,6 % gläge.

De züritüütsch Tieläkt vo Geeretschwiil ghört zue de Unterländer Mundarte.




</doc>
<doc id="22040" url="https://als.wikipedia.org/wiki?curid=22040" title="Adam Näf">
Adam Näf

De Adam Näf (* 1495 z Volleweid (Huuse am Albis), † 7. November 1571 am gliiche Ort) het bi de Schlacht bi Chappel s Zürcher Banner vor em Verluscht an d Innerschwiizer grettet.

De Adam Näf isch als Sohn vom Hanss Näf u sinere Frau Katharina uf de Volleweid bi Huuse uf d Wält cho. Er isch mit sine Gschwüschterte uf de Volleweid ufgwachse un wird au im Glückshaferodel vo 1504 gnennt.

Bi de Schlacht bi Chappel am 11. Oktober 1531, wo näbe sim Vater au de Zürcher Reformator Huldrych Zwingli gfalle-n-isch, isch de Zürcher Bannerträger Kambli im Bruggemoos vo de Innerschwiizer Truppe schwer bedrängt worde. Wo er um Hilf grüeft het, isch de Adam Näf zämme mit em Junghans Tumysen grennt cho. Zämme hei sie d Verfolger vom Banner aagriffe un em Kambli gholfe, dass er het chönne flüchte.

Als Anerkennig het de Adam Näf im 1533i s Schtadtzürcher Bürgerrecht übercho un im 1535i de Sennhof vom Chloschter Chappel als Läche.

S Schwert vom Adam Näf un s Banner, wo er grettet het, sin hüt im Schwiizerische Landesmuseum z Züri ufbewahrt. E Kopi vom Lehensbrief isch im Schtaatsarchiv vom Kanton Züri.


</doc>
<doc id="22042" url="https://als.wikipedia.org/wiki?curid=22042" title="Bezirk Pruntrut">
Bezirk Pruntrut

D Bezirk Pruntrut (frz. "District de Porrentruy") isch en Bezirk im Schwiizer Kanton Jura. Er hät 24'401 Iiwohner (Endi 2013). De Hauptort isch Pruntrut.

Uf de 1. Januar 2009 het's im Bezirk vier Gmeindsfusione gäh:

"Epauvillers" un "Epiquerez" hei vorher zum Bezirk Bezirk Freiberge (frz. "Franches-Montagnes") ghört un hei mit de Gmeindfusion de Bezirk gwächslet.

Dä Bezirk Pruntrut entspricht äm Gebiät vom Elsgau (französisch "Ajoie") und em Clos du Doubs und lyt im üssärschtä Nordweschtä vo dä Schwyz. Dä südöschtlichi Täil vom Bezirk bildät d Gmeind Clos du Doubs, wo au St-Ursanne derzue ghört. Vo Oschtä nach Nordweschtä wird dä Bezirk vom Fluss Allaine durchflossä, wo z Frankrich in Doubs mündät. S Tal vom Doubs wird dur d Jurachetti vom Mont-Terrible vom Tal vo dä Allaine trännt.

Zum Bezirk ghöret folgendi Gmeinde:


</doc>
<doc id="22043" url="https://als.wikipedia.org/wiki?curid=22043" title="Pruntrut">
Pruntrut

Pruntrut (frz. "Porrentruy"; Franc-comtois []) isch e Gmeind un de Hauptort vom gliichnamige Bezirk vom Kanton Jura.

Pruntrut isch de Hauptort vom Elsgau (französisch "Ajoie").

Pruntrut ligt uf beide Site vo de Allaine, eme chline Flüssli i de Ajoie, uf de Nordsite vom Chettejura. S Städtli ligt uf öpe 430 Meter über Meer ugfähr 21 Kilometer vo Dälschbrg, em Hauptort vom Kanton Jura, ewäg.

D Flechi vo de Gmeind isch im Johr 1997 zu 41 Prozänt vo Wald bewachse gsi, 38 Prozänt het ma fürs Buure bruucht un 20 Prozänt sin Siidligsflächene gsi.

D Nachbargmeinde vo Pruntrut sin Fontenais, Bressaucourt, Courtedoux, Bure, Courchavon, Coeuve, Alle un Courgenay.

Vermuetlich het's scho in de Römerziit uf em Biet vo Pruntrut e gallorömischi Siidlig gäh. Au us de Ziit vom 10./11. Johrhundert het me im Schtädtli Überrescht vo eme Gebäude gfunde. Nochwiise cha me en erschti Bsidlig rund um d Chile St. German. D Grafe vo Pfirt hei e Burg bauet und unterhalb vo dere Burg und am Hügel uf de andere Site vom Tal sind Sidlige entschtande. D Pfirter hei Pruntrut dann im 1263i an d Grafe vo Mömpelgard verpfändet, wo ihri Rächt im Elsgau im 1281i im Bischof vo Basel abgeh hei. D Schtadtmuure sind im 1283 bauet worde und hei beidi Sidlige, di am Fuess vo de Burg und di uf de andere Site vom Tal umfasst. D Chile St. German isch aber usserhalb vo de Schtadtmuur blibe. Im Lauf vom 13. Johrhundert isch de Iifluss vom Basler Bischof uf Koschte vo de Mömpelgarder immer grösser worde. So het de Fürschtbischof d Rächt vo de Kastvogtei übercho und au me und me Iifluss uf d Bsetzig vo wichtige Positione chönne neh. In de Ziit zwüsche 1386 und 1461 isch Pruntrut zämme mit em Elsgau wider an d Mömpelgarder verpfändet gsi, aber dann wider zum Fürschtbistum cho. Wo de Bischof wäge de Reformation Basel het müesse verlah, isch Pruntrut im 1528 d Residenzschtadt vom Fürschtbistum worde. D Schtadt het in de folgende Johrhundert Stück für Stück uf Privilegie müesse verzichte und de Bischof het zum Bischpil s Schuel- und Chilewese übernoh. Au d Armefürsorg isch vo de Schtadt uf de Bischof übertrage worde. In de Ziit vo de Französische Revolution, am 27. April 1792 hei d Franzose de Fürschtbischof vertribe und im 1793 het d Nationalversammlig vo de Raurachische Republik für de Aaschluss vom Elsgau an Frankriich gschtumme - wenn au nöd ganz freiwillig. Pruntrut isch d Hauptort vom Departement Mont-Terrible worde, wo im 1800 zum Département Haut-Rhin (Oberelsass) cho isch. De Wiener Kongress het dann im 1815 bschlosse, dass de südlich Teil vom Fürschtbistum Basel und dodermit au Pruntrut und d Ajoie zum Kanton Bärn chömmed. Mit de Errichtig vom Kanton Jura isch Pruntrut zum Hauptort vom jurasische Bezirk Pruntrut worde und isch Sitz vom Kantonsgricht.




</doc>
<doc id="22046" url="https://als.wikipedia.org/wiki?curid=22046" title="Bezirk Delsberg">
Bezirk Delsberg

De Bezirk Dälschberg (frz. "District de Delémont") isch en Bezirk im Schwiizer Kanton Jura un hät 38'042 Iiwohner (Ends 2016). De Hauptort isch Dälschberg.

Zum Bezirk ghöred selli Gmeinde:


</doc>
<doc id="22047" url="https://als.wikipedia.org/wiki?curid=22047" title="Delsberg">
Delsberg

Dälschberg (frz. "Delémont", dt. "Delsberg") isch e Gmeind im Kanton Jura und der Hauptort vom Kanton Jura und vom Bezirk Dälschberg.

Dälschberg ligt uf beidne Siite vo de Sorne kurz vor der Mündig i d Birs. Es isch e Stadt, und si ligt ugfähr 30 Kilometer südweschtlich vo Basel. D Stadtzäntrum isch uf 435 Meter Höchi. 

D Gmeind isch 22,03 Kwadratkilometer gross, und im 1997i si dodervo 18 Prozänt Siidligsflächi gsi, 43 Prozänt Wald un uf 38 Prozänt het ma buuret.

D Nochbergmeinde vo Dälschberg sind Develier, Courtételle, Rossemaison, Courrendlin, Courroux, Soyhières, Mettembert und Bourrignon.

Zu Dälschberg ghört d Siidlig "Les Rondez" mit alte Induschtryalaage; die sind uf 415 Meter Höchi zwische der Sorne un der Birs; und der Wiiler "Vorbourg" mit ere Burgruine usem Middelalter, wo uf 521 Meter ligt. Im Norde goot s Stadtgebiet über d Jurachetti bis is Taal vom Bach "Ruisseau de Mettembert" übere.

Z Dälschbrg isch e Chrüzigsbahnhof. Er lyt a dr Linie vo Basel uf Biel, und do foot d Linie a uf Pruntrut und Frankrych.

Und d Stadt het zwo Autobaanuffahrte.


</doc>
<doc id="22048" url="https://als.wikipedia.org/wiki?curid=22048" title="Bezirk Freiberge">
Bezirk Freiberge

De Bezirk Freibärge (frz. "District des Franches-Montagnes") isch en Bezirk im Schwiizer Kanton Jura. Zum Bezirk ghöred s Gebiet vo de Freibärge un de südlich Teil vom Clos du Doubs. D Gmeinde Epiquerez un Epauvillers hei uf de 1. Januar 2009 mit Nachbargmeinde us em Bezirk Pruntrut zur Gmeind Clos du Doubs fusioniirt un ghöred jetzt zum Bezirk Pruntrut. S Gebiet vom Bezirk im Clos du Doubs isch so es guets Schtück chliiner worde.

De Hauptort vom Bezirk Freibärge isch Saignelégier.

Zum Bezirk Freibärge ghöre selli Gmeinde:
Uf de 1. Januar 2009 hets im Bezirk vier Gmeindsfusione gäh:


</doc>
<doc id="22050" url="https://als.wikipedia.org/wiki?curid=22050" title="Sür un Siess">
Sür un Siess

Sür un Siess isch e Fernseh-Sändung uf "France 3 Alsace" gsii, wu sitter 1995 alli Samschtig z Mittag no dr fimpfe uf Elsässisch vum Simone Morgenthaler moderiärt wore isch; dr Gaschtronom un Sternä-Koch Hubert Maetz het als kocht. Do isch d kulinarisch Dradition vum Elsass im Mittelpunkt gstande. Dr Stitzpunkt vu dr Sändung isch e Kuchi, e Kochstudio gsii. In däne 471 bishärige Sändunge sin als Lit üs em ganze Elsass vorgstellt wore un Ufnahme üs ihrem Läbensumfäld gmacht wore; eso sin aü anderi regionali Informatione wiä numme zum Koche un Bache iigflosse.

Sür un Siess isch - noch dr Lokalnochrichte - d beliäbtescht Sändung uf FR3 Alsace gsii.

Anne 2008 no dr Summerpaus isch diä Sändung abgschafft wore. Do druf sin e Hüffe Lit wiätig wore oder sin drüürig gsii.

Gege dä Bschluss vu FR3 Alsace hets Brotescht vum Generalrat vum Unterrhiin (Conseil Général du Bas-Rhin), vum Generalrat vum Oberrhiin (Conseil Général du Haut-Rhin) un vum Elsässische Regionalrat (Conseil Régional d’Alsace) gää; si hän d Furtfiährung vu däre Sändung gforderet un ass mer d Sändunge firs Elsass un uf Elsässisch vermehrt anstatt verminderet. 

Im Internet hets e Petition, wu iber 3.300 Mänsche gege d Abschaffung vu däre Sändung broteschtiärt hän. Do drbii muess mer bedänke, ass d meischte eltere Zuelueger vu däre Sändung gar ke Internetaschluss un ke Megligkeit zum unterschriibe hän. Viil Unterschriiber hän Kommentar abgä, so dr Adrien Fernique vu Stroßburg: 



</doc>
<doc id="22055" url="https://als.wikipedia.org/wiki?curid=22055" title="Saignelégier">
Saignelégier

Saignelégier isch e Gmeind im Bezirk Freibärge im Kanton Jura.

Es isch de Hauptort vom Bezirk. Früener het ma mengisch de dütsch Näme "Sankt Leodegar" bruucht, hüt sait ma des nüm.

Sit em 1. Januar 2009 ghöre di früener selbschtändige Gmeinede Goumois un Les Pommerats au zu Saignelégier.

De Hauptort Saignelégier ligt ugfähr 22 Kilometer nordöschtlich vo La Chaux-de-Fonds uf ere Höchi vo 978 Meter über Meer im nördliche Teil vo de Freibärge. S Gmeindsgebiet goht aber bis ins tüf iigschnittene Tal vom Doubs, wo z Goumois d Gränze zu Frankriich bildet.

D Flächi isch sit de Gmeindsfusion vo 2009 31,72 Kwadratkilometer im Gägesatz zu de 11,7 Kwadratkilometer vo vorher.

De höchsti Punkt vom Gmeindsgebiet isch uf 1088 Meter uf de Höchi vom "Chaumont".

Dr Étang de la Gruère isch e wytume berüemte chlyne See.

Der Ortsname isch als "Sonnelegilier" s erschte Mol anne 1382 im ene Dokumänt gnennt.

Saignelégier isch es wichtigs Zentrum für de Tourismus in de Freibärge, wo aber no nöd z fescht entwicklet isch. 

Sit em 1985i hets im Ort es grosses Freizitzentrum mit eme Schwimmbad, Sporthallene, Konferenzrüüm, eme Iislaufschtadion un eme Hotel.
Bekannt isch Saignelégier, bsunders unter Rösseler, wägem Marché-Concours, wo jeds Johr am zweite Sunntig im Auguscht stattfindt.



</doc>
<doc id="22057" url="https://als.wikipedia.org/wiki?curid=22057" title="Nationalsozialistische Eidgenössische Arbeiterpartei">
Nationalsozialistische Eidgenössische Arbeiterpartei

Die Nationalsozialistischi Eidgenössischi Arbeiterpartei (NSEAP), au Bund vo de Nationalsozialistische Eidgenosse (BNSE), isch e politischi Partei in dr Schwiiz gsi. Si isch, wie ihri dütschi Mueterpartei, d NSDAP, antibolschewistisch, antidemokratisch und antisemitisch gsi und het dr Aschluss vo dr Schwiiz ans Dütsche Riich befürwortet.

In de spote 1920er Johr hai sich z Züri und vor allem an dr Uni dört rächtsradikali Gruppe afo organisiere. 1930 isch die Neuji Front und churz druf die Nationali Front gründet worde. No meh as die isch dr iibürgereti dütschi Archidekt Theodor Fischer (1895-1957) vom Erfolg vo dr NSDAP z Dütschland beiiflusst worde, und er het 1931 die Nationalsozialistischi Eidgenössischi Arbeiterpartei gründet, wo d Ziitschrift "Der Eidgenosse" het afo usege. Im Johr druf d NSEAP z Radolfzäll e Masseversammlig organisiert mit em Adolf Hitler as Redner, wo öbbe 5.000 Lüt dra deilgnoh hai. Dr Fischer het drbii vom gmeinsame Kampf vo dr Schwiiz und Dütschland gredet.

Im Frontefrüehlig 1933 het d NSEAP ihre Höhepunkt scho überschritte gha, aber d Frontiste hai wiiterhi Hetzkampagne gfüehrt. Grössere Aklang as dr Pangermanismus het bim Volk dr Antisemitismus gfunde und wil d Schwiiz keini Gsetz gegen ä Rassismus gha het, isch s au legal weniger broblematisch gsi. Dr Theodor Fritsch (1852–1933) het im Juni 33 "Die Protokolle der Weisen von Zion" usege und dr Silvio Schnell, dr Füehrer vo dr Nationale Front, het se verchauft. Wäge däm isch s im Johr druf zum Prozäss cho. S Gricht het festgstellt, ass d "Protokoll" ä Felschig siige und het dr Schnell und dr Fischer wägem Verdriib vo Schundliteratur schuldig gsproche, aber bi dr Berüefig si si 1937 us technische Gründ freicho.

Au im Johr 1933 het dr Wolf Wirz in siine pangermanische Rede d Existänz vo dr Schwiiz as Bundesstaat vo dütsche, französische und italiänische Bürger in Frog gstellt und isch vo de schwiizerische Bundesbehörde wäge Landesverrot aklagt worde. D NSEAP het sich druf afo uflöse. Im Juni 1933 hai sich d Ortssektion vo Luzärn, wo dr Wirz agfüehrt het, und au d Sektione vo Züri, Bärn und em Aargau dr Nationale Front agschlosse.

Am Afang vo 1934 het d NSEAP Brief an dütschi Ziitige gschickt, wo dr Schwiizer Präss vorgworfe het, ass si vo fremde Mächt bestoche worde siig. D Bundesbehörde hai das as moralische Landesverrot agluegt und ere dr Prozäss gmacht. Im Juni 1934 isch "Der Eidgenosse" zuegmacht worde und d Partei het nume no Nochrichtebletter verschiggt.

Im Februar 1935 het sich d NSEAP ufglöst und ihri Mitgliider hai sich dr Frontistepartei Volksbund agschlosse, wo dr Name Nationalsozialistischi Schwiizerischi Arbeiterpartei, NSSAP, agnoh het.


 


</doc>
<doc id="22060" url="https://als.wikipedia.org/wiki?curid=22060" title="Autonomismus">
Autonomismus

Autonomismus isch e politischi Besträbig, wu in Ramme vum e Staat d Sälbstverwaltig vun ere Volksgruppe will erreiche oder halte. S Ziil vum Autonomismus heißt mer politischi Autonomii – si soll meischtens in ere bstimmte Brovinz realisiärt wäre, wu sich e bstimmti Volksgruppe konzentriärt un d Mehrheit het. Im – vum Autonomismus üs gsähne – beschte Fall bliibe d Üssepolitik, d Verteidigig, d Währig un anderi zentrali Ufgabe in dr Händ von gmeinsame Staat, inneri Aglägeheite vun ere Brovinz – Wirtschaft, Kültür usw. wäre intern greglet. Hit-ze-Dag soll d Autonomii meischtens in dr Hand vu demoktarisch gwehlte Organ liige (Regionalparlamänt).

Dr Autonomismus goht nit so wit wiä dr Sepatarismus, wu e eigene Staat will. Dr goht witter, wiä dr Regionalismus, wu bstimmti Rächt un Freiheite fir e Volksgruppe will, aber nit umbedingt Sälbschtverwaltig. 

D Abgränzig vu Separatismus, Autonomismus un Regionalismus wird nit alliwiil rächt vollzoge. Gegner vum Autonomismus nänne dr Autonomismus mänkmol polemisch Separatismus, Separatischte nänne sich mänkmol Autonomischte.

Hischtorischi Biispiil fir Autonomismus:

Alemannischer Separatismus, Föderalismus


</doc>
<doc id="22062" url="https://als.wikipedia.org/wiki?curid=22062" title="Frontenfrühling">
Frontenfrühling

Dr Frontefrüehlig bezeichnet die vorübergehendi Popularität in der Schwiiz vo rächtsextreme Gruppierige, won em Nationalsozialimus nochgstande si, im Früehlig 1933. Zum erstemol isch dr Begriff Frontefrüehlig scho 1933 vo dr Aargauer Ziitig bruucht worde.

Die Rächtsextreme hai Zuelauf vor allem vo de Bürgelige und de Buure übercho, wo vor em Sozialismus Angst gha hai und au im politische Establishment hai si Understützer gha, wie dr Emil Sonderegger, wo bis 1923 Generalstabschef gsi isch und sich im Früehlig 1933 stark für die Rächti ins Züg gleit het. Die het sich aber nie under eim Afüehrer chönne vereinige und isch versplitteret bliibe. Die iiflussriichsti vo dene vile Parteie und Vereinigunge isch die Nationali Front gsi, wo bis zu ihrer Sälbstuflösig im Johr 1940 e gwüssen Iifluss in der Schwiizer Politik bhalte het. Zahlriichi anderi Gruppierige, wo im Frontefrüehlig 1933 entstande si, hai sich drgege scho churzi Ziit spöter wider ufglöst. As Höhe- und gliichziitig as Wändepunggt vom Frontefrüehlig cha me d Kantonsrotswahl z Züri vom September 1933 aluege, wo die Nationali Front knapp 20 % vo de Stimme übercho het.

Gsellschaftlig isch dr plötzligi Ufschwung vo rächte Chreft uf d Machtergrifig vom Adolf Hitler im Nochberland Dütschland e baar Wuche vorhär zruggzfüehre. Dr Hitler het au für d Schwiizer e gwüssi Suggestivchraft gha. Wo aber die radikale Ziil vo dr NSDAP immer klarer worde si, hai d "Fronte" rasch die meiste vo ihre Ahänger wider verlore. 



</doc>
<doc id="22068" url="https://als.wikipedia.org/wiki?curid=22068" title="Haute-Ajoie">
Haute-Ajoie

Haute-Ajoie isch e Gmeind im Bezirk Pruntrut im Schwiizer Kanton Jura.

Di Gmeind isch am 1. Januar 2009 durch d Fusion vo de bisherige Gmeinde Chevenez, Damvant, Réclère un Roche-d’Or entschtande. Uf de 1. Jänner 2018 isch Rocourt dezue cho.

D Gmeind erschtreckt sich über di ganz Südsite vom Elsgau un gränzt im Süde un im Weschte an Frankriich. Si umfasst e Flächi vo 36,43 km² un het 993 Iiwohner. D Nachbargmeinde vo Haute-Ajoie sin im Kanton Jura Grandfontaine, Fahy, Bure, Courtedoux un Bressaucourt un z Frankriich Montancy, Glère, Vaufrey, Montjoie-le-Château, Villars-lès-Blamont un Dannemarie.

Di Dörfer wo hüt d Gmeind Haute-Ajoie bildet, sind im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het s Biet zu Frankriich ghört, zerscht zum Département Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de ganzi Elsgau zum Bärn chunnt. Sit de Gründig vom Kanton Jura uf de 1. Jänner 1979 hei di Gmeinde, wo uf de 1. Januar 2009 zu einer Gmeind fusioniirt hei, zu dem Kanton ghört. Zum 1. Jänner 2018 het sich au Rocourt JU de Gmeind Haute-Ajoie aagschlosse.



</doc>
<doc id="22070" url="https://als.wikipedia.org/wiki?curid=22070" title="La Baroche">
La Baroche

La Baroche isch e Gmeind im Bezirk Pruntrut im Schwiizer Kanton Jura.

D Gmeind isch am 1. Januar 2009 durch d Fusion vo de bisherige Gmeinde Asuel, Charmoille, Fregiécourt, Miécourt und Pleujouse entstanden.

La Baroche ligt im Nordweschte vom Elsgau. Di nördlichi Gmeindgränz isch gliichzitig d Gränz zu Frankriich. D Nachbergmeinde im Kanton Jura sin Pleigne, Bourrignon, Boécourt, Clos du Doubs, Cornol, Alle un Vendlincourt un z Frankriich Levoncourt, Oberlarg und Lìtzel.

Di Dörfer wo hüt d Gmeind La Baroche blidet, sind im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het s Biet zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de ganzi Elsgau zum Bärn chunnt. Sit de Gründig vom Kanton Jura uf de 1. Jänner 1979 hei di Gmeinde, wo uf de 1. Januar 2009 zu einere Gmeind fusioniirt hei, zu dem Kanton ghört.



</doc>
<doc id="22072" url="https://als.wikipedia.org/wiki?curid=22072" title="Clos du Doubs">
Clos du Doubs

Clos du Doubs (offiziell: Commune du Clos-du-Doubs) isch e politischi Gmeind im Bezirk Pruntrut im Schwiizer Kanton Jura.

D Gmeind isch am 1. Januar 2009 durch d Fusion vo de bisherige Gmeinde Epauvillers, Epiquerez, Montenol, Montmelon, Ocourt, Saint-Ursanne und Seleute entschtande. Di vorher selbschtändige Gmeinde Epauvillers un Epiquerez hei vor de Fusion zum Bezirk Freibärge ghört.

D Gmeind bschteht us de Ort, wo im Clos du Doubs liget, em tüf im Jurakalk igschnittne Flusstal. Numme Soubey, wo au zu dere Region ghört, het nöd an de Gmeindfusion teilgnoh.

D Weschtgränze vo de Gmeind isch gliichzitig d Landesgränze vo de Schwiiz zu Frankriich, wo an d Gmeinde Montancy un Burnevillers aagränzt, Nachbargmeinde im Kanton Jura sin Montfaucon, Soubey, Saint-Brais, La Baroche, Glovelier, Boécourt, Cornol, Courgenay un Fontenais.

Di Dörfer und s Schtädtli Saint-Ursanne, wo hüt d Gmeind Clos du Dobs bildet, sind im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het s Biet zu Frankriich ghört, zerscht zum Departemänt du Mont-Terrible, dann ab em 1800i zum Departemänt Haut-Rhin, em Oberelsass. De Wiener Kongress het im 1815 entschide, dass de ganzi Elsgau zum Bärn chunnt. Sit de Gründig vom Kanton Jura uf de 1. Jänner 1979 hei di Gmeinde, wo uf de 1. Januar 2009 zu einer Gmeind fusioniirt hei, zu dem Kanton ghört.
S Schtädtli Saint-Ursanne isch e sehenswärti mittelalterlichi Schtadt, wo gärn vo Tourischte bsuecht wird.



</doc>
<doc id="22073" url="https://als.wikipedia.org/wiki?curid=22073" title="Basse-Allaine">
Basse-Allaine

Basse-Allaine isch e Gmeind im Bezirk Pruntrut im Schwiizer Kanton Jura. De Name vo de Gmeind chunt vom Fluss Allaine, wo mits durch Markig vo de Gmeind flüsst.

D Gmeind isch am 1. Januar 2009 durch d Fusion vo de bisherige Gmeinde Buix, Courtemaîche un Montignez entschtande.

D Gmeind ligt im Nordweschte vom Elsgau un het sowohl im Norde un es birebitzeli au im Weschte e Gränze zu Frankriich. Nachbargmeinde sin di jurasische Gmeinde Boncourt, Bure, Coeuve, Courchavon, Damphreux un Lugnez un di französische Gmeinde Courcelles un Villars-le-Sec.

In de Zit vo de Vorbereitig vo de Gmeindsfusion het sich im Juni 2007 Courchavon entschlosse, us finanzielle Gründ e Fusion nöd witer z verfolge.

De Näme vo de noie Gmeind isch umschtritte gsi. Zerscht het ma si "Allancourt" welle nenne, aber di damals no selbschtständigi Gmeind Courtemaîche het des im Oktober 2007 abglent.



</doc>
<doc id="22076" url="https://als.wikipedia.org/wiki?curid=22076" title="Neue Front">
Neue Front

Die Neui Front isch e chliini rächtsextremi Partei gsi, wo am Afang vo de 1930er Johr Ahänger vor allem in dr dütsche Schwiiz gha het, und wo sich 1933 mit andere faschistische Gruppe zur Nationale Front (Schweiz) zsämmegschlosse het.
Die Neui Front isch as Diskussionsgruppe um e Jurastudänt Robert Tobler im Summer 1930 an dr Universitet Züri gründet worde, in ere Ziit, wo die intellektuelle Junge gnueg vo de traditionelle bürgerliche Parteie gha hai, und sich radikale linggs- wie rächtsgrichtete Ideologie verschriibe hai und sich in Gruppe wie die Neui Front, die Nationali Front odr die Marxistischi Studäntegruppe, wo sich as Kampfgruppe gseh hai. Sie si zerst e Deil vom Freisinn gsi und hai sich as Opposition zu de Draditionelle Freisinnige profiliert.

1932 si dr Rolf Henne und anderi jungi Schaffhuuser Freisinnigi, wo mit ihrer Partei nüt meh hai chönne afo, zur Neue Front cho und die het sich vo dr Freisinnige Partei drennt. Si hai d antidemokratische Ideä vom Zürcher Gymnasiallehrer Paul Lang übernoh, wo s Individuum dr Gmeinschaft vollkomme undergordnet het und d Leitig vo dr Gmeinschaft us de Händ vom Volk in die vom ene Füehrer het welle lege. Die freiwillige Organisatione sölle vo staatlig kontrollierte Bruefsständ abglöst wärde im e System vo Korporativismus

Noche em Hitler siiner Machtergrifig hai sich im Früehlig 1933 die Neui Front und e baar anderi Fronte zur Nationale Front zsämmegschlosse, wo mit ihrem virulänte Antisemitismus dr Ideologii vom Nationalsozialismus no nöcher gstanden isch. Z Schaffhuuse het die Neui Front ihre alt Name bis 1934 bhalte.


 


</doc>
<doc id="22080" url="https://als.wikipedia.org/wiki?curid=22080" title="Alle">
Alle

Alle isch e Gmeind im Bezirk Pruntrut im Schwiizer Kanton Jura. Uf dütsch het ma früener au "Hall" gseit, wo ma hüt aber nüm bruucht.

Alle isch es Huufedorf un ligt am Fluss Allaine im Elsgau ugfähr 4 km öschtlich vom Bezirkshauptort Pruntrut ewäg uf ere Höchi vo 450 Meter.

D Markig isch öppe 10,6 km² gross un de höchschti Punkt vo de Gmeind isch uf 530 Meter. Im 1997i isch 13 % vo de Gemeindsflächi bsidlet gsi, uf 21 % isch Wald gwachse un uf 65 % het ma buuret.

Nachbargmeinde vo Alle sin Cornol, Courgenay, Pruntrut, Coeuve, Vendlincourt un La Baroche.

S erschti Mol isch s Dorf in ere Schenkigsurkund vom Bischof vo Metz im Johr 797 erwähnt worde. Do het ma s "Walo" gnennt. In Urkunde us spöterer Ziit findt sich im 1136i "Alla", 1221 "Halla" un 1225 s erscht Mol "Alle". Im Johr 1271 het s Fürschtbistum Basel d Ortsherrschaft übernoh. Zwüsche 1793 un 1815 het Alle zu Frankriich ghört. De Wiener Kongress hets Dorf im 1815 im Kanton Bärn zugschproche. Sit ma am 1. Januar 1979 de Kanton Jura gründt het, ghört Alle zum jüngschte Kanton vo de Schwiiz.



</doc>
<doc id="22081" url="https://als.wikipedia.org/wiki?curid=22081" title="Beurnevésin">
Beurnevésin

Beurnevésin isch e politeschi Gmeind im Bezirk Pruntrut vom Schwiizer Kanton Jura. Uf dütsch het ma früener au "Brischwiler" gseit, wo ma hüt aber nüm bruucht.

Di nördlich Gemindegränze vo Beurnevésin isch gliichzitig Landesgränz zu Frankriich. Derte isch au de höchschti Punkt vo de Gmeind, uf 530 Meter. S Dorf ligt numme uf 422 Meter, ugfähr 10 km nörlich vo Pruntrut, em Hauptort vom Elsgau.

Di 5,1 km² Gmeinsmarkig hei sich 1997 uf 5 % Sidligsflächi, 38 % Wald un 56 % zum Buure verteilt.

Nachbargmeinde vo Beurnevésin sin di jurasische Gmeinde Lugnez, Damphreux un Bonfol, s elsässischi Pfatterhüsa un Réchésy im Territorium vo Belfort.

S erscht Mol isch s Dorf Beurnevésin im Johr 1270 mit em Näme "Brunnevisin" erwähnt worde. Im Johr 1271 het s Fürschtbistum Basel d Ortsherrschaft übernoh. Zwüsche 1793 un 1815 het Beurnevésin zu Frankriich ghört. De Wiener Kongress hets Dorf im 1815 im Kanton Bärn zugschproche. Sit ma am 1. Januar 1979 de Kanton Jura gründt het, ghört Beurnevésin zum jüngschte Kanton vo de Schwiiz.
Im Wald vo "Les Côtes" im Norde vo de Gmeind isch de Grenzstei "Trois Puissances". A dere Schtell isch vo 1871 bis 1918 s Drüländereck zwüsche de Schwiiz, Frankriich un Dütschland gsi, wo s Elsass noch zu Dütschland ghört het.



</doc>
<doc id="22082" url="https://als.wikipedia.org/wiki?curid=22082" title="Faschismus">
Faschismus

Faschismus isch dr Sammelbegriff für Ideologie, politische Bewegige und Regime, wo nationalistisch, totalitär und mänggisch sozial-revolutionär si, drunder si dr italiänisch Faschismus, wo dr ganze Gruppe vo Ideologie dr Name ge het, dr Nationalsozialismus, wo vor allem in dütschsprochige Länder e Rolle gspiilt het, dr spanisch Franquismus und vili anderi Ideologie vo im allgemeine rächtsgrichteti Diktature au noch 1945. Weli von ene me zum Faschismus zelt, isch zum Deil e Frog vo dr persönlige Vorliebi. Dr portugiisisch Salazarismus zum Bispil wird vo de Forscher hüfig nid as Faschismus bezeichnet, sondern als konservativ-autoritäri Diktatur mit eme klerikal-faschistoide Charakter. 

Faschismus, ital. "fascismo", im Spezielle bezeichnet e historischi, rächtsextremistischi, italiänischi politischi Ideologii und d Bewegig, wo vom Benito Mussolini agfüehrt worden isch und vo 1922 bis zum Ändi vom Zweite Wältchrieg im Königriich Italie an dr Macht gsi isch (lueg Italiänische Faschismus).

Faschismus, Faschist und faschistisch wärde au as Schimpfwörter agwändet, vor allem vo der politische extreme Lingge, wo s mänggisch für konservativs und under Umständ sogar für bürgerlig-liberals oder sozialdemokratischs Ideäguet bruucht.

Dr Begriff Faschismus isch z Italie ufcho und het dört d Ideologii vom Benito Mussolini bezeichnet und isch au für si politischi Bewegig, won er 1922 an d Macht brocht het, bruucht worde. 

S Wort isch uf dr einte Siite abgleitet vom lat. "fasces" für "Ruetebündel", uf dr andere vom italiänische Begriff „"Fasci di combattimento“", d Kampfbünd, wo der Mussolini 1919 gründet het. Er het ihne dr Name "Fasci" (ital. für "Bünd") ge het, wil dä sit 1870 für Buureverbänd, Gwärkschafte und anderi Interässeverbänd bruucht worden isch. 

S Ruetebündel isch es Symbol vo dr Macht vom Römische Riich gsi, wo die antike Liktore vor de höggste römische Beamte (de Konsule, de Prätore, de Diktatore) herdrait hai. Usserhalb vo Rom isch e Beieli im Ruetebündel iigwigglet gsi. Sit dr Französische Revolution isch s Ruetebündel es Symbol für d Souveränität vom Volk worde, für d Staatsgwalt, wo bim Volk lit.

Die verschiidene historische faschistische Bewegige hai e baar Merkmol gmeinsam gha, aber nid alli Charakteristika, wo unde agfüehrt wärde, cha me bi alle Bewegige finde. 

D Faschiste si totalitär und antidemokratisch gsi, hai zwar deilwiis an dr parlamentarische Demokratii deilgnoh, sobald si aber gnueg Macht gha hai, hai si s Parlamänt entmachdet, Parteie, wo ihne Widerstand gleistet hai–vor allem Kommuniste und Sozialiste, verbote und verfolgt, die staatlige Institutione übernoh und alli Machtzäntre, wo ihne hätte chönne gföhrlig wärde, neutralisiert. 

Gwalt isch in ihre Auge e legitims politischs Mittel gsi. Si hai Kampfgruppe iigsetzt, für zum ihri Ziil durezsetze. Hüfig si d Faschiste, wo an d Macht cho si, vom ene Charismatiker agfüehrt worde und dr Füehrerkult isch in vile faschistische Bewegige pflägt worde. S Bild wo die Füehrer vo sich brojiziert hai, het Macht und Aggressivitet vermittlet.

D Faschiste si extrem nationalistisch gsi und hai, wenn si d Herrschaft im Staat hai chönne übernäh, s Militär versterkt und au iigsetzt uf en Art, wo sogar zu sällere Zit hüfig as bsundrigs skrupellos und brutal betrachtet worden isch. D Nation isch im allgemeine vom Kulturelle und Historische här definiert worde, und nid uf em Begriff vo dr Rasse ufbaut gsi, aber vor allem die nationalsozialistische Bewegige si virulänt rassistisch und bsundrigs antisemitisch gsi.

Si hai hüfig e ständischi, kollektivistischi Uffassig vo dr Gsellschaft gha und sich as Elite gseh, wo s Rächt haig, unumschränggt d Volksgmeinschaft neu z organisiere, in welere dr Wärt vom Individuum sehr chlii gsi isch, und sich jede dere Volksgmeinschaft het völlig müesse underwärfe. 

D Kultur isch wie alli andere Aspäkt vom gsellschaftlige Läbe vo dr Bewegig kontrolliert worde, won ere ihri Wärt ufzwunge het und alles, was ere nit basst het, vernütiget het. Dr Blick ufs Läbe isch alterdümelnd gsi, ruggwärts grichtet uf e "besseri" Vergangeheit, wo heroisch gsi siig. Modärni Entwigglige si abglähnt worde, so isch d Kunst vom 20. Johrhundert as wärtlos und "entartet" bezeichnet worde.

In dr Zit vom Erste bis zum Zweite Wältchrieg het s e Handvoll vo faschistischi Bewegige oder sonigi, wo im Faschismus nochgstande si, gha, wo d Macht in ihrem Staat hai chönne a sich riisse, aber faschistischi Ideologie si uf em ganze Kontinänt verbreitet und hüfig im Volksempfinde dief verwurzlet gsi.

Die italiänisch Nationalfaschistische Partei "(Partito Nazionale Fascista)" het 1922 s erste faschistische Regime in Europa errichtet. Si isch s grosse Vorbild vo de meiste europäische faschistische Bewegige gsi und het dr Ideologii au ihre Name ge. Ihre Füehrer, dr "Duce" Benito Mussolini, het s Land in Chrieg z Afrika gstürzt und und mit siim Bewunderer Hitler paktiert und dä mit wenig Erfolg im Zweite Wältchrieg militärisch understützt. Die letzte zwei Chriegsjohr het er es Marionetteregime agfüehrt, gstützt vo dütsche Druppe.

Dr Rassismus het im italiänische Faschismus am Afang kei Rolle gspiilt. Im Lauf vo de 1930er Johr het er sich aber afo usbreite. Z erst isch er vor allem gege d Schwarzafrikaner und d Slawe grichtet gsi, gege weli Italie Chrieg gfüehrt het, denn meh und meh au gege d Jude. D Brutalität vom Regime isch vor allem in Afrika zum Vorschiin cho, und ghört zum Schlimmste, wo sich Faschiste irgend neume erlaubt hai.

Dr Machtaspruch vom Faschismus isch zwar umfassend gsi, er het aber nie alli andere Machtzentre wie d Elite und s Königshuus usgschaltet, sondern het brobiert se z integriere. Wenn au d Partei vili Deilgebiet vom Staat übernoh het, isch dr Staat, im Gegesatz zu was im Nationalsozialismus bassiert isch, nit dr Partei Untertan gsi. Au het, wider im Gegesatz zum Nationalsozialismus, dr Füehrer, dr "Duce", kei absoluti Macht gha, sondern isch vom Faschischtische Grosse Rot abhängig gsi und dä het en denn au 1943 abgsetzt.

Dr dütsch Nationalsozialismus isch no extremer in dr Theorii wie in dr Praxis as dr italiänisch Faschismus gsi. Ihm isch alles Intellektuelle und Schöngeistige verhasst gsi, und er het d Gwalt gfiirt as e Bewiis für sis Rächt as Herremensche alli andere z beherrsche. Die grossi Gfohr het er in de Jude gseh, wo als raffgierigi Kapitaliste, aber au as bluetrünstigi Kommuniste s arische Volk welle usnütze und versklave, und die nationalsozialistischi Propaganda het d Jude as Untermensche, als nid-menschligi Schädling dargstellt. In de früehje Johr hai sich d Nazi no drmit begnüegt, d Jude uszblündere, z degradiere und z verstosse, spöter isch beschlosse worde, ass si müesse vernichtet wärde und öbbe sächs Millione si in dr Schoah umcho. D Zigüner si en anderi existentielli Gfohr gsi für s dütsche Volk und 100'000 oder meh von ene si umbrocht worde. Au an andere Menschegruppe si Massemord begange worde, au wenn s kei Blan zur vollständige Vernichtig ge het: Millione vo Pole und Russe, hundertduusigi vo Behinderete, zwanzigduusig Kommuniste und Sozialiste, duusigi vo Homosexuelle und 1'200 Züüge Jehovas si ermordet worde.

Dr Engelbert Dollfuss isch 1932 demokratisch zum Kanzler gwehlt worde, het aber 1933 e Staatsstreich gmacht und si Vaterländischi Front, wo nüt vom dütsche Nationalsozialismus het welle wüsse und wo vo dr rächtsextreme paramilitärische Heimwehr understützt worden isch, an d Macht brocht. Er het s Parlamänt usgschaltet und diktatorisch mit Notverordnige gregiert und brobiert z Östriich e Ständestaat z errichte. Er isch dr katholische Chille nochgstande und het sich am italiänische Faschismus orientiert. Nochdäm er vo östriichische Nazi währed em abverheite Juliputsch 1934 ermordet worden isch, het dr Kurt Schuschnigg d Regierig wiitergfüehrt bis zum dütsche Iimarsch 1938.

Die portugiisischi Nationali Union (União Nacional) isch vom António de Oliveira Salazar agfüehrt worde. Si isch 1936 wiit noch rächts grutscht, het die paramilitärischi Portugiisischi Legion, d " Legião Portuguesa" gründet, wo dr dütsche SA nochempfunde gsi isch und d Jugendorganisation "Mocidade Portuguesa", aber nit alli Historiker zele dr Salazarismus zum Faschismus, wil siis Regime zwar autoritär aber nit totalitär gsi isch. Dr Salazar het dr Mussolini bewunderet, isch em franquistische Spanie nochgstande und het Portugal us em Zweite Wältchrieg useghalte. Gschwecht vo Chrieg in de afrikanische Kolonie isch em Salazar si Nochfolger, dr Marcello Caetano, in dr Nägelirevolution 1974 gstürzt worde.

S Regime vom 4. August, wie im General Ioannis Metaxas si autoritäri Regierig gheisse het, het Griecheland vo 1936 bis 1941 beherrscht. D Historiker si sich nit sicher, öb me s zu de faschistische Regime s sött zele oder doch ehnder zu de paternalistisch-autoritäre. Dr Metaxas het die erfolgriiche dütsche Nazi und italiänische Faschiste bewunderet und e "Neue Staat" welle errichte, aber er isch vor allem vom portugiisische Diktator Salazar beiiflusst worde. Er het d Medie zensiert, die politische Parteie und s Streike verbote. Si politischi Polizei, d "Asfaleia", het im Staat für Ornig gsorgt, aber politischi Widersacher wie dr Giorgios Papandreou si nit ermordet oder hiigrichtet worde, sondern hai uf chliine Insle im Exil müesse läbe. D Wärt wo dr Metaxas vermittlet het si allgemein gsi: "Land, Treui, Familie, Religion", au wenn siis Regime Uniforme bruucht het, und Organisatione und Ritual gha het, wo bi andere Faschiste au gang und gäb gsi si, wie e nationali Jugendorganisation, d " Ethniki Organosi Neolaias", oder dr Römisch Gruess. S Regime het zwar vil über Rasse gredet und ethnischi und religiösi Minderheit verfolgt, wie s überall uf em Balkan bassiert isch, aber de griechische Jude gegenüber isch s relativ tolerant gsi und het antisemitischi Gsetz us früehnere Zite ufghobe.

Dr Metaxas het zwar Sympathie gha für Dütschland, het aber als Realpolitiker mit de Änglander kollaboriert, wil die die einzige gsi si, won em Schutz vor em italiänische Expansionismus hai chönne ge. Vom August 1940 aa hai die Dütsche Griecheland as findligs Land aagluegt. Wo d Italiäner denn in Griecheland iigfalle si, hai d Grieche zrugggschlage und sä us Griecheland verdriibe. Churz druf isch dr Metaxas gstorbe und am 6. April 1941 si die Dütsche in s Land iigfalle, hai s eroberet und e faschistischi Marionetteregierig iigsetzt.

1929 het dr jugoslawisch König Alexander I. s Land diktatorisch afo regiere, für zum de Komflikt zwüsche de Serbe und Kroate es Ändi z mache. Dr kroatisch Separatist Ante Pavelić isch ins faschistische Italie gflüchtet, won er d Ustaša (kroat. Erhebig) Bewegig gründet het. D Ustaša het e faschistische und paramilitärische Charakter gha, het z Ungarn und Italie Terroriste usbildet. Si het z Dalmatie e Buurerevolte azettlet und 1934 ghulfe dr Alexander I. z Marseille z ermorde.

Nochdäm d Achse Jugoslawie eroberet und ufdeilt het, het d Ustaša z Kroatie, z Bosnie und Herzegowina und in Deil vo Serbie e Regime errichtet, wo d Achse militärisch understützt het. D Ustaša isch offe rassistisch gsi und het ethnische Minderheite, Serbe, Jude und Zigüner mit ere Brutalitet verfolgt und ermordet, wo sogar die Dütsche schockiert und d Italiäner drzue brocht het iizgriffe. Si isch bis zum Kollaps vo dr dütsche Armee im Mai 1945 an dr Macht bliibe.

Die nationalsozialistischi Nationali Union, "Nasjonal Samling", under em Vidkun Quisling isch noch em dütsche Überfall uf Norwääge am 9. April 1940 im e Putsch an d Macht cho, isch aber scho noch ere Wuche vom Administrasjonsrådet abglööst worde. Under dr dütsche Besatzig het dr Riichskommissar Josef Terboven s Land regiert und denn am Aafang vo 1942 dr Quisling zum Regierigschef gmacht. Dä het mit de Nazi kollaboriert, so dass si Name bis hüt synonym mit Verröter und Kollaborateur isch. Dr Quisling het brobiert Chille, Schuele und Jugendorganisatione gliichzschalte. Er het d Jude verfolgt, und fast duusig von ene si in dütsche Konzentrationslager umcho.

Dr Verein zur Understützig vo dr kaiserliche Herrschaft, 大政翼賛会, "Taisei Yokusankai", het sich us ere Vereinigung von ere Zahl vo faschistische und nationalistische Gruppe underem Premierminister Fumimaro Konoe bildet und het Japan vo 1940 bis 1945 gregiert. Dr Konoe het no vor dr Gründig vom Verein mit em Nationale Mobilisierigsgsetz strategisch wichdigi Industrie verstaatligt und d Schuele, d Präss und d Gwärkschafte gliichgschaltet. Si Nochfolger, dr Hideki Tōjō, wo siini Understützer ihm Schogun gsait hai, het het dr Verein zu dr füehrende politische Bewegig gmacht. Die ganzi japanischi Gsellschaft isch mobilisiert und in Nochberschaftsverein, "Tonarigumi", organisiert worde, wo alli Japaner, wo nid in dr Armee gsi si, hai müesse deilneh dra und wo verantwortlig gsi si für d Verdeilig vo de Ratione über die zivili Verdeidigung bis zum Organisiere vo öffentlige Versammlige und Propaganda. S Jugendcorps, "Yokusan Shonendan", het die dütschi SA zum Vorbild gha. Noch de Wahle vo 1942 isch Japan en Eiparteiestaat worde. S japanische Regime isch virulänt rassistisch gsi de underworfene asiatische Völker gegenüber. Z China elei si öbbe vier Millione Mensche ermordet worde.
In de meiste europäische Staate si d Faschiste sälbständig nit an d Macht cho oder hai ihr politischs Programm nit chönne verwirkliche. Ihr Gedankeguet het aber e grosse Iifluss uf wiiti Volkskreis, vor allem im konservative politische Spektrum gha, bsundrigs in Beziehig zu de Kommuniste und de Jude.

Der Ungarischi Nationali Verdeidigungsbund, "Magyar Országos Véderő Egylet" churz MOVE, isch e paramilitärischi Bewegig gsi. Siini Gründer hai sich no innerhalb vo dr Armee under em Gyula Gömbös zsämmegschlosse in Opposition zur Ungarische Sowjetrepublik. Scho 1919 hai si sich as nationali Sozialiste definiert, hai Landreforme verlangt und e "christligi" Wirtschaftspolitik, wil ihrer Meinig noch dr Kapitalismus vo de Jude gstüürt wurd. In dr Ussepolitik si si revanchistisch gsi und hai e Revision vom Trianon Verdrag verlangt.

Dr Admiral Miklós Horthy isch 1919 Oberbefählshaber vo dr Armee worde und noch em Ändi vom Bela Kun siiner Sowjetrepublik Regänt. D MOVE het sech ihm agschlosse, het aber witer die italiänische Faschiste understützt und Beziehige zu de dütsche Nationalsozialiste gha.

Am 1. Oktober 1932 het dr Horty dr Gyula Gömbös zum Premierminister gmacht. Politisch isch dr Gömbös z schwach gsi, für zum faschistischi Institutione iizfüehre und mit Italie und Dütschland zsämme en Achse z bilde, wil Dütschland und Italie sich wäge Östriich verstritte hai. Au si Antisemitismus het er zerst nit chönne öffentlig zur Schau stelle. Churz vor em Gömbös siim Dod 1936 hai die Rächtsradikale bi Wahle vili Sitz im Parlamänt gwunne. Dr Antisemitismus isch denn wider hoffähig gsi. 1938 isch e Konservative, dr Béla Imrédy, Premierminister worde, het es ersts Judegsetz iigfüehrt und won er vo de Westmächt kei Befriidigung vo siine territoriale Asprüch übercho het, het er sich de faschistische Staate gnöcheret und es strängers Judegsetz erlo.

Dr Francisco Franco isch e nationalistische, erzkonservative General gsi. Am 19. April 1937 het er die spanischi faschistischi Bewegig, d Falange, wo 1933 vom José Antonio Primo de Rivera gründet worden isch, mit de königsdreue Carliste zun ere neue politische Bewegig verschmulze, won är d Kontrolle drüber gha het. Nochdem er dr Spanisch Bürgerchrieg gege die legitimi linggsgrichteti Regierig im April 1939 gwunne het, het er si Militärdiktatur uf s ganze Land usdehnt und für zum s regiere, het er sich uf d Middelklass gstützt, wo politisch rächts gsi isch. As "Caudillo", Füehrer, het dr Franco vili faschistischi Institutione iigfüehrt, aber z Spanie hai dr Staat und siini Instanze, d. h. dr Generalissimo sälber, dr Partei, em "Movimiento Nacional", dr Wäg vorgschriibe. Spanie isch bis zum Dod vom Franco 1977 e faschistoidi persönligi Diktatur bliibe.

S Nationalradikale Lager, polnisch "Obóz Narodowo Radykalny, ONR", isch en antisemitischei, antikommunistischi, antikapitalistischi nationalistischi Partei gsi, wo im April 1934 gründet worden isch. Sis Programm het bestande us Klassesolidarität, dr Iifüehrig vo antisemitische Gsetz, dr Verstaatligung vo Gschäft wo Jude und Usländer ghört hai, em Schutz vo privatem Eigedum und eme zentralistische Staat. Im Juli 1934 isch d ONR wäge illegale Aktivitäte vor allem gege Jude und Sozialiste vo dr Regierig vom Józef Piłsudski verbote worde. D ONR-Falanga "(Ruch Narodowo-Radykalny)" isch as e Nochfolgorganisation vo dr ONR vom Bolesław Piasecki gründet worde, si isch zwar au illegal gsi, isch aber duldet worde. Wo Pole vo de Dütsche bsetzt worden isch, hai sich d ONR Mitgliider em polnische Widerstand agschlosse.

In dr Schwiz isch zwüsche de beide Wältchrieg faschistischs Gedankeguet in wite Bevölkerigskreis verbreitet gsi, die hai sech vor allem im Frontefrüehlig vo 1933 mit Erfolg politisch organisiert. Die faschistoide Neigige cha mä vor allem zruggfüehre uf d Angst vor em Bolschewismus und uf e draditionelli Antisemitismus, wo us dr Schwiz im 19. Johrhundert eis vo de letzte westeuropäische Länder gmacht het, wo d Jude emanzipiert het. D "Ära Motta", noch em Bundesrot Giuseppe Motta (Bundesrot vo 1911 bis 1940), wo Sympathie gha het für die rächtsextreme Regierige im Usland, isch ussepolitisch e Zit gsi, wo sich d Schwiz noch dr Biidrittabstimmig zum Völkerbund wider het afo abkapsle vo der Völkergmeinschaft. D Klassekampfstimmig im Land isch stark gsi und e Höhepunkt an Gwalt isch cho, wo 1932 z Gämf Druppe e faschistischi Versammlig gschützt hai und drbi drizäh linggi Demonstrante dödet hai. 1935 isch d Initiative vo dr Lingge gege d Krise und d Arbetslosikeit vom Volk verworfe worde, aber im gliiche Johr isch au d Initiative vo de faschistische Fronte abglehnt worde, wo in ere Dotalrevision vo dr Bundesverfassig d Demokratii mit em Füehrerprinzip hai welle ersetze.

D Faschiste in dr Schwiz si politisch zersplitteret gsi. Am iiflussriichste isch die Nationali Front gsi, wo sich noch em Zsämmeschluss vo dr Neue Front und andere faschiste Organisazione bildet het und virulänt antisemitisch und autoritär gsi isch. Au d NSDAP het in dr Schwiz Ahänger gha. Es hai aber nume Bürger vom Dütsche Riich chönne biidräte, d Schwizer als "Volksdütschi" hai sich mit ere Schwizer Version, dr NSEAP, müesse begnüege. Aber au eso het s in dr Schwiz Duusigi vo NSDAP Mitgliider gha, z Basel elei öbbe 4000.

Z Frankriich het dr Oberst François de La Rocque die grössti faschistischi Partei, d "Croix de Feu", wo spöter in "Parti social français" umdauft worden isch, agfüehrt. 1937 isch si grösser gsi as die französischi sozialistischi und die kommunistischi Partei zsämme, und ihri Mitgliiderzahl isch uf zwüsche 700.000 und 1,2 Millione gschetzt worde. 1939 hai 3000 Bürgermeister und 12 Abgeordneti zur Partei ghört. Anderi faschistischi Bewegige si d "Faisceau" (vo 1925 bis 1928) gsi, wo vom Georges Valois agfüehrt worden isch, die Junge Patriote "(Jeunesses patriotes)" under em Pierre Taittinger, d "Solidarité Française", gründet und finanziert vom François Coty und agfüehrt vom Jean Renaud, und d "Action fraçaise" vom Charles Maurras. Noch dr dütsche Invasion und em Kollaps vo dr französische Republik 1940 het s au Faschiste in dr Vichy-Regierig vom Marschall Pétain gha.
Z Finnland het 1932 im Vihtori Kosola si "Lapua" Bewegig fast e Coup d'Etat z stand brocht, aber d Armee het die Konservative understützt. Es het agfange im Johr 1929, wo Faschiste z Lapua (vo dört chunnt dr Bewegig ihre Name) e kommunistischi Versammlig gsprängt hai. Si het Zueläufer übercho wäge dr Wirtschaftskrise und mit ihrem Antikommunismus, wo gege d Sowjetunion grichtet gsi isch, isch si rasch populär worde. Vo 1930 bis 1931 het si grosse Iifluss uf d Politik vo dr finnische Regierig gha, het e Verbot vo dr finnische kommunistische Partei duregsetzt, het die radikale Gwärkschafte entmachdet und d Präss iigschüchteret. Si het für das Massedemonstratione gmacht, aber au terroristischi Aktione duregfüehrt wie Entfüehrige und Agriff uf Zitigsredaktione. Im Februar 1932 het dr General K. M. Wallenius militärischi Eiheite vo dr Lapua vorbereitet e Putsch durezfüehre. D Armee isch aber dr Regierig dreu bliibe und het vo dr Lapua verlangt, ass si ihri Waffe wurd niiderlege. Das het si gmacht und ihri Afüehrer si nume mild bestroft worde. 1932 het s Parlamänt d Lapua verbote, d Bewegig het rasch ihri Understützig im Volk verlore und het sich ufglöst.

Z Ängland het die Britischi Union vo de Faschiste ("British Union of Fascists") under em Oswald Mosley ihr Unwäse driibe. Si het öbbe 50.000 Mitgliider gha.

Z Belgie het em Léon Degrelle si wallonischi Rexiste Partei 1936 zäh Prozänt vo de Sitz im Parlamänt gwunne. Währed dr dütsche Bsetzig het si mit de Nazi kollaboriert, aber au flämischi Rächtsextremi hai mitghulfe.

Russischi Exilante hai faschistischi Organisatione z Mandschurie, in de USA und in andere Länder gründet. Die grösste vo dene si die Russischi faschistischi Partei (VFP) gsi, wo vom Konstantin Rodzaevsky agfüehrt worden isch, und die Ganzrussischi faschistischi Organization (VFO) under em Anastasy Vonsiatsky.

Dr Faschismus het im Zweite Wältchrieg e vernichtendi Niiderlag erlitte und wo alli Greueldate bekannt worde si, wo in siim Name verbroche worde si, het er währed Johre im ne Schattedosii existiert. Aber scho in de spote 1940er Johr hai sich in Europa, Südamerika, Südafrika und im Middlere Oste Bewegige afo bilde, wo vil mit em klassische Vorchriegsfaschismus gmein gha hai. Si si militant nationalistisch gsi, autoritär und antikommunistisch, und hai die soziale und politische Errungeschafte vo dr modärne Sozialdemokratii verachtet und welle abschaffe. Fremdi und "Andersrassigi" sin ene verhasst gsi und hai für alli Übel vo dr Gsellschaft sötte verantwortlig si. Si hai d Rolle vo de Verdeidiger vom kulturelle und religiöse Erbguet gspiilt und populistischi, rächtsextremi Lösige für soziali und wirtschaftligi Problem propagiert. 

Mit dr Dekolonialisierig und em wirtschaftlige Ufschwung in de 1950-1960er Johr si bedütendi Masse vo Iiwanderer noch Westeuropa cho, typischerwiis us underentwicklete ussereuropäische Länder, Nordafrikaner noch Frankriich, Türke noch Dütschland und Pakistaner noch Ängland. Die si zum Findbild vo de Faschiste worde. Und wil die Fremde jetzt in de Heimetsländer vo de Faschiste gläbt hai, hai die jetzt zum Kampf gege d Usländer im Inland ufgrüeft, anstatt für Eroberige vo neuem "Läbensruum" z sii. Noch em allgemeine Schock wo d Europäer erlitte hai, wo s Usmass vo dr Judevernichdig bekannt worden isch, si d Jude währed drei Johrzähnt kuum meh verfolgt worde. Aber wie dr Antizionismus under em Iifluss vom Bündnis vo dr europäische Lingge mit de terroristische Palestinenserorganisatione sich au in moderateri Gsellschaftsschichte iigschliche het, het au dr klassisch Antisemitismus wider Ufwind übercho, vor allem under de Rächtsextreme. Au muslimischi Immigrante hai dr Underschiid zwüschem Judedum und em Zionismus nit allzu gnau gnoh und e grosse Deil vo Agriff uf Jude z Europa goht uf s Konto vo europäische Muslim. 

Wil in vile Staate die krudere Aspäkt vom faschistische Machtsträbe, wie offeni antisemitischi Propaganda oder bewaffneti Schlegerdruppe, ungsetzlig si und die meiste Regierige au brobiere si z underbinde, bedone d Neofaschiste ihri (üsserligi) Gsetzlichkeit und Akzeptanz vo de demokratische Norme. Ihri Parteie bewege sich zwar hüfig in gsetzlige Grauzone, basse aber uf, ass si nit chönne verbote wärde.

Wie bim klassische Faschismus git s au bim Neofaschismus grossi Underschiid zwüsche de verschiidene nationale Bewegige. In de slawische Länder isch er brutaler und militaristischer as im Weste. Die meiste Neofaschiste si antisemitisch, aber z Italie und Spanie si si s im allgemeine nit. Z Spanie spiile d Iiwanderer im faschistische Dänke numen e chliini Rolle, währed si in Länder mit eme bedütende Usländeradeil wie Frankriich, Dütschland, Ängland oder dr Schwiz vo grosser Prominänz si. Die portugiisische, änglische und e ziitlang au die italiänische Neofaschiste si für e ständischi Gsellschaft und Wirtschaft, die meiste andere ziehn e konservative Kapitalismus mit niidere Stüüre vor. In Russland und andere ehemolige kommunistische Länder si d Interesse vo de Neofaschiste vo de 1990er Johr a nööcher zu dene vo de Buure und Arbeiter gsi as im Weste und si hai Wirtschaftsforme mit sozialistische und kapitalistische Elemänt vorgschlage.

Gliichschaltig


</doc>
<doc id="22085" url="https://als.wikipedia.org/wiki?curid=22085" title="Bhagavad Gita">
Bhagavad Gita

D Bhagavadgita (Sanskrit: भगवद्गीता, Bhagavadgītā "»Gsang vom Erhabne«") isch aini vo de wichtigste religiöse Schrifte vom Hinduismus. Es isch e religiös-philosophisches Lehrgedicht, wo im indische Nationalepos Mahabharata ibaut isch und gelt as Offebarig vom Krishna. Nebet de Bible und em Koran ghört si zu de em maistglesnigste religiöse Schrifte vo de Welt.

D Bhagavadgita gelt as e wundervoll bauts Gedicht i 18 Kapitel und 700 Vers. Es isch uf Sanskrit gschribe und Bestandtail vom Mahabharata, em indische Nationalepos, und zwoor bildets si d Kapitel 25 bis 42 im 6. Buech (Mhb. VI, 25-42). D Sproch isch kunstvoll aber nöd kompliziert.

Zit vo de Entstehig isch wie bi de maiste indische Werch nöd klar, as früeste Zitpunkt werd s 3.Jh.v.Chr. agnoo, as spöteste s 2.Jh.n.Chr. Do noch de mythische Öberliferig de Krishna am 17. Januar 3102 v.Chr. gstorben isch, setzed gloibigi Inder da Werch i die früeni Zit zrugg, wo si as Aafang vom jetzige Zitalter, em Kaliyuga, bitrachtet.

De Autor selber isch nöd bikannt, doch nenet di indische Quele as (mythische) Autor vom Mahabharata de Waisi Vyasa. Öb d Bhagavadgita as e Bistandtail vom Mahabharata entstanden isch, oder erst spöter dricho isch, isch umstritte.

D Rahmehandlig vom Mahabharata isch de Striit zwüschet zwoo engverwandte Sippe, de Pandavas und de Kauravas, wo im End in e grausami Schlacht uusartet. Bevors zu de Schlacht chunnt, bifillt de Arjuna (Ardschuna) a sim Wagelenker, em Krishna, zwüschet di baide verfindete Heer zfaare. Wie de Arjuna all sini Verwandte, Lehrer und Fründe im findliche Heer gsiet, will er nüme chämpfe und werft d Waffe ewegg. De Krishna, wo zum Tail scho göttlichi Eere erlangt het, sprecht druf abe de Arjuna aa und fangt en öber de Sii vo Lebe und Tod ufklääre. Die erste sechs Kapitel vo de Bhagavadgita belehret öber rechts Tue und selbstloses Handle ("Karma Yoga"), di nöchste sechs Kapitel kläret öber Hiigoob und d Gottesliebi uuf ("Bhakti Yoga") und die letzte sechs Kapitel gend Uuskunft öber di recht Erchenntnis ("Jñana Yoga") und de Krishna offebaart sich em Arjuna as de aini Gott. Im End verlüürt de Arjuna all sini Zwiifel und füegt sich em Schicksal vo de grauehafte Schlacht vo Kurukshetra, wo druf abe folgt.

D Bhagavadgita vertretet vor alem vischnuitisches Gidankeguet und stoot a de Upanischade am nöchste, isch aber starch vo de Yoga-Lehr und vom philosophische Sankhya-System beiiflusst und au vom Buddhismus. Da Gmisch us verschidnige Richtige het dezue gfüert, as d Bhagavadgita zum Tail widersprüchlichi Uusaage macht, wa i de Kommentär au zum Uusdruck chunnt.
Im Chern stoot d Hiigoob a Gott, rechti Versenkig und Meditation. De Krishna verlangt, do er ide Herze vo jedem Lebewese woni, und sais no so nidrig, as er drum i jedem Lebewese verert werde söll. Gwaltlosigkeit ("ahimsa"), selbstloses Handle und Entsagig sind wichtig um e guets Karma för di nöchste Widergeburte z erlange.

D Bhagavadgita isch scho früe kommentiert wore. De ältist Kommentar isch vom indische Philosoph Shankara (788-820). Er sait, as d Bhagavadgita d Quintessenz vo de Vede sai und de Mensch i d Befraiig füeri. Sin Kommentar isch den spöter selber immer wider kommentiert wore. Witteri bikannti Kommentatore, wo sich mit de Bhagavadgita usenandgsetzt hend, sind de Ramanuja (1017-1137), de Madhva (1199-1278), de Nimbarka (12.Jh.) und de Vallabha (1479-1531) gsi. I de Noizitt zälet zu de uuzälige Kommentatore au de B.G. Tilak (1856-1920), de Sri Aurobindo (1872-1950) und de Mahatma Gandhi (1869-1948).

De erst Usländer, wo öber d Bhagavadgita brichtet het, isch de islamisch Universalglehrti al-Biruni (973-1048) gsii. Er het d Bhagavadgita as sehr höch iigschätzt, aber im Gegesatz zum Yogasutra vom Patañjali, kai Öbersetzig abotte. Um 1600 het de Abul Fazl, de Historiograph vom Moguleherrscher Akbar em Grosse, d Bhagavadgita is Persische öbersetzt.

I de Noizit isch as Folg vo de Kolonisation und em Imperialismus d Bhagavadgita zerstmol im Joor 1785 vom Charles Wilkins uf Englisch usegee wore. De tütschi Indolog August Wilhelm von Schlegel (1767-1845) het ane 1823 as erste de Originaltext uf Sanskrit usegee, wobi er d Schriftzaiche selber gschnitzt und gsetzt gha het. Denebet het er ono en Öbersetzig uf Latiin dezuetue, so as d Bhagavadgita i interessierte Glehrtechrais e gueti Verbraitig gfunde het und glii au i anderi europäischi Sproche öbersetzt woren isch. Die ältisti tütsch Öbersetzig - wenn au unzuelänglich - vo de ganze Bhagavadgita stammt vom C.R.S. Peiper (1834). Spöter hend meriri Glehrti sich d Müeh gmach, d Bhagavadgita is s Tütsche zöbersetze. Doch scho vorene hend de Friedrich Schlegel (1772-1892) und de Wilhelm vo Humboldt (1767-1835) Kommentär öber d Bhagavadgita uf Tütsch usegee. De Humboldt isch bsundrigs vo de Bhagavadgita atue gsii und het dezue gschribe:

Hüt gits guet 20 tütschi Öbersetzige i verschide guete Qualitäte, weltwiit sinds im ganze rund 2000 Öbersetzige i 70 Sprooche. Dodemit ghört d Bhagavadgita noch de Bible zu de em maistöbersetzte Büecher weltwiit.

Z Indie isch d Bhagavadgita wiitume bikannt, jo gelt gär as da am maiste bikannti hailigi Buech vom Hinduismus und vili chönet die 700 Vers uswendig. Natürli isch d Bidütig för de ainzelni vo sinere religiöse Uusrichtig abhängig. Naturgmäss het d Bhagavadgita bi de Vischnuite de höchsti Rang, aber au Schivaite schätzed da Gedicht höch ii. Obwoll ine chriegerische Kontext iibetet, sprecht d Bhagavadgita nöd nu Aaghörigi vo de Chriegerkaste, de Kschatriya, aa. Moderni Interpretatore erkläret de Champf as en innere Champf, wo jede Mensch döremacht, wen er sich vom Böse löse möcht. De Find isch nöd usedra, sondern i aim ine! De Arjuna isch d Seel, de Wagelenker Krishna isch Gott wo d Seel füert und s Schlachtfeld Kurukschetra isch s Lebe, wo in Agriff werde nee mue, oni as im End e bsundrige Lohn oder Dank erwartet werd. De Find schliessli sind di aigne egoistische und bösartige Aasichte, wo besigt werde müend.

D Bhagavadgita büütet au Stoff för Film und Comics und werd i öffetliche Vorträg diskutiert. Fast jede Inder mit Bidüütig het e Kommentar usegee, drunter au de Mahatma Gandhi. Er sait zu dem Werch:

Aber au im Weste het d Bhagavadgita e starche Iifluss uf glehrti Philosophe ghaa. De Arthur Schopenhauer (1788-1860) het öber si gsait:




</doc>
<doc id="22090" url="https://als.wikipedia.org/wiki?curid=22090" title="Boncourt">
Boncourt

Boncourt isch e Gmeind im Bezirk Pruntrut im Schwiizer Kanton Jura. Uf dütsch het ma früener au "Bubendorf" gseit, wo ma hüt aber nüm bruucht.

Boncourt isch di Gmeind wo am witeschte im Nordweschte vom Elsgau ligt. Im Norde un im Weschte gränzt die Gmeind an Frankriich un zwar an d Gmeinde Villars-le-Sec, Saint-Dizier-l’Évêque, Lebetain, Delle, Florimont un Courcelles. Im Südoschte isch di einzig Schwiizer Nachbargmeind Basse-Allaine. S Dorf ligt uf ere Höchi vo 373 Meter, 10 km ewäg vo Pruntrut, em Zäntrum vom Elsgau im Tal vo de Allaine.
D Markig vo de Gmeind het e Grössi vo 9,0 km². De höchschti Punkt het e Höchi vo 548 Meter. Im 1997i isch 12 % vo de Gmeindsflächi besidlet gsi, 41 % sin Wald gsi un uf 46 % isch buuret worde.

Boncourt het 1307 Iiwohner (Endi 2007) un isch dodermit eini vo de gröschte Gmeinde im Kanton Jura. Vo de Bewohnern sin 96,6 % französischsprachig, 2,1 % dütschsprachig un 0,4 % italienischsprachig (Stand 2000).

Di erscht urkundlichi Erwähnig vo Boncourt isch us em Johr 1140, wo vo "Bononis Curia" d Red isch. 
Im Johr 1271 het s Fürschtbistum Basel d Ortsherrschaft übernoh. Zwüsche 1793 un 1815 het Boncourt zu Frankriich ghört. De Wiener Kongress hets Dorf im 1815 im Kanton Bärn zugschproche. Sit ma am 1. Januar 1979 de Kanton Jura gründt het, ghört Boncourt zum jüngschte Kanton vo de Schwiiz.



</doc>
<doc id="22091" url="https://als.wikipedia.org/wiki?curid=22091" title="Bonfol">
Bonfol

Bonfol isch e Gmeind im Bezirk Pruntrut im Schwiizer Kanton Jura. Uf Dütsch het ma früener au "Pumpfel" gseit, wo ma hüt aber nüm bruucht.

Bonfol ligt im Nordoschte vom Elsgau. D Gmeindsgränze im Norde un im Oschte isch gliichzitig d Landesgränze zu Frankriich. S Dorf isch im Tal vo de Vendline uf ere Höchi vo 432 Meter gläge, ugfähr 9 km im Nordoschte von Pruntrut, em Hauptort vom Elsgau.

D Markig vo de Gmeind isch öppe 13,6 km² gross un de höchschti Punkt isch 483 Meter höch. Im Oschte vo de Markig ligt uf 471 Meter d Wasserscheidi zwüschem Iizugsgebiet vo de Larg, wo iber de Ill in Rhii un somit in d Nordsee flüsst, un dem vo de Vendline, wo iber de Doubs in d Rhone un somit is Mittelmeer mündet. Im 1997i sin 6 % vom Gmeinsbiet bsidlet gsi, 44 % sin Wald gsi un uf 48 % het ma buuret.

D Nachbargmeinde von Bonfol sin di jurasische Gmeinde Beurnevésin, Damphreux un Vendlincourt un di elsässische Gmeinde Ottederf (frz. "Courtavon") un Pfatterhüsa.

Di erscht urkundlich Erwähnig vo Bonfol isch us em Johr 1136, wo in ere Urkund "Bunfol" erwähnt wird. Spötere find ma au d Näme "Bonfon", "Boufol", "Bumpfol", "Mumphfol", "Boufoul" un "Benfoul".

Im Johr 1271 het s Fürschtbistum Basel d Ortsherrschaft übernoh. Zwüsche 1793 un 1815 het Bonfol zu Frankriich ghört. De Wiener Kongress hets Dorf im 1815 im Kanton Bärn zugschproche. Sit ma am 1. Januar 1979 de Kanton Jura gründt het, ghört Bonfol zum jüngschte Kanton vo de Schwiiz.



</doc>
<doc id="22093" url="https://als.wikipedia.org/wiki?curid=22093" title="Freiburg im Üechtland">
Freiburg im Üechtland

Frybùrg im Üechtland (IPA: , au "Frybereg," hochtütsch "Freiburg," frz. "Fribourg" [], Patois ) isch d Houptschtadt vom Schwiizer Kanton Frybùrg.

D Schtadt isch gliichzitig au de Houptort vom Saanebezirk. D Schtadt ligt am sognannte «Röschtigrabe», also uf de Sprochgränze zwüsche de Welschschwiiz un de Dütschschwiiz. Fryburg het eini vo de gröschte Altschtedt vo de Schwiiz.

S Zäntrum vo Fryburg ligt uf 581 Meter. D Stadt isch öppe 28 km südweschtlich vo Bärn. Si isch geographisch drüteilet, in e oberi Stadt am Oschtufer vo de Saane mit de Kwartier Schönbärg und Bürgle, en obere Teil am Weschtufer vo de Saane mit Pérolles, Beauregard und Jura, un de untere Altstadt im Daal vo dr Saane unde uf beidne Site vom Fluss bi de alte Brugge. Im Tobel vo dr Saane sind d Stadtgebiet "Maigrauge" («mageri Au») und "Gotteron" («Galtere»), wo dr Fluss Galtere a d Saane chunt.

D Markig vo de Schtadt het 9,3 Kwadratkilometer.

Zu de Gmeind Fryburg gehört au de ehemalig Wiler "Bürgle", wo uf 655 Meter Höchi uf eme Plateau südlich vom Galteregrabe ligt.

D Nachbargmeinde vo Fryburg sin Düdinge, Tafersch, Pierrafortscha, Marly, Villars-sur-Glâne, Givisiez un Granges-Paccot.

Fryybùrg isch im Jaar 1157 dür de Herzog Berthold IV. vo Zähringe gründet choo.

D Schtadt Fryburg het Ends 2007 33'836 u Ends 2015 38'489 Iiwohner ghäbe. D Agglomeration wird vom Bundesamt für Statistik (BFS) mit öppe 100'000 Iiwohner gfüert.

D Stadt Fryburg isch hüt mehrheitlich französischsproochig. D Mehrheitsverhältniss zwüsche de Sproochgruppe het sich aber in de Gschicht vo de Stadt meemools gänderet. Wo Frybùrg im Üechtlann anno 1157 va de Zähringer (Stammsitz: Fryburg im Brysgau) a de Spraachgränza gründet cho isch, hets no as usglichnigs Verhäutnis zwüsche de französischi (wäuschi) ù de dütschi (alemannische) Spraachgruppa gä. Di Romanischsproochige sin aber wohl bal in de Mehrheit gsi, un sin es bis in s 14. Joorhundert au blybe. In de Urkunde un Protokoll vo de Stadt isch ab 1360 s Latiinisch vun ere lokale Schrybsprooch abglöst worde. Die Sprooch het uff em Französisch vo Paris basiert, isch aber voll vo Element uss em lokake frankoprovenzalische Dialäkt. Ab em frie 15. Joorhundert isch au s Dütsch als Schrybsprooch uffcho, wo deno mee un mee bruucht worde isch. D Sproochwaal het vo mehrere Faktore abghange: vo de Preferänz un Sproochkenntniss vum Kanzler, vo de Sprooch vum Empfänger un je nooch däm was gschrybe worde isch. Wichtigi Dokumänt sin in alli drüü Sprooche übersetzt worde. In de "Missive", Noochrichte aa Usserhalb, isch bsunders vil Wärt uff en eiheitliche Sproochbruuch glait worde. In de Rächnigsbiecher dergege isch di französisch Schrybsprooch bsunders starch vum Frankoprovenzalische un Alemannische beyflusst. In de Rootsprotokoll isch d Mischig uss Französisch, mit frankoprovenzalische Element, Latiin, un Dütsch am uffälligste. So zum Byspil im ene Protokoll vo 1476: "Uff den 3. tag JuliiScriba a Berna quoad attento le rest et le bestand volumus mit den friheiten und andern und mit den unsern verbieten, daz si in der Waut nit gangen butiner, bis daz man seche, wie der tag usgat".

Im 15. Joorhundert het s Dütsch mee aa Gwicht gwunne, was mehreri Gründ het:

Mu het dür z ganza 16. Jahrhundert versuecht, di Wäusche z germanisiere, ohni grossa Erfoug, im private Beryych isch wyterhin Frankoprovenzalisch gschwätzt worde, was all mee vum Französische ersetzt worde isch. Di dütschi Assimilationspolitik isch allerdings nit vam chlyna alemannischa Bürger usgange, sondern va de französischsprachige Regänte va Frybùrg, wo gmiint hii, iines Züu i de Eidgenosseschaft besser z erreiche.

Wie de Sproochalldag in de Stadt ussgsee het, weiss mer nit ganz. D Sproochgmeinschafte hen in verschidne Quartier gläbt un es het z. B. in de Textilindustri zwei Gerberzünft gee: e dütschsproochigi un e französischsproochigi. Warschynts sin aber bsunders in de Oberschicht sehr vili zweisproochig gsi. Insgsamt isch wohl de Grossdeil vo de Bevölcherig zweisproochig alemannisch-frankoprovenzalisch gsi, un e chlyni Schicht vo Bildete uss de Oberschicht het au Kenntniss vo de Schriftsprooche Latiin, Französisch un Dütsch gha.

A Änderig het sich abahnt, wo zwische 1536 ù 1555 d Waadt va de Eidgenosseschaft eroberet cho isch ù demit a grossi französischi Bevöukerig im Weschte ù Süüde vam Kanton Frybùrg dezue cho isch. Im 17. Jahrhundert, wo Frankrych a grossa kulturela ù politischa Ufschwung ghäbe het, het sich d Füehrigsschicht ùmmi stärcher im Französische zuegwändet, Französisch isch zweiti Amtssprach cho. 
Under ùm Yfluss va de französische Revolution isch Französisch einzigi Amtssprach cho, ab 1815 ùmmi Tütsch. Ab 1830 hii di Liberaale im Französische zu de Vorherrschaft verhoufe. Dür anderi adminischtrativi Massnaame u dür d Schupolitik (bsunders a de höiere Schuele) isch d Romanisierig vürisch trübe cho.

Im 19. Joorhundert isch de frankoprovenzalisch Patois uss de Stadt verschwunde, un Französisch het sich als Umgangssprooch unter de Welsche duregsetzt.

I späterer Zyt ischs uf um Papier zun ra Glichstölig va de Sprachgruppe cho. 1991 het mù erreicht, dass 22 Strasse u Plätz im Stadtchärn va Frybùrg o mit tütsche Schüuder kennziichnet cho sin.

69,2 % va de Yywoner si im Jaar 2000 römisch-katholisch gsii, 8,7 % evangelisch-reformiert.





</doc>
<doc id="22098" url="https://als.wikipedia.org/wiki?curid=22098" title="Georges Danton">
Georges Danton

Dr Georges Jacques Danton (* 26. Oktober 1759 z Arcis-sur-Aube, Département Aube; † 5. April 1794 z Paris) isch ein vo de Füehrer vo de undere Volksschichte in der Französische Revolution und dr Leiter vom erste Wohlfahrtsusschuss (bis 10. Juli 1793) gsi. Er isch berüehmt gsi für siis Talent Rede z halte.

Dr Danton isch us ere chliinbürgerliche Familie cho. Noch em Studium bi de Oratorianer isch er Schriiber bim Prokurator vo Paris worde. Vo 1785 aa het er im Conseil du Roi gschafft, isch 1787 Rächtsawalt worde und isch bis 1791 dört bliibe. Er isch Mitgliid vo dr Pariser Chammere gsi und dört im Dezember 1791 au no stellverträtende Staatsawalt worde.

Mit em Camille Desmoulins und em Jean Paul Marat het er 1790 dr Klub vo radikale Demokrate wo als Cordeliers bekannt worde isch, gründet. Au bi de Jakobiner isch er Mitgliid gsi. Zsämme mit mit em Marat und em Antoine de Saint-Just het er die agfüehrt.

Danton het noch dr Flucht vom König as engagierte Verdräter vo der Republik massgäblig an ere Versammlig uf em Marsfeld deil gnoh, wo am 17. Juli 1791 in ere Underschriftesammlig dr Sturz vom Louis XVI. und d Iifüehrig vo der Republik gforderet het. Me nimmt a, ass er mit siiner Propaganda e wäsentligi Rolle bim Sturm uf d Tuilerie und dr Inhaftierig vo der königliche Familie am 10. August 1792 gespiilt het. Im gliiche Johr het er dr Poste vom Justizminister übernoh. D "Septembermord" vom Johr 1792 het er duldet. Churz druf het er siis Ministeramt niidergleit.

Für zum d Girondeste z stürze het er sich mit dr Bärgpartei verbündet und het so als Mitgliid vom Konvent am 10. März 1793 d Iirichtig vom ene usserordentlige Gerichtshof, em spötere Revolutionstribunal, erreicht. Churz druf isch er aber moderater worde in siiner politische Usrichtig und het dr Club des Cordeliers verlo. Mit em Camille Desmoulins het er vo denn aa zu de Indulgänte ghört.
Won er sich noch dr Verteidigung vo der Revolution gege d Find vo Usse 1794 im Erste Koalitionschrieg für en Ändi vo dr Terreur iigsetzt het, het en dr Robespierre gstürzt. Denn het er brobiert, mit em findlige Usland Friidensverhandligen ufznäh und het druf si Mitgliidschaft im Wohlfahrtsusschuss verlore. Won em öbber dr Root ge het, ins Usland z flüchte, het er die berüehmte Wort gsait: "„Nimmt me denn s Vaterland an de Schuehsohle mit?“"

Am 30. März 1794 isch dr Danton verhaftet worde, noch eme churze Prozäss vo em Wohlfahrtsusschuss isch er as e vermeintlige Revolutionsgegner verurteilt und am 5. April mit 13 vo siine Ahänger (Dantoniste) guillotiniert worde.

Dr Danton isch agäblig e Mitglied von ere Pariser Freimuurerloge gsi. In dr freimuurerische Briefliteratur vom 18. Johrhundert wird er as „Brueder“ bezeichnet.

Siis Schicksal isch dr Gegestand vom Georg Büchner siim Drama "Dantons Tod" und s Thema vo mehrere Verfilmige (under anderem "Danton" us em Johr 1983 mit em Gérard Depardieu in dr Hauptrolle).



</doc>
<doc id="22103" url="https://als.wikipedia.org/wiki?curid=22103" title="Andreas Jung">
Andreas Jung

De Andreas Jung (* 13. Mai 1975 z Friiburg im Briisgau) isch en badischer Politiker (CDU). Er isch sit em 2005i Mitglied vom dütsche Bundestag.

Im 1994i het de Andreas Jung sis Abitur am Nellenburg-Gymnasium z Stockach gmacht un im Aaschluss do dra het er an de Uni Konschtanz sis Jus-Schtudium ufgnoh, wo er im 2000 mit em Schtaatsexame abgschlosse het. Nach em Referendariat het er 2002 au s zweite Schtaatsexame abglägt un im 2003 het er sini Zulassig als Rechtsawalt übercho. Sither schafft er bi de Kanzlei Rittershaus z Manne.

De Andreas Jung isch im 1990i Mitglid vo de Junge Union (JU) worde un im 1993i vo de CDU. Vo 1993 bis 1999 isch er Vorsitzender vom JU-Kreisverband Konschtanz gsi un von 2000 bis 2002 au im JU-Bundesvorschtand. Vo 2002 bis 2006 isch er Vorsitzender vom JU-Bezirksverbandes Südbade gsi.

De Andreas isch au Mitglid vom Vorschtand vom CDU-Kreisverband Konschtanz un zwar sit em 1995i un sit em 2007 als Vorsitzener. Ausserdem isch er sit em Johr 2001 im Landesvorschtand vo de CDU Bade-Württebärg.

Sit em 2005 isch de Andreas Jung Mitglid vom dütsche Bundestag un derte schtellvertretender Vorsitzender vo de Junge Gruppe vo de CDU/CSU-Bundestagsfraktion.
Er isch als Wahlkreisabgordeneter vom Wahlkreis Konschtanz in de Bundestag iizoge. Bi de Bundestagswahl 2009 het er 43,1 % vo de Erschtschtimme gha.



</doc>
<doc id="22104" url="https://als.wikipedia.org/wiki?curid=22104" title="Thomas Dörflinger">
Thomas Dörflinger

Thomas Dörflinger (* 27. August 1965 z Düenge) isch en badischer Politiker (CDU). Er isch sit em 1998i Mitglied vom dütsche Bundestag.

Nach em Abitur im 1984i am Klettgau-Gymnasium z Düenge het de Thomas Dörflinger sin Wehrdienst abgleischtet un im Aaschluss do dra ab em 1985i an de Uni Konschtanz Gschicht un Politologi schtudiirt.
S Schtudium het er im 1992i mit em Magister Artium abgschlosse. Nach eme Volontariat bi RTL Radio isch er ab em 1993i Redakter un Redaktionsleiter bi RTL Radio Südbadn gsi. Wo de Radiosender im 1994i gschlosse worde-n-isch, isch de Dörflinger zerscht arbeitslos gsi, het aber im 1995i als wissenschaftlicher Mitarbeiter bi de damalige Bundesminischterin für Familie, Seniore, Fraue un Jugend, de Claudia Nolte aagfange schaffe. Vo 1997 bis 1998 isch er dann Redakter bim Schwarzwälder Bote gsi. 

De Thomas Dörflinger isch sit em 1992i ghürote un het zwei Söhn. Sin Vater, de Werner Dörflinger isch sin Vorgänger im Bundestag gsi (vo 1980 bis 1998). 

De Thomas Dörflinger isch scho als Schüeler im 1979i Mitglid vo de Junge Union worde un im 1984i au vo de CDU. Sit em 1995 isch er Vorschtandsmitglid vom CDU-Kreisverbandes Waldshuet. 

Sit em 1998i isch de Dörflinger Mitglied vom dütsche Bundestag. Vo 2005 bis 2007 isch er derte Obmann vo de CDU/CSU-Bundestagsfraktion im Usschuss für Familie, Seniore, Fraue un Jugend gsi un stellvertretender familiepolitischer Sprecher vo de CDU/CSU-Fraktion. Scho sit em 2003 isch de Thomas Dörflinger Vorsitzender vo de Dütsch-Schwiizerische Parlamentariergruppe.

De Thomas Dörflinger isch immer als direkt gwählter Abgordneter vom Wahlkreises Waldshuet in de Bundestag iizoge. Bi de Bundestagswahl 2009 het er 41,5 % vo de Erschtschtimme übercho.

Siter 2004 isch dr Dörflinger Bundesvorsitzender vum Kolpingwerk Ditschland.



</doc>
<doc id="22105" url="https://als.wikipedia.org/wiki?curid=22105" title="Peter Götz">
Peter Götz

De Peter Götz (* 24. September 1947 z Bade-Bade) isch e dütsche Politiker (CDU). Site m 1990i isch er Mitglied vom dütsche Bundestag.

De Peter Götz isch sit em 1997i Bundesvorsitzender vo de "Kommunalpolitische Vereinigung von de CDU und de CSU" un sit em 1998i Vorsitzender vo de Arbeitsgmeinschaft "Kommunalpolitik" vo de CDU/CSU-Bundestagsfraktion.

De Götz het 1968 sini Usbildig für de ghobene Verwaltigsdienst abgschlosse un dodernoch bis 1970 sin Wehrdienscht abgleischtet. Er isch dann retour cho in d Verwaltig vo de Schtadt Gaggenau un het zudem zwüsche 1973 und 1975 d Verwaltigs- un Wirtschaftsakademie z Friburg im Briisgau bsuecht, wo er als Betriebswirt (VWA) mit em Schwerpunkt "Immobilienwirtschaft" abgschlosse het. De Götz het bis 1985 bi de Schtadt Gaggenau gschaffet, zuletscht als Leiter vo de Bauverwaltig.

De Peter Götz isch ghürote un het vier Chind.

De Götz isch 1974 de CDU un de Junge Union biträte un het vo 1974 bis 1982 zum Vorschtand vo de CDU Raschtatt ghört. 

Vo 1985 bis 1993 isch er Vorsitzender vom Kreisverband Raschtatt vo de "Kommunalpolitische Vereinigung (KPV) " vo de CDU/CSU gsi. 1992 bis 1998 isch er Vorsitzender vom KPV-Bezirksverband Nordbaden gsi un vo 1994 bis 1998 au schtellvertretender KPV-Landesvorsitzender vo Bade-Württebärg. Im 1997i isch de Götz zum Bundesvorsitzende vo de KPV gwählt worde. 

Sit em 1990 isch de Peter Götz Mitglid vom dütsche Bundestag. Derte isch er sit em 1998 Vorsitzender vo de Fraktionsarbeitsgmeinschaft "Kommunalpolitik" un de kommunalpolitischi Sprecher vo de CDU/CSU-Bundestagsfraktion. 

De Peter Götz isch immer de direkt gwählti Abgordnete vom Wahlkreises Rastatt gsi. Bi de Bundestagswahl 2009 het er 48,0 % vo de Erschtstimme übercho.

Zwüsche 1985 un 1990 isch de Peter Götz Erschter Beigeordneter vo de Schtadt Gaggenau gsi.



</doc>
<doc id="22106" url="https://als.wikipedia.org/wiki?curid=22106" title="Ingo Wellenreuther">
Ingo Wellenreuther

De Ingo Wellenreuther (* 16. Dezember 1959 z Karlsrueh) isch en badischer Politiker (CDU). Er isch sit em 2002i Mitglied vom dütsche Bundestag.

De Wellenreuther het nach sim Abitur im 1979i an de Ruprecht-Karls-Universität z Heidelberg sis Jus-Schtudium ufgnoh. Er het au es Ziitli a de Justus-Liebig-Universität z Giessen schtudiirt. Im 1985i het er s erschte juristische Schtaatsexamen bschtande un nach em Referendariat im 1989i s zweite. Dodernoch het er als Schtaaatsanwalt z Bade-Bade gschaffet. Im Johr 1991 isch er als Richter an s Landgericht Karlsrueh cho. Vom Februar 2000 bis zum April 2001 un es zweits Mol vom Februar 2002 bis zum September 2002 het er als Referent vo de CDU/CSU-Bundestagsfraktion im Untersuchigsusschuss „Parteischpende“ gschaffet un in de Ziit dezwüsche am Oberlandesgericht z Karlsrueh. S Amtsgricht Karlsrue het ihn am 24. September 2010 zum Notpräsident vom Karlsruher SC bschtumme und im November isch er dann regulär zum Präsidenten vom Verein gwählt worde.

De Ingo Wellenreuther isch ghürote un het zwei Chind.

De Ingo Wellenreuther isch sit em 2002 Vorsitzender vom CDU-Kreisverband Karlsrueh. Site m 2003 isch er au im Vorstand vom CDU-Bezirksverband Nordbade un von 2005 bis 2007 isch er au im CDU-Landesvorstand vo Bade-Württebärg gsi.

Bi de Oberbürgermeisterwahl z Manne het er am 17. Juni 2007 gäge de Peter Kurz vo de SPD kandidiirt, het aber nöd gwunne.

De Ingo Wellenreuther isch vo 1999 bis 2013 Mitglid vom Gmeindrot z Karlsrueh gsi.

Sit em 2002 isch er Mitglid vom dütsche Bundestag, wo er über d Landeslischte vo Bade-Württebärg gwählt worde-n-isch. Im 2005 isch er dann als Wahlkreisabgordeneter in de Bundestag iizoge. Im 2009i isch er wider gwählt worde und het 38,1 % vo de Erschtschtimme übercho.



</doc>
<doc id="22107" url="https://als.wikipedia.org/wiki?curid=22107" title="Axel Fischer">
Axel Fischer

De Axel Eduard Fischer (* 5. Mai 1966 z Karlsrueh) isch en badischer Politiker (CDU). Er isch sit em 1998i Mitgliid vom dütsche Bundestag. Sin Brueder isch de Lutz Fischer-Lamprecht.

De Axel Fischer isch z Schdudesee ufgwachse. Nach de Mittleri Reife het er im 1983i an de Berufsfachschuel für Elektrotechnik z Karlsrueh e Lehr zum Elektroinstallateur gmacht. Dodernoch het er d Technischi Oberschuel Karlsruhe bsuecht, wo er 1987 s Abitur bschtande het. Von 1987 bis 1989 het de Axel Fischer als Soldat uf Ziit sin Wehrdienst abgleischtet un d Usbildig zum Reserveoffizier gmacht. Ab 1989 het er Maschinenbau an de Uni Karlsrueh schtudiirt un s Schtudium als Diplom-Ingenieur abgschlosse. Im Aaschluss ans Studium het er bis 1998 als wissenschaftliche Mitarbeiter am Inschtitut für Arbeitswisseschaft un Betriebsorganisation (ifab) an de Uni Karlsrueh gschaft.

De Axel Fischer isch zum zwaite mol ghürote un het sechs Chind.

De Axel Fischer isch zwüsche 1992 un 1993 im Landesvorschtand vo de Jungen Union vo Bade-Württebärg gsi un isch sit em 1993i im CDU-Bezirksvorschtand vo Nordbade.
Von 1989 bis 1995 isch er Gschäftsführer vo de Jungen Union Nordbaden gsi un am 1. Dezember 2008 isch er vom Bundesparteitag vo de CDU in Schtueget in de Bundesvorschtand gwählt worde.

Sit em 1998 isch de Axel Fischer Mitglid vom dütsche Bundestag, wo er über d Landeslischte vo Bade-Württebärg gwählt worde-n-isch. Dodernoch isch er jewils als Wahlkreisabgordeneter in de Bundestag iizoge. Bi de Bundestagswahl 2005 het er 48,3 % vo de Erschtschtimme übercho, 2009 45,2 % und bi de Bundestagswahl 2013 53,3 %.

Sit em 1. Januar 2009 isch de Axel Fischer de Vorsitzende vom Usschuss "Technologie, Luft- und Raumfahrt" bi de Weschteuropäische Union.



</doc>
<doc id="22108" url="https://als.wikipedia.org/wiki?curid=22108" title="Danton">
Danton

Danton bezeichnet:

Danton isch der Name vo folgende Film:

Danton isch dr Familiename vo folgende Persone:


</doc>
<doc id="22110" url="https://als.wikipedia.org/wiki?curid=22110" title="Antoine de Saint-Just">
Antoine de Saint-Just

Dr Louis-Antoine-Léon de Saint-Just (* 25. August 1767 z Decize bi Nevers; † (higrichtet) 28. Juli 1794 z Paris) isch e französische Revolutionär gsi.

Er isch sit 1792 im Nationalkonvent gsi, er het Deil gha am Sturz vo de Girondiste und vom Danton, und isch en Ahänger vom Robespierre im Wohlfahrtsusschuss gsi. Am 27. Juli 1794 (9. Thermidor vom Johr II noch em Revolutionskaländer) isch er zsämme mit em Robespierre gstürzt und am neggste Dag guillotiniert worde.

Dr Louis Antoine de Saint-Just isch am 25. August 1767 as Sohn vom ene Kavalleriihauptma z Decize bi Nevers uf d Wält cho. Siini Jugend het er z Blérancourt (Département Aisne) verbrocht und isch uf die höcheri Schuel vo der Oratorier z Soissons gange, und het denn sis Jurastudium an der Universität vo Reims agfange.

Er het alti Klassiker und d Schrifte vom Jean-Jacques Rousseau gläse und het sech für die republikanischi Staatsform afo begeistere. Am Afang vo 1789 het er satirischi, antiaristokratischi Värs gschriibe under em Titel "Organt au Vatican". Er het sech afo politisch engagiere, und wil er z jung gsi isch het er über siis Alter gloge und isch so Mitgliid vo der Wahlversammlig vo siim Bezirk worde. 1790 het dr Saint-Just mit em Robespierre afo korrespondiere und dank däm siiner Empfählig isch er 1792 vom Departement Aisne in dr Nationalkonvent gwehlt worde.

Im Hochverrotsprozäss gege dr Louis XVI. het er für e Dod ohne Ufschueb und Appellation gstimmt. D Gründ het er im Rousseau siim „Contrat social“ gfunde, won es Wärk über d Legitimität vo dr Macht isch. Siiner Meinig noch siig dr König usserhalb vom „Contrat social“ gstande, und dorum müess er vo dr gsetzgäbende Versammlg und nid vom ene Gricht verurdeilt wärde.

Au am Sturz vo de Girondiste Ändi Juli 1793 und vo de Hébertiste im März 1794 isch er massgäblig verwigglet gsi.

Als Mitgliid vom Wohlfahrtsusschuss isch er 1793 mit em Philippe Le Bas in s Elsass zur Überwachig vo de Druppe gschiggt worde. As dr Chef von ere sogenannte Volkskommission het d Armee reorganisiert und het drbii massehaft Lüt lo guillotiniere. Er het dr Robbespierre understützt in dr Vernichdig vom Danton und siine Ahänger. Wil er alles mit eme quasi religiöse Fanatismus gmacht het, het dr Dantonist Camille Desmoulins bemerkt: „Er dräit si Chopf wien e Heiligs Sakrament“. Dr Saint-Just haig druf gsait: „Und ich wird drfür sorge, ass är siine wie dr heiligi Dionysius dräit“ – dr Dionysos isch e Märtyrer gsi, wo gchöpft worden isch. Si Radikalismus het sich au in siim Usspruch zeigt: „Nit d Gfängniss sötten überfüllt si, sonder d Friedhöf!“.

Im April 1794 het dr Saint-Just d Nordarmee zu de Siig bi Charleroi und Fleurus driibe. D Generäl het er vor d Alternative gstellt, äntwäder z gwünne oder vor Wohlfahrtsusschuss müesse z erschiine. E churzi Ziit spöter het er mit em Robespierre und em Georges Couthon im Konvänt s allmächtige Triumvirat bildet.

Wo im Robespierre klar worden isch, ass er bald gstürzt wurd, het er dr Saint-Just grüeft zum em z hälfe. Dä het brobiert si Fründ in der Sitzig vom 9. Thermidor z rächtfertige, isch aber underbroche, verhaftet und zum Dod verurteilt worde. Er isch mit em Robespierre und em Couthon am 28. Juli 1794 uf s Schafott gstiige.

In dr Schrift "Esprit de la revolution et de la constitution de France" (1791) het er siini Ideä beschriibe. Er het welle e sozialistische Staat gründe, wo jedes persönlige Sonderläbe underdruggt wurd und dr organisierti Gsamtwille vo der Gsellschaft unbeschränggt wurd herrsche. Über d Republik het er gschriibe: „Was d Republik usmacht, isch die vollständigi Vernichtig vo allem, wo gege se isch.“ D Ganzheit vo dr Republik isch ihm s Wichtigste gsi und dorum het er jedi Art vo Nepotismus uf s Schärfste verfolgt. Er het kei Unterschiid zwüschem moralische Handle und em Befolge vo de Gsetz gseh, wil d Gsetz vom Volk usgienge und si Gsamtwille wurde usdrugge.





</doc>
<doc id="22111" url="https://als.wikipedia.org/wiki?curid=22111" title="Saint-Just">
Saint-Just

Saint-Just isch



mit eme Namezuesatz:


</doc>
<doc id="22113" url="https://als.wikipedia.org/wiki?curid=22113" title="Gordon Brown">
Gordon Brown

Dr James Gordon Brown (* 20. Februar 1951 z Glasgow) isch e britische Politiker und isch vom 27. Juni 2007 bis zum 11. Mai 2010 Premierminister vom Vereinigte Königriich vo Grossbritannie und Nordirland gsi. Drmit isch er ex officio dr "Erst Lord vom Schatzamt" und Mitgliid vom Privy Council gsi.

Dr Brown isch bis zue siim Rucktritt am 10. Mai 2010 au dr Vorsitzendi vo der Labour Party gsi. 

Vo 1983 a isch er als dr Abgeordneti für e Wahlbezirk "Dunfermline East" im britische Unterhuus gsässe, sit ere Reorganisation vo de schottische Wahlbezirk im Johr 2005 duet er dr Wahlbezirk "Kirkcaldy and Cowdenbeath" in dr Grafschaft Fife verdrätte. Dr Brown isch vom Mai 1997 bis Juni 2007 Schatzkanzler in dr Regierig vom Tony Blair gsi und isch so der Schatzkanzler gsi, wo sit em Nicholas Vansittart (1812–1823) am längste amtiert het. 





</doc>
<doc id="22117" url="https://als.wikipedia.org/wiki?curid=22117" title="Saint-Ursanne">
Saint-Ursanne

Saint-Ursanne isch es chlises Schtädtli im Clos du Doubs un ghört sit em 1. Jänner 2009 zu de gliichnamige Gmeind. Frühener het ma für Saint-Ursanne de dütsch Näme "Sankt Ursitz" bruucht, hüt sait des kuum no öpper.

S Schtädtli Saint-Ursanne isch am rächte Ufer vom Fluss Doubs, kurz nachdäm de Fluss in ere Rächtskurve sini Fliisrichtig vo Nord uf Wescht ändret. De Doubs het sich derte tüf in de Kalkstei vom Jura iigschnitte.

Derte, wo hüt Saint-Ursanne ligt, het vermuetlich ums Johr 600 umme de Ursicinus, en Kolleg vom heilige Kolumban, gläbt. Überem vermuetet Grab vom Ursicinus hei Mönch es Chloschter grünt, wo in de Ziit um 850 s erschti Mol sicher in ere Urkund gnännt wird. S Chloschter het dozumol zum Bistum Besançon ghört. Im 11. Johrhundert het ma dann s Chloschter neu bauet. Di alt Chloschterchile isch zur Pfarrchile vom Schtädtli worde. Im 1139i isch de Ort zum erschte Mol als "Sancti Ursicini" gnennt. Im 12. Johrhundert het ma d Abtei zu eme Chorherreschtift umgwandlet, wo ab 1210 em Fürschtbistum z Basel unterschtellt gsi isch un wo s ganz Gebiet vom Clos du Doubs umfasst het. S Schtädtli, wo ums Chloschter umme entschtande-n-isch, het im Johr 1338 s Markträcht übercho.

Vo 1793 bis 1815 het Saint-Ursanne zu Frankriich ghört. Im 1803 het ma s Chloschter säkularisiirt un d Chloschterchile isch zur Pfarrchile worde. De Wiener Kongress hets Dorf im 1815 em Kanton Bärn zugschproche, wobi de nördlich Teil vom Clos du Doubs zum Bezirk Pruntrut cho isch, de südlich zu de Freibärge. Sit ma am 1. Januar 1979 de Kanton Jura gründt het, ghört Saint-Ursanne zum jüngschte Kanton vo de Schwiiz.

Saint-Ursanne het es malerischs mittelalterlichs Schtadtbild. D Schtiftschile, e romanischi Pfilerbasilika mit ere Krypta unterm Chor isch us em 12. bis 14. Johrhundert. Vo de Abtei us em 11. Johrhundert het ma s Kapitelle un Teili vom Nordportal ibezoge. S Südportal (um 1200) isch im Schtil vo de burgundische Romanik gschtaltet un ghört zu de bedütendschte Portäl mit dere Schtilrichtig in de Schwiiz. S Chileschiff isch erscht spöter entschtande un goht schtilmässig scho in d Richtig vo de Gotik. S Innere vo de Chile isch im 18. Johrhundert gschtaltet worde.

De Turm vo de Chile isch im 1442 noi bauet worde. Uf de Bärgsite vo de Chile isch de Chrüzgang. Er isch im frühgotische Stil gschtaltet un ischim 14. Johrhundert bauet worde.

In de ehemalige Pfarrchile "Saint-Pierre" sin bedütendi Sarkophag us de Ziit vom Hochmittelalter.



</doc>
<doc id="22120" url="https://als.wikipedia.org/wiki?curid=22120" title="Bellikon">
Bellikon

Bällike (offiziell: "Bellikon") isch e Gmeind im Bezirk Bade im Schwiizer Kanton Aargau. Si ligt zwüsche Bade u-n-em Mutschälle.

S Dorf ligt hoch überm Rüüsstal am Südweschthang vom Heitersbärg. Öppe en Kilometer nördlich vom Dorfzentrum isch uf ere Höchi vo 635 Meter de Ortsteil Huuse, wo i de letschte Johr mit Bällike zämegwachse-n-isch.

S Gmeindsgebiet isch 494 Hektaren gross. Dodervo sin 145 Hektare Wald u 46 Hektare überbaut. Di höchschti Schtell ligt uf em Heitersbärg uf ere Höchi vo 787 Meter, di tüfst uf 500 Meter.

D Nachbargmeinde vo Bällike sin Remetschwil im Norde, Schpreitebach im Nordochste, Bärgdietike im Oschte, Wide im Süde, Eggewil im Südweschte u Chünte im Weschte.

Scho in de Ziit vo de Römer händ i de Gegend vom hütige Bällike Lüüt gwont. D Römerstrass vo Vindonissa (Windisch) uf Turicum (Züri) het do vorbigführt. Im 1934i het ma bi Grabige südlich vom Dorf Ziegel us dere Ziit gfunde. En römische Guetshof het ma im 1941 usgrabe u dokumentiert. Kunschtgägeständ, wo ma bi de Grabig gfunde het, zeiged, dass s Huus am End vom 1. Johrhundert isch bout worde u dass bis zum Aafang vom 4. Johrhundert Lüüt drin gwont händ. In de Mitti vom 6. Johrhundert het sich en alemannischi Sippe in der Gegend nidergla, het de Wald grodt u di römisch Sidlig zerschtört.

Di erscht urkundlich Erwänig vo Bällike stammt vom 11. Oktober 1064 in eme Schtiftigsbrief vom Chloschter Muri. Bällike u Huuse hei zerscht müsse em Chloschter Murbach im Elsass de Zehnti zahle, schpöter de Habsburger. Im 1415i hei Eidgenosse de Aargau erobert un so het Bällike ab do zum Amt Rohrdorf vo de Grafschaft Bade ghört, ere gmeine Herrschaft. Im März 1798 sin d Franzose in d Schwiiz iimarschiirt un hei di Helvetisch Republik usgrüeft. Bällike het in dere Ziit zum Kanton Bade ghört, wo 1803 im noie Kanton Aargau ufggange isch. Au Bällike het im 1803 fusioniert un zwar mim Nachbarort Huuse.



</doc>
<doc id="22121" url="https://als.wikipedia.org/wiki?curid=22121" title="Würenlingen">
Würenlingen

Würlinge (jünger: Würelinge, offiziell uf hochdütsch: "Würenlingen") isch e Gmeind im Bezirk Bade im Schwiizer Kanton Aargau. Si ligt im untere Aaretal zwüsche Brugg u Waldshuet.

S Dorf ligt ugfähr zwei Kilometer öschtlich vo de Aare am Übergang vom Aare- ins Surbtal. S Oberdorf, wo de alti Dorfkärn isch, isch am Nordweschthang vom Siggebärg. Uf eme Hügelschporn isch d Chile u de Fridhof. S Mitteldorf u s Unterdorf, wo im 17. Johrhundert entschtande sin, erschtrecked sich in d Richtig vo de Ebeni nordweschtlich vom Oberdorf. In de letschte Johrzehnt het sich s Dorf immer me Richtig "Bahnschtation Siggethal-Würelinge" usbreitet un isch mit de Sidlig um d Bahnschtation scho fascht zämme gwachse.

D Flächi vom Gmeindsgebiet isch 937 Hektare, dodervo sin 269 Hektare Acker und Matte, 452 Hektare bewaldet u 195 Hektare überbaut. De höchschti Punkt vom Gmeindsbann isch uf , de tüfschti uf 325 Meter a de Aare.

Nachbargmeinde vo Würlinge sin Böötschde, Töttige u Tägerfäld im Norde, Ändige im Oschte, Obersiggetal im Südoschte, Undersiggetal im Süde un Villige im Weschte änet de Aare.



</doc>
<doc id="22122" url="https://als.wikipedia.org/wiki?curid=22122" title="Walking Away">
Walking Away

"Walking Away" esch e Song vom britische R'n'B-Sänger Craig David. S Lied esch gschrebe worde vom David ond vom Mark Hill för sis Debut-Aubom "Born To Do It" (2000). De Song esch am 17. November 2000 veröffentlecht worde.

Es geht zöwi Versione vom Musigvideo. S europäische Musigvideo esch gleitet worde vom Team Max & Dania. Bi de europäische Version vom Video gseeht mer de David met sinere Fröndin im Outo, wie sie ehn ahschreit. Denn dräiht är s Radio uf ond denne fohd de Beat ah. Nochhär stiigt de David usem Outo ond d Landschaft om ehn veränderet sech stetig. S amerikanische Musigvideo esch gleitet worde vom Lenny Bass. Bi de US-Version vom Video foht s Video metere Iifüehrig vomene andere Song ah (gsonge vom David) ond füehrt i de aktuelli Song "Walking Away Remix". Im Musigvideo gseeht mer en ewägloufe vo Sorge i sim Läbe: e öberschwämmti Wohnig, es Füür i sim Mustang, elektronischi Störige am Bahnhof ond e Tornado am Ändi vom Video.

Bi de Nöij-Ufnahm vom Video metem Nik (italiänischi Version), Alex Ubago (spanischi Version), Lynnsha (französischi Version) ond de Monrose (düütschi Version) esch s Video in schwarz/wiiss fertiggstellt worde. S Video zäme met de Monrose esch im Herbscht 2008 in London dräiht worde. Am Afang gseht mer de David met sinere Solo-Strophe ond denn bim Refrain erschiinid d Monrose in schwarzer Chleidig ond meteme schwarze Hendergrond ond hender ehne befendet sech es Liecht, wo ab ond zue verdeckt werd vo de Kızıl. Zwösche döre getz au einzelni Schnett met de Capristo, de Guemmour ond de Kızıl. Bi de wiitere Ibländige wächslet de Hendergrond in zwöscher wiisser ond schwarzer Farb. Gäge Schloss send d Monrose metem Craig David zäme im Beld ond lachid teilwiis zäme. S Video het uf de Warner Music Könschtler-Siite my-artist.net im Januar 2009 die offiziell Videopremiere gha.

Das send d Ufstellige vo "Walking Away" (2000):


</doc>
<doc id="22127" url="https://als.wikipedia.org/wiki?curid=22127" title="Hillary Clinton">
Hillary Clinton

Hillary Diane Rodham Clinton [] (* 26. Oktober 1947 z Chicago, Illinois as "Hillary Diane Rodham") isch e US-amerikanischi Politikerin vo der Demokratische Partei und d Kandidatin vo ihre Partei für d US-Präsidentschaftswahl am 8. November 2016. Vo Jänner 2009 bis Jänner 2013 isch si Usseministerin vo de Vereinigte Staate gsii. 

Vo 2001 bis 2009 isch si Senatorin für e Bundesstaat New York gsi. Bi de Vorwahle zur Präsidentschaftswahl 2008 het si für d Nominierig vo ihrer Partei kandidiert und het gege dr Barack Obama, wo denn dr 44. Präsident vo de Vereinigte Staate worden isch, noch ere lange und düüre Kampagne verlore. Im April 2015 het d Clinton aakündigt, dass si im Novämber 2016 wider als Kandidatin vo de Demokrate wett aaträtte. Bi de letschte Vorwahle im Juni 2016 het si si schliesslich gege ihre parteiinterne Konkurrent Bernie Sanders duregsetzt und isch am 26. Juli uf em Nominierungsparteitag vo de Demokrate z Philadelphia zur Kandidatin gwählt worde.

Si isch sit 1975 mit em Bill Clinton verheiratet, wo vo 1993 bis 2001 dr 42. Präsident vo de Vereinigte Staate gsi isch. Si hän zäme ne Tochter, Chelsea Victoria (* 1980).





</doc>
<doc id="22132" url="https://als.wikipedia.org/wiki?curid=22132" title="Remetschwil">
Remetschwil

Remetschwil isch e Gmeind im Bezirk Bade im Schwiizer Kanton Aargau. Si ligt zwüsche Bade u-n-em Mutschälle.

D Gmeind het drü Ortsteil. D Hauptsidlig Remetschwil ligt überm Rüüsstal am Weschthang vom Heitersbärg. E chli höcher, uf öpper 660 Meter en Kilometer witer im Oschte, isch de Wiler "Sennhof". En Kilometer weschtlich, durch en tüüffe Tobel vo Remetschwil trännt, isch de Ortsteil Busslinge uf 410 Meter, wo mit de Nachbargmeind Schtette zämmegwachse-n-isch.

De Gmeindsbann isch 388 Hektare gross, dodervo sin 93 Hektare Wald u 63 Hektare überbaut. Di tüüfscht Stell vo de Gmeind ligt uf 405 Meter, di höchscht uf 695 Meter.

Nachbargmeinde sin Niderrohrdorf u Oberrohrdorf im Norde, Schpreitebach im Oschte, Bällike u Chünte im Süde u Schtette im Weschte.
Im 1948i het ma z Remetschwil es helvetischs Grab us em 1. Johrhundert n. Chr. gfunde, wo also us de Ziit vo de römische Besatzig isch. Ma het könne nachwiise, dass d Römer am Weschthang vom Heitersbärg Wii aapoue hei. D Alemanne hei ab em 7. oder 8. Johrhundert d Gegend besidlet. Di erscht urkundlichi Erwähnig vo "Remirswilare" isch us em Johr 1184 in eme Urbar vom Chloschter Engelbärg. D Landesherre sin zerscht d Kyburger gsi, schpöter – ab em 1264i – d Habsburger. Die gröschte Lehnsherre z Remetschwil sin s Chloschter Oetenbach z Zürich s Chloschter Wettige u s Schpital z Bade gsi. Au verschidnigi Bürger vo Bade hei Landbsitz z Remetschwil gha. De gröscht Lehnsherr z Busslinge isch s Chloschter Muri gsi.

Im 1415i hei Eidgenosse de Aargau erobert u e so het Remetschwil ab do zum Amt Rohrdorf vo de Grafschaft Bade ghört, ere gmeine Herrschaft. Im März 1798 sin d Franzose in d Schwiiz iimarschiert u-n-hei di Helvetisch Republik usgrüeft. Remetschwil het in dere Ziit zum Kanton Bade ghört, wo 1803 im noie Kanton Aargau ufgange isch. Im 1805i hei di Gmeinde Busslinge, Niderrohrdorf, Oberrohrdorf, Remetschwil u Staretschwil zu de noie Gmeind Roodlef (hochdütsch: "Rohrdorf") fusioniert, u-n-am 22. Mai 1854 het ma Roodlef wider in drü Gmeinde teilt. Saretschwil isch do mit Oberroodlef un Busslinge bi Remetschwil blibe.



</doc>
<doc id="22133" url="https://als.wikipedia.org/wiki?curid=22133" title="Stetten AG">
Stetten AG

Schtette (offiziell: "Stetten") isch e Gmeind im Bezirk Bade im Schwiizer Kanton Aargau. D Gmeind ligt öpper i de Mitti zwüsche Bade u Brämgarte im Rüüsstal.

S Dorfzentrum vo Schtette isch öppe en halbe Kilometer im Nordoschte vo de Rüüss in ere falche, licht gneigte Ebeni. D Industrii- u Gewerbezone im Nordochste isch mit Busslinge zämmegwachse. De Gmeindbann isch 441 Hektare gross, dodervo sin 123 Hektare bewaldet u 74 Hektare besidlet. Di höchschti Schtelle vo de Gmeind isch an de südöschtliche Gmeinsgränze uf 420 Meter u di tüüfschti isch mit 348 Meter a de Rüüss.

Nachbargmeinde vo Schtette sin Niderrohrdorf im Norde, Remetschwil im Oschte, Chünte im Südoschte, Niederwil im Süde, Tägerig im Weschte u Mellige im Nordweschte.

Di erscht urkundlich Erwänig vo Schtette isch us em Johr 998. Im Mittelalter hets Dorf de Habsburger ghört un isch im 1415i vo de Eidgenosse erobert worde. Ma het Schtette em Amt Rohrdorf zugordnet. Schtette het zu de Grafschaft Bade ghört, ere gmeine Herrschaft vo de Eidgnosseschaft. Im März 1798 sin d Franzose in d Schwiiz iimarschiirt un hei di Helvetisch Republik usgruefe. Schtette het in dere Ziit zum Kanton Bade ghört, wo 1803 zum noie Kanton Aargau cho isch.




</doc>
<doc id="22134" url="https://als.wikipedia.org/wiki?curid=22134" title="Totalitarismus">
Totalitarismus

Mit Totalitarismus bezeichnet me in dr Politikwüsseschaft e diktatorischi Form vo Herrschaft, wo alli soziale Verhältniss wot kontrolliere oder wenigstens entscheidend beiiflusse, im Underschiid zu nere autoritäre Diktatur, wo sich mit dr Repression vo Widerstand gege s Regime begnüegt. Hüfig will e totalitäri Herrschaft e „neue Mensch“ forme noch ere bestimmte Ideologii. En autoritäri Diktatur will dr Status quo biibhalten, mit Gwalt, wenn s nit andersch goht, die totalitäri Diktatur, wo me nere au Despotismus sait, verlangt vo alle Beherrschte en aktivi Bedeiligung am Staatsläbe und däm si Wiiterentwicklig in ere Richtig, wo vo dr herrschende Ideologii bestimmt wird. Typisch für e Totalitarismus si d Mobilisierig vo de Mensche in Massenorganisatione und d Usgränzig und sogar d Vernichtig vo dene, wo gege dr totali Herrschaftsaspruch Widerstand leiste oder chönnte leiste. S politische Gegemodell zum Totalitarismus isch der demokratisch Rächtsstaat, wo d Freiheit vo de Staatsbürger gschützt si mit Grundrächt, Gewaltedeilig und hüfig ere Verfassig. Noch em Jacob Talmon cha sich aber au e demokratische Rächtsstaat zu nere totalitäre Demokratii entwiggle.


</doc>
<doc id="22136" url="https://als.wikipedia.org/wiki?curid=22136" title="Autoritarismus">
Autoritarismus

Dr Autoritarismus (franz. "autoritaire", „befählerisch, herrisch“; lat. "auctoritas", „Iifluss, Gältig, Macht“) zelt in der Politikwüsseschaft as Systemtyp "sui generis", wo sich grundlegend vo dr Demokratii und em Totalitarismus underscheidet. Vo dr Abgränzig gege die beide Systemtype ergäbe sech noch em Juan J. Linz (1985) drei zentrali Definitionsmerkmol: 

Zu (1): Me sött dr begränzt Pluralismus als zentrals Abgränzigsmerkmol gseh. Dr Handligsspiilruum vo politische und gsellschaftlige Akteur hängt wiitgehend vo dr autoritäre Staatsfüehrig ab. 

Zu (2): Me sött bim Autoritarismus ehnder vo Mentalitäte als vo Ideologie rede, im Gegesatz zum Totalitarismus. D Mentalität isch noch em T. Geiger (1932) e „subjektivi Ideologii“ aber en „objektive Geist“. Mentalitäte si psychischi Prädispositione und funktioniere formlos. 

Zu (3) S Fehle von ere klare Ideologii bewirkt e Verlust vo dr Mobilisierigsfähigkeit und d Bevölkerig het kei emotionali Bindig an s System. Dorum beschwöre autoritäri Regim allgemeini Wärt wie Patriotismus, Nationalismus, Modärnisierig, Ornig usw.


</doc>
<doc id="22138" url="https://als.wikipedia.org/wiki?curid=22138" title="Demokratie">
Demokratie

Demokratii isch en allgemeine Sammelbegriff für Herrschaftsforme, wo ihri Herrschaftsgrundlag vom ene wiitgfasste und pluralistische Volksbegriff ableite, mit umfassende Partizipationsrächt für alli erwachsene Bürger. Drzue ghöre z. B. die diräkti Demokratii, die representativi Demokratii, d Radikaldemokratii odr d Basisdemokratii.

Dr Begriff stammt us em antike Griecheland und het die diräkti Volksherrschaft (gr. Δημοκρατία, vo δήμος ["démos"], „Volk“, und κρατία ["kratía"], „Herrschaft“, bezeichnet. Under "Volk" het me denn nit alli Lüüt verstande sondern nur e bestimmti Gruppe vo Bürger. So hai in ere griechische Polis nume Manne an Volksversammlige dörfe deilneh.

D Demokratii isch z Dütschland im Artikel 20 Abs. 1 GG, z Östriich i, Artikel 1 vom Bundes-Verfassigsgsetz und in der Schwiiz mit diräkter Demokratie (Urne-Abschtimmige, Landsgmein oder Gmeindsversammlige) in dr Präambel vo dr schwiizerische Bundesverfassig als tragends Verfassigsprinzip fest verankeret.


</doc>
<doc id="22139" url="https://als.wikipedia.org/wiki?curid=22139" title="Stetten">
Stetten

Stetten isch de Name vo denne Ört:

Bade-Württeberg:
Bayere:
Schwiz:
Frankrych:


</doc>
<doc id="22143" url="https://als.wikipedia.org/wiki?curid=22143" title="Lilian Studer">
Lilian Studer

D Lilian Studer (* 20. Dezember 1977 z Wettige, Schwiiz) isch e Schwiizer Politikerin. Am 20. Oktober 2019 isch si für di Evangelischi Volkspartei i de Nationalrat gwählt worde.

D Lilian Studer isch d Tochter vom Schwiizer alt-Nationalrot Heiner Studer. Si isch z Wettige ufgwachse u isch usbeldeti Lehrerin für Textils Werche. Hüt schafft si als Gschäftsfüererin bem Blaue Chrüz Aargau/Luzern. 

Vo 2004 bis 2009 isch d Lilian Studer Präsidentin vo de Junge EVP Schwiiz gsi. Vom 2002 bis 2019 isch si Grossrötin vom Aargau für d EVP gsi. Zwüsched 2011 u 2016 esch si Fraktionspräsidentin vo d EVP gsi, ab 2017 vo d EVP/BDP-Fraktion. Set de Legislatur em Johr 2017 esch si zuedem Präsidentin vo de Kommission für Justiz. D Benevol Aargau, d Fach- und Vermittligsstell Freiwilligearbet, hätt si zwüsched 2009 und 2018 präsidiert. Be Palliative Aargau esch si em Birot. Beriche, wo si sich au politisch emmer weder starch igsetzt hätt. Ihri Schwerpünkt i de Politik sind u. a. Gsundheits-, Sozial-, Präventions-, Sicherheits- oder au Gsellschaftsfroge. Bi de Grossrotswahle am 23. Oktober 2016 isch si für e witeri Legislatur gwählt worde.

Bi de Nationalrotswahle am 20. Oktober 2019 isch d Lilian Studer für ihri Partei als Spitzekandidatin für de Nationalrat aaträte und gwählt worde. Si het dodemit de Sitz zruck zu de EVP gholt, wo ihre Vater 12 Johr vorher verlore het. Wege de Wahl in de Nationalrot isch si aber im November 2019 us em Aargauer Grossrot zruckträte. Für si isch de Lutz Fischer-Lamprecht i de Grossi Rot nochegrückt.



</doc>
<doc id="22145" url="https://als.wikipedia.org/wiki?curid=22145" title="Fislisbach">
Fislisbach

Fislisbach isch e Gmeind im Bezirk Bade im Schwiizer Kanton Aargau. D Gmeind ligt öppe 4 km südlich vo Bade, em Bezirkshauptort.

S Dorfzentrum vo Fislisbach isch ibettet in ere Mulde zwüschem Hiltiberg (470 m) u em Buechberg (468 m), won zun ere Sytemoräne vom Rüüssgletscher ghöre. Di nöiere Kwartier vom Dorf lige zum grosse Deil i de Ebeni weschtlich vo dene Hügel.

De Gmeindbann isch 505 Hektare gross, dodervo sin 157 Hektare bewaldet u 113 Hektare überbaut. Di höchsti Stell isch uf 619 Meter im Gebiet Oberhau, wo e Teil vo de Heitersbärg-Chötti isch, di tüüfschti Stell isch uf 408 Meter in de Ebeni südweschtlich vom Dorf grad bim Weschtportal vom Heitersbärgdunnel vo der Ysebahn.

D Nachbargmeinde sin Bade im Norde, Noiehof u Oberrohrdorf im Oschte, Niderrohrdorf u Mellige im Süde u Birmischtorf im Nordweschte. Fislisbach gränzt au an d Exklave Rütihof, wo zu de Stadt Bade ghört.

Fislisbach isch us ere alemannische Sidlig entstande. Im Johr 1184 isch es unterm Name "Vicelisbach" s erschti Mol in ere Urkunde erwäänt, wo de Papst Lucius III. d Bsitztümer vom Chloschter Engelbärg duet bestätige. Im 15. Johrhundert het dann s Spital z Bade d Lehensrächt übers Dorf gha.

D Chile, wo s Patrozinium vo de Häilige Agate het, isch sid im 12. Joorhundert dokumäntiert.

Im 1415ni hei d Eidgenosse de Aargau eroberet un so het Fislisbach ab do zum Amt Birmischtorf vo de Grafschaft Bade ghört, ere gmeine Herrschaft vo de Eidgnosse. Im 1522 het de Pfarrer Urban Wyss, e Kolleg vom Huldrych Zwingli, d Reformation iigführt. Nach de Niderlag bim zweite Chappelerchrieg hets Dorf im 1531 wider müsse katholisch werde. Im März 1798 sin d Franzose in d Schwiiz iimarschiirt un hei di Helvetisch Republik usgruefe. Fislisbach het in dere Ziit zum Kanton Bade ghört, wo 1803 zum noie Kanton Aargau cho isch. Im 1848 het en Grossbrand 30 Hüser z Fislisbach in Schutt u Äsche gleit. Innert eme Johr het ma derno s Dorf wider ufbaut.

S refermierte Chilezäntrum z Fislisbach hät de Chilebauveräin ane 1975 ygweit.

Sit em 12. April 2003 isch Fislisbach d Partnergmeind vo Le Chambon-sur-Lignon z Frankriich.



</doc>
<doc id="22146" url="https://als.wikipedia.org/wiki?curid=22146" title="Oberrohrdorf">
Oberrohrdorf

Oberrohrdorf, im Tialäkt Oberroodlef, isch e Gmeind im Bezirk Bade im Schwiizer Kanton Aargau. Si ligt zwüsche Bade u-n-em Mutschälle.

D Gmeind ligt öpper drü Kilometer öschtlich vo de Rüüs am Südweschthang Rohrdorferbärg, em Teil vom Heitersbärg. Öpper en Kilometer nördlich vom Dorfzentrum isch de Ortsteil Staretschwil uf ere Höchi vo 550 Meter. D Sidligsflächi vo Staretschwil u vo Oberrohrdorf sin unterenand u mit de Nachbargmeind Niderrohrdorf zämegwachse.

De Gmeindsbann isch 430 Hektare gross, dodervo sin 170 Hektare bewaldet u 89 Hektare überbaut. Di höchschti Schtell vo de Gmeind isch uf em Kamm vom Heitersbärg uf 702 Meter, di tüüfschtt Schtell isch uf 455 Meter.

Nachbargmeinde vo Oberrohrdorf sin Nöiehof im Nordoschte, Chillwange im Oschte, Remetschwil im Süde, Niderrohrdorf im Weschte u Fislisbach im Nordweschte.

Durch verschidnigi Fund het ma chönne nochwiise, dass d Gegend am Rohrdorferbärg scho i de Jungsteiziit (um 2500 v. Chr) bsidelt gsi isch. D Römer hei am Weschthang vom Heitersbärg Wii abauet un zwüschem 7. u 8. Johrhundert sin d Alemanne in d Gegend cho. Di erscht urkundlich Erwähnig vo Rohrdorf (im Dialekt au "Rodleff") isch us em Johr 1040, wo Mönch vom Chloschter Eisidele es Grundstück z Barteheim im Elsass gäge eis am Rohrdorferbärg ituuscht hei. Im 11. Johrhundert isch d Gägend durch Hürot a d Grafe vo Länzbrg cho. Wo di im 1173 usgschtorbe sin hei d Kyburger di Ländereie überno u dere irm Usstärbe im 1264 hei d Habsburger s Erbe aaträte.
Im 1415i hei Eidgenosse de Aargau erobert u e so het Oberrohrdorf ab do zum Amt Rodleff vo de Grafschaft Bade ghört, ere gmeine Herrschaft. VO 1413 bis 1872 ischs Rächt uf d Pfarrwahl vo Rodleff bim Schpital z Bade gsi. Im 1529 het ma d Reformation iigführt, het nach de Niderlag vi de Schlacht vo Kappel reschpektiv im zweite Kappelerchrieg wider müesse katholisch werde. Im März 1798 sin d Franzose in d Schwiiz iimarschiirt u-n-hei di Helvetisch Republik usgruefe. Oberrohrdorf het in dere Ziit zum Kantin Bade ghört, wo 1803 zum noie Kanton Aargau cho isch. Im 1805i hei di Gmeinde Busslinge, Niderrohrdorf, Oberrohrdorf, Remetschwil u Staretschwil zu de noie Gmeind Rodleff fusioniirt u-n-am 22. Mai 1854 het ma Rohrdorf in drü Gmeinde teilt. Saretschwil isch derbi mit Oberrohrdorf zämme blibe.



</doc>
<doc id="22148" url="https://als.wikipedia.org/wiki?curid=22148" title="Diktatur">
Diktatur

D Diktatur bezeichnet e Staatsform, wo e bechränggti Zahl vo Lüt, siigs numme en einzelne «Diktator» oder e Gruppe, so wie zum Bischpiil e Junta oder e Partei, die unbeschränggti Herrschft im Staat het.

Hüfig existiere so Institutione, wie me se us de Länder mit ere pluralistische Demokratii kennt, wie d Parlamänt, d Parteie, d Gwärkschafte und so wyter, zum Schiin au in Diktature, si dört aber vo de Machthaber igsetzt und kontrolliert und ohni entscheidende Iifluss uf d Politik.

Diktature chönne au in demokratische Staate errichtet wärde, wenn d Gsellschaft inere Krise isch, zum Bispil dur d Mobilisierig vo Volksmasse. Hüfiger bassiert das aber in Staate, wo s demokratische Dängge schwach veranggeret isch, und meischtens dur e Putsch. Dä bringt denn i dr Regel e Militärjunta ans Rueder, us welere sich denn mänggisch en Autokrat cha usebrofiliere (wie öpe dr Nasser z Ägypte und dr Peron z Argentinie). Es git au d Möglichkeit, ass e Demokratii es für nötig findet, d Staatsmacht vorübergehend einere Person azverdraue, und die cha d Gwalt uf Duur für sich beanspruche. In dr Weimarer Republik het s doderfür dr Verfassigsartikel 48 gha, wo im Riichsbresidänt d Kompetänz ge het Notverordnige z erlo, was dr Hitler usgnützt het, für zum sich under eme Mänteli vo Legalität diktatorischi Vollmachte z erschliiche und d Machtinstrumänt z schaffe, wo sini Position gsicheret hend.

Diktature si im allgemeine nationalistisch, au wenn si sich öffentlig nit immer drzue bekenne (wie die kommunistische Diktature in Europa und in Asie im 20. Johrhundert) und verspräche soziali Besserig (was in de meiste Fäll, zum Bischpiil im Faschismus in Italie under em Benito Mussolini und em Nationalsozialismus z Dütschland under em Hitler schlussändlig leeri Verspräche bliibe).

Aktuell (2018) gitts in erschter Linie die folgende Staate, wo der Begriff Diktatur uff se zuetrifft: China, Nordkorea, Vietnam und Kuba, alli mit kommuistischem Gsellschaftssystem, und in Europa muess me au Wissrussland drzue zelle. Meh Staate hei zwar diktatorische Iischlag, füehre aber no Wahle düüre, au wenn si deils manipuliert si, und si hei deils nur no iigschränkti Grundrächt für d Bevölkerig (das isch denn e «Glänkti Demokratie»), das gilt zum Bischpiil für Russland unter em Vladimir Putin, d Türkei unter em Recep Tayyip Erdogan, der islamisch Iran und au Venezuela. 



</doc>
<doc id="22150" url="https://als.wikipedia.org/wiki?curid=22150" title="Bezirk Baden">
Bezirk Baden

Bezirk Baden chan folgendes bedüte:


</doc>
<doc id="22151" url="https://als.wikipedia.org/wiki?curid=22151" title="Benedikt XVI.">
Benedikt XVI.

De Benedikt XVI. (* 16. April 1927 in Marktl (Bayern); latinisch Benedictus PP. XVI; bürgerlich Joseph Alois Ratzinger) isch emeritierter Papst und isch vo April 2005 bis zue siim Amtsverzicht zum 28. Februar 2013 Oberhaupt vo dä römisch-katholische Chile und em Staat Vatikan gsi. Er isch de erst dütsch Papst sit em Hadrian VI. (1523) gsi. Am 11. Februar 2013 het er sii Ruggdritt zum 28. Februar 2013 erklert. Er isch domit erst de zwet Papst neb em Papst Coelestin V. (anne 1294) in de Gschicht vo de Chile gsi, wu zruggdrätte ischt.

Vor sim Pontifikat isch er zletzt Dekan vom Kardinalskollegiums und Präfekt vo dä Kongregation für d'Glaubenslehr gsie. Er hät als eine vo dä einflussriichste Kardinäl und als theologische und chilepolitische rechti Hand vom frühnere Papst Johannes Paul II. gulte. Im Konklave vom 19. April 2005 isch er vo 115 teilnehmende Kardinäl im vierte Wahlgang (nachere unerwartet kurze Konklavduuer vo nur 26 Stunde) zum Nachfolger vom Johannes Paul II. gewählt worde.







</doc>
<doc id="22152" url="https://als.wikipedia.org/wiki?curid=22152" title="Marthalen">
Marthalen

Maartale (elter: Maartel) isch e politischi Gmeind im Bezirk Andelfinge vom Kanton Züri in dä Schwiiz.

Blasonierung: "In Gold e usgrisseni gruäni Eiche mit Blattwärch und Frücht."

Martale liit im Zürcher Wyland. D Gmeind Martale umfasst uf ere Flächi vo 1'414 ha d Dörfer Martale und "Ellikä am Rhy". Meh als en Drittel vo dr Flächi, nämli 540 ha, sind vo Wald bedeckt. E hoch entwickleti Landwirtschaft mit vorherrschendem Ackerbau präged die Gmeind.

Nachbargmeinde sind vo Nordweste us im Uhrzeigersinn: Rhynau, Benke, Trüllike, Chliandelfinge und Flaach im Kanton Züri, Buechberg und Rüedlinge im Kanton Schafuuse, wie au Lottstette im Landchreis Waldshuet z Bade-Würtebärg, Düütschland.

Rund 1'800 Iinwohner sind in d'Gmeinde wohnhaft, davo 90 in Ellikon.

Martale hät en eigene Turnverein, wo all zwei Jahr Abigunterhaltig uffüehred. En Fussballclub (Ellike/Martale). Dänäbä gits 2 Musigverein, dä Posaunächor und dä Musigverein Helvetia. Ellikä hät sini Pontonier. Martale hät au en Chilenchor, wie au e Guggemusik. Sit 2005 wird all Jahr es Summerschlittärännä duregefüehrt.

Siit em Jahr 2006 isch d'Barbara Nägeli (SVP) Gmeinspräsidentin. Wiiter hand vier Kanditate für die freie Sitz gfunde werde.

Traditionell isch d'SVP di stärchsti Partei i dr Gmeind. Sie erreichet bi Nationalratswahle rund 50% vom Wählerateil. Bi de Kantonsraatswaale 2011 hät s das Ergebnis ggee: BDP 7,7 %, CVP 1,5 %, EDU 3,9 %, EVP 2,4 %, FDP 7,9 %. GLP 4,2 %, GP 10,7 %, SP 12,0 %, SVP 48,5 %, Suschtigi 1,1 %.

"Martella", wie das Dorf frühner gheisse hät, isch s'erstmal 858 urkundlich erwähnt worde. Es isch aber scho frühner besidlet gsi, wie das Fund us dä spätere Latène-Zyt, dä Römerzyt und dä alemannischä Besiedlig belegäd.




</doc>
<doc id="22154" url="https://als.wikipedia.org/wiki?curid=22154" title="Schulschwestern von Rappoltsweiler">
Schulschwestern von Rappoltsweiler

D Rappschwiirer Schweschtere (Schulschwestern von Rappoltsweiler) sin e religieese Orde, wu zerscht in dr Schuele un in dr Erziähig gwirkt het, hit schafft er aü in e Hüffe andere Bereich. Dr het si Ürsprung un si Zäntrum im Elsass. Dr ganz Namme isch Schwestern der Göttlichen Vorsehung zu Rappoltsweiler (Sœurs de la Divine Providence de Ribeauvillé).

Im Elsass hets als e Hüffe religieesi Ordensgsellschafte gha, anne 1932 sin des alli zämme 58 Stick gsii, mit 6.246 Mitgliider - des isch, im internationale Verglich, im Bezug uf d Zahl vu dr Katholike, e Spitzestellung. D groß Mehrheit sin Fraüe gsii - sie hän 38 Gsellschafte mit 829 Niiderlassunge un 5.785 Schweschtere gha. E ganz wichtigi vu däne 48 Gnosseschafte sin d Rappschwiihrer Schweschtere gsii. Am Änd vum 19. Johrhundert isch dr grescht Deil vu dr elsässische Maidli bi däne Schweschtere in d Schuel gange.

D Kongregation vu dr Schweschtere vu dr gettlige Vorsähung isch anne 1783 z Molsheim vum Vikar Ludwig Kemp grindet wore; si het d Ufgab ibernumme, in arme Maidli vum Land Schuel z gä. Im Kemp sini Stitze sin d Schniidermeischteri Madeleine Erhard un dr Lehrer Franz Xaver Hurstel gsii. Bim Üsbruch vu dr Franzesische Revolution sin scho mehreri Schuele vu dr Kongregation gleitet wore. In dr Revolution isch dr Orde ufglest wore; diä, wu no gläbt hän, hän sich nohär wider zämme gfunde un witerscht gmacht. Ab jetze ischs nufzue gange: Anne 1817 hets scho 110 Ordensmitgliider gha un ei Schuel no dr andere isch grindet wore.

Sitter 1819 isch s Mueterhüüs vu dr Scheschtere z Rappschwiir im ehmolige Auguschtiiner-Kloschter, sitter derte heißt mer si d Rappschwiirer Schweschtere.

No dr Iigliiderung vom Elsass in s Ditsch Rich isch anne 1873 s elsässisch Schuelwäse unter staatligi Ufsicht un Leitung gstellt wore; dr Orde het alli meglige Schikane miäße verläbe, Sicker 300 Schweschtere sin üsgwanderet un mer het gfercht, ass dr ganz Orde üsgwiise wird. Aber mit em Edwin von Manteuffel, wu ab 1879 Reichsstatthalter im Elsass gsii isch, isch e toleranti Liniä gfahre wore un dr Orde het wider voll kenne schaffe. Jetz sin aü hecheri religieesi Schuele grindet wore.

Dr Generalvikar Dr. Fahrner hets gschafft, dr Orde heil dur dr Erscht Wältgriäg z bringe; dr isch mehrfach uf em Spiil gstande, aü wäge vorgsähnene Maßnahme vu dr Militärbherde, wu dr Fahrner aber het kenne verhindere. S Klima het sich 1915 verschlächteret, wu dr arg frankophil Abbé Wetterlé sich mit eme Artikel im "Petit Parisien" wichtig gmacht het un diä Schweschtere as "Trägerne vum franzesische Gedanke un vu dr franzesische Sproch im Elsass" bezeichnet het; anderi franzesischi Zittige hän mit iigstimmt. Des het uf dr andere Sitte zum e "Verleimdungsfäldzug" vu allditsche un antikatholische Zittige im Rich gege dr Orde gfiährt; d Generaloberi, d Schweschter M. A. Schaeffer, isch verbannt wore.

Wu noch em Griäg s Elsass wider franzesisch wore isch, het sich dr Orde licht in s neij System kenne iiläbe. 1932 sin iber 1.900 Schweschtere im Diänscht gsii. Dr Orde het 7 Internat, Sticker 300 Elementar- un Gleikinderschuele mit 950 Glasse un 40.000 Schuelermaidli gleitet.

Wu bstimmti Landstrich vum Elsiss 1940 vu dr Franzose evakuiärt wore sin, sin Rappschwiirer Schweschtere mit däne Lit ins franzesisch Vichy-Gebiät zoge un hän derte witterscht Schuel gmacht. Unter dr ditsche Bsetzung 1940 bis 44 sin d Schweschtere üs dr Schuele drängt wore; viil hän drno bim Joseph Rossé im Alsatia-Verlag kenne unterkumme.

Anne 1954 sin Rappschwiirer Schweschtere vum elsässische Bischof Biechy uf Brazzaville im Kongo gruefe wore. Mit dr Zit isch diä Arbet in dr Dritte Wält üsgwittet wore - hit sin si in viär afrikanische Staate un z Brasiliä.

Hit (2009) sin no iber 500 Schweschtere im Orde. Zu dr Arbete, wu dr Orde hit leischtet, ghert nimmi ellei d Erziähung - d Schweschtere sin jetze aü im Gsundheitswäse, in dr Altepfläg, im Diänscht vu dr Kirchegmeine (Pastoralwäse) un in soziale Diänscht am Schaffe. As Schuelschweschtere erreichi si no 10.000 Kinder.

Am 4. Jülli 2008 isch d Generaloberi, d Schweschter Monique, mit em staatlige Orde "Chevalier de la Légion d'Honneur" (Ritter vu dr Ehrelegion) üszeichnet wore.




</doc>
<doc id="22162" url="https://als.wikipedia.org/wiki?curid=22162" title="Octave Mirbeau">
Octave Mirbeau

Dr Octave Henri Marie Mirbeau (* 16. Februar 1848 z Trévières, Calvados; † 16. Februar 1917 z Paris) isch e franzesischer Schurnalischt, Chunschtkritiker un Romanautor gsi. Är isch zue syre Zyt e bekannte un gferchtete Romancier gsi un dr meischtgspilt franzesisch Bihneautor im dytschsprochige Ruum.

Dr Mirbeau het im Dytsch-Franzesische Chrieg kämpft un derno as Schurnalischt gschafft. Är het Theater- un Chunschtkritike aber au bolitischi Artikel fir verschiedeni Zytige z Paris gschribe. Anne 1885 isch dr Mirbeau Anarchischt wore, wun ere bis zue syym Dod bliben isch. As eine vu dr wichtigschte anarchistische Intelläktuälle het er regelmäßig Artikel verfasst fir sonigi Zytschrifte. In dr Dreyfus-Affäre het er d Strof zahlt, wu dr Émile Zola wäg syyre Schrift "J‘accuse...!" derzue verurdeilt woren isch.

Dr Mirbeau isch au ne wichtige Chunschtkritiker gsi, wu iber di impressionistische un avantgardistische Bewegige z Montmartre un z Montparnasse gschribe het, wun er fir d Grundlag vun ere Kulturrevolution z Frankryych ghalte gha het. D Académie Goncourt isch vu ihm mitgrindet wore.

Em Octave Mirbeau wird d Entdeckig vum belgische Autor un Nobelpryydreger Maurice Maeterlinck zuegschribe. Är het au ne wichtige Deil byydrait zue dr Karriere vum Camille Pissarro, em Auguste Rodin, em Claude Monet, dr Camille Claudel, em Aristide Maillol, em Félix Vallotton un vu andere wichtige Chinschtler vu syyre Zyt.

Näbei ber 2000 Churzgschichte un Artikel het dr Mirbeau au e baar Schauspil un Roman gschribe. Syyni bekannteschte Wärch sin "Le Jardin des supplices" (dt. "Der Garten der Qualen", 1899), "Le Journal d'un femme de chambre" (dt. "Tagebuch einer Kammerzofe", 1900) un "Les affaires sont les affaires" (dt. "Geschäft ist Geschäft", 1903). 













</doc>
<doc id="22163" url="https://als.wikipedia.org/wiki?curid=22163" title="Elsässer Kurier">
Elsässer Kurier

Dr Elsässer Kurier isch e katholischi Dageszitung gsii, wu ihre Verbreitungsschwärpunkt im Oberelsass gha hat.

Noch dr Iigliiderung vu Elsass-Lothringe 1871 in s Ditsch Rich häns katholischi Zitunge bsunders in dr 70er un 80er Johr schwär gha. D "Union" un s "St. Odilienblatt" hän sich numme kurz kenne halte un sin 1884 unterdruckt wore; dr "Volksfreund" het - drotz Verfolgunge un Grichtsstrofe - ellei iberläbt un ab 1885 vum "Elässer", dr erschte katholische Dageszitung, Verstärkung bikumme. 1892 isch s "Mülhauser Volksblatt" un s "Journal de Colmar" entstande, anne 1897 schliäßlig dr "Elsässer Kurrier".

Ähnlig schwär wiä d katholisch hets d sozialischtisch Prässi gha.

Anne 1894 isch d "Colmarer Zeitung" grindet un im Alsatia-Verlag verlegt wore. Wu diä anne 1897 verbotte wore isch, isch si mit em "Elsässer Kurier" ersetzt wore, wu glichfalls z Colmer bi dr Alsatia as Dageszitung rüskumme isch. Dr Schefredakteer isch vu 1899 bis 1932 dr Abbé Haegy gsii.

Do drin, ass es verschiidini katholischi Zittige gä het, het sich e Meinungspluralismus widergspiäglet. D katholisch Prässi, wu im Widerspruch zu dr staatliche Autorität entstande isch, het bsunders im Erschte Wältgriäg nomol straki Iischränkunge, Zensur un zitwiiligi Verbot erläbt.

Noch em Griäg isch d ditschsprochig katholisch Prässi s grescht Hindernis zun ere schnälle Aglichung vum Elsass an dr Räscht vu Frankrich wore. Franzesischsprochigi Zitunge im Elsass sin eso in s Hinterdräffe grote, ass si nimmi iberläbensfähig gsii sin. So het dr "Nouveau Rhin Français" un dr "Courrier de Strasbourg" anne 1923 miäße zuemache. Des het dr Alsatia-Verlag welle uffange mit em "Nouvelliste", aber aü dä het miäße 1930 ufgä.

Dr "Elsässer Kurier" (Oberelsass), "Der Elsässer" (Unterelsass) un d "Lothringer Volkszeitung" hän d Elsässisch Volkspartei verdrätte. Si sin im Kampf gstande gege dr Versuech vum franzesische Staat, dr Laizismus durzsetze, s Schuelwäse unter Kontroll z bikumme un d ditsch Volkssproch (ditschi Standardsproch un elsässische Dialäkt) z verdränge. Dr "Elsässer Kurier" isch obe dra gstande bi sällere Kampangne, wu drzue gfiährt het, ass dr Komplott-Brozäss zun ere Blamasch fi r franzsesisch Regiärung wore isch.

Anne 1926 isch dr Joseph Rossé Redakteer bim "Elsässer Kurier" wore, anne 1932, noch em Dot vum Abbé Haegy, politische Leiter (Chefredakteer).

Zitewiis het dr "Elsässer Kurier" dr "radikal-heimaträchtlig" Fligel in dr Elsässische Volksbartei verdrätte, dr "Elsässer" drgege dr "gmäßigt-heimaträchtlig" Fligel. Beidi sin gege dr Nationalsozialismus iigstellt gsii, dr Elsässer Kurier het am Afang (1933) aber meh abgwartet un isch wenniger radikal gsii wiä dr "Elsässer". 

No dr ditsche Bsetzung vum Elsass im Summer 1940 sin d Dageszitunge im Gaupresseamt unterstellt wore un hän ihre Unabhängigkeit verlore. Am 9. Septämber anne 1940 isch dr "Elsässer Kurier" un fimpf anderi Zittige üs em Alsatia-Verlag vu dr nationalsozialischtische Phoenix-Prässi z Berlin ibernumme wore. D Nazi hän diä Zitung unter em Namme "Kolmarer Kurier" witergfiährt un in dr Alsatia-Druckerei drucke lo.



</doc>
<doc id="22164" url="https://als.wikipedia.org/wiki?curid=22164" title="Kaiser">
Kaiser

Der Titel Kaiser trage die ranghöchste Herrscher, wo no über de König stöhn. 

In der europäische Gschicht isch dr Kaiserditel in dr Regel nume dene Monarche ge worde, wo über meh as eis Volk gherrscht hai. Dr Kaiser vom Römische Riich isch uf Latiinisch as "Imperator" bezäichnet worde, dä vom Byzantinische Riich mit em griechische "Basileus". Dr Karl dr Groossi het as Kaiser vo Rom s weströmische Kaiserdum widerbeläbt. S Häilige Römische Riich isch under de Ottone us em ehemolige karolingische Ostfrankeriich entstande, mit eme Kaiser as Oberhaupt. Wo s Häilige Römische Riich 1804 undergange isch, häi d Habsburger dr Ditel bhalte und sich Kaiser vo Östriich gnennt. 1871 het dr Köönig vo Pröisse as Herrscher über s Dütsche Riich dr Ditel Dütsche Kaiser aagnoo. Z Russland het mä under em Iwan III. Moskau as Dritts Rom afo aluege und dr Ditel "Zar" afo bruuche. Im Zweite Wältchrieg hät de italiänischi König Viktor Emanuell III. de Titel "Kaiser vo Abessinie" agno.

Verschiideni ussereuropäischi Monarche – wie der osmanisch Sultan, dr Schah vo Persie, dr Negus vo Äthiopie oder dr chinesisch Sohn vom Himmel si de europäische Kaiser gliichgsetzt worde. Dr einzig Monarch, wo hüt no as Kaiser bezeichnet wird, isch der Tennō vo Japan.

S althochdütsche "keisar" wie au s slawische "Zar" leite sich vom latiinische Personenamen "Caesar" ab, wo in der Antike "„Kaisar“" usgsproche worden isch. Der Wandel vom Cognomen vom Gaius Julius Caesar zum Herrschertitel isch imene e Prozäss bassiert, wo fast 100 Johr duurt het, vom Dood vom Cäsar 44 v. Chr. bis zum Amtsadritt vom Kaiser Claudius im Jahr 41 n. Chr.

In de romanische Sproche bruucht me drgege Wörter, wo vom latiinische "Imperator" abstamme, öbbe s italiänische "imperatore" oder s französische "empereur", wo au s änglische "emperor" druf zrugggoht. Au s albanische Wort "mbret" für "„König“" stammt vo "Imperator" ab.

In mittelhochdütsche Schrifte wird dr Kaiser meistens as "Kayser, Keiser" oder "Keyser" bezeichnet.


</doc>
<doc id="22165" url="https://als.wikipedia.org/wiki?curid=22165" title="Ennetbaden">
Ennetbaden

Ännetbade (offiziell: "Ennetbaden") isch e Gmeind im Bezirk Bade im Schwiizer Kanton Aargau. Wi de Näme scho seit, isch d Gmeind uf em gägeüberligende Limmatufer wi Bade, wo d Gmeind bis 1819 derzue ghört het.

Ännetbade het uf alne Site natürlichi Gränze. S Dorf isch in-e-me numme 1,5 km lange Sitetal vo de Limmat zwüschem Geissbärg im Norde u de Lägere mit de Klus vo Bade im Süde. D Limmat isch di weschtlichi un de Höhtal-Sattel di öschtlichi Gränze vo de Gmeind. D Überbauig konzentriirt sich uf de Uferberich a de Limmat u de sonnigi Geissberg-Südhang.

De Gmeindbann isch 211 Hektare gross, dodervo sin 88 Hektare bewaldet u 71 Hektare überbaut. Di höchschti Schtell ligt uf de Lägere mit 757 Meter, di tüüfscht a de Limmat uf 360 Meter.

Nachbargmeinde sin Freyewil im Norde, Ähredinge im Oschte, Wettige im Süde, Bade im Weschte u Obersiggethal im Nordweschte. Bade, Ännetbade u Wettige sin zämmebauet.

Bi Grabige im Johr 2008 het ma usegfunde, dass ma zu de Ziit vo de Römer um 120 n. Chr. uf de Brandruine vo eme um 40 n. Chr. baute Handwerkerquartiir, wo zu de Sidlig Aquae Helveticae ghört het, en repräsentative Terrassebau errichtet het. Der Terassebau isch mit Freskemalereie, Mosaike, marmorverchleidete Wänd u Fussbodeheizig luxuriös usgschtattet gsi. Wäge Überfall vo de Alemanne het ma s Gebäude ums Johr 270 umme ufgäh. Bi de Grabige het ma au en Friidhof us em 7. Johrhundert gfunde.

In ere Urkund isch Ännetbade im Johr 1150 s erschtmol erwäänt worde, wos au zu Bade ghört het. Am Limmatufer hets Badehüser gha, wo ma "chlini Bäder" gnennt het, im Gägesatz zu de "grosse Bäder" am linke Flussufer.

Im 1415 hei d Eidgenosse de Aargau eroberet u Ännetbade het zu de Grafschaft Bade ghört, ere gmeine Herrschaft.
Im März 1798 sin d Franzose in d Schwiiz iimarschiirt un hei di Helvetisch Republik usgruefe. I dere Ziit hei sich di Spannige zwüsche Bade u Ännetbade verschärft. Bade het s Gfühl gha, Ännetbade sigi numme es läschtigs Aahängsel u d Ännetbadner hei sich usgränzt gfühlt. Im 1817 het Bade a de Regiirigsrot vom 1803 noi gründete Kanton Aargau es Gsuech uf an Abtrännig vo Ännetbade gschtellt, wo am 22. Dezember 1819 vollzoge worde-n-isch.




</doc>
<doc id="22166" url="https://als.wikipedia.org/wiki?curid=22166" title="Nationalsozialismus">
Nationalsozialismus

Dr Nationalsozialismus isch e rächtsextremi, totalitäri und rassistischi Ideologii gsi, wo noch em Erste Wältchrieg z Dütschland ufcho isch und vor allem im nördlige Europa Ahänger gha het. Die politischi Bewegig, wo die Ideologii in d Wirklichkeit umgsetzt het, die Nationalsozialistischi Dütschi Arbeiterpartei, churz NSdAP, isch vom Adolf Hitler agfüehrt worde und het noch dr Wirtschaftskrise vo 1929 grosse Zuelauf übercho, isch noch de Wahle 1933 die grösst Regierigspartei worde und het mit Gwalt und Hinderlist d Macht ganz an sich grisse und e totalitäri Diktatur errichtet. 

Dr Nationalsozialismus het in vile Beziehige die gliiche Eigeschafte wie dr italiänisch Faschismus gha: dr Nationalismus, d Mobilisierig vo de Masse, d Brutalitet vom politische Diskurs, dr Hass uf die politisch Linggi, d Verachtig für ä demokratisch Prozäss und d Verehrig vom Füehrer; aber im Nazismus isch s meiste extremer gsi. Dr Rassismus, wo z Italie erst im Verlauf vo de 1930er Johr sich iibürgeret het, isch vo Afang a ein vo siine wichdigste Bestanddeil gsi. Dr Nationalsozialismus isch antiintellektuell gsi und ohni diefergehendi theoretischi Fundierig und het d Lüt azoge mit stark emotionelle Botschafte und ihne d Hoffnig vermittlet, ass si dr Füehrer us ihrer Misere wurd befreie und ihri Find wurd zerstöre.


Gliichschaltig


</doc>
<doc id="22170" url="https://als.wikipedia.org/wiki?curid=22170" title="Klettgau (Gemeinde)">
Klettgau (Gemeinde)

Chleggau (Klettgau) isch e Gmeind im Chleggau, Landchreis Waldshüet, Bade-Württeberg.

D Gmeind Chleggau lyt im undere Chleggaudal a dè drei Bachläuf Chlingegrabbè, Schwarzbach un Seegrabbè. S Gmeindegebièt lyt zwüschè 390 un 670 Meter übber NHN.

Chleggau gränzt a d Schwizer Gmeind Traadingè un Wilchingè im Kanton Schaffuusè, d Schwizer Gmeind Hüntwangè im Kanton Züri un a di dütschi Gmeindè Öschingè, Lauchringè, Chüssabärg, Hoètängè am Hochrhy un Dettighoffè.

D Gmeind Chleggau bschtòt uss de Ortsdeil Büèl, Ärzingè, Gißlingè, Grießè, Rächbärg, Rièderè a. S. un Wyswyl (hochdütsch: Bühl, Erzingen, Geißlingen, Grießen, Rechberg, Riedern a. S., Weisweil). Di rümlichè Gränzè vo de Ortsdeil entschprächèd dènnè vo dè früènèrè Gmeind mit de glyche Nämmè; offiziäll wörrèd si nõch èm Nammè Klettgau (Chleggau) gschtellt und mit èm Bindestrich dõdèvo abdrènnt. D Ortsdeil sin nõch dè baddè-württèbärgischè Gmeindeordnig au Woonbezirk.

Zum Ortsdeil Büèl ghörèd d Wyler Büèl, Mittelhof un Obberhof un d Höf Berchèhof (Summerau) un Chaiser-(Cheppeli-)Hof. Zum Ortsdeil Ärzingè ghört s Dorf Ärzingè. Zum Ortsdeil Gißlingé ghörd s Dorf Gißlingè un s Ghöft Heideggerhof. Zum Ortsdeil Grièßè ghörd s Dorf Grièßè, de Wyler Rittihof un s Ghöft Bergschüèrhof un d Hüser "Alti Mühli un Brand, Baanschtation Grièßè un Ziégelhüttè". Zum Ortsdeil Rächbärg ghörèd d Dörfer Obberrièdèrè un Underrièdèrè. Zum Ortsdeil Wyswyl ghörd s Dorf Wyswyl un d Höf Burgschtall(-hof) un Nägeli(-fäld-)hof.

Im Gmeindegebièt ligèd sälli Wüèschtigè un abgangéni Burgè: d Wüèschtig Hof Erwis (Ortsdeil Büel), im Ortsdeil Ärzinge d Wüéschtigè Harthuusè, Schlatt, Stièrèhuusè un nit mit Sicherheit im Ortsdeil Ärzingè Obberwyler; im Ortsdeil Grièßè d Wüèschtig Münchigè; im Ortsdeil Rièdèrè a. S. d Burgruinè Neukrènkingè un nit mit Sicherheit dört d Wüèschtig Hüüserhof; im Ortsdeil Wyswyl isch dè Burgschtall Wyßèburg (hochdt.: Weißenburg).

D Gmeind Chleggau isch am 1. Auguscht 1971 wägè dè baddè-württèbärgischè Gebiètsreform uss dè Ortschaftè Ärzingè, Grièßè, Rèchbärg, Rièdèrè am Sand un Wiswyl bildèt worrè. 1975 sin Büèl un Gißlingè dezuè chò. Alli neuè Ortsdeil sin vorhèr selbschtändig gsi.

Am 9. Novämber 2008 isch de Volker Jungmann (SPD) mit 98,22 Brozänt vo de Stimme in sinem Amt bstätigt worre. Am 27. November 2016 isch de Ozan Topcuogullari mit 56,79 % zum neuè Burgermeischter gwäält worrè.

Ergäbbnis vo dè Landdagswaalè sit 2006: 

Chleggau underhaaltet sit 1976 partnerschaftlichè Bezièigè zuè dè Gmeind Clisson i de Nöchi vo Nantes z Frankrych. Sit èm Summer 2006 git's usserdëm e Partnerschaft mit em idaliänischè Sanza südlich vo Neapel.

Dè Aadeil vom Broduktionsgwèrbe lyt bi 67 Brozänt; de Handel, s Gaschtgwèrbe un de Vokeer hän 18 un di suschchtigè Diènschtleischtigè 15 Brozänt. D Marktdradition z Grièßè gòt uff s Mittelalter zrugg un hüt findè all Johr sechs Krämermärkt statt. I dè Gmeind wörd i dè Ortsdeil Ärzingè un Rächberg Wyybau bedribbè. De Räbèaabau isch usserdëmm i dè Ortsdeil Büèl un Rièdèrè am Sand bekannt. Sit 2002 findet all Johr im Früèhling e Wyymäss statt, wo vo de Gmeindevowaltig organisyrt wörd.

Chleggau lyt a dè Bundesschtrõß 34 (Basel–Singe (Hohentwyl)). Vo dè B 34 ewäg gön Landschtrõßè i s Wuètèdal:
Ebbèso gön in Richtig Schwarzbachdal un Chlynè Randè Landschtrõßè vo dè B 34 èwäg:
Innerhalb vo dè Gmeind git s è Schtrõß Ärzingè–Wyswyl–Rièdèrè, um Wyswyl aazbindè.
De Ortsdeil Ärzingè hèt en (bedièntè) Baanhof mit ènèm große Parkblatz. S EG vo Ärzingè isch sit è baar Johr zuè un wörd inzwǜschè durch è Byrbeiz mit Läbbè erfüllt. Z Ärzingè haltet IRE- un RB-Züüg uff dè Hochrhybaan, selli Züüg vokeerèd am Wärchtig stündlich. Sit èm Johr 2015 wörd Ärzingè stündlich vo dè Schaffuuser S-Bahn aagfaarè, womit sich èn Halbschtundètagt bis Schaffuusè zämmè mit dè Eil-, IRE-Züüg ergit. Dè Baanhof im Ortsdeil Grièßè wörd nu nò sporadisch vo dè RB bediènt, vo allem für dè Schüèlervokeer. Beidi Bahnhöf lygèd a dè Hochrhybahn Basel–Singè (–Ulm/Konschtanz).

S hät zwei Grundschüele in de Ortsdeil Ärzinge und Grieße und e Hauptschuèl mit Wärchrealschuèl z Ärzingè. Höcheri Schuèlè stönn under anderem i de Chraisschtadt Waldshuèt-Düèngè, Säckingè un z Singè zur Vofüègig. Dezuè chunnt d Möglichkeit, e Schwizer Fachschuèl oder Universidät z bsuèchè.

I dè Gmeind hèts übber 100 Vorein. Si deilè sich i Fasnèts-, Fraué-, Musig-, Gsang- un Sportvorein uff. De gröscht Vorein isch dè Durnvorein Ärzingè mit übber 800 Mitglyder.

Z Chläggi gits e regionali Internet-Zytig un die nännt sich "„Hierzuland“". Si isch fir d Region Chläggi un de ganz Oschtè vum Landchreis Waldshuet, also d Gmeindè Chläggi, Jeschtettè, Lottschtettè, Dettikoffè, Hoètängè am Hochrhy un Küssabärg.




</doc>
<doc id="22175" url="https://als.wikipedia.org/wiki?curid=22175" title="Obersiggenthal">
Obersiggenthal

Obersiggetal (offiziell: "Obersiggenthal") isch e Gmeind im Bezirk Bade im Schwiizer Kanton Aargau. Si ligt nördlich vom Bezirkshauptort Bade a de Limmat u het drü Ortsteil: Nussbaume, Kirchdorf u Riede.

D Gmeind ligt uf de öschtliche Site vom Siggetal, ere Schotterterrasse am nördliche Limmatufer, wo sich gäge Nordweschte uswitet. Im Norden isch de Siggebärg di natürlich Gränz zum Surbtal, die Limmat trännt d Gmeind vo Bade.

Im Oschte isch de Ortsteil Riede, uf em Steilhang drüber de Wiler Hertestei. Nussbaume, s Zentrum vo de Gmeind, ligt in derte, wos Tal aafangt breiter z werde. Im Weschte, Richtig Undersiggetal, isch Kirchdorf, öpper ein Kilometer vo de Limmat ewäg. Am Hang oberhalb vo Kirchdorf ligt de Wiler Tromsbärg. Riede u Nussbaume sin zämmegwachse, zwüsche Nussbaume u Kirchdorf isch e Sidligslücke.

De Gmeindsbann isch 839 Hektare gross, dodervo sin 365 Hektare Wald u 165 Hektare überbaut.

Nachbargmeinde sin Ändige u Lengnau im Norde, Freyewil im Nordoschte, Ännetbade im Oschte, Bade im Süde, Turgi im Südweschte, Undersiggetal im Weschte u Würelinge im Nordweschte.

Uf em Gebiet vom Siggetal gits Sidligsfund us de Jungsteiziit un de Bronzeziit.

Im 1252i wird zum erschte Mol e Brugg in ere Urkund gnennt u de Turm, wo zum Schutz ve dere Brugg bauet worde-n-isch, isch in de Bsitz vo de Grafe vo Habsburg cho. D Habsburger hei im Siggetal Land gha, un hei en Teil dervo 1337 em Chloschter St. Galle überträge. Zäme mit em hütige Gebiet vo Undersiggetal hets im 15. Johrhundert insgsamt 42 Höf gäh, wo me 1415 im "Amt Siggetal" zämegfasst het.

Am Aafang vo de Helvetik isch s Amt Siggetal im 1798i zum Kanton Bade cho un im 1803 zum neugründete Kanton Aargau. Ab 1803 het me d Höf uf di beide Gmeinde Ober- un Undersiggetal verteilt.




</doc>
<doc id="22176" url="https://als.wikipedia.org/wiki?curid=22176" title="Bergdietikon">
Bergdietikon

Bärgdietike (offiziell: "Bergdietikon") isch e Gmeind im Bezirk Bade im Schwiizer Kanton Aargau. Si ligt südöschtlich vo Bade diräkt a de Gränze zum Kanton Züri.

D Gmeind Bärgdietike bschteht us de Dörfer Balteschwil, Bernold u Chindhuse u de Wiler Gwinde, Herrebärg, Oberschönebärg u Unterschönebärg. Di Sidlige liget verschtreut am öschtliche Abhang vom Heitersbärg oberhalb vo de Zürcher Gmeind Dietike. Im Nordweschte de Egelsee uf 667 Meter Höchi, de gröschti See, wo ganz uf Aargauer Bode-n-isch. Er isch vo de Fälswänd iigschlosse.

De Gmeindsbann isch 594 Hektare gross, dodervo sin 163 Hektare bewaldet u 101 Hektare überbaut. Di tüüfschti Schtell isch uf 420 Meter a de Reppisch, di höchschti uf 787 Meter uf em Heitersbärg.

Nachbargmeinde sin Schpreitebach im Norde, Dietike im Oschte, Urdorf im Südoschte, Rudolfschtette-Fridlisbärg im Süde, Wide im Südweschte u Bällike im Weschte.

In eme Kanalisationsgrabe het me im 1973i e dicki Kulturschicht mit e Huufe römische Keramikschärbe gfunde.

Sit em Mittelalter sin di am Oschthang vom Heitersbärg verschtreute Wiler en Teil vom Grichtsbezirk Dietike gsi. Di ersti Erwähnig vo Balteschwil isch us em Johr 1124 in ere Urkund, wo vom Kaiser Heinrich V. usgeschtellt worde-n-isch u Zinsiinahme vom Chloschter Engelbärg duet beschtätige. Näbem Chloschter Muri het vor allem s Chloschter Wettige vil Grundbsitz gha.

Im 1415i hei d Eidgenosse de Aargau erobert u Bärgdietike het ab do zum Amt Dietike in de Grafschaft Bade ghört, ere gmeine Herrschaft. Im 1529i isch d Reformation iigführt worde. Im Gegesatz zu andre Gmeinde in de Grafschaft Bade hei d Bergdietiker nach em Zweite Kappelerchrieg vo 1531 nöd müesse wider zum alte Glaube zrückkehre.

Im März 1798 sin d Franzose in d Schwiiz iimarschiirt u hei di Helvetisch Republik usgruefe un Dietike het in dere Ziit zum Kanton Bade ghört. Bi de Gründig vom Kanton Aargau im 1803 sin d Wiler am Heitersbärg als Gmeind Bärgdietike an den noie Kanton cho, d Sidlig im Limmattal als Gmeind Dietike an de Kanton Züri.




</doc>
<doc id="22184" url="https://als.wikipedia.org/wiki?curid=22184" title="Ehrendingen">
Ehrendingen

Äredinge (offiziell: "Ehrendingen") isch e Gmeind im Bezirk Bade im Schwiizer Kanton Aargau. Si ligt drei Kilometer nordöschtlich vom Bezirkshauptort. D Gmeind isch am 1. Jänner 2006 entstande, wo di alte Gmeinde Oberäredinge u Underäredinge, wo sich im 1825i trännt hei gha, wider fusioniirt hei.

S Dorf ligt am Nordfuss vo de Lägere zwüsche Höhtal un Surbtal. Di beide Ortsteil sin nahtlos zämmegwachse u folget em Dorfbach, wo an de Lägere sini Kwelle hät.

Di tüüfschti Schtell isch uf 425 Meter a de Surb, di höchschti uf em 859 Meter hohe Burghorn, eme Teil vo de Lägere. De Gmeindsbann isch 731 Hektare gross, dodervo sin 210 Hektare bewaldet u 99 Hektare überbaut.

Nachbergemeinden sin Schneisige im Norde, Niderwenige im Oschte, Wettige im Süde, Ännetbade im Südweschte, Freyewil im Weschte u Lengnau im Nordweschte.

Einzelni Fund zeiget, dass d Gägend im Norde vo de Lägere scho in de Jungsteiziit u in de Bronzeziit besidelt isch gsi. Di erschti urkundlichi Erwähnig vo "Aradingen" isch us em Johr 1040. De Näme het sin Ursprung bi de Alemanne u bedütet «bi de Lüt vom Arinrat». Im 11. Johrhundert het s Chloschter Eisidle grosse Grundbsitz z Äredinge gha. Im 1150 wird au s Chloschter Elchige bi Ulm als Landbsitzer gnennt, wo sin Bsitz mim Chloschter Sankt Blasie im Schwarzwald tuuscht het. Mit de Ziit isch s Chloschter Wettige zum gröschte Grundbsitzer worde. Mit de Bezeichnig "in Eredingen villa inferiori" findt me in ere Urkund vom 1261i s erscht Mol en Unterscheidig zwüsche Under- u Oberäredinge. D Landesherre sin d Habsburger gsi.
Im 1415i hei Eidgenosse de Aargau erobert u e so hei Ober- u Underäredinge zum Amt Äredinge vo de Grafschaft Bade ghört, ere gemeine Herrschaft. 
Im März 1798 sin d Franzose in d Schwiiz iimarschiirt u-n-hei di Helvetisch Republik usgruefe. Äredinge het in dere Ziit zum Kanton Bade ghört, wo 1803 zum noie Kanton Aargau cho isch.
Im 1825 het me Äredinge in zwei Gmeinde trännt. Beidi Dörfer sin i dere Ziit au rüümlich no trännt gsi. 
Wo d Bevölkerig ab de 1950er Johr gwachse isch, sin au di Dörfer mit de Ziit zämegwachse u hei e gmeinsami Identität entwicklet. So het me im 2003 e Fusion bschlosse, wo uf de 1. Jänner 2006 realisiirt worde-n-isch.



</doc>
<doc id="22186" url="https://als.wikipedia.org/wiki?curid=22186" title="Wikiversity">
Wikiversity

D Wikiversity isch e Internet-Blattform zum gmeinschaftlige Lehre, Nochdänke und Forsche. Si isch s jüngscht Brojäkt vo de Wikimedia Foundation. S isch am 15. August 2006 gstartet und isch sit em 24. August 2006 in de Probephase (Beta-Phase).

D Wikiversity isch 2003 als eigeni Abdeilig vom änglischsprochige Wikibooks gstartet. Spöter sin meh sonigi Abdeilige in andere Sprochversione vom Wikibooks dezüecho.

Im August 2005 isch e dütschsprochigs Wiki under de Internetadräss de.wikiversity.org ygrichtet worre; am 16. August hät sich dört de erscht Nutzer agmäldet. E Monet spöter hät uff em Meta-Wiki vo de Wikimedia Foundation ei Monet lang e Meinigsbild stattgfunde, wo drüber abgstimmt worre isch, ob mer d Wikiversity als eiges Brojäkt uffsetze soll. Zerscht isch di dütschsprochigi Wikiversity aber di einzigi mit re eigene Domain gsi. Bis zum 24. August 2006 hän sich dört 93 Nutzer agmäldet. Bis zu sällem Zitpunkt hät mer s nit uff e dragbari Basis chönne stelle; zletscht sin d Aktivitäte uff de dütschsprochige Wikiversity fast ygschlofe gsi.

Fast e Johr noch em Start vo de dütsche Sprochversion isch s Wikiversity-Brojäkt in e neui Phase yträtte. De Jimbo Wales, e Mitgründer vo de Wikipedia und zu säller Zit Vorsitzende vo de Wikimedia Foundation, hät s Brojäkt noch siner Begrießigsred uff de zweite Wikimania am 4. August 2006 offiziäll akündigt. Uff de Grundlag vo me Bschluss vom Board vo de Wikimedia Foundation isch am 15. August e offiziälli Betaphase für 6 Monet gstartet worre. Am glyche Dag isch au di änglischsprochigi Domain en.wikiversity.org gstartet.

Noch em "Neustart" vo de dütschsprochige Wikiversity und re Neugstaltig vo de Strukture und Zyldefinitione hän sich in de erschte zwei Monet knapp 300 Nutzer agmäldet. Di spanisch- und di französischsprochigi Version hän am 16. Oktober bzw. 1. Dezämber 2006 ihri eigeni Domain kriegt. Witeri sin gsi: idaliänisch (18. Mai 2007); Japanisch, Tschechisch und Portugysisch (alli im Mai 2008).

Am 21. Oktober 2007 hät sich di dütschsprochigi Gmeinschaft i me mehrstufige Verfahre für "Lernen und Lehren" als neue Slogan entschyde, wo i Züechunft verwändet werre soll. Di änglischi Wikiversity hät scho vorher "Set learning free" gwählt.

Uff de internationale Koordinationssite beta.wikiversity.org findet sit em Start vo de Beta-Phase e mehrsprochigi Diskussion über grundlegendi Froge zu de Schwerpunktfachsetzig und zu de Brojäktrichtlinie statt. Dodeby cha mer jetz scho di erschte Underschyd zwüschem dütsche und em änglische Brojäkt seh.

Di änglischi Wikiversity konzentriert sich uff d Erstellig vo Internet-Lehrmaterialie und setzt dodeby au Materialie vo de Wikibooks y. Di dütschsprochigi Wikiversity hät ihr Schwerpunkt uff e dreiglydrigs Agebot uss Lehr, Forschig und wüsseschaftligem Usdusch. In de dütschsprochige Beschrybig vom Brojäkt heißt's dodezüe: "„Wikiversity ist eine Plattform zur gemeinschaftlichen Bearbeitung wissenschaftlicher Projekte, zum Gedankenaustausch in fachwissenschaftlichen Fragen und zur Erstellung freier Kursmaterialien … Durch Wikiversity wird es räumlich getrennten Wissenschaftlern möglich, kooperativ zu arbeiten, ohne dafür eine eigene technische Infrastruktur aufbauen zu müssen.“"

Di änglischsprochigi Wikiversity stellt ihri Byträg under d GNU-Lizänz für freii Dokumentation (wie d Byträg vo de Wikipedia. Bi de dütschsprochige werre si under de freie Lizänz Creative Commons by-sa veröffentligt, wo d Namesnännig und d Witergab under de glyche Bedingige beinhaltet.



</doc>
<doc id="22190" url="https://als.wikipedia.org/wiki?curid=22190" title="Elsgau">
Elsgau

S Elsgau isch e Region im Nordweschte vom Schwiizer Kanton Jura. Dört redt ma französisch u wäge dem sait me zu de Region Ajoie oder au "Pays de Porrentruy".

De Hauptort vom Elsgau isch Pruntrut. D Region het e Flächi vo öpper 300 Kwadratkilometer un ligt zwüsche 400 u 600 Meter Höchi. Si ghört zum Tafeljura u isch es wyts und zimli flachs Tal, wo drususe d Allaine zum Doubs abe flüsst. Di chalkhaltige Böde sin gäbig für de Obschtbau, u au Wiibau wird im Elsgau betribe. Interessant für Tourischte sin d Höhlene, aber au d Planwage-Route u dr prähistorisch Park z Réclère.

Politisch isch s Elsgau fascht deckigsgliich mim Bezirk Pruntrut. Numme de Clos du Doubs ghört landschaftlich nöd zum Elsgau.

De "Elsgau" wird in ere Urkund us em Johr 732 s erscht mol gnennt, wo de Herzog vom Elsass Ländereie "in pago Alsegaugensi" em Chloschter Murbach übertrait. D Herrschaft übers Elsgau het öfter emol gwächslet u isch im Johr 999 unter di wältlich Macht vom Fürstbischof vo Basel gfalle. D kirchlich Macht hets Bistum Basel bis zum Johr 1779 numme z La Baroche gha, de Rescht vom Elsgau het zu de Diözese Besançon ghört.

Wo d Fürschtbischöf im 14. Johrhundert finanzielli Probläm hei übercho, hei si fascht s ganze Elsgau de Grafe vo Mömpelgard verkauft. De Fürschtbischof Johann vo Vennige het im 1461 s Elsgau aber wider chönne zruckkaufe. Spöter sin witeri Herrschafte u Dörfer ans Fürschtbistum cho, nämlich Roche-d’Or im Johre 1474, Rocourt im 1573, Miécourt u Beurnevésin ane 1625. Ab do isch d Gschicht vom Elsgau di gliich wi di vom Fürschtbistum Basel.



</doc>
<doc id="22216" url="https://als.wikipedia.org/wiki?curid=22216" title="E Friehjohr fer unseri Sproch">
E Friehjohr fer unseri Sproch

E Friehjohr fer unseri Sproch ìsch a Operàtion wo jedes Friahjohr stàtt fìndet, ìm Elsàss. A gànza Wucha làng gìt's kültürella Ereignissa fer d´ Unterstìtzung vum elsassischer Dialekt. Un noh dara Wucha kàt's noch witerscht geh, ìm gànza Friahjohr.

2001 ìsch s "Europäische Johr vu da Sproocha" gsìì. Àn dara Glagaheit hàt d Zitung "L'Ami du Peuple hebdo" (dr Volksfrìnd) dr Verein ufbàuia: "E Friehjohr fer unseri Sproch". Sitter 2002 gìt's àn jedem Friahjohr Faschter un verschìedena Manifeschtationa um`s Thema: "Mìr rede Elsassisch". Ma fìndet do verschìedena Ereignissa: Théàterstìck, Gsàng, Kunferanz, sogàr Massa ìn dr Kìrch... nàtirlig ìmmer uf Elsassisch. D´Àktion ìsch gfiahrt un tràga durch dr Verein ( e Federation) "E Friehjohr fer unseri Sproch". Dr Symbol vu dara Operàtion ìsch a Schwalmala, d "Friehjohrsschwälmele".

Dr elsassischa Dialekt wìrd noch vu ìwer 500 000 Persona gredt, àwer 's ìsch trotzdam a Sproch ìn Gfohr: ìm Elsàss hàt sa scho vìel abgnumma, wahrend àss d frànzeescha Sproch ufgnumma hàt. Wagadam gìtt's a Erwàchung vum Dialekt, fer'na wìder mehr reda un lehra, un retta vor äb'r verlohra geht.
D Litt wo ebbis bsunders fer d Unterstìtzung vum Dialekt gmàcht han, känna a Priis bikumma (wo àui a "Schwälmele" ìsch).


Netzsite vum V´raan "E Friehjohr fer unseri Sproch" mét Termine


</doc>
<doc id="22218" url="https://als.wikipedia.org/wiki?curid=22218" title="Al-Malik (Ayyubiden)">
Al-Malik (Ayyubiden)

Dr al-Malik al-Aziz (arabisch أبو الفتح الملك العزيز عماد الدين عثمان بن صلاح الدين يوسف, Umschrift: abū l-fatiḥ al-malik al-ʿazīz ʿimād ad-dīn ʿuṯmān b. salāḥ ad-dīn yūsuf, uf d Wält cho 1171 z Kairo; gstorbe 1200) isch dr zweit Sultan vo de Ayyubide z Ägypte (1193–1200) gsi und e jüngere Sohn vom Saladin. Zur Underscheidung vom Fatimide-Kalif al-Aziz (uf d Wält cho 955, gstorbe 996) wird er hüfig mit "al-Malik", dr König, bezeichnet.

Dr al-Malik isch 1193 dr Nochfolger vom Saladin (1171–1193) worde. Allerdings het dr Saladin vor siim Dod Syrie, Palästina und dr Jemen siim Sohn al-Afdal, Nordsyrie eme andere Sohn, em az-Zahir, und Nordmesopotamie siim Brueder Abu Bakr ge. Die Deilig vom Riich het bald zum Usbruch vo Machtkämpf gfüehrt. Währed dene isch s im Saladin siim Brueder Abu Bakr glunge, vo Mesopotamie us Ägypten z bsetze und dr al-Malik z stürze. Dr Abu Bakr het denn d Herrschaft under em Thronname al-Malik al-Adil I. (1200–1218) übernoh.


</doc>
<doc id="22219" url="https://als.wikipedia.org/wiki?curid=22219" title="Al-Adil I.">
Al-Adil I.

Dr Abu-Bakr Malik al-ʿAdil I. (arabisch الملك العادل سيف الدين أبو بكر بن أيوب, Umschrift: al-Malik al-ʿĀdil Saif ad-Dīn Abū Bakr b. Aiyūb; uf d Wält cho im Juni 1145; gstorbe 1218) isch vo 1200 bis 1218 dr dritt Sultan vo de Ayyubide z Ägypte gsi.

Scho währed dr Regierig vo siim Brueder Saladin (1171-1193) het dr Abu Bakr wichtigi politischi Ufgobe übercho. So het er under anderem währed em 3. Chrüzzug d Verhandlige mit em Richard Leuehärz vo Ängland gfüehrt. Noch em Dod vom Saladin het dr Abu Bakr Obermesopotamie as Regierigsberiich übercho. Scho um 1200 isch er aber gege Ägypte zoge und het dr Sultan al-Malik gstürzt. Denn het er sich under em Dronname al-Malik al-Adil zum Sultan vo Ägypte und zum Oberherr vo de Ayyubide ufgschwunge. Au wenn sech dr al-Adil um d Förderig vom Handel mit de italiänische Seerepublike bemüeht het, u. a. het er e Handelsverdrag mit Pisa abgschlosse, hai sich d Beziehige zu de Christe verschlächteret. So isch im Mai 1218 e Chrüzfahrerarmee z Ägypte glandet. In dere Situation isch dr al-Malik al-Adil im August 1218 gstorbe. Er het vor siim Tod dr al-Kamil als Sultan z Ägypte iigsetzt und em al-Aschraf Obermesopotamie und em al-Muazzam Syrie überdrait. Die Deilig vom Ayyubideriich het under em al-Kamil (1218-1238) wider zu Machtkämpf under de Ayyubide gfüehrt.



</doc>
<doc id="22222" url="https://als.wikipedia.org/wiki?curid=22222" title="Al-Kamil">
Al-Kamil

Dr Al-Kamil Muhammad al-Malik (arabisch الكامل محمد الملك, Umschrift: al-Kāmil Muḥammad al-Malik, uf d Wält cho 1180; gstorbe 6. März 1238) isch dr viert Sultan vo de Ayyubide z Ägypte (1218-1238) gsi. Er gültet noch siim Unggle Saladin as ein vo de bedütendste mittelalterlige islamische Herrscher im Orient.

Noch em Dod vo siim Vater al-Malik al-Adil I. (1200-1218) isch dr al-Kamil si Nochfolger z Ägypte worde. D Regierig vo Syrie und Obermesopotamie het er siine Brüeder al-Muazzam bzw. al-Aschraf müesse überlo. Zerst het sich dr al-Kamil mit de Chrüzfahrer, wo z Ägypte glandet gsi sii, müesse usenandersetze. Wo die im November 1218 d Festig Damiette eroberet hai, het ene dr Al-Kamil Verhandlige abote. Die si aber vom päpstlige Legat und de italiänische Seerepublike abglehnt worde. Vor allem Venedig, Pisa und Genua hai ghofft, ass si noch eme Siig vo de Chrüzfahrer ihre Iifluss z Ägypte chönnte erwiitere. Wo d Chrüzzfahrer 1221 nach Kairo vorgstosse si, hai se alli Ayyubide zsämme bi al-Mansura ufghalte und wil d Nilschwemmi agfange het, hai si sech müesse zruggzieh.

Allerdings isch s Ayyubideriich bald wider bedroht gsi, wo dr Kaiser Friedrich II. zum Chrüzzug (1228-1229) ufbrochen isch. Wil dr al-Kamil vor allem mit dr Uswiitig vo siinere Macht in Syrie beschäftigt gsi isch, het er no vor em Afang vom Chrüzzug Verhandlige mit em Friedrich II. agfange. Under anderem dank däm siim diplomatische Chönne und siiner grosse Sympathii für en Islam und die orientalischi Wält isch im Februar 1229 der Friide vo Jaffa uf zäh Johr abgschlosse worde. In däm Verdrag isch Jerusalem zum Königriich Jerusalem cho und däm si Souveranität isch eso vo de Ayyubide-Herrscher bestätigt worde. D Stadt het aber vo de Chrüzfahrer nit dörfe befestigt werde. Noch däm Friidensverdrag, wo in der Gschicht zwüschen em Orient und em Okzident eimolig isch, het en Intensivierig vom materielle und kulturelle Usdusch agfange. Innepolitisch isch dä Verdrag vo dr arabische und vo dr christlige Siite stark agriffe worde, wil niemer en Erfolg für sii Siite drin gseh het und wil d Chrüzzugsgschicht bis denn no kei Chrüzzug ohni Blutvergiesse kennt het.

Noch däm Friide het dr al-Kamil mit em al-Aschraf us Obermesopotamie Damaskus chönne erobere, nochdäm ihre Brueder al-Muazzam 1228 gstorben isch. Währed dr Al-Aschraf s zentrale Syrie übercho het, het dr al-Kamil über Nordsyrie gherrscht und het s Riich vo de Ayyubide z Kurdistan wiiter chönne usdehne. Denn het er 1230 mit de Rum-Seldschuke zsämme d Choresmier besiigt, e Feldzug nach Anatolie im Johr 1234 isch aber nit glunge. 

Dr Widerstand vo der ayyubidische Füehrigsschicht under siim Brueder al-Aschraf gege d Zentralisierigspolitik vom al-Kamil isch gwachse. Zwar het er 1238 no Damaskus chönne erobere und dr al-Aschraf entmachte, aber dr al-Kamil isch am 6. März 1238 gstorbe und dr Zentralstaat isch nit verwirklicht worde. Dr Nochfolger vom al-Kamil isch dr Malim al-Adil II. (1238-1240) gsi.



</doc>
<doc id="22223" url="https://als.wikipedia.org/wiki?curid=22223" title="Al-Adil II.">
Al-Adil II.

Dr Al-Adid II., mit vollem Name Saif ad-Din al-Malik al-Adil Abu Bakr ibn Nasir ad-Din Muhammad (arabisch سيف الدين الملك العادل أبو بكر بن ناصر الدين محمد, Umschrift: Saif ad-Dīn al-Malik al-ʿĀdil Abū Bakr b. Nāṣir ad-Dīn Muḥammad; uf d Wält cho 1222; gstorbe 1248), isch vo 1238 bis 1240 dr fümft Sultan vo de Ayyubide z Ägypte gsi.

Dr Al-Adil II. isch e Sohn vom Sultan al-Kamil gsi. Noch em al-Kamil siim Dod im Johr 1238 isch dr achtzähjöhrig al-Adil II. Sultan vo Kairo worde. Denn si wider heftigi Machtkämpf under de Ayyubide usbroche. Es isch em nit glunge, sich gege siini Verwandte z Syrie durezsetze. D Mongole hai d Schwächig vo de Ayyubide wägem Bürgerchrieg usgnützt für zum dr Nordirak z erobere. Denn isch au 1239 e Chrüzzug under em Theobald IV. vo Champagne acho, wo Askalon bsetzt und beu befestigt het. In de innerislamische Machtkämpf het sich schliesslig em al-Adil si Halbbrueder, dr as-Salih Ayyub duregsetzt. Noch em Runciman haig dr al-Adil II. siini Minister vor e Chopf gstosse, won er d Regierig eme junge Schwarze, won er gärn gha het, averdraut het. En erfolgriichi Verschwörig het in Ändi Mai / Anfangs Juni 1240 abgsetzt, und dr as-Salih Ayyub isch igelade worde, dr ägyptisch Dron z überneh.

Dr Al-Adil II. isch in Gfangenschaft bliibe, bis er 1248 gstorben isch.




</doc>
<doc id="22224" url="https://als.wikipedia.org/wiki?curid=22224" title="As-Salih">
As-Salih

Dr Al-Malik as-Salih Nadschm ad-Din Ayyub (arabisch أبو الفتح الملك الصالح نجم الدين أيوب بن ناصر الدين محمد, Umschrift: Abū l-Fatiḥ al-Malik aṣ-Ṣāliḥ Naǧm ad-Dīn Aiyūb b. Nāṣir ad-Dīn Muḥammad, Übername: Abu al-Fituh أبو الفتوح; gstorbe 22./23. November 1249) isch vo 1240–1249 dr sächst Sultan vo de Ayyubide z Ägypte gsi.

Dr As-Salih Ayyub isch dr eltist Sohn vom Sultan al-Kamil und ere sudanesischi Sklavin gsi. Der Dod vo siim Vater im März 1238 het e Bürgerchrieg under de Ayyubide entfesslet. Dr As-Salih Ayyub isch denn im Norde gsi, isch aber sofort gege Damaskus gmarschiert, wo ein vo de Neuveux vom al-Kamil, dr al-Dschauad, d Macht ergriffe het. Mit dr Hilf vo choresmische Freischärler het er si Cousin abgsetzt. Si jünger Bruder al-Adil II. isch underdesse als Sultan z Ägypte iigsetzt worde. Dr As-Salih het die riichsti Provinz vo siim Vater für sich beasprucht, aber won er ufbrochen isch, für zum in Ägypte iizfalle, isch er vom ene Staatsstreich z Damaskus zugunste vo siim Unggle as-Salih Ismail endront worde. Uf der Flucht nach Süde het en dr Emir vo Kerak, dr an-Nasir Dawud, gfange gnoh. Em As-Salih isch s glunge, e Bündnis mit em an-Nasir zu schliesse, und dä het em Druppe für en Invasion vo Ägypte glehnt. Dört het er sofort Erfolg gha: em Al-Adil siini Minister hai ihn im Juni 1240 gstürzt und ermordet gha und hai jetzt dr as-Salih als dr neu Sultan vo Ägypte begrüesst. Dr An-Nasir Dawud isch mit em Boste vom Militärgouverneur vo Palästina belohnt worde.

Dr Ismail isch Sultan vo Damaskus bliibe und währed em nechste Johrzähnt isch die ayyubidischi Wält vo dr Rivalität zwüschem Unggle und em Neveu verrisse worde. Zerst het er sich mit em Königriich Jerusalem müesse beschäftige. Dört isch 1239 e Chrüzfahrerarmee under em Theobald IV. vo Champagne iidroffe, wo die ägyptischi Gränze bedroht und scho im November 1240 bi Gaza e chliiners Gfächt mit de ägyptische Druppe vom al-Adil II. gfüehrt het. Underdesse hai sich d Chrüzfahrer mit em Ismail gege dr as-Salih verbündet, und dr Ismail het ene drfür Galiläa abdräte. Ändi 1240/1241 het dr as-Salih d Glägeheit usgnützt e Neutralitätsabkomme mit de Chrüzfahrer abzschliesse, und het ene drfür d Gebiet nördlig vo Gaza und westlig vom Jordan überlo.

Dr As-Salih het im Kampf gege si Unggle herrelosi choresmischi Freischärler in Nordsyrie agworbe, wo dörte d Gegend verwüestet hai. Die si 1244 nach Palästina zoge, wo si Tiberias blünderet hai. Denn hai si Jerusalem eroberet und usblünderet, und so het dr as-Salih de Chrüzfahrer d Stadt ändgültig entrisse. Die hai sich druf mit em Ismail und andere syrische Ayyubide verbündet. Ihri Allianzarmee isch aber in der Schlacht vo La Forbie vernichtend gschlage worde, und denn het dr as-Salih 1245 Damaskus eroberet und s Ayyubideriich wider zum grösste Deil chönne vereinige.

Für zum die unruehige Söldnerdruppe vo de Choresmier chönne under Kontrolle z hebe, het under em as-Salih dr versterkt Ufbau vo türkische Sklavedruppe (die sog. Mameluke) agfange. In der Folg het er nit nume 1246 d Choresmier chönne besiige, sondern 1247 au Tiberias und Askalon vo de Chrüzfahrer chönne zruggerobere. Allerdings hai die Erfolg vo de Ayyubide z Palästina zum Sächste Chrüzzug (1248–1254) gfüehrt, wo im Juni 1249 zum ene Agriff in Ägypte glandet isch. 

Dr as-Salih isch in der Nacht vom 22. auf den 23. November 1249 noch ere schwere Chrankhet gstorbe. Si Lieblingsfrau, d Schadschar ad-Dur, het d Dronfolg vo siim Sohn Turan Schah (1249–1250), wo bis denn z Mesopotamie gregiert het, chönne duresetze.



</doc>
<doc id="22225" url="https://als.wikipedia.org/wiki?curid=22225" title="Turan Schah">
Turan Schah

Dr al-Malik al-Mu'azzam Turan Schah (arabisch الملك المعظم توران شاه بن صلاح الدين يوسف بن غياث الدين محمد, Umschrift: al-Malik al-Muʿaẓẓam Tūrān Šāh b. Ṣalāḥ ad-Dīn Yūsuf b. Ġiyāṯ ad-Dīn Muḥammad; gstorbe 1. Mai 1250) isch dr sibt und letscht herrschend Sultan vo de Ayyubide z Ägypte gsi. Er het im Johr 1250 regiert.

Dr Turan Schah het noch em Dod vom as-Salih Ayyub (1240–1249) mit Hilf vo siiner Stiefmueter Schadschar ad-Dur d Dronfolg vo Ägypte adräte. Er het sich zerst mit de Chrüzfahrer vom Sächste Chrüzzug, wo z Ägypte glandet si und d Festigsstadt Damiette eroberet hai, müesse usenandersetze. D Chrüzfahrer si in Richtig Kairo vorgstosse und hai al-Mansura belageret, si aber schliesslig zum Rückzug zwunge worde und am 6. April 1250 isch e grosse Deil vo ihrer Armee gfangegnoh worde, drunder au ihre Afüehrer, dr König Ludwig der Heilig. Gege d Zahlig vom ene Lösigäld vo 800.000 Dinar und dr Rückgob vo Damiette hai d Chrüzfahrer schliesslig nach Akkon dörfe abzieh.

Drotz däm grossen Erfolg het d Herrschaft vom Turan Schah nit lang duurt. Won er noch em Siig über d Chrüzfahrer brobiert het, dr Iifluss vo de Mamelukedruppe z begränze, isch er am 1. Mai 1250 vor Damiette vom Mamlukenemir al-Faris Aqtay ermordet worde. Dr Dod vom Turan Schah het faktisch s Änd vo der Dynastii vo de Ayyubide bedütet. Zwar het d Witwe vom As-Salih, d Schadschar ad-Dur (1250–1257), noch ihm gregiert, aber d Macht isch immer meh vom Mamluk Aybak überno worde und me zellt ihri Regierigsziit zu dr Mamelukeziit.


</doc>
<doc id="22226" url="https://als.wikipedia.org/wiki?curid=22226" title="Schadschar ad-Dur">
Schadschar ad-Dur

D Schadschar ad-Dur, شجر الدر, was uf Arabisch "Perlechettene" bedütet, (offizielle Name al-Malikah Ismat ad-Din Umm-Chalil Schadschar ad-Dur, Arabisch: الملكة عصمة الدين أم خليل شجر الدر, Übername: Umm Chalil, gstorbe 1257 z Kairo) isch d Witwe vom ayyubidische Sultan as-Salih Ayyub gsi. Si het im Sibte Chrüzzug (1249-1250) gege Ägypte e wichdigi Rolle gspiilt. Die muslimische Historiker und d Chroniste us dr Mamelukeziit hai dänggt, ass si vo türkischer Abstammig siig.

D Schadschar ad-Dur isch noch dr Ermordig vom Turan Schah, wo s Ändi vo de Ayyubide bedütet het, am 2. Mai 1250 d Sultanin vo Ägypte worde. Si isch under em Iifluss vom Is al-Din Aybak, em Atabeg, d. h. dr Afüehrer vo dr mamelukische Armee, gstande und het dä ghürotet, wil si as Frau in dr islamische Wält nit hät chönne regiere. Si hät aber lieber elei regiert, het zerst brobiert ihn z entmachte und het en schliesslig lo umbringe. D Mameluke hai se festgnoh, und d Ahänger vom Aybak, d Muisiyya Mameluke, hai se welle döte, aber d Salihiyya Mameluke hai se in Schutz gnoh. Nochdäm im Aybak si Sohn, dr al-Mansur Ali, Sultan worden isch, isch d Schadschar ad-Dur vo Sklavefraue z Dod gschlage worde.
D Schadschar ad-Dur isch in dr Nöchi vo dr Moschee vo Tulun begrabe worde. Ihr Grab zelt zum Schönste in dr islamische Grabarchidektur. Inne het s e "Michrab", e Gebätsnische, wo vo Künstler us Konstantinopel mit eme Läbensbaummosaik dekoriert worden isch. Es git au e sehr schöni kufischi Holzinschrift, wo inne rings ums Grab lauft.


</doc>
<doc id="22227" url="https://als.wikipedia.org/wiki?curid=22227" title="Friedrich II. (HRR)">
Friedrich II. (HRR)

Dr Friedrich II. (* 26. Dezember 1194 z Jesi bi Ancona; † 13. Dezember 1250 z Castel Fiorentino bi Lucera) us em Huus vo de Staufer isch vo 1220 bis zu siim Dod dr römisch-dütsch Kaiser gsi. Er isch dr Sohn vom Kaiser Heinrich VI. und dr Konstanze vo Sizilie.

Zum erste Mol isch er 1196 uf Wunsch vo siim Vater, em Heinrich VI., zum Rex Romanorum gwehlt worde. Noch em Dod vom Heinrich het sich im Riich aber schliesslig dr Otto IV. us em Huuse vo de Welfe duregsetzt. Die ungwöhnligi Widerwahl zum König im Johr 1211 het em Friedrich dr Wäg zu de Königschrönige vo 1212 und 1215 gebnet. Sit em Dod vom Otto IV. im Johr 1218 isch er unagfochte, sit 1219 au vo de Welfe mit dr Übergab vo de Riichsinsignie offiziell as König anerkennt worde. 1220 isch er zum Kaiser krönt worde.

Dr Friedrich II., me het em au "stupor mundi" – "s Stuune vo der Wält" gsait, isch hochgebildet gsi und het mehreri Sproche beherrscht, under anderem agäblig Italiänisch, Französisch, Latiinisch, Griechisch, Mittelhochdütsch und Arabisch. Er gältet allgemein as e "Wunderwäse" under de dütsche Herrscher vom Mittelalter und dr Jacob Burckhardt het en sogar as dr "erst modärni Mensch uf eme Dron" bezeichnet. Der Grund für die Iischetzig isch vor allem gsi, ass er brobiert het mit Mittel, wo deilwiis modärn amuete, s universale Kaisertum z behaupte. Mit siim Dod foot in dr modärne Gschichtsschriibig s so genannte Interregnum vo 1250 bis 1273 aa.

Im Norde vo Europa het 1224 dr Friedrich si Iifluss über s Baltikum usdehnt und isch so mit em Papst Honorius III. in Konflikt cho, wo sich as Schutzherr vo de Balte gseh het. Dr Friedrich het noch de päpstlige Protest em Dütschen Orde erlaubt im Baltikum sich iizmische und d Pruzze, wo dört iigfalle si, z bekämpfe. Dr polnisch Herzog Konrad vo Masowie het en drbii understützt. Dr Papst isch nit glücklig gsi mit däm und no weniger drmit, dass sich dr Friedrich in d Chilleaglägeheite vo Sizilie iigmischt, päpstligi Territorie zu Riichslehe erklärt und sizilianischi Druppe noch Oberitalie gschiggt het, und wo dr Friedrich d Chrüzfahrt, won er sich drzue verpflichtet gha het, 1227 wägen ere Süüchi verschobe het, isch dr Bann uf en gfalle.

1228 isch dr Friedrich drotzdäm zum Fümfte Chrüzzug ufbroche, was er as Bannte gar nit hät dörfe. Dr Papst het druf dr Bann verscherft und im Friedrich siini sizilianische Vasalle vo ihrem Dreueid glöst. Dä isch underdesse z Zypere acho und het s wider zum ene Riichslehe gmacht. Im Heilige Land het er mit em Sultan Al-Kamil dr Friidensverdrag vo Jaffa usghandlet, wo de Christe fast ganz Jerusalem, Bethlehem und Nazareth ge het. D Christe und au d Moslem si nit zfriide gsi mit däm Verdrag, und dr latiinisch Patriarch het im ene Interdikt em Friedrich verbote, in Jerusalem iizzieh. Er isch aber einewäg gange und het sich am 18. Merz 1229 in dr Grabchille sälber zum König vo Jerusalem krönt, was aber allgemein nit anerkennt worden isch, au wenn dr Friedrich erst 1245 vom Papst as abgsetzt erklärt worden isch. Won er ghört het, ass dr Papst in die oberitaliänische Riichsgebiet well iifalle, isch er über Akkon zrugg noch Brindisi gfahre, aber nit bevor d Chrüzfahrer si Sohn Konrad as König anerkennt hai.

Z Sizilie het dr Friedrich in churzer Ziit die päpstlige Druppe besigt, het mit em Papst afo verhandle und im zweite Verdrag vo Saint-Germain vom Juli 1230 dr Chille vili Zuegständnis müesse mache, sich nüm bi Chillewahle iizmische, d Kleriker wider iizsetze won er bannt gha het und se nüm em wältlige Rächt z underwärfe, d Chille nid z bestüüre und uf alli Asprüch an dr Chillestaat z verzichte. Drfür het dr Gregor IX. im Früehlig dr Bann ufghobe. Dr Friedrich het sich aber kuum um siini Verspräche kümmeret, was siini Beziehige zum Papst schwierig gmacht het.




</doc>
<doc id="22229" url="https://als.wikipedia.org/wiki?curid=22229" title="Ancona">
Ancona

Ancona isch e Hafestadt an der italiänische Adriaküste. Es isch d Hauptstadt vo der Region Marke und der Provinz Ancona. Der Name stammt us em Griechische und bedütet Elleboge. 

Ancona lit öbbe 210 Kilometer nordöstlig vo Rom und öbbe 200 Kilometer südöstlig vo Bologna. Es het öbbe 100.000 Iiwohner (2001).

D Stadt lit zwüsche em Monte Conero, em Monte Astagno, wo d Zitadelle vo der Stadt druf stoht, und em Monte Guasco, wo der "Duomo", der Dom wo em St. Ciriaco gweiht isch, stoht.
Näbe Bari und Venedig het Ancona ein vo de wichtigste Fährihäfe über d Adria und d Verbindige zu de griechische Stedt Igoumenitsa und Patras si stark frequentiert.

Ancona hat e Flughafe.


</doc>
<doc id="22230" url="https://als.wikipedia.org/wiki?curid=22230" title="Lucera">
Lucera

Lucera (latiinisch: Luceria, griechisch Lukeria) isch e Stadt in der italiänische Provinz Foggia z Apulie. Si isch öbbe 20 Kilometer nordwestlig vo Foggia mit 35.668 Iiwohner (Stand 31. Mai 2005). Lucera isch uf de drei Hügel "Albano", "Belvedere" und "Sacro" baut und d Umgäbig isch e Wiibaugebiet.

Nach der Sag isch Lucera vom Diomedes, em Held vo de Grieche in der Ilias, gründet worde. In der Antike het sech d Stadt grüehmt, ass sälle s trojanische Staatsheiligtum "Palladion" nach em Raub nach Lucera brocht haig. Lucera isch aber wohrschiinlig e Gründig vo de Daunier. Ihre Name wird zum erste Mol 326 v. Chr. schriftlig erwähnt, wo d Lüüt vo Lucera als Verbündeti vo de Römer in Zweite Samnitische Chrieg zoge sind. Nochdäm Lucera zweimol vo de Samnite eroberet worden isch, isch dört 315/314 v. Chr. e latinischi Kolonii entstande. Luceria isch scho im 3. Johrhundert v. Chr. e bedütendi Siidlig gsi. Under em Kaiser Augustus isch in der Stadt non e zweiti Kolonii gründet worde.

Scho im 4. Johrhundert isch d Stadt Sitz von ere Diözese gsi. Si isch aber 663 vo de Byzantiner zerstört und erst im 13. Johrhundert vom Kaiser Friedrich II. as Kolonii für 20.000 Sarazene, wo us Sizilie zwangsumgsiidlet worde si, wider ufbaut worde. Im Johr 1300 si d Moslem, wo z Lucera gläbt hai, massakriert worde. Uf der Ruine vo ihrer Moschee het me d Kathedrale vo der Stadt errichtet.

1861 isch de Ort Deil vom vereinigte Königriich Italie worde.





</doc>
<doc id="22240" url="https://als.wikipedia.org/wiki?curid=22240" title="Friedrich II.">
Friedrich II.

Friedrich II. isch dr Name vo dene Herrscher gsi:


</doc>
<doc id="22241" url="https://als.wikipedia.org/wiki?curid=22241" title="Castel Fiorentino">
Castel Fiorentino

S Castel Fiorentino isch e Burg in der Capitanata, em nördlige Deil vo Apulie, wo sit Johrhunderte nüm bewohnt isch und hüt nume non e Ruine isch. Dört isch am 13. Dezember 1250 dr Kaiser Friedrich II gstorbe.

Ihri grössti Bedütig het d Burg, wo d Umgäbig kontrolliert het, zwüschen em 11. und em 13. Johrhundert gha. S Bauwärk stoht uf eme länglige befestigte Hügel. An eim Ändi het s e normannische Durm in der typische Form vom ene Donjon und e normannischs Kastell, wo aber zun ere kaiserlige Residänz umbaut worden isch.
Hüt si vo der Burg nume Ruine übrig. Archäologischi Undersuechige hai s Parterre vom friederizianische Palas ans Liecht brocht. Dä isch mit chostbarem Marmor wie z Lucera und im Castel del Monte gschmückt gsi, mit skulptierte Dekoratione vo hervorragender Machart, wo aber über d Johrhundert ewäg usegnoh worde si, für zum d Chille und Hüüser vo dr Ortschaft Torremaggiore näbedra z schmücke.

In de Ruine, wo no vorhande si, befinde sich zwei chliini Chemmi, Böde mit Fischgratpflasterig, verputzts Muurwärk und Böge mit Tonne- und Chrüzgwölb. Noch dr Dicki vo dr Muure het s Gebäud ei oder zwei Stöck gha. Dört het s Fänster ge, wo me e baar dekorierti Fragment drvo widerhergstellt het: Hörner, wo läbensächt wirke, chliini gewundeni Süüle, Kapitell.


</doc>
<doc id="22243" url="https://als.wikipedia.org/wiki?curid=22243" title="Ancona (Begriffsklärung)">
Ancona (Begriffsklärung)

Ancona isch der Name vo 




</doc>
<doc id="22244" url="https://als.wikipedia.org/wiki?curid=22244" title="Nógrád">
Nógrád

Nógrád (Ussproch: , ungarndütsche Name: "Naurad" oder "Nauraden") isch e Komitat im Norde vo Ungarn. 'S gränzt im Oste an d Slowakei, im Oste an Borsod-Abaúj-Zemplén, im Südoste an Heves und im Nordweste an Pest. De Komitatssitz isch heißt Salgótarján. S Komitat isch 2544 Quadratkilometer groß; dodemit macht's 2,7 Brozänt vo de Flächi vo Ungarn us und isch s flächemäßig zweitchleinst Komitat (vor Komárom-Esztergom).

Nógrád litt im Norde vo Ungarn. E große Deil devo bstoht uss Hügelland (Mittelgebirge). D Gränze zu de Slowakei isch under nadürligi Umständ entstande. Z Nógrád träffe vier Gebirge uffenand: im Oste s Mátra-Gebirge, im Weste s Börzsöny und im Norde de Karancs-Medves; de rästlig Deil wird vom Cserhát-Gebirgszug brägt, wo sich in Richtig Norde stufewis abflacht. Ihm sy Hügelland isch charakteristisch für s Komitat, zwüsche chleinere Hügel, wo zwüsche 400 und 600 Meter hoch und im Komitat verstreut sin, hät's Waldfläcke. D Dörfer liige meistens in de Däler. De Name "Cserhát" chunnt vom ungarische "cserfaerdőkről" (Zerreiche).

Di höchste Pünkt vo Nógrád sin im Mátra-Gebirge uff 946 Meter und de Csóványos (938 Meter) im Gränzgebiet zum Komitat Pest. Di diefsti Gegend isch im Ipoly (me Fluss an de slowakische Gränze) entlang. 

S Komitat hät relativ wenig Gwässer; di gröschte Flüss sin de Ipoly, de Zagyva und de Galga.

40,3 Brozänt vom Komitat sin bewaldet; säll entspricht 18% vo de ungarische Waldflächi.

Wäge de topografische Underschyd z Nógrád underscheidet sich au s Klima vo Region zu Region. Di jöhrligi durchschnittligi Temperatur litt zwüsche 8 und 10 Grad. S Klima wird au vo de Höcheunderschyd beyflusst, wo zwüsche de Gebirge und em Diefland entstönn. D'Azahl an Sunnestunde litt zwüsche 1850 und 1900 Stunde. Im Norde gheie pro Johr 600-620 Millimeter Nyderschlag, im Süde 560-600. In de höchere Lage litt im Johr an 90 Dag Schnee, in de diefere an 40-50. De Wind chunnt hauptsächlig uss em Nordweste und Weste.

De Name "Nógrád" chunnt vom glychnamige Schloss Nógrád in de Mitti vom Komitat kriegt. 'S isch 1303 zum erschte Mol erwähnt worre.

S erscht nógrádisch Hus isch 1790 im dörtmolige Komitatssitz Balassagyarmaton baut worre. Noch em Verdrag vo Trianon hät s Komitat sy östlige Deil, 42 Brozänt vo siner Flächi, verlore. 1923 hät mer de ungarisch Deil vo Hont yglydert; s Komitat hät deno "Nógrád és Hont közigazgatásilag egyelőre egyesített (k.e.e.) vármegye" gheiße. Nochdëm 1938, noch em Wiener Schydsspruch, e Großdeil vo de Flächi, wo di beide Komitat verlore gha hän, widder zu Ungarn cho isch, isch Nógrád widder selbständig worre. 1945 sin di beide Bruchstück under em Name Nógrád-Hont widdervereinigt worre.

In sine hüttige Gränze isch s Komitat im Johr 1950 entstande, wo e Deil vom ehemolige Komitat Hont dezüecho sin. Au de Name isch in sällem Johr gändert worre und Salgótarján hät Balassagyarmat als Komitatssitz abglöst.

Wäge de hügelige Landschaft, de Bschaffeheit vom Bode und em Vorcho vo Wasser isch Nógrád für d'Landwirtschaft eher ungünstig. Numme wenig Flächi cha als Acker gnutzt werre, usserdem sìn 40,3 Brozänt vom Komitat vo Wald bedeckt. Sunneblüeme, Herdöpfel und Gedreide bringe allerdings e rächt hoche Gwinn y. Au Waldbeere und Heilpflanze chönne gerntet werre.

D'Industry macht de wichtigst Sektor vo de Nógráder Wirtschaft us. Sit im 19. Johrhundert Brunkohlevorcho entdeckt worre sin, hän sich Schwerindustryundernämme do agsydelt. Zudem werre Maschynebau und Glasindustry bedrybe. Au Möbel werre broduziert. D'Baufirme sin degege in re Notsituation, wyl d'Bevölkerig in de letschte Johr zruckgange isch und wenig investiert wird.

Di chürzlige Strukturwandel (under anderem d'Modernisierig) wirke sich au negativ uff d'Wirtschaft vom Komitat us. D'Brunkohle wird immer knapper und d'Arbetlosequote stigt. Bezüglig Investitione isch Nógrád ungarnwit uff em letschte Blatz.

Im Komitat Nógrád git's sechs Gmeinde mit Stadträcht, nämlig d'Hauptstadt Salgótarján, Balassagyarmat, Szécsény, Pásztó, Bátonyterenye und Rétság. Si sin d'Hauptstädt vo de jewyls glychnamige Chleigebiet. Im Komitat git's insgsamt 128 selbständigi Gmeinde.

Innerhalb vo de letschte zwanzig Johr isch d'Ywohnerzahl vo Nógrád kontinuierlig gsunke. Es sin vor allem Mänsche im Alter zwüsche 30 und 39 Johr abgwandert, sällewäg isch de Adeil an alte Lüt agstyge, während d'Azahl vo Hochzite gsunke isch. Nógrád ghört zu de unbeliebteste Komitat vo Ungarn.





</doc>
<doc id="22245" url="https://als.wikipedia.org/wiki?curid=22245" title="Cyriacus von Ancona">
Cyriacus von Ancona

Dr Cyriacus vo Ancona (italiänisch au "Ciriaco de' Pizzicolli"; * um 1391 z Ancona; † 1455 z Cremona) isch en italiänische Kaufmaa und Humanist gsi. Er het zahlriichi antiki griechischi und latiinischi Inschrifte kopiert und zelt as ein vo de erste Epigraphiker. Vili antiki Text si nur dank ihm überliiferet.

Als Kaufmaa isch dr Cyriacus vo Ancona zwüsche 1412 und 1454 in dr Levante und im südlige Balkan, bsundrigs in Griecheland, umegreist. Er het under anderem d Hagia Sophia z Konstantinopel bsuecht, d Athener Akropolis und d Ruine vo Delphi. Überall het er Zeichnige und Abschrifte vo Inschrifte gmacht, für zum die antike Artefakt vor em Vergässe z bewahre. Er het allerdings siini Ufzeichnige zu Läbziite nit usege.

Dr Cyriacus het as erste Ruine, wo bi me Chloster in Mittelalbanie ligge, als Überräst vo Apollonia identifiziert, e Stadt wo in der Antike grossi Bedütig gha het.



</doc>
<doc id="22249" url="https://als.wikipedia.org/wiki?curid=22249" title="Schloss Bottmingen">
Schloss Bottmingen

S Schloss Bottmige isch e Wasserschloss in der Baselbieter Gmeind Bottmige, südlig vo Basel. S Schloss isch us em 13. Johrhundert und ghört zu de wenige erhaltene Wasserschlösser in der Schwiiz. Wo s 1363 zum erste Mol erwähnt worden isch, het s de Kämmerer, eme bischöflige Dienstadelsgschlächt, ghört.

Drotz dr Barockisierig vom Schloss isch si mittelalterlig Charakter vor allem am Grundriss z erkenne. Im Gegesatz zu de Wasserschlösser Hallwyl oder Hagewil fehlt em Schloss e Bärgfriid. So isch s verwandt mit em burgundisch-savoyische Burgetypus mit eme durmbewehrte Vieregg. Dr Johannes Deucher het 1720 s Schloss Bottmige in e Landsitz im Stil vom französische Früehbarock verwandlet, wo fast ganz erhalte bliiben isch. Näbe dr Ussenarchitektur zügt au s Stägehuus vo däm Baustil. Under em Martin Wenk het sich 1780 s Rokoko duregsetzt, was me am chostbare Stuck im Steisaal cha gseh. Dr Wenk het au dr Südostegge bis uf s Niveau vom Hof lo abbräche. Er dient hüte as Gardeterrasse. 

Hüt wird s Schloss Bottmige as Restaurant und für Bankett, Hochziite und anderi festligi Aaläss bruucht.



</doc>
<doc id="22250" url="https://als.wikipedia.org/wiki?curid=22250" title="Schloss Pratteln">
Schloss Pratteln

S Schloss Brattele isch en ehemoligs Weiherschloss im Zentrum vo der Baselbieter Gmeind Brattele. Ursprünglig isch s Schloss elei am nördlige Rand vom Dorfchärn gläge. Hüt stoht s zmidzt in ere Überbauig us em 19. Johrhundert.

S Schloss het e quadratische Grundriss mit abgrundete Egge, ergänzt mit eme Durm und ere Doraalag uf dr Südsiite, und ere Chuchiaalag uf dr Ostsiite. Öbbe d Helfti vo der Grundflechi nimmt s vierstöckige Hauptgebäud ii, wo uf dr Ostsiite lit, dr Räst isch en Innehof, wo vo zwei Näbedräkt uf dr Nord- und dr Südsiite und ere Muure uf dr Westsiite begränzt isch.

Die üsseri Fassade isch gwiissget. Der oberi Deil vom Iigangsdor isch as Fachwärk baut, grad wie d Innesiite vo de Näbeträkt und Deil vo dr Fassade vom Chuchiaabau. An dr Doraalag isch früehner e Ziehbrugg agmacht gsi. Dr Hauptbau het am üssere Rand zwei rundi Eggedürm und e Chrüppelwalmdach. E Durm, wo näbe dr Doraalag stoht, verbindet dr Hauptbau mit em südlige Drakt. Währed dr Durm am undere Deil no rund isch, het dr oberi Deil e polygone Grundriss.

1275 isch s Schloss vo de Herre vo Eptige baut worde, im gliiche Johr wie d Burg Madle. Bim Basler Ärdbebe isch s Schloss am 18. Oktober 1356 komplett zerstört worde. Churz druf hai s d Eptiger widerufbaut. Wäge Gäldnöt und Striitereie under de Eptiger, het 1521 dr Hans Friedrich vo Eptige s Schloss mit em Dorf Brattele für 5000 Gulde an d Stadt Basel verchauft. Nochdäm 1549 Östriich uf d Herrschaft Brattele verzichtet het, isch s Schloss e Basler Herresitz und dr Münchesteiner Landvogtei zuedeilt worde. Dr Schlossherr isch vo denn aa e private "Landedelmaa" ohni hoheitligi Befuegniss gsi. D Bsitzer vom Schloss si Basler Bürger gsi, wo öfters gwächslet hai. 1773 isch s Schloss und si grosse Grundbsitz an die öffentligi Hand gfalle. D Gmeind het s allerdings im nechste Johr parzellewiise ihre Iiwohner verchauft, het aber s Schloss bhalte und en Armehuus drus gmacht.

1910 het d Bürgergmeind vo Brattele s Schloss dr Iiwohnergmeind gschänggt, und die het am 24. Juni 1963 an dr Gmeindiversammlig e Totalrenovation beschlosse für 1'100'000 Franke. Am 8. September 1968 isch s Schloss mit eme grosse Fest wider igeweiht worde. Es stoht hüt under em Schutz vo der Eidgenosseschaft.



</doc>
<doc id="22252" url="https://als.wikipedia.org/wiki?curid=22252" title="Ruine Madeln">
Ruine Madeln

D Ruine Madle isch e verfalleni Burg bi dr Baselbieter Gmeind Brattele. D Burg isch wohrschiinlig im Johr 1270 vo de Eptiger uf dr höchste Stell vom Adlerbärg baut worde, ere Erhebig zwüsche Fränkedorf und Brattele. Si hai e grossi Befestigungsalag baut, mit eme dopplete Wall und Grabe. Uf dere Flechi hai si e Palas baut.

Der letzt Bsitzer isch wohrschiinlig dr Ritter Werner vo Eptige-Madle gsi, und si Burg isch während em grosse Basler Ärdbebe im Johr 1356 zerstört worde. Im Gegesatz zum benochbarte Schloss Brattele, wo d Eptiger wider ufbaut hai, het me d Burg Madle der Natur überlo. Währed em 16. Johrhundert si vom Palas no vier Stockwärk übrig gsi, im 18. Johrhundert het me nume no wenigi Spure chönne finde. 1939 hai Soldate, wo am Artilleriibeobachtigsbunker Adler Süd gschafft hai, zwei Muure vo der Ruine entdeckt. Druf si bis ins Johr 1940 grossi Deil vo der Ruine freigleit worde, und me het zahlriichi Fundstück gfunde, so zum Bispil zwei guet erhalteni Topfhelm. 1943 isch d Ruine wider mit Ärde zuegschüttet worde, für zum si vor em Verfall z bewahre.

D Sag vom Madlejeger isch e Variante vo dr wilde Jagd und isch als Vorbot vo Sturmwätter dütet worde.
Noch dr Sag haig dr Ritter vo Madle jede vo dr Schaueburg umbrocht, für zum si Frau z raube. Als Strof müess er jetzt mit siim wisse Jagdhund witer im Wald vom Adlerbärg jage.




</doc>
<doc id="22253" url="https://als.wikipedia.org/wiki?curid=22253" title="Palas">
Palas

Dr Palas (vo lat. "palatium" = Residänz, Palast) isch e repräsentative Saalbau in ere mittelalterliche Pfalz oder Burg zur Ziit vo der Romanik (11. bis 13. Johrhundert). 

Hüfig wird "Palas", in Alähnig an d Burgekund vom 19. Johrhundert, als Oberbegriff für Saalbaute in Burge bruucht; die architekturgschichtligi Verwändig vom Begriff beschränggt sech aber bi andere Autore uf e romanisch Saalbau.

Der Saalbau us Stei het e lengsrächteggige Grundriss. Hüfig het s Gebäud Chäller oder e Souterrain. D Hauptstockwärk (in der Regel zwei, mänggisch au meh) bechömme vil Liecht über dank de Rundbogefänster, wo öfters in Arkade gruppiert si. Riichi Bauplastik wird do gärn iigsetzt, für zum die repräsentativi Wirkig vom Palas grösser z mache. Dr gross Saal, wo im obere Stock isch, nimmt die ganzi Grundflechi vom Gebäud ii und cha über en eigeni Freistäge erreicht wärde. Öfters isch dr Saal mit ere Süülereihe in zwei Schiff iideilt, er cha aber au überwölbt si. Mehrstöckigi Palasbaute chönne au mehreri überenanderligendi Säl enthalte. Dr gross Saal isch vor allem im Summer bruucht worde, wil s schwiirig gsi isch, ihn im Winter z heize. Im Winter isch d Kemenate dr bevorzugti Wohnruum gsi. Dr Beriich, wo het chönne gheizt wärde, isch hüfig as Dürnitz bezeichnet worde. Dr Palas isch im allgemeine mit eme Satteldach überdacht.

Palasbaute si as Bautyp zerst in Pfalze vorcho, wo dr Königsaal, d Aula Regia, drin gsi isch. In däm Saal hai die öffentlige Regierigshandlige under dr Leitig vom König stattgfunde, wie Hofdäg, Rächtsprächig oder dr Empfang vo wältlige und geistlige Würdedreger.

Vo dr zweite Helfti vom 12. Johrhundert aa isch im Heilige Römische Riich dr romanisch Palas au in d Architektur von e baar Burge vom hochen Adel übernoh worde. Dr wichdigst Bestanddeil isch au denn dr gross Saal gsi, won e repräsentative Rahme für Empfäng und Fest bote het.


</doc>
<doc id="22254" url="https://als.wikipedia.org/wiki?curid=22254" title="Burg">
Burg

Mit em Uusdruck Burg meint me e befestigti Wohnalag vo dr Früehziit bis ins Mittelalter. Vor allem im Mittelalter het d Burg in Europa e wichdigi Rolle gspiilt und isch as Institution äng mit der Organisationsform vo der Grundherrschaft verbunde gsi. Im ängere Sinn vom Wort meint Burg dorum vor allem e mittelalterlige Wohn- und Wehrbau.

In der hütige architekturgschichtlige Verwendig vom Wort wird die mittelalterligi "Burg" as bewohnte Wehrbau underschiide uf dr einte Siite vom neuziitlige "Schloss", won e unbefestigte adlige Wohn- und Repräsentativbau isch, und uf dr andere Siite vo dr "Festig", wo nume militärischi Funktione het.

Im Mittelalter hai sich d Uusdruck für das, was hüte Burg gnennt wird, immer wider gänderet. S althochdütsche Wort "burg" isch meistens für grösseri befestigti Siidlige und Fluchtburge gstande, isch aber au allgemein für d Stadt brucht worde. Im 13. Johrhundert het me de Burge vor allem "hus" ("Huus") und "stein" ("Stei") gsait. Denn het sich im 14. Johrhundert dr Uusdruck "veste" (oder "vestunge", "Festig") verbreitet, bis im 16. Johrhundert Burge schliesslig allgemein "schlos" ("Schloss") gnennt worde si.  Bin e baar Burge hai sich die eltere Uuasdruck bis hüt erhalte, so zum Bispil bi dr Veste Coburg oder em Schloss Chillon. 
Me underscheidet verschiideni Arte vo Burg, je noch dene wo se baut hai oder em Zwäck wo si dient hai:
Es git au die topografisch Burgtypologii, wo Burge noch ihrer topografische Situation underscheidet. Dr grundsätzlig Underschiid isch dä zwüsche de Niiderigsburge und de Höheburge.




</doc>
<doc id="22256" url="https://als.wikipedia.org/wiki?curid=22256" title="Kreuzweg">
Kreuzweg

E Grizwäg isch e Wäg, wu viilmol an ere Wallfahrtskirch aglegt isch un wu sibe, fufzeh, s meischtmol aber viärzeh Statione het.

In bstimmte Abständ uf däm Wäg sin Bilsteckli ufgstellt, diä heißt mer Statione - diä Steckli hän e Bild oder ebis Iigmeislets, wu dr Sinn vu dr Station zeigt. Si zeige dr Liidenswäg vum Jesus Grischtus vu sinere Verurteilig zum Dot bis derte, wun er ins Grab glegt wore isch. Zum Biispiil bi dr Station "Der Jesus gheit zum erschte Mol unter em Griz" zeigt d Darstellig normalerwiis, wiä ner gstolperet oder zämmebroche isch un s schwär Griz uf em lit.

E Grizwäg ka aü in ere Kirch sii, in däm Fall sin in gliche Abständ 14 entsprächendi Bilder ufghängt.

D Theme vu däne Statione sind des, was um dr Jesus noch em Neije Teschtamänt in sinene letschte Stunde gschähne isch:

1. Dr Jesus wird zum Dot verurdeilt
2. Dr Jesus nimmt s Griz uf si
3. Der Jesus gheit zum erschte Mol unter en Griz
4. Dr Jesus begägnet in sinere Mueter
5. Dr Simon vu Cyrene hilft im Jesus, s Griz drage
6. D Veronika längt im Jesus s Schweißduech
7. Dr Jesus gheit zum zweite Mol ani
8. Dr Jesus dreschtet d Fraüe vu Jerusalem
9. Dr Jesus gheit zum dritte Mol ani
10. Im Jesus wäre sini Gleider greiberet
11. Dr Jesus wird ans Griz gnaglet
12. Dr Jesus stirbt am Griz
13. Dr Jesus wird vum Griz ra glupft un uf dr Maria ihre Gähre glegt
14. Dr Jesus wird in s Grab glegt

Diä Grizwäg solle einzelni oder Gruppe vu Gläibige drzue iilade, sich dr Liidenswäg vum Grischtus vorzstelle un drbii z bätte.

Si Vorbild het dr Grizwäg ürspringlig in dr Via Dolorosa (Schmerzhafti Stroß) z Jerusalem gha.

Dr Grizwäg het - friähjer meh wiä hit - in dr katholische Kirch e großi Roll gspiilt, bi dr Reformiärte un Evangelische wenniger. 

Via Dolorosa


</doc>
<doc id="22257" url="https://als.wikipedia.org/wiki?curid=22257" title="Der Kreuzweg">
Der Kreuzweg

Der Kreuzweg isch e Biächli vum Reinhold Schneider, wu 1942 im Colmarer Alsatia-Verlag erschiine isch. S het e religeese Inhalt un enthaltet verdeckti Gritik am Nationalsozialismus.

Dr Titel vum Buech duet am Grizwäg agnepfe - des isch e Nochzeichnung vum Liidenswäg vum Jesus Chrischtus vu siinere Verurteilung bis zu sinem Dot un zu siinere Grablegung. In dr 14 Statione vum Grizwäg entspräche im Bichli vum Reinhold Schneider 14 Kapitel.

S Buech isch iigleitet mit em Sonett "Der Kreuzweg des Herrn in der Zeit"; des nimmt dr Inhalt vum Buech in ere phäbe Form vorwäg. Drno kunnt e Prosa-Iileitung, wus drin heißt: Jede Mänsch stoßt uf sinem Läbenswäg emol uf dr Grizwäg vum Jesus Chrischtus. Drno stoht er vor dr Entscheidung, eb er si alte Wäg witerscht goht oder eb er im Jesus uf sinem Liidenswäg folge soll. Im Schneider si Biächli isch e Plädoyer drfir, im Jesus nochzfolge. Des bedittet anne 1942: Sich vum wältlige Heilsbringer abwände. Was do gmeint isch, do het ke zitgnessische Läser vu s Schneiders Biächli kenne dra zwiifle. Dr schribt scho uf dr zweite Sitte:

Schlächteri Notte, as wiä si do dr Schneider im Syschtem vergitt, wu 1942 gherrscht het, ka mer fascht nit vergä.

In däne 14 Kapitel, wu jetze folge, gohts eso witter. Im erschte Kapitel ("Jesus wird zum Tode verurteilt") macht dr Dichter dittlig, ass do alli dra dschuld sin: "Wir alle haben Dich verurteilt. Wir haben Dich verleugnet in unseren Leben mit unseren Worten und Gedanken."

Aber glichzittig wirds wider politisch üsgwittet:

Soldate un Zivilischte, wu versucht hän, unter däne Zitumständ mänschlig z bliibe, hän dur des un anderi Biächer vum Reinhold Schneider e Wägwiiser un e Ruckestärkung bikumme.

"Der Kreuzweg" het anne 1942 kenne im Alsatia-Verlag z "Colmer" erschiine. Im Innere vum Dritte Rich sin scho alli grischtlige Verläg zuegmacht gsii, dr einzig, wu no legal publiziäre het kenne, isch dr Alsatia-Verlag im Elsass gsii. Des isch meglig gsii, wel dr Verleger Joseph Rossé hochi Risike uf sich gnumme het un d Nazi an dr Nase rumgfiährt het. Zum Biispiil sin Statischtike un Verträg frisiärt wore; Kontrollfunktionär sin bstoche wore; im Rossé isch z guet kumme, ass er unter dr Franzose verfolgt wore isch.

Dr Grizwäg het kenni so hoche Uflage wiä Das Vaterunser kenne erläbe, wu vum gliche Dichter mit ähnligen Inhalt siter eme Johr vorhär im Alsatia-Verlag erschiine isch. Aber s isch doch iiberal ani kumme: So schribt d Nauda Herbermann, wu mehreri Johr im KZ gsii isch, am 24. März 1946 an dr Herder-Verlag: "Sagen Sie Herrn Schneider, daß sein Buch "Der Kreuzweg" mir von Herrn Domprobst Donders ins KZ geschickt worden sei." D Herbermänni het s Buech in ihrenem Straüsack verstecklet un in däm ischs vu einere Baracke in diä ander gwanderet, vu einem Häftling zum andere. Si het viil Stelle üssewändig kenne.

Im e Fäldboschtbriäf vu dr Griägsfront im Norde vum 15. Novämber 1942 bedankt sich dr speter Minischterbräsidänt Hans Filbinger bim Schneider un sait, s Biächli wird ihne do "mit Ihnen verbinden und mit der Tiefe jener Welt, aus der wir leben wollen." Dr Filbinger het dr Schneider üs em Friiburger Greis kännt.


</doc>
<doc id="22261" url="https://als.wikipedia.org/wiki?curid=22261" title="Burg Kropfenstein">
Burg Kropfenstein

D Ruine vo der Burg Chropfestei lit uf em Gebiet vo der Gmeind Waltensburg/Vuorz in der Surselva im schwiizerische Kanton Graubünde. Chropfestei isch näbe dr Jörgebärg, dr Grüenefels und dr Vogelbärg eini vo de ursprünglig vier Burge z Waltensburg.

D Burg lit westlig vo de Gmeinde Waltensburg und Brigels, an der Kante von ere Felswand, wo sänkrächt abfallt, und me bruucht vom westlige Ändi vo Waltensburg öppe e Viertelstund zu Fuess für zum anezcho.

Me chunnt zum Iigang in dr lange Muure, wo drei Stockwärk hoch isch, nume uf eme steile, schmale Wägli vo Oste her. Das isch in de 1950er Johr währed ere Restaurierig verbreiteret und mit eme Gländer gsicheret worde. Das Projekt isch d Initiative vom Bürger vo Waltensburg Paul Gabriel, wo noch Kanada usgwanderet isch, gsi und au vo ihm finanziert worde. 

Noch dendrochronologische Undersuechige stammt d Alag vom Afang vom 14. Johrhundert us em Johr 1312. Hiwiis druf, ass es e Vorgängerbau ge het, git s nit.

D Innemuure und Deil vom Dach wärde vom überhängende Felse bildet. D Balkelager vom früehjere Zuegang cha me hüt no gseh. Es het es niidrigs Iigansdor wo in d Alag füehrt. In dr Muure über em Dor het s e Viereggfänster und e Schiessluke. Dr östlig Deil vo der Alag isch e schmale Schluuch, wo öbbe 1,5 bis 2 m breit isch und dürft wohrschiinlig, wil er so äng isch, as Speicher und zur Verdeidigung bruucht worde si.
D Südwand isch mehrfach broche und em natürlige Verlauf vo der Felswand agliche. Es het dört mehreri Schartefänster zur Belüchtig und Viereggfänster in dr Grössi vo öbbe 70 uf 50 cm.

Im westlige Deil, wo sächs Meter breit isch, si d Wohnrüüm gsi. An de Räste vo de Quermuure, Balkelöcher, Fänster mit Sitznische, eme Aborterker in dr Westwand und eme Schüttstei im zweite Stock cha me die früehjeri Iideilig gseh. E Relief, wo in dr Ruine gfunde worden isch und won e Maa mit eme churze Rock zeigt, isch jetzt im Rätische Museum; e Kopii drvo isch im Waltensburger Ortsmuseum usgstellt.
S Innere vom Baudrakt isch mit zwei Quermuure iideilt gsi, vo dene si no d Fundament übrig. D Holzbalke, wo deilwiis no vorhande si, si abgsägt worde. Vo däm cha me schliesse ass dr Abbruch plant gsi isch und s Holz hätt sötte abtransportiert wärde. Als Dach chunnt e Pultdach in Frog, wo ruggwärts an dr Felse abaut isch.




</doc>
<doc id="22262" url="https://als.wikipedia.org/wiki?curid=22262" title="Burg Meersburg">
Burg Meersburg

D Burg Meersburg, au Alti Burg, z Meersburg am Bodesee isch im 7. Johrhundert baut worde und isch so die eltisti bewohnti Burg z Dütschland, aber us säller Ziit isch kei Bausubstanz meh übrig. D Burg wird au as s "Alte Schloss" bezeichnet, im Gegesatz zum "Neue Schloss", wo gegenüber lit und wo in der erste Helfti vom 18. Johrhundert baut worden isch.
D Burg Meersburg lit am ene Südhang wo uf e Bodesee zuelauft uf ere Höchi vo 440 müM. Hützudag befindet si sich innerhalb vo dr Ortschaft in de Oberstadt vu Meersburg. D Burg isch en Museum und dett isch au es Sterbezimmer vu de Annette von Droste-Hülshoff. Am Eingang vum Alte Schloss isch zur Erinnerung e Büschte vu de Annette von Droste-Hülshoff uffgstellt.



</doc>
<doc id="22264" url="https://als.wikipedia.org/wiki?curid=22264" title="Burg Wildenstein (Leibertingen)">
Burg Wildenstein (Leibertingen)

D Burg Wildestei lit dört, wo d Donau dur die Schwäbischi Alb fliesst. Si ghört zur Gmeind Leibertinge im Landkreis Sigmeringe. Ihri hütigi Form, bsundrigs die vo der Ussenalag, isch praktisch gliich bliibe sit dr erste Helfti vom 16. Johrhundert, wo si under em Gottfried Werner vo Zimmere zun ere früehneuziitlige Festig umbaut worden isch. D Hauptburg und d Vorburg stöhn beidi uf künstlig abgschroffte Felse und me cha se nume über Brugge erreiche. Dr Halsgrabe, dr künstlig Grabe wo d Burgalag vo dr Umgäbig abschniidet, isch 20 Meter breit und ursprünglig 20 Meter dief gsi. Er het, wie dr berüehmti Stich vom Matthäus Merian em Eltere zeigt, scho in der Vergangeheit d Bsuecher vo der Burg sehr beiidruggt. Im Innere het d Burg grossflechigi Renaissance-Wandmolereie vo öbbe 1538 bis 1540 mit Blueme- und Vogelmotiv, und e Bilderzyklus vo dr Sigenotsag.

D Alag, wo zu de bekannteste Burge vo Dütschland zählt und sehr guet erhalten isch, cha me vo wiitem uf eme steile Felse öbbe 200 Meter über dr Donau gseh, e baar Kilometer flussabwärts vo Beuron. D Spornburg selber befindet sich uf ere Höchi vo 810 m ü.M, d Donau an däm Ort uf 608 Meter.


</doc>
<doc id="22265" url="https://als.wikipedia.org/wiki?curid=22265" title="Burg (Begriffsklärung)">
Burg (Begriffsklärung)

Burg bezeichnet:





Burg isch der Familienname vo dene Persone:

Heraldik


</doc>
<doc id="22266" url="https://als.wikipedia.org/wiki?curid=22266" title="Burg im Leimental">
Burg im Leimental

Burg (frz. "La Bourg") isch e politischi Gmeind im Bezirk Laufe vom Kanton Basel-Landschaft in dr Schwiiz.

Sit 1946 het Burg en offiziells Wappe. Es isch mit eme horizontale schwarze Balke in zwei Helftene deilt. Der oberi Deil zeigt zwei, der underi ei roti Chugele uf silbrigem Grund. Das isch s Wappe vo de Herre vo Wessebärg, wo Burg mehreri Johrhundert lang ghört het.

Es wird agno, ass die eigentligi Burg mehreri chliini Vorläufer gha het. Münzefund belege, ass s Gebiet scho zur Ziit vo de Römer besiidlet gsi isch. 1168 isch s Schloss Biedertan as Lääche an dr Kaiser Friedrich Barbarossa cho. Vo 1269 a het s im Basler Bischof ghört. Ab 1392 si d Herre vo Wessebärg d Lehnsdräger gsi. Noch em 16. Johrhundert het men em Schloss zerst "Biidertal", denn "Burgtal" und schliesslig "Burg" gsait. 1815 het dr Wiener Kongress Burg em Kanton Bern zugordnet. 1994 ischs mit em Laufedal zum Kanton Basel-Landschaft cho.




</doc>
<doc id="22268" url="https://als.wikipedia.org/wiki?curid=22268" title="Via Dolorosa">
Via Dolorosa

D Via Dolorosa (lat.), öbersetzt "Liidenswäg", arabisch طريق الآلام, Umschrift: tariq al-alam, isch e Chrüzwäg z Jerusalem. Si füehrt dur d Altstadt vom Leuedor, hebr. שער האריות Umschrift: Scha'ar haAraiot, (oder Stephansdor) zur Grabchille. Noch dr christlige Dradition stoht die am Blatz, wo dr Jesus begrabe worde siig. Hützudag isch dr östlig Deil vo dr Strooss, d Leuedorstross, zimlig asehnlig. Dr westlig Deil isch es verwingglets Gässli zwüsche de alte Hüüser und isch deilwiis mit Bogegäng überdeckt, deilwiis vo Stäge underbroche. Zwüschduure füehrt dr Wäg über d Al-Wad-Strooss, wo vom Damaskustor zur Klagemuure füehrt.

Dr Chrüzwäg wird vo de Franziskaner in ere däglige Prozession am Nomittag vom 3 aa mit Gebät begange. D Statione I. und X. si nume währed dr Prozession öffentlig zuegänglig. Für d Erinnerig an d Uferstehig git s e zuesätzligi 15. Station.


</doc>
<doc id="22269" url="https://als.wikipedia.org/wiki?curid=22269" title="Burg AG">
Burg AG

Burg isch en Iiwohnergmeind im Bezirk Kulm im Schwiizer Kanton Aargau. Si lit im obere Wynedal, gränzt an Kanton Luzärn und isch vo dr Flechi us die drittchliinsti Gmeind im Kanton.

S Dorf lit uf der Westsiite vom Dal am Abhang vom Stierebärg. S steile Dobel vom Rickebach, eme Zuefluss vo der Wyna, bildet die südligi Gmeindigränze. Die vier Aargauer Gmeinde Burg, Beiwil, Menzike, Riinach und s Dorf Pfäffike (Gmeind Rickebach LU) si zun ere zsämmehängende Agglomeration mit meh als 17'000 Iiwohner verschmulze. D Gränze vo de Dörfer, won emol drennt gsi si, cha me kuum me gseh.

D Flechi vom Gmeindigebiet bedräit 94 Hektare, drvo si 22 Hektare bewaldet und 30 Hektare überbaut. Der höchst Punkt lit uf 668 Meter, die diefst Stell isch uf 558 Meter.

Burg isch fast ganz vom Gebiet vo der Gmeind Menzike umschlosse und isch eso fast en Enklave. Ganz im Südoste gränzt Burg uf ere Strecki von e chlii meh als 100 Meter an d Gmeind Rickebach im Kanton Luzärn.




</doc>
<doc id="22274" url="https://als.wikipedia.org/wiki?curid=22274" title="Burg FR">
Burg FR

Burg, me sait em au Burg bi Murte, isch en Ortschaft und früehner e sälbständigi Iiwohnergmeind im Seebezirk (französisch: District du Lac) vom Kanton Freiburg i de Schwiiz. Der früehner französischi Name vom Dorf isch "Châtel". Am 1. Januar 1975 isch Burg z Murte iigmeindet worde.

Burg lit uf er Höchi vo 518 m ü.M. in dr Luftlinie 2 km östlig vom Bezirkhauptort Murte. S Buuredorf lit uf em Hochplateau südöstlig vom Murtesee, westlig vom Erosionsdal vom "Burggrabebach", im Molassehügelland vom nördlige Freiburger Mittelland, wo vom iisziitlige Rhonegletscher gformt worden isch, zwüschen em Murtesee und em Saanedal. S ehemolige Gmeindigebiet umfasste s Plateau vo Burg mit em Daliischnitt vom Burggrabebach.


</doc>
<doc id="22275" url="https://als.wikipedia.org/wiki?curid=22275" title="Elsässisches Volkstheater">
Elsässisches Volkstheater

S Elsässisch Volkstheater het e großi un e langi Vergangeheit un het sich ohni großi Unterbrächungen untere allene Reschiim kenne halte oder gschnäll wider ufrapple. D Grundlag drfir, d Volkssproch, dr Elsässisch Dialäkt, het sich bis noch em Zweite Wältgriäg kenne ohni großi Schäde hebe, egal eb d Herre z Paris oder z Berlin gsässe sin.

Uf d standardditsch un uf d franzesisch Dichtung un ihre Theater het drgege dr Staat, wu grad gherrscht het, kenne große Iifluss nämme – d Bildung in dr Staatssproche wird schliäßlig vum Staat bsorgt. Im Elsass het des gheiße: Wänn dr eint gherrscht het, het er im andere si Staatssproch versucht abzwurge.

1816 isch im Johann Arnold si "Pfingstmontag" rüskumme, e Luschtspiil in 5 Akt im Stroßburger Dialäkt. Wäge re Bsprächung dur dr Johann Wolfgang von Goethe isch des Stick zu Bekanntheit un Asähne im ganze ditsche Sprochgebiät kumme.

Mer mueß bim Elsässische Volkstheater s Elsässer Vereinstheater un s Elsässer Theater (Théâtre Alsacien) unterscheide. 

Kurz vor dr Iigliiderung vum Elsass ins Ditsch Rich ab 1871 isch d franzesisch Bildung un Dichtung bi dr junge Generation eweng in Gang un zu Beliäbtheit kumme gsii, wänn aü d Volkssproch noch Elsässerditsch gsii isch. Dr 70er Griäg het e Bruch brocht un e Macht an d Herrschaft brocht, wu im Franzesische feindlig gsunne gsii isch. Um 1890 rum het e neiji Generation dä Schock aber iberwunde gha, wu d Iigliiderung in s Ditsch Rich bedittet het un het gluegt, was kenne mer mache. Mer isch in ere Abwehrstellung gege d ditsch Herrschaft un ihri preißisch Vormacht gstande un het dr Dialäkt entdeckt – was nit heißt, ass es nit vorhär scho alliwiil emol Dialäkttheater gä het. Aber jetze ischs no politisch in dr Ufwind kumme. Starki Dichter sin in däre Afangszit ufdrätte – dr Gustav Stoskopf, dr Albert un dr Adolf Mathis.

Mer mueß Vereinstheater un Elsässer Theater unterscheide. S Vereinstheater isch ab dr 1890er Johr mit dr Arbeiterverein stark wore, ebefalls stark entwicklet het sich s konfessionäll Vereinstheater. Diä seige aber, no dr Verfasser vu dr „Das Elsass von 1870 – 1932“, nit iber e Mittelmaß nüskumme.

S Elsässer Theater isch üs em intellektuälle Dichter- un Kinschlermilliee entstande. Anne 1898 hets z Stroßburg mit em „Ami Fritz“ vum Erckmann-Chatrian agfange un het im gliche Johr mit em „Herr Maire“ vum Stoskopf dr Erfolg no kenne steigere – d Lit sin begeischteret gsii, des Stick het „das lebendige zeitgenössische Elsass“ dargstellt un isch as „das elsässische Stammesdebüt“ gfiirt wore.

Aü z Milhüüse, z Colmer, z Dànn, z Gabwiller, un z Hàwenau sin bal druf oder eweng speter Elsässer Theater grindet wore. Witteri taläntiärti Dichter sin ufdrätte. S sin aü „Kindermärel“ un „Singspiil“ ufgfiährt wore. 

Bi dr 50. Uffiährung (!) vu „D’r Herr Maire“ het dr Kaiser Wilhelm II. zuegluegt un dr Stoskopf mit eme Orde üszeichnet. Aber d ditsch Effentligkeit het sich keini Illusione driiber gmacht, ass diä ganz Dialäktrichtung – Dialäkttheater un Dialäktdichtung – sich abkapsle will un d Machthaber ablähnt. Dr Kaiser isch drno aü wäge sinere Geschte gritisiärt wore.

Näbe dr Stremung, wu dr Dialäkt hochghobe het, hets in dr 1890er Johr aü e Richtung gha, wu sich zwar mit ihre Theme uf s Elsass bezoge het, wu aber dr Dialäkt bewusst abglähnt het un Aschluss an d ditsch Literatürszene gsuecht het. Des isch dr „Alsabund“ mit sinere Zitschrift „Erwinia“ gsii. Zu däm ghert dr Friedrich Lienhard, wu gsamtditschi Bedittung erreicht hat. E anderi Gruppe het sich um d Johrhunderwändi um d Zitschrift „Der Stürmer“ gsammlet gha, bi däne het dr René Schickele dr Ton agä. Dr "Stürmer" het vu dr erschte Stund a mit em "Elsässer Theater streng ästhetisch abgerechnet".

Dr Erscht Wältgriäg un d Iigliiderung vum Elsass in dr franzesisch Staat hän wider e Bruch brocht. S Schriftditsch, d Sproch vum Gegner, isch jetz in Verruef grote. In effentlige Theater ischs johrelang verbotte gsii, standardditschi Sticker ufzfiähre. Scho gar nit hän kenne „üsländischi“ Gaschtspiil stattfinde – do isch aü s Basler Stadttheater drvu betroffe gsii, s Friiburger Stadttheater sowiso.

Statt däm sin franzesischi Sticker gspiilt wore. Diä hän aber nit kenne ihre Afangserfolg ufrächt halte, s Inträssi isch abbrocklet. Zuedän hän jo viil s Franzesisch nit oder nit guet verstande. As Üswäg het mer dr Dialäkt agsähne.

D Autore vu „Das Elsass von 1870 – 1932“ wiise druf ani, ass des nit üs eme elsässische Bewußtsii rüs gschähne isch. D erscht Wälle vu Dialäkttheater seig in ere „patriotische Form“ ufgwallt, d zweit heb sich dur e „rücksichtslose Verulkung alles Deutschen“ üszeichnent. Vu 1918 bis 1926 sin vu Sticker 50 Autore Sticker 70 neiji Dialäkttheaterstickli gschriibe wore. Drnäbe hebs Arbeite gä, wu nit vu dr Politik agstachlet gsii sin; gueti Volkssticker hebe gschriibe dr Fuchs, Katz, Deutsch, Buchert, Rieffel-Haniel, Grunder, Will, Michel, Bobb un dr Naegelen. Bsunders rüsgragt hän dr Milhüüsemer Victor Schmitt, dr Stroßburger Georges Baumann und dr F. Bastian – diä letschte Zwee hän fir s Elsässer Theater aü Wihnächtsmärli gschriibe. 

Zu dr Autore, wu fir s Vereinstheater gschriibe hän un rüssrage, ka mer dr Andrès, dr Geiger, dr Oswald, dr Schmidlin, dr Stintzi un dr Trarbach zelle.

Noch 1918 sin e Hüffe Elsässer ins Exil gange. Eine vun ene, dr Desiré Lutz, het anne 1924 z Friiburg im Briisgaü s "Elsässisches Theater Freiburg" grindet, wu noch em 2. Wältgriäg - alliwiil no unter dr Leitung vum Lutz - in "Alemannische Heimatbühne" un noch speter in "Alemannische Bühne Freiburg" umdaift wore isch.

Während dr Bsatzung vum Elsass dur s nationalsozialischtisch Ditschland isch s Franzesisch sträng unterdruckt wore, d Nazi hän aber aü dr elsässisch Dialäkt un s Elsässisch Volkstheater mit Argwohn agluegt.

Noch em Zweite Wältgriäg isch dr nägscht groß Bruch kumme - jetze isch d Ditsch Standardsproch, aber aü dr elsässisch Dialäkt in Verruef kumme un in d Nechi vu dr Nazi gstellt wore. Aber d Dradition vum elsässische Volkstheater isch muetig witergfiährt wore; hit ischs Theater eins vu dr entscheidende Refugiä, wu fir dr alemannisch Dialäkt im Elsass no vorhande sin.

In viile Ortschafte hets alliwiil no un wiider Vereinstheater, wu alli Johr ei oder zwei Sticker iistüdiäre un bsunders in dr Wintersaison spiile. In gleinere Ortschafte hets viilmol numme zwo oder nit viil meh Uffiährige vum e Stick. Bsunders in Stedt un in greßere Ortschafte schafft s Elsässer Theater witter. Mer verlengeret d Richwitti un d Zahl vu dr Uffiährige ab un zue, mit däm, ass mer Gaschtspiil in andere Ortschafte macht.

Anne 2003 hets no Sticker 200 elsässischi Dialäkttheatergruppe gha.

D Theme vu dr Theaterstickli sin s meischtmol gspässigi Begäbeheite üs em alldäglige Läbe, bsunders üs em Familiäläbe un üs dr Zit vu dr erschte oder zweite Liäbi.Drnäbe gits, bsunders in greßere Theater, sältener aü Sticker mit politischem Hintergrund wiä "Enfin ..., redde m'r nimm devun", e Stick vum Germain Miller, wu zletscht im Spotjohr 2008 z Milhüüse vum Théâtre Saint Fridolin gspiilt wore isch. Des "Enfin ..., redde m'r nit devun" isch zum e Klassiker wore, aber aü alti Glassiker wär no gspiilt, so zum Biispiil im Stoskopf si "In's Ropfer's Apathek", wu 1987 z Biäse (Théâtre Alsacien de Biesheim) gspiilt wore isch.S Stick "D'r Hansi" isch e witters Biispiil fir Elsässer Theater, wu ghobini Unterhaltig will bringe. Dr René Vogel, dr Bräsidänt vum Elsässer Theater z Colmer, het am 1. März 2009 bi dr Premiäri gsait, ass mer zeige will, ass es nit numme Lachsache git, nai, "mir Elsässer hän aü Kültür". Im Stick "D'r Hansi" gohts ums Läbe vum Jean-Jacques Waltz. 

Fir d Schaüspiiler bedittet e Theater iistüdiäre un vorfiähre e gwaltigi Schuelung in dr eigene Sproch, wu suscht niäne gferderet oder viilmol nit duldet wird. As Publikum wäre vor allem elteri Lit agsproche un erreicht, wu no guet Elsässisch verstehn un schwätze, aber aü esonigi, wu s Elsässisch nimmi viil oder nimmi guet schwätze. Was s Théâtre Alsacien z Colmer schibt, losst sich fir alli Theater sage: 

In einzelne Theatergruppe sin fir diä Junge agsdra Dialäktkurs iigrichtet, wu si kenne Elsässisch lehre oder verbessere. Einzelni Nochwugschaüspiiler lehre ägsdra firs Theaterspiile Elsässisch, so z Milhüüse bim Sankt-Fridolin-Theater.

Diä Tabälle, wu jetz kunnt, git e (leider nit vollständige) Iberblick uf s Theaterschaffe im Winter/Friähjohr 2009, bsunders Gruppe üs em Unterelsass fähle:




</doc>
<doc id="22276" url="https://als.wikipedia.org/wiki?curid=22276" title="Josef Burg">
Josef Burg

Dr Josef Burg (hebr. יוסף בורג; uf d Wält cho 31. Januar 1909 z Dresde; gstorbe 15. Oktober 1999 z Jerusalem) isch en israelische Politiker und Rabbiner gsi.

Dr Shlomo Josef Burg isch 1901 z Dresde uf d Wält cho, und het vo 1928 bis 1931 am Rabbiner-Seminar vo der Israelitische Synagoge-Gmeind Adass Jisroel z Berlin und dr Universität Berlin gstudiert. 1933 het er e Doktorat in Philosophii an der Universität Leipzig übercho. Er het siis Studium am Rabbiner-Seminar z Berlin wiitergmacht und isch 1938 Rabbiner worde. 1939 isch er noch Israel gange und het e Forschigsstipendiat vo der Hebräische Universität Jerusalem übercho. 

Z Israel isch dr Burg Mitgliid vo der Hapoel HaMizrachi, ere religiös-zionistische Partei, worde. Bi den erste Knesset-Wahle 1949 het d Hapoel HaMizrachi mit drei andere religiöse Parteie e gmeinsamei Liste (die Vereinigti Religiösi Front) gha. D Liste het 16 Sitz gwunne und dr Burg isch Mitgliid vo dr Knesset und ihre Vizesprächer worde. 

Bi de Wahle 1951 isch dr Hapoel HaMizrachi elei adräte und het acht Sitz gwunne. Dr Burg isch in der Knesset bliibe und isch Minister für Gsundheit in der dritte Regierig worde. In dr vierte, fümfte und sächste Regierig isch er Minister für d Post gsi, e Boste won er bis 1958 bhalte het. 

1956 het d Hapoel HaMizrachi Partei mit ihrem ideologische Zwilling, der Mizrachi-Partei zur Nationalreligiöse Partei (NRP) fusioniert. Die Partei isch Mitgliid vo allne Regierige bis 1992 gsi und as eins vo de wichtigste Parteimitgliider, het dr Burg in jeder Regierig e Ministerposte gha. Bis zu siim Rückdritt us der Knesset 1986 het er die Böste gfüllt: Minister für Wohlfahrt, Inneminister, Minister ohni Gschäftsberiich und Minister für religiösi Aglägeheite. 

1977 isch er Präsident vo der World Mizrachi Bewegig worde. Er isch der Vater vom Avraham Burg, em Sprächer vo dr fünfzähnte Knesset.


</doc>
<doc id="22279" url="https://als.wikipedia.org/wiki?curid=22279" title="Avraham Burg">
Avraham Burg

Dr Avraham Burg (Hebräisch: אברהם בורג; Spitzname: Avrum; * 19. Januar 1955 z Jerusalem) isch en israelische Politiker, Schriftsteller und Gschäftsmaa.
Er isch der Sohn vom Josef Burg, eme Minister für die Nationalreligiösi Partei in mehrere israelische Regierige.

Dr Burg isch in lingge Organisatione wie Peace Now aktiv. 1985 isch er Beroter vom Premierminister Shimon Peres gsi, 1988 isch er für d Arbeitspartei in d Knesset gwehlt worde.

1995 isch er zum Vorsitzende vo der Jewish Agency und der World Zionist Organization ernennt und het siis Knesset-Mandat niidergleit. Er het vo de Banke, vor allem de schwiizerische, verlangt, ass si Liste mit de Konte us dr Vorchriegsziit, wo Jude ghört hai, wurde veröffentlige, so dass d Erbe an ihr Gäld chönne cho.
1999 bis afangs 2003 isch dr Burg Sprächer vo der Knesset gsi. In dere Funktion het er vom 12. Juli bis 1. August 2000 as provisorische Präsident vo Israel gfungiert. 2001 het er für e Vorsitz vo der Arbeitspartei kandidiert, isch aber nit gwehlt worde.

En Artikel vom Burg im Guardian mit em Titel "The end of Zionism" het im Oktober 2003 Ufsehen erregt. 2004 het er sich us em öffentlige Läbe zruggzoge. Im ene Interview für die israelisch Dagesziitig Haaretz im Juni 2007 het er e Reihe vo Kärnthese vom Zionismus in Frog gstellt.

Dr Burg isch verhürotet mit dr Yael, ere Psychologin und Direktorin von ere Mittelschuel z Jerusalem. D Burgs hai sächs Chinder und läbe z Nataf bi Jerusalem.




</doc>
<doc id="22280" url="https://als.wikipedia.org/wiki?curid=22280" title="Awigdor Lieberman">
Awigdor Lieberman

Dr Awigdor Lieberman (hebräisch אביגדור ליברמן "Awigdor Liberman"; * 5. Juli 1958 z Chișinău, Moldawie) isch en israelische Politiker und dr Vorsitzend vo der Partei Jisra'el Beitenu ("Unser Huus Israel"). Er isch umstritte wäge siine extreme zionistisch-nationalistische Asichte und siini Gschäftspraktike wärde scho siit Johre vo dr Polizei undersuecht. Er isch am 30. Oktober 2006 vo der Knesset zum "Minister für Strategischi Planig" und Vize-Regierigschef in dr Regierig vom Ehud Olmert ernennt worde. Am 18. Juni 2007 isch dr Ehud Barak uf Choste vom Lieberman dr neu Vize-Regierigschef worde.
Dr Awigdor Lieberman isch 1958 z Chișinău in Moldawie, wo denn non e Deil vo der Sowjetunion gsi isch, uf d Wält cho. Won er zwanzig gsi isch, isch er 1978 noch Israel usgwanderet. Er het an der Hebräische Universität Jerusalem Politikwüsseschaft gstudiert. Hüt wohnt er in der jüdische Siedlig Nokdim im Westjordanland, au für zum si Sympathi mit der jüdische Siidligspolitik in de bsetzte Gebiet uszdrugge.



</doc>
<doc id="22285" url="https://als.wikipedia.org/wiki?curid=22285" title="Ehud Barak">
Ehud Barak

Dr Ehud Barak (hebräisch אהוד ברק , uf d Wält cho als "Ehud Brog" am 12. Februar 1942 im Kibbuz Mischmar haScharon) isch en israelische Politiker und ehemolige General. 
Sit em Juni 2007 isch er Verdeidigungsminister vo Israel.

Vo 1995 bis 1996 isch dr Barak Usseminister under em Schimon Peres und vo 1999 bis 2001 Ministerpräsident vo Israel gsi.

Dr Barak isch 1959 in die israelischi Armee iizoge worde und het dört 35 Johr lang dient. In dere Ziit isch er bis zum Generalstabschef ufgstiige, dr höchst Rang in der israelischen Armee. Dr Barak isch mit em Orde für usserordentligi Dienst und vier andere Uszeichnigen gehrt worde. Er isch der höchst dekorierti Soldat in Israel. Er het usserdäm en akademische Grad vo der Hebräische Universität z Jerusalem und vo der Stanford University.

1972 isch dr Barak dr erst Kommandeur vo der Mossad-Sondereiheit „Caesarea“ worde, wo uf Aornig vom israelische Sicherheitskabinett bildet worden isch, für zum Vergeltigsaktione durezfüehre für d Geiselnahm vo Münche, wo die palestinensischi Terrorgruppe "Schwarz Septämber" usgfüehrt het und wo 17 Mensche drbii ermordet oder sust umcho gsi si. In dere Funktion het er vo Israel us zahlriichi Attentat koordiniert, wo zwei der drei überläbendi Attentäter vo Münche, aber au zahlriichi - deilwiis vermeintligi - Hintermänner dötet worde si drbii. Er isch au verantwortlig gsi für d Lillehammer-Affäre, wo Ufgrund von ere falsche Identifizierig e Kommando vom Mossad, wo het welle dr Füehrer vom Schwarze Septämber Salameh umbringe, dr unschuldig und unbedeiligt marokkanisch Källner Ahmed Bouchiki ermordet het. 

Im Lauf vo siiner politische Karriere het dr Barak verschiideni Böste gfüllt. Er isch Inneminister (1995) und Usseminister (1995-1996) gsi. Im Johr 1996 isch er in d Knesset gwehlt worde, wo er Mitgliid im Komitee für Usse- und Verdeidigungspolitik gsi isch. Im gliiche Johr isch er Chef vo der israelischen Arbeitspartei worde.

Am 17. Mai 1999 isch dr Ehud Barak zum israelische Ministerpräsident gwehlt worde. Er het ohni Erfolg brobiert, dr Friidensprozäss mit de Palästinenser widrzbeläbe. In siiner Amtsziit het sich die israelischi Armee us em Südlibanon zruggzoge, wo si sit em Libanonfeldzug 1982 bsetzt gha het. Wo am 28. September 2000 der domolig Oppositionsfüehrer Ariel Scharon dr Tämpelbärg bsuecht het und wo druf die zweiti Intifada oder d "Al-Aqsa-Intifada" usbrochen isch, het dr Barak kuum no Understützig gha bi der israelische Bevölkerig. Bi de Wahle, wo vorziitig am 6. Februar 2001 stattgfunde hai, het er gege dr Ariel Scharon verlore, wo denn israelische Ministerpräsident worden isch. Er het sich für e Ziit us dr Politik zruggzoge, het denn 2007 für dr Vorsitz vo dr Awoda kandidiert und isch am 12. Juni 2007 gwehlt worde.
Am 18. Juni 2007 isch er vo der Knesset zum Nochfolger vom Amir Peretz as dr neu Verdeidigungsminister vo Israel gwehlt worde. Noch de Wahle vo 2009 isch er Verdeidigungsminister in dr Regierig vom Benjamin Netanjahu worde. 2011 isch er us dr Awoda usdräte und het d Unabhängikeits-Bardei gründet.



</doc>
<doc id="22288" url="https://als.wikipedia.org/wiki?curid=22288" title="Knesset">
Knesset

D Knesset (כנסת, Hebräisch für "Versammlig") isch s israelische Eichammere-Parlament. D Knesset isch am 14. Februar 1949 zum erste Mol zsämmedräte. Si dagt in der israelische Hauptstadt Jerusalem.

Die 120 Abgeordnete wärde für vier Johr gwehlt. Wahlberechtigt isch jede Bürger, wo elter as 18 isch. Gwehlt wärde cha me vo 21 aa. Sit 1985 isch gsetzlig festgleit, ass niemer cha gwehlt wärde, wo s Existänzrächt vom Staat Israel wurd verneine oder rassistischi Positione wurd verdräte. Am 31. Oktober 2007 het d Knesset e Gesetz beschlosse, wo d Wahl vo öbberem, wo ohni Erlaubnis es findligs Land bsuecht het, usschliesst. 

S ganze Land bestoht nur us eim Wahlkreis. Die meiste Parteie halte Vorwahlen ab, wo d Parteimitgliider über d Listenblätz für die verschiidene Kandidate abstimme. Parteie, wo d Sperrklausel vo 2 % (früehner 1,5 %, d. h. eis ganzes Mandat) vo de Stimme chönne überspringe, bechömme noch de Prinzipie vo der Verhältniswahl us ere starre Liste Sitz noch em Divisorverfahre mit Abrundig (s Höchstzahlverfahre noch d'Hondt, wo z Israel noch ihre Initiatore d Bader-Ofer-Methode heisst) zuedeilt. Drbii chönne verschiideni Parteie e Listeverbindig iigoh. Die niedrigi Sperrklausel bewirkt, ass im israelische Parlament ungwöhnlig vili und heterogeni Parteie verdräte si. Meistens wärde meh as zäh Listeverbindige in d Knesset gwehlt, nume eimol, in der achte Knesset (1973-1977), si nume nüün Parteie verdräte gsi.
S Parlament cha sich sälber uflöse oder über e Verlängerig vo der Periode bestimme. Die Abgeordnete vo der Knesset gniesse politischi Immunitet. D Knesset cha die Immunitet in bestimmte Fäll ufhebe. Si het au d Macht dr Präsident und dr Ombudsmann us em Amt z wehle. D Gsetzgäbigsgwalt vo der Knesset isch dur s Rächt vom Oberste Grichtshof iigschränkt, wo e Gsetz mit eme Grundgsetz für unvereinbar cha erkläre. Die meiste Gsetz wärde vo de awäsende Knessetmitgliider mit ere eifache Mehrheit verabschiidet, gwüssi Gsetz bruuche aber en absoluti Mehrheit, das heisst mindestens 61 Stimme. Jedes Knessetmitgliid, d Regierig und au d Knesset-Usschüss chönne d Gsetzesinitiative ergriffe. D Gesetzesinitiative vo der Regierig und vo de Usschüss bruuche drei Läsige. Initiative vo einzelne Abgeordnete hai e zuesätzligi, vorbereitendi Läsig in dr Knesset. D Zahl vo de privaten Initiative wachst ständig sit em Bestoh vo der Knesset.

In dr 17. Knesset het s kei Partei ge, wo sehr vil grösser gsi wer as die andere. So hai die zwei grösste Parteie, Kadima under em Ehud Olmert und d Awoda under em Amir Peretz zsämme mit dr ultrareligiöse Schas und dr Pensionärepartei Gil d Regierig bildet, mit em Olmert as Premierminister und em Peretz as Verdeidigungsminister. Noch em zweite Libanonchrieg het dr Olmert im Oktober 2006 die rächtsradikali Israel Beiteinu under em Awigdor Lieberman in d Koalition brocht. Im Juni 2007 isch dr Peretz vom Ehud Barak as Parteivorsitzende und Verdeidigungsminister abglöst worde. Wo aber d Regierig d Friidensverhandlige mit de Palestinenser wider ufgnoh het, het Israel Beiteinu im Januar 2008 d Koalition verlo. D Kritik am Olmert, wo vo dr Polizei wäge Korruption undersuecht worden isch, het en drzue brocht, uf d Parteifüehrig z verzichte. D Tzipi Livni isch Parteivorsitzendi worde, dr Olmert isch as Premierminister zruggdräte und d Livni het ohni Erfolg brobiert, e neui Regierig ufzstelle. So het dr Olmert as Premier wiitergmacht und Neuwahle si uf e 10. Februar 2009 agsetzt worde.

D Wahle zur 18. Knesset si um e Johr vorverleit worde und si beiiflusst worde vo de Kämpf, wo die israelischi Armee e baar Wuche vorhär gege d Hamas im Gazastreife gfüehrt gha het, nochdäm die währed Mönet israelischi Dörfer im Negev mit Raggete agriffe het.

D Rächtsbarteie, vor allem dr Likud under em Benjamin Netanjahu, hai e grosse Zuewachs an Stimme übercho, d Zentrumsbardei Kadima vo dr Tzipi Livni het ihri Position in dr Gunst vo de Wehler chönne verdeidige, aber die Lingge Bardeie, d Arbets-bardei gleitet vom Ehud Barak und Meretz hai fast e Driddel vo ihre Stimme verlore.

Dr Netanjahu het e Regierig mit dr Arbets-bardei, mit em Awigdor Lieberman siiner rächtsradikale Israel Beiteinu-bardei und drei chliinere Bardeie e Regierig bildet, wo am 31. März 2009 iigschwore worden isch. Si het sich uf 69 vo de 120 Knessetmitgliider chönne stütze. Wo die Vereinte Thora Judaismus Bardei drzue cho isch, hai d Regierigsbardeie 74 Knessetmitgliider gha. Im Januar 2011 hai dr Ehud Barak und vier anderi Knessetmitgliider d Arbetsbardei verloo und die acht andere Knessetmitgliider vo dr Arbetsbardei si in d Opposition gange.

Noch zwäi Mönet Verhandlige isch am 15. Merz 2013 zwüschen em Bündnis "Likud-Beitenu" under dr Füerig vom Benjamin Netanjahu, dr "Zuekumftsbardei" (au: Zentrumsbardei) vom Yair Lapid, im Naftali Bennet sinere rächtsgrichtete Siidlerbardei "Jüdischs Häim" und dr "Hatnua"-Bardei vo dr Zipi Livni e Koalizion entstande mit 68 vo de 120 Sitz im Parlamänt. Si isch am 18. Merz vo dr Knesset mit alle Stimme vo dr nöije Koalizion bestätigt worde.

Vor de Waale het s usgsee, wie wenn die Zionistischi Union und dr Likud öbbe gliich stark wurde, möögligerwiis mit eme chliine Vordäil für d Union. 
Am 17. Merz 2015 häi d Waale zur 20. Knesset stattgfunde. 
D Waalbetäiligig isch mit 72,34% so hoch wie zletscht 15 Joor vorhär.

Dr Likud het dütlig am mäiste Stimme überchoo, was d Kommentatore und d Mäinigsforschigsinstidut überrascht het. Die Veräinigti Liste, wo drei arabischi Bardeie sich din zämmegschlosse häi, het 13 Sitz überchoo und isch zur drittgrösste Frakzioon worde. Au die nöiji Bardei Kulanu vom Mosche Kichalon het mit zää Mandat usgezäichnet abgschnitte.


</doc>
<doc id="22290" url="https://als.wikipedia.org/wiki?curid=22290" title="Klagemauer">
Klagemauer

D Chlagemuur (hebräisch הכותל המערבי "ha'kotel ha'ma'arawi," wörtlig "die westligi Muure," umgangssprochlig uf Hebräisch hüfig au eifach nume "d Muure" bzw. כותל "Kotel") in der Altstadt vo Jerusalem isch e religiösen Ort vom Judentum.

Si isch d Westmuure vom Plateau, wo druf dr zweit Tämpel gstanden isch. D Muure isch nit wie vili dängge, e Muure vom Tämpel sälber. Der erst Tämpel, wo noch dr Überliiferig under em Salomo baut worde isch, isch scho 586 vor dr Ziitwändi vo de Babylonier zerstört worde. Nochdäm d Perser Jerusalem bsetzt hai, isch an der gliiche Stell um 515 vor dr Ziitwändi e schlichtere, zweite Tämpel baut worde, wo um 20 vor dr Ziitwändi under em König Herodes em Grosse prachtvoll usbaut und vo de Römer 70 noch dr Ziitwändi im Jüdische Chrieg zerstört worden isch.
Die mächtige Steiblöck vo dr Muure bestöhn us Jerusalemer Meleke-Chalchstei, wo me einisch am nördlige Stadtrand abbaut het.

Am Blatz vom eigetlige Tämpel uf em Tämpelbärg stöhn hüte d Al-Aqsa-Moschee und der Felsedom, wo Jerusalem zur drittheiligste Stadt vom Islam mache, dr Tämpelbärg für d Religionsusüebig vo de Jude aber versperre, zuesätzlig zu de Broblem vo dr "Halacha", wo de Jude s Bedräte vom Areal vom ehemolige Tämpel verbietet.

Dr Chlagemuur säge d Israeli die "westligi Muure," wil sie d Westmuure vo der Tämpelalag gsi isch und primär nit en Ort zum Chlage isch. Si isch 48 Meter lang und 18 Meter hoch. Hüte bsueche däglig vili Lüt d Chlagemuur, für zum bäte. Mänggi stecke au en ufgschriibnigs Gebät in d Ritze und Spalte vo der Muure. Si isch für vili Jude e Symbol für dr ewig Bund vo Gott mit siim Volk.

D Chlagemuur isch hüte der Blatz, wo em einstige Allerheiligste vom Judendum, em Mishkan (hebräisch משכן „em Gott si Heim uf Ärde“), as „Tabernakel“ oder wie s in der Lutherbible stoht, „Stiftshütte“ bekannt, am nechsten isch. In de Ziite vom Jerusalemer Tämpel het me im bsundrigs heilige, abgränzte Beriich vom Allerheiligste im Tämpel d Bundeslade ufbewahrt. Nume eimol im Johr het dr Hohepriester döfe iinegoh und der Name vo Gott het er nume do eimol im Johr döfe säge. Es isch e Symbol für s eigentlige Heiligtum, „im Himmel“, Gott.

Am Zuegang zum Vorplatz vo der Chlagemuur wärde Persone und ihri Däsche mit Röntgegerät und Metalldetektore kontrolliert. En extra abgränzte Beriich diräkt vor der Chlagemuur isch e Freiliechtsynagoge. Dorum git s für Fraue und Manne drennti Iigäng. D Manne sötte dr Chopf bedecke, wär s bruucht bechunnt gratis e Kippa über. Grundsetzlig isch der Zuegang au für Nitjude problemlos möglig. Fotografiere darf me au, usser am Schabbat.



</doc>
<doc id="22291" url="https://als.wikipedia.org/wiki?curid=22291" title="Osmanisches Reich">
Osmanisches Reich

S Osmanische Rich (au "Ottomanischäs" odr "Türkischäs Rich;" Türkisch: "Osmanlı İmparatorluğu," Osmanisch: "Devlet-i Âliyye-i Osmaniyye") isch d Bezeichnig för s Rich vo dä Dynastie vo dän Osmanä vo ca. 1299 bis 1923. Z Europa hed das Land „Türkei“ oder „Türkischäs Rich“ gheisse. Anatoliä isch i latinischä Werch noch dä Landnahm vo dä türkischä Seldschukä scho sit äm 12. Johrhundärt „Türkei“ (bzw. „Turchia“) gnennt wordä.

Äs isch us äm Sultanat vo dä Rum-Seldschukä entstandä und mehräri Johrhundärt lang di entschäidändi Macht z Chliasiä, im Nöchän Oschtä, of äm Balkan, z Nordafrika und of dä Krim gsi. Im Lauf vom 18. und v. a. 19. Johrhundärt isch äs im Strit met dän europäischä Mächt noch Chliasiä und in Nöchän Oschtä zrockdrängt wordä. Di hütig Türkei isch dä Nochfolgestaat vom Osmanischä Rich.

Di osmanischä Sultän sind sunnitischi Muslim gsi und sind dä hanafitischä Rechtsschuäl gfolgt.

S git nöd so vil Öberlifärigä öbr d Afangszit vo dän Osmanä, wil s sich um ä chliis undr vielä Fürstätümer ghandlät het, wo s noch äm Zerschloo vom Seldschuken-Riich z Chliasie ge het. Ossärtem sind vieli wertvolli Büächär und Tegscht dör d Zerstörig vo Bursa dör dä Timurlenk värlorä gangä. Dä Namensgeber Osman I. isch afangs 14. Johrhundärt dä Herrschär öbr än nomadischä Stamm, dä Klan vo dä Kayı vom Stamm vo dä Bozok bi Söğüt im nordweschtlichän Anatoliä gsi. De turkmenisch Stamm isch islamisch gsi. 1299 het där Sultan Osman d Unabhängigkeit vo sim Beylik vom Riich vo dä Rum-Seldschuke erchlärt. Siit denn heisst s Land Osmanischs Riich.

1453 isch Konstantinopel eroberet worde, s hüütig Istanbul, was s Endi vom byzantinische Riich (oschtrömische Riich) bedüütet het.

16. Jahrhundert: Eroberigszüüg uf Europa; 1529 sind d Osmane vorübergehend bis Wien vorgschtosse. Uuf em Balkan sind aber grossi Gebiet duurhafter unter osmanischer Herrschaft bblibe.

1683 isch Wien nonemol belageret worde, aber di europäische Heer hend si wiider zrückgschlage; 1699 Verluscht vo Ungarn, wo definitiv an d Habsburgermonarchie gange isch.

Im 18./19. Jahrhundert hets schtarki Konflikte mit Russland ggää, wo ebefals Anschprüch erhobe het uuf die slawische Balkan-Gebiet.

Im erschte Wältchrieg isch s Osmanisch Riich uf dr Siite von de Mittelmächt Düütschland und Donaumonarchie gstande. Bsunders negativ uufgfalle isch es mit em Massemord an de Armenier.

Nach dr Chriegsniiderlag isch vom Kemal Atatürk di modärn Türkei gründet worde, wo neu en mee oder weniger weltliche und demokratische Schtaat ufboue het. Er het z. B. s schwiizerische Zivilgsetzbuech übernoo.


</doc>
<doc id="22292" url="https://als.wikipedia.org/wiki?curid=22292" title="Kalifornien">
Kalifornien

Kalifornie (englisch und spanisch "California") isch dä Bundesstaat vo dän USA, wo met Abstand am bevölkärigsrichschte und flächemässig de drittgröschti isch. Er lit im Weschtä vom Land und grenzt an Pazifischän Ozean, a d US-Bundesstaate Oregon, Nevada, Arizona und an mexikanischä Staat Baja California of dä glichnamigä Halbinslä. Dä offizielli Binamä vo Kaliforniä lutät „Golden State“ (Goldigä Staat).

Kalifornie lit an der Nohtstell vo zwei tektonische Blatte, der so genannte San-Andreas-Verwärfig. Wäge däm git s in dr ganze Region hüfig Ärdbebe.

Mit ere Flechi vo 411.000 km² isch Kalifornie der drittgrössti Staat in de USA noch Alaska und Texas. Wenn Kalifornie en unabhängigs Land wär, wär s der Grössi noch uf em 59. Blatz, zwüschen em Irak und Paraguay.

Dr Mt. Whitney isch mit 4.418 m der höchst Bärg in de USA usserhalb vo Alaska. Im Wüestegebiet Death Valley (Tal vom Dod) lit Badwater, wo dr niidrigst Punkt in de USA isch, 85,5 m u.d.M. Death Valley het si Name in der Ziit vo de erste europäische Siidler an der Westküste übercho, wo biim Durquere vo dr Wüesti nit sälte under dr Hitz und Durst glitte hai und mänggi si au dra gstorbe. Z Kalifornie git s zahlriichi Naturpark. Zu de bekannteste ghört der Yosemite-Nationalpark.



</doc>
<doc id="22312" url="https://als.wikipedia.org/wiki?curid=22312" title="Amir Peretz">
Amir Peretz

Dr Amir Peretz (hebräisch: אמיר פרץ uf d Wält cho am 9. Merz 1952 z Boujad, Marokko) isch en israelische Politiker und Gwärkschafter. 
Sit em Dezember 1995 isch er dr Vorsitzendi vom israelische Gwärkschaftsbund, dr Histadrut, gsi. Vo 2005 bis 2007 isch er dr Vorsitzendi vo der Arbetspartei und vo 2006 bis 2007 au Verdeidigungsminister vo Israel gsi.

Im Juni 2007 isch er vom Ehud Barak as Parteichef und Verdeidigungsminister abglöst worde. Er isch aber als Minister ohni Portefeuille im Kabinett vom Ehud Olmert bliibe.

1973 isch dr Amir Peretz im Jom-Kippur-Chrieg schwer am Bei verletzt worde. Si letzt Dienstgrad bi de Fallschirmjeger isch Hauptmä gsi. 1983 het er für d Arbetspartei d Bürgermeisterwahl z Sderot gwunne und het eso ere lange Periode es Ändi gmacht, wo d Stadt vom Likud und der Nationalreligiöse Partei (Mafdal) gregiert worden isch. 1988 isch er Abgeordnete in der Knesset worde. 1999 het er d Arbetspartei verlo und d Am Echad Partei gründet, wo 1999 bi de Knessetwahle zwei Sitz und 2003 drei Sitz übercho het. Im Summer vo 2004 hai sich Am Echad und d Arbetspartei zsämmegschlosse. 

Bin ere Mitgliiderurabstimmig am 9. November 2005 für dr Boste vom Vorsitzende vo der Arbetspartei het dr Peretz gwunne mit 42,35 %. Dr Parteipresidänt Schimon Peres het nume 39,96 % und dr Benjamin Ben Eliezer het 16,8 % vo de Stimme übercho. Dr Peretz het denn gsait, ass er d Koalition mit em Likud nit wurd wiiterfüehre. 

In der neue Koalition mit der Kadima-Partei und der Pensionäre-Partei under em Ministerpräsident Olmert isch dr Amir Peretz Verdeidigungsminister worde. Noch em Libanonchrieg im Summer 2006, wo z Israel allgemein as Misserfolg agluegt worden isch, het dr Peretz immer meh vo siiner Popularität verlore, und si politisch Handligsspiilruum isch stark iigschränkt worde. Dr Winograd Undersuechigsusschuss zum Libanonchrieg vo 2006, wo vo der israelische Regierig igsetzte worden isch, het en scharf kritisiert.



</doc>
<doc id="22315" url="https://als.wikipedia.org/wiki?curid=22315" title="Chantische Sprache">
Chantische Sprache

Chantisch (Russische Name: Ostjakisch; chantisch: "ханты ясаӈ, chanty jasaŋ") ghört zu de uralische Sproche und dört zum ugrische Zwyg vo de finno-ugrische Sproche. Bim ugrische Zwyg ghört d Sproch zum Obugrische. Am nöchste verwandt isch s Chantisch mit de ungarische und de mansische Sproch; di letschti isch näbem Chantisch di einzigi obugrischi Sproch.

Do sich s chantisch Volk uff e relativ großes Gebiet verdeilt, isch's verständlig, dass sich d Dialäkt stark underscheide: 'S git drei Hauptdialäkt, wo so underschydlig sin, dass mer kei eiheitligi Schriftsproch hät schaffe chönne. Lehrbiecher verwände sällewäg verschydeni Literatursproche.

D Sprächer läbe z Westsibirie am Ob und sine Näbeflüss, d Mehrheit vo-n-ne in de Umgebig vo Tjumen. Si mische sich mit de Russe und andere Völcher (Wogule, Tatare, Syrjäne und anderi).

Noch re Statistik vo 1989 zällt s chantisch Volk ca. 22'500 Persone, aber numme 14'000 devo schwätze Chantisch als Müetersproch (61 Brozänt). 52,8 Brozänt vo de Chante chönne Russisch.

De nöchst Verwandt isch Mansisch; e entfärnteri Verwandtschaft git's zu Ungarisch.

D Eigebezeichnige ("kăntə̂γ, kantəγ" im Weste und "χăntə, χăntĭ" im Norde) heiße im Chantische "Mänsch", chunnt aber wohrschints vom ungarische "had" (Heer, Chrieg, Strit). De Name "Ostjakisch", wo ursprünglig no meh sibirischi Völcher bezeichnet hät, chunnt uss em Turko-Tatarische.

Di nördlige Dialäkt känne numme drei Fäll (Nominativ, Lokativ, Translativ), in kompläxere Sätz git's au no de Ablativ und de Akkusativ. Im Oste vom Sprochgebiet git's degege 11 Fäll. De Tremjugan-Dialäkt kännt sälli Fäll:



</doc>
<doc id="22320" url="https://als.wikipedia.org/wiki?curid=22320" title="Jens BE">
Jens BE

Jäiss (amtlich "Jens") isch e politischi Gmeind im Verwautigschreis Seeland vom Kanton Bärn i dr Schwiiz.

Jäiss ligt am Südhang vom Jäissbärg. D Gmeindsflächi bsteit us 69,8 % langwirtschaftlecher Flächi, 22,4 % Waud, 7,6 % Sidligsflächi u 0,2 % süschtigi Flächi. D Nochbargmeinde si Meerzlige, Bämung, Poort, Ägerte, Stude (BE), Worbe u Chapele.

Jäiss isch zum erschte Mal gnennt worde im Jahr 1229/30 aus "Gens", 1335 "Jensse". Bis zum 31. Dezämber 2009 het d Gmeind zum Bezirk Nidou ghört.

Quälle: Bundesamt für Statistik 2005
77,5 % vo de Ywohner si evangelisch-reformiert, 9 % si römisch-katholisch (Stang 2000). Näbe Mitgliider vo Freichillene het s au e chliini Zahl Konfessionslosi.

Bi de Nationauraatswahle 2011 het s das Ergebnis ggää: BDP 20,6 %, CVP 1,1 %, EVP 3,3 %, FDP 5,5 %. GLP 6,0 %, GP 6,4 %, SP 19,6 %, SVP 30,6 %, Suschtigi 6,9 %.

Gmeindspresidänt vo Jäiss isch dr Fritz Stauffer (Stang 2013).

D Arbetslosigkeit isch im Jahr 2011 bi 0,8 % gläge.

Jäiss isch zu 96,1% e dütschsprochigi Gmeind, d Muetersproch vo e baar Lüt isch Französisch oder Änglisch.

Dr Dialäkt vo Jäiss ghört zum Hochalemannisch.

Zwei vo de bekannteste Jäisser si der Andreas Rickenbacher (SP), e Regierigsrot vom Kanton Bärn, und der Rennfahrer Neel Jani, wo 2008 d A1 Wältmeisterschaft gwunne het.



</doc>
<doc id="22324" url="https://als.wikipedia.org/wiki?curid=22324" title="Nidau">
Nidau

Nidou (amlech "Nidau") isch e politischi Gmeind und der Hauptort vom ehmalige Bezirk Nidau im Kanton Bärn in der Schwiiz.

D Stadt lit grad an der Stadtgränze vo Biel/Bienne und isch mit diere zsämmegwachse.
Nidau isch eigetlig en Insle, d Stadt lit zwüsche der Aare und der Zihl, won e chlii wiiter bachab in d Aare mündet, und gränzt an Bielersee.

Quälle: Bundesamt für Statistik 2005

Dr Uusländeraateil isch 2010 bi 20,8 % gläge.

55,8 % vo de Ywohner si evangelisch-reformiert, 22,1 % si römisch-katholisch (Stand 2000).

Bi de Nationalraatswahle 2011 het s das Ergebnis ggää: BDP 9,2 %, CVP 1,7 %, EVP 3,8 %, FDP 13,7 %. GLP 6,2 %, GP 12,4 %, SP 25,6 %, SVP 22,0 %, Suschtigi 5,4 %.

Gmeindspresidänt vo Nidou isch dr Adrian Kneubühler (Stang 2013).

D Arbetslosigkeit isch im Jahr 2011 bi 3,3 % gläge.

Bir Volkszellig 2000 hei vo de 6798 Ywohner 73,9 % Dütsch als Houptsprach aaggää, 15,8 % Französisch u 2,7 % Italienisch.

Dr Dialäkt vo Nidou ghört zum Hochalemannisch.





</doc>
<doc id="22325" url="https://als.wikipedia.org/wiki?curid=22325" title="Reschafim">
Reschafim

Reschafim (hebr. , hüfig au Reshafim, e Schriibig wo us em Änglische chunnt) isch e Kibbuz drei Kilometer südwestlig vo der Stadt Bet Sche'an und ghört administrativ zum Beit-Shean-Dal (hüt "Emeq HaMaayanot" - Quelledal) Regionalroot. 

D Gründer si nit-religiösi polnischi und rumänischi Überläbendi vo dr Schoa gsi, wo meistens scho z Europa Mitgliider in der sozialistische HaSchomer HaTzair-Jugendbewegig gsi si. Si hai im Johr 1948, nochdäm alli Araber s Beit-Schean-Daal verlo gha hai, Staatsland in der Aschrafie-Gegend zuedeilt übercho. Am Afang hai si in ere provisorische Siidlig zwüsche de hütige Kibbuzim Reschafim und Schluchot gwohnt, zsämme mit Mitgliider vo der orthodoxe Bnei-Akiva-Bewegig, wo denn in s Kibbuz Schluchot zoge si. Son e ängs Zsämmeläbe und gueti Zsämmenarbet vo nitreligiöse und religiöse Jude isch in sällere Ziit einzigartig gsi.

In de 1950er Johr isch d Iiwohnerschaft vom Kibbuz mit em Zuezug vo neue Mitgliider vo der HaSchomer HaTzair us Argentinie, Marokko, der Türkei, Ägypte und Syrie stark gwachse. Vo de 1960er Johr a si die meiste neue Kibbutznik geboreni Israeli, aber au e baar Freiwilligi us Europa si Mitgliider worde.
Für zum us dr Krise usezcho, won e schweri Verschuldig vom Kibbuz währed dr grosse Inflation vo de 1980er Johr z Israel d Kibbutzgsellschaft iinegstürzt het, bassiert z Reschafim sit 1990 e diefgrifendi wirtschaftligi und soziali Wandlig. In deren ihrem Rahme si grossi Deil vom Kibbuzläbe privatisiert worde. So si dr gmeinschaftlig Ässaal, d Chuchi und d Wöscherei zuedo worde, dr Kibbutzlade isch privatisiert worde und für d Erziehig vo de Chinder underdags in de Chinderhüüser—sit em erste Irakchrieg schlofe d Chinder nüme im Chinderhuus sondern in dr Wohnig vo den Eltere—müesse d Eltere sälber ufcho. Im Lauf vo dr Sanierig het s Kibbuz meh as achzig Brozänt vo dr Bedeiligung an dr Plastikfabrik "Terraflex" müesse verchaufe.

Im Kibbuz hets drei Chinderhüüser (Kitas für Chinder bis zum Chindergartenalter) und e Chindergarte, wo d Chinder vom Siibni am Morge bis am Vieri am Nomiddag bhüetet wärde. Mit de benochberte Kibbuz Messilot und Nir Dawid bedriibt Reschafim e Primarschuel z Messilot, won e Abdeilig für autistischi Chinder het. Wenn d Chinder noch dr Schuel heimchömme, chönne si bis am Vieri in ihr eignigs Chinderhuus goo. Das isch au an schuelfreije Dääg und in de Ferie vom Sibni bis am Vieri offe. D Mittelschuel, wo die vier Haschomer Hatzair Kibbuz Reschafim, Nir Dawid, Messilot und Beit Alpha bedriibe hai, isch wäge dr chliine Schüelerzahl vor e baar Johr gschlosse worde und d Chinder lehre jetzt uf dr regionale Schuel z Neve Eitan.

Für zum d Iiwohnerzahl zvergrössere und d Iiwohnerschaft zverjünge, wird zur Zit e neui Siidlig, Schlafim, baut, wo Reschafim mit em Kibbuz Schluchot verbindet und d Iiwohner drvo deils religiös, deils nitreligiös si. Im Joor 2012 hai d Bauarbeite aagfange.

S Kibbuz bedribt Landwirtschaft (Milchwirtschaft, Fischzucht, subdropischi Frücht, Fäldwirtschaft) und isch bedeiligt an ere Plastikfabrik. Die meiste Mitgliider schaffe hützudags usserhalb vom Kibbuz.

Reshafim Homepage (uf Hebräisch und Änglisch)


</doc>
<doc id="22329" url="https://als.wikipedia.org/wiki?curid=22329" title="Schluchot">
Schluchot

Shluhot (hebräisch שלוחות, was Zwiig (pl.) bedütet) isch en orthodoxe Kibbuz im Beit Shean Dal im Norde vo Israel. Es lit öbbe drei Kilometer südlig vo dr Stadt Beit Shean und ghört administrativ zum Beit-Shean-Dal (hüt Quelledal) Regionalrot. S Kibbuz het öbbe 350 Iiwohner.

Schluchot isch 1948 vo ehemolige Mitgliider vo dr Bnei Akiva Bewegig, ere religiöse zionistische Jugendorganisation, gründet worde. Bevor s Kibbutz baut gsi isch, hai si mit nitreligiöse Haschomer Hatzair Mitgliider, wo s Kibbutz Reschafim ufbaut hai, in ere provisorische Siidlig gläbt. Schluchot isch eins vo vier religiöse Kibbuz im Beit Shean Dal. Es isch vo dene em Gilboa am nöchste, die andere (Ein HaNatziv, Sde Eliahu und Tirat Zwi) si wiiter unde im Dal.

S Kibbuz bedriibt Landwirtschaft (Milchwirtschaft, Hüehnerzucht, Druthüehnerzucht, Fischzucht, subdropischi Frücht, Fäldwirtschaft) und het zwei chliini Fabrike, eini für d Härstellig vo Mikrofilmläsgrät, en anderi, wo elektronischi Display macht. Sit de 1990er Johr bedriibt s Kibbuz e Pension vor allem für jüdisch-orthodoxi Turiste.


</doc>
<doc id="22333" url="https://als.wikipedia.org/wiki?curid=22333" title="Nir Dawid">
Nir Dawid

Tel Amal (hebräisch תל עמל) bzw. Nir Dawid oder Nir David (hebräisch ניר דוד; beidi Näme wärde bruucht) isch e Kibbuz im Norde vo Israel westlig vo Bet Sche'an am Fuess vo de Gilboabärg. 

Tel Amal isch ein vo de bekanntere Kibbuz, wil er die ersti jüdischi Siidlig im Beit-Shean-Dal gsi isch, wo als so genannti „Durm-und-Palisade-Siidlig“ gründet worden isch. Am 10. Dezember 1936 isch dr Kibbuz innerhalb vom ene Dag us vorgfertigte Deil mit Durm und Befestigung baut worde, für dass es scho vo dr erste Nacht a liichter siig, sich gege findseligi Palestinenser chönne z verdeidige. 

An d Gschicht vo Tel Amal und an d Durm-und-Palisade-Siidlige im allgemeine erinneret hüte e Museum uf em Kibbuzgländ. Der Kibbuz het siini wirtschaftlige Grundlage under anderem in der Landwirtschaft, ere Papiirfabrik und touristische Iirichtige; grad näbem Kibbuz befindet sich der Nationalpark Gan haSchloscha. 



</doc>
<doc id="22335" url="https://als.wikipedia.org/wiki?curid=22335" title="Messilot">
Messilot

Messilot (hebräisch מסילות) isch e Kibbuz im Beit-Shean-Dal (hüt Quelledal) in dr Nöchi vo dr Stadt Beit Shean z Israel und ghört administrativ zum Beit-Shean-Dal Regionalrot.
Messilot het as urbane Kibbuz z Givat Michael näbe Ness Ziona agfange. D Gründermitgliider si Iiwanderer, wo zur sozialistische Haschomer Hatzair Bewegig ghört hai. E Deil si vo Pole gsi, Mitgliider vo dr "BaMessila" Grubbe (vo do het dr Kibbutz dr Name Messilot übercho) und dr Räst si vo Bulgarie cho, Mitgliider vo dr "Bulgarie-TelChai" Grubbe.

Dr Kibbuz im Beit-Shean-Dal isch am 22. Dezember 1938 as Durm-undPalisade-Siidlig baut worde. Im Israelische Unabhängikeitschrieg isch dr Kibbuz vom ene irakische Flugzüüg bombardiert worde. Ei Kibbuzmitgliid isch umcho und mehreri si verletzt worde.

Messilot het e Stahlkabelfabrik und het e baar landwirtschaftligi Zwiig: Subtropischi Frücht, Olive, Dattle, Milchwirtschaft, Fischzucht, Fäldwirtschaft.
An dr Primarschuel z Messilot lehre au Chinder vo de zwei andere Gründerkibbutz, Reschafim und Nir Dawid und vo Beit Alfa, Beit Haschita und Sde Nachum. Näbe dr Primarschuel het s e Schuel für autistischi Chinder, wo mit ere Spänd vo dr Judith ben Mosche, eme ehemolige Kibbuzmitgliid, het chönne iigrichtet wärde. D Mittelschuelchinder lehre an dr Reigionalschuel z Newe Eitan


</doc>
<doc id="22342" url="https://als.wikipedia.org/wiki?curid=22342" title="Turm-und-Palisaden-Siedlung">
Turm-und-Palisaden-Siedlung

D Durm-und-Palisadesiidlig (hebräisch: חומה ומגדל; "Chomá uMigdál", wörtl. "Muure und Durm"; me bruucht au die änglischi Bezeichnig "Stockade and Tower") isch e befestigti landwirtschaftligi jüdischi Siidlig z Palästina vor em Zweite Wältchrieg gsi. 

Die Form vo der Siidligsgründig isch typisch für d Zit vom Arabischen Ufstand am Ändi vo de 1930er Johr. Zu dere Zit si si es Symbol für dr zionistisch Pioniergeist gsi und si Deil vom israelische gschichtlige Narrativ worde, wie d Jude e wilds Land mit eme Gwehr in dr einte Hand und eme Pflueg in dr andere zivilisiert haige. Noch em Sächs-Dag-Chrieg 1967 het dr aktivistisch Flügel in dr regierende Partei, dr Mapai, an die Dradition welle achnüpfe und het Siidlige im Geist vo Durm-und-Palisade in de Golanhöhene und im Jordandal duregsetzt.

In de 1930er Johr währed em britische Mandat si z Palästina d Spannige gwachse zwüsche de iiheimischen Araber und der jüdische Bevölkerig, wo dank dr Alija (Iiwanderig) ständig gwachsen isch. Die Situation het sich vor allem noch der Machtübernahm vo de Nationalsozialiste z Deutschland 1933 verscherft. Die arabischi Bevölkerig het sich gegen d Zuewanderig und die wiiteri jüdischi Besiidlig vom Land gwehrt. Au het si welle verhindere, ass neui Siidlige entstöhn uf em Land, wo vom Jüdische Nationalfond scho kauft worden isch. 

Us eme Generalstreik im Johr 1936 het sich in dere agspannte Stimmig der Arabisch Ufstand entwigglet. Es isch zu gwaltsamen Usenandersetzige zwüsche de beide Bevölkerigsgruppe cho, beidi Site hai Verletzti und Doti z beklage gha. Au Überfäll vo bewaffnete Araber uf isolierti landwirtschaftligi jüdischi Siidlige si vorcho. 

Für zum d Zahl vo de Siidler z vergrössere in Gegende, wo vo Jude nume dünn besiidlet gsi si, und für zum keini Gebiete z verliere in Gegende, wo in dr Nöchi vo dr Gränze zu arabische Gebiet gläge und umstritte gsi si, hai die jüdischen Organisatione d Gründig vo witere Siidlige beschlosse.

Bin ere Siidligsgründig hai d Siidler vo Afang a drmit müesse rächne, ass si vo Araber agriffe wurde und dass d Ängländer wurde brobiere dr Bau azhalte. Dorum hai d Siidlige schnäll müesse baut wärde und für d Verdeidigung müesse konzipiert si. D Lösig isch d Fertigbauwiis gsi: Alli Deil, wo bruucht worde si für zum d Siidlig z baue, si us Holz im vorus gmacht und z Nacht zum Siidligsort dransportiert worde. Die Deil hai denn in e baar Stunde chönne zsämmegsetzt wärde. D Palisade isch inne hohl gsi und isch noch em Uufbau mit Chiis oder ähnligem Material gfüllt worde. Zur afänglige Usrüstig hai au e Holzdurm und e baar Hütte ghört. D Flechi vo sonere Siidlig isch typischerwiis ei Dunam, d. h. duusig Quadratmeter gsi.

Durm-und-Palisadesiidlige si vo strategischer Wichdikeit gsi. Zum einte si si dört baut worde, wo d Jude ghofft hai, ass die Region bin ere Deilig vom Land zum jüdische Gebiet gschlage wurd, zum andere hai sich d Siidlige im Fall von eme Agriff gegesitig chönne understütze. Die meiste Durm-und-Palisadesiidlige si dorum im e fufzäh Kilometer breite Landstreife dr Mittelmeerküste no und in dr Region vom Jordangrabe errichtet worde. Elei im Beit Shean Dal, wo denn vor allem vo Beduine besiidlet gsi isch, si zäh sonigi Siidlige entstande. Im Deiligsblan isch denn s Dal wirklig de Jude zuegsproche worde.

Zweiefufzig Siidlige si baut worde in dere Periode. Die ersti isch am 7. Dezämber 1936 Kfar Hittim in Galiläa gsi, die letzti dr Kibbutz Amir am 29. Oktober 1939. Drunder si gsi:



</doc>
<doc id="22344" url="https://als.wikipedia.org/wiki?curid=22344" title="R.E.M.">
R.E.M.

R.E.M. ìsch en amerikanischi Rockband vo Athens, Georgia gsìì. Si ìsch vom Sänger Michael Stipe, em Gitarrìscht Peter Buck, em Bässeler Mike Mills ùn em Schlagzüger Bill Berry ggrǜndet worde. R.E.M. ìsch eini vo de erschte erfolgriiche alternativ-Rockbands ǜberhoupt gsìì. Des vor allem wäg dr tschänglige Spììlwiis vom Buck ù de ùdütleche Tegschte vom Stipe. 
1981 hei si ìri erschti Single, «Radio Free Europe», bìm ùnabhängige Label Hip-Tone useggää. Chùrz drufabe si si vo I.R.S. Records under Vertrag gno worde, wo si 1982 d EP "Chronic Town" ùn es Jaar speeter ìres Debut-Album "Murmur" useggää hei. Säb Album ìsch bì Kritiker seer guet aacho. Ǜber di nächschte Jaare hei si ìre Ruef chönne witer usboue. Daas dank witere Albene, fasch ùnunterbrochnigem Tuure ù der Understǜzig vo College-Radiostatione. Nachdäm si scho meereri Jaar ìm Undergrund hei Erfolg gha, hei si 1987 mit dr Single «The One I Love» ìre erscht grooss Hit glandet. Es Jaar speeter hei si bìm groosse Lable Warner Bros. Records underschrìbe ù hei aagfange, politischi ù ùmweltbedìngti Probleem bì ìrne wältwite Uftrìtte aazspräche.
Ì de früeche 1990er, wo dr alternativ-Rock langsam populäär ìsch worde, ìsch R.E.M. als Pionier vo dem Genre aagsee worde ù het sini zwöi erfolgriichste Albene "Out Of Time" (1991) ùn "Automatic For The People" (1992) useggää, wo sech rächt starch vom Toon vo de eltere Albene entfärnt hei. 1994 si si mit "Monster" aber wìder nööcher a ìren alt Rocksound äne choo. Drufabe hei si ds erschte Mal sìt sächs Jaar e groossi Wältturnee gstartet, wo aber vo teilwiis rächt schwääre Erchrankige vo Bandmitglider begleitet ìsch gsìì (ù.A. ìsch dr Bill Berry bìm ne Konzert z Lausanne wägem ne Ghirn-Aneurysma zämeproche). 1996 hei si e nöie Vertraag bi Warner Bros. underschrìbe, wo ne 80 Millione US$ iiprunge het. Des ìsch dennzumal dr höchst dottiert Vertraag ìr Gschicht vor Musigìnduschtrii gsìì. Ds Jaar drufabe het dr Bill Berry d Band ì frǜndschaft verlaa. Di drei räschtleche Mìtglìder hei bschlosse, aus Drüergschpann witerzmache. Soo hei si ìri Carieere o ìm nöie Jaarzäänt witergfüert ù meermals ìre Musigstiil mìt gmischtem Erfolg gänderet. Ds momentan nöischte Album "Accelerate" (2008) erìnneret aber wider starch a Stiil, wo si ìr zwoote Helfti vo de 1980er hei ghaa.
2007 ìsch d Band ìr Originalbsezig ì d Rock and Roll Hall of Fame ufgno worde.

Am 21. Septämber 2011 het R.E.M. uf ihrer Website bekannt gee, ass d Band ufglööst sig und ass mä sich im Guete drennt häig.



</doc>
<doc id="22347" url="https://als.wikipedia.org/wiki?curid=22347" title="Nationale Front (Schweiz)">
Nationale Front (Schweiz)

Die Nationali Front (NF) isch e schwizerischi faschistischi Partei währed de 1930er und 1940er Johr gsi.

Die Nationali Front isch die iiflussriichsti Partei vo der sogenannte Frontebewegig gsi, wo am Afang vo de 1930er Johr s politische System vo der Schwiz mit ere neue nationalistische Ideologii usegforderet het. Zwei Hochschuelgruppe an der Uni Züri si vo faschistische Ideä, wo zu sällere Zit sich in ganz Europa breit gmacht hai, und vo dr politische Bewegig, wo im Nochberland Italie scho 1923 an d Macht cho isch, beiiflusst worde und hai sich vo 1930 aa afo organisiere. Die "Neui Front", wo ehnder akademisch-elitär prägt gsi isch, und die proletarisch-völkischi "Nationali Front" hai sich im April 1933 zum "Kampfbund Neui und Nationali Front" zsämmegschlosse, und us däm isch denn im Mai d Partei "Nationali Front" entstande.

Die het in de Mönet druf, ere Zit, wo men ere in dr Schwizer Gschicht Frontefrüehlig sait, e dütlige Zuelauf vo Wehler und es Awachse an Iifluss erläbt. Dä Ufschwung isch äng mit der Machtergrifig vom Adolf Hitler im Dütschen Riich e baar Wuche vorhär verbunde gsi.

Ihre grösst Erfolg het die Nationali Front im Herbst 1933 gha, wo si bi kantonale Wahle im Kanton Züri und z Schaffhuse dr Sprung in dr Schwizer Nationalrot gschafft het. Die Gebiet, wo nooch an dr dütsche Gränze si, si d Hochburge vo der Partei gsi. In andere Regione, vor allem in der wälsche Schwiz und imTessin, het die Nationali Front nie richdig chönne Fuess fassen.

Ideologisch het sich die Nationali Front immer dütliger an s nationalsozialistische Vorbild vo der NSDAP aglehnt und het zum Bischbil d Rächtsgliichhäit vo de Jude welle ufhebe. Am Afang het d Partei mindestens nach Usse non e Sonderwäg vo der Schwiz bedont, vo 1936 aa het si sich aber offe zur dütsche nationalsozialistische Weltaschauig bekennt. Das het bi de meiste Schwizer Widerstand erregt und dr schliichend Niidergang vo der Partei iigleitet. Wi die gmässigte Chreft d Partei verlo hai, het sich die Nationali Front meh und meh zun ere radikale Splittergruppe vo nationalsozialistische Schwizer entwigglet. 

Spötistens sit dr Mitti vo de 1930er Johr het d Partei gheimi paramilitärischi Eiheite afo bilde und isch zum offene Kampf gege s System übergange. Si het verschiideni chliineri Aschleg z Züri und z Bärn usgfüehrt und het im Summer vo 1937 e "Marsch uf Bärn" verastaltet, wo nit agmäldet gsi isch und bi welem Parteimitgliider für e baar Stunde dr Bundesblatz bsetzt und sich gwaltdätigi Usenandersetzige mit der Polizei gliiferet hai.

Sit 1938 isch die Nationali Front immer sterker vo dr Polizei überwacht worde. Das het im Früehlig vo 1940 zur Verhaftig vom Parteifüehrer Robert Tobler gfüehrt und drzue, ass sich d Partei sälber ufglöst het, was aber nit s Ändi vo der Bewegig bedütet het, sondern nume e Namensänderig: Fast alli alte Mitgliider hai mit ihre Aktivitäte under em neue Name "Eidgenössischi Sammlig" witer gmacht.

Üsserlig het sich die Nationali Front an Elemänt vo der mittelalterlige Alte Eidgenosseschaft orientiert, aber au an faschistische und nationalsozialistische Vorbilder wie der NSDAP. 

S Emblem vo der Nationale Front isch die alti Schwizerfahne gsi, wos Chrüz druf bis zum Fahnerand cho isch (e Symbol, wo underdesse au in ere liicht gänderete Form vo der PNOS brucht wird). Dr offiziell Gruess vo de Frontiste isch s altschwizerische Harus, wo me dr rächt Arm drbi ufglüpft het. Bis zum gsetzlige Verbot vo Parteiuniforme het d „Schutzstaffle“ vo der Partei, wo in so genannte Harst organisiert gsi isch, graui Uniforme agha.

Die Nationali Front het keini offeni Mitgliidsbüecher gha, dorum isch s schwiirig d Mitgliidszahle z schätze. Noch Abschetzige het d Front 1933 4.000, 1934 5.000, 1935 9.000 und 1939 2.300 Mitgliider gha.







</doc>
<doc id="22351" url="https://als.wikipedia.org/wiki?curid=22351" title="Kibbuz">
Kibbuz

E Kibbuz (au Kibbutz, hebr. קיבוץ , Mehrz. Kibbutzim) isch en israelischi kollektivi Siidlig, im allgemeine uf d Landwirtschaft usgrichtet, hützudag aber in fast alle Fäll au mit Manufakture. Die meiste Kibbuzim si ländlig, es git aber au wenigi wo as stedtischs Kibbuz gründet worde si oder wo so noch an ere Stadt ligge, ass si vom Usgseh us meh Vorort as eigeständigi Siidlig si. 

Usser em persönligen Eigedum, wo hützudag in de meiste Kibbuzim au Auti, in vile au d Wohnig iischliesst, ghört alle Bsitz, d. h. s Land (wo im allgemeine vom Jüdische Nationalfonds uf 50 Johr gmietet isch), Fabrike, Maschinerii etc., odr d Rächt dra dr kooperative Gnosseschaft. Die obersti Instanz isch d Kibbutzsitzig (hebr. שיחת קיבוץ), wo alli "Kibbuznikim", d. h. Kibbuzmitgliider, chönne dra deilnäh. Alli "Kibbuznikim" hai bi Abstimmige die gliiche Rächt, bin ere eventuelle Ufdeilig vo gnosseschaftligem Eigedum cha aber d Lengi vo dr Mitgliidschaft in Betracht zoge wärde.
Dr erst Kibbuz isch Degania gsi, wo 1909 am See Genezaret gründet worden isch. Sit denn si bis in d 1970er Johr meh as 200 Kibbuz mit meh as 100.000 Iiwohner gründet worde, aber vo denn aa isch dr Bewegig meh und meh dr Schnuuf usgange: neui Kibbuz si kuum meh gründet worde und d Zahl vo de junge Lüt, wo sich für s kommunale Läbe hai chönne begeistere, isch immer chliiner worde. Au isch die historisch Rolle, wo d Kibbuz gspiilt hai, wenn si Territorie bsetzt und gege arabischi Agriff verdeidigt und so für s jüdische Heimland gsicheret hai, noch dr Gründig vom Staat Israel wenig wichdig gsi. Zwar no noch em Sächs-Dage-Chrieg si Kibbuz in dr Nöchi vo dr jordanische Gränze im Geist vo der Durm-und-Palisade Ideologii vo dr Armee mit Wachdürm, Befestigungsalage und Kanonestellige usgrüstet worde, aber scho churz druf het s Militär si Strategii gänderet und d Kibbuz as zivili Siidlige, wo sötte beschütze wärde, und nit as potenziell militärischi Alage afo aluege.

D Kibbuzidee isch vo Afang aa nume im sozialistische europäische Judedum verwurzlet gsi. D Revisioniste vo dr Art vom Zeev Jabotinsky oder Menahem Begin si ere findlig gegenübergstande und de Jude us de arabische Länder isch si fremd bliibe. Au hai vili arabischi Jude noch ihrer Alija (Iiwanderig) in Kibbuz as Handlanger und Landarbeiter müesse schaffe, wil s kei anderi Arbet ge het, hai ihri eigeni Läbenssituation mit dere vo de Kibbuznike vergliche und sich benochdeiligt gfüehlt. Die Ressentiments si vom Menahem Begin, em Afüehrer vo dr revisionistische Herut Partei, in dr Wahlpropaganda vo 1977 usgnützt worde, und hai ihre Deilbiidrait zum Sturz vo dr Arbetspartei (denn no Mapai), wo sit dr Gründig vo Israel d regierigspartei gsi isch .

Im klassische Kibbuz (öbbe bis in d 1960er Johr) hai dr grösst Deil vo de erwärbsdätige Kibbuznikim in dr Landwirtschaft oder as Dienstleister gschafft. Fabrike si no relativ sälte gsi, wo sich aber d Kibbutz meh und meh uf industrielli Bedriib het afo verlo, hai si zerst au do wie bi dr Landwirtschaft, grosse wirtschaftlige Erfolg gha.

D Mitgliider hai sehr wenig Privatbsitz gha. Alles was me brucht het, und was sich s Kibbuz het chönne leiste, isch vom Kollektiv uf dr theoretische Grundlage vo "Für jede, was er brucht", in dr Praxis aber im allgemeine "Für alli gliich vil", usdeilt worde. D Chinder si underdags in Chinderhüüser gsi, wo si vo usbildete Erziehere verpflägt und erzoge worde si. In mängge Kibbuz, vor allem dene vo dr Haschomer Hatzair Bewegig, hai si dört au z Nacht gschlofe und Nachtwächter hai sich um se kümmeret, wenn si öbbis bruucht hai. D Kibbuznike hai in eme gmeinsame Spiissaal gässe, wo dreimol am Dag Ässe us dr kommunale Chuchi serviert het. Chleider hai si vom ene Chleiderlager übercho und in ere kommunale Wöscherei zum wösche ge. Für zum Usfahre het s Kibbuz e baar Auti gha, wo me für e gwüssi Ziit het chönne bstelle, oder me het chönne Busfahrcharte verlange. D Usgobe für e Fortbildig si au vo dr Gmeinschaft drait worde. S Kibbutz het en eigeni Bibliothek gha und in dr Ziit vor dr Iifüehrig vom Färnsehe z Israel, im allgemeine eimol in dr Wuche e Spiilfilm vorgfüehrt. Au het me chönne uf Kibbuzrächnig Theatervorstellige bsueche oder an organisierte Usflüg deilneh. D Kibbutz hai chliini Klinike gha, wo me e baar mol in dr Wuche en Arzt het chönne gseh, und Zahnarztpraxe. Vo dr Geburt bis zum Begräbnis het sich s Kibbuz um die meiste Aspäkt vom Läbe kümmeret.

Die umfassendi Versorgig isch aber meh und meh kritisiert worde. Wil d Mittel beschränggt gsi si, het d Gsellschaft Prioritete müesse setze. Vili Zuedeilige si uf dr Grundlage vo dr Lengi vo dr Mitgliidschaft bassiert, über anderi si an dr Kibbuzsitzig beschlosse worde. So het s imme Lüt ge, wo sich, mänggisch z Rächt, benochdeiligt gfüehlt hai. Au d Chindererziehig, wo de Eltere wenig Ruum glo het, isch stark kritisiert worde.



</doc>
<doc id="22369" url="https://als.wikipedia.org/wiki?curid=22369" title="Gefecht am Bruderholz">
Gefecht am Bruderholz

S Gfächt am Bruederholz vom 22. März 1499 isch e chriegerischi Usenandersetzig zwüsche de Schwobe und de Eidgenosse währed em Schwobechrieg gsi.
Östriichischi Riiter und Fuessvolk us em Elsass si ins Solodurnische iigfalle und hai e Deil vom Dorf Dornach abebrennt. Denn si d Schwobe mit de gstohlnige Vehhärde gege s Bruederholz zoge, für zum se vo dört ins Elsass z bringe. 
En Abdeilig vo Solodurner, Bärner und Luzärner, wo vom ene Raubzug us em Elsass zruggcho si und in Richtig vom solodurnischen Schloss Dornegg zoge si, hai vom ene Buur ghört, was d Schwobe agrichtet hai. D Eidgenosse hai denn ihrne Find ufbasst. 

D Schwobe si ahnigslos mit ihrem Raub dähärzoge und d Eidgenosse hai se überfalle und ihne ihri Büti wider abgnoh. Vili vo de Schwobe si umcho und die andere hai d Eidgenosse in d Flucht gschlage.
Am eigetlige Kampfplatz im Riinacher Wald stoht nume en eifache Gedänkstei, aber z Riinach am Fuess vom Bruederholz stoht non e künstlerisch prachtvolls Dänkmol mit eme Brunne, wo au an s Gfächt am Bruederholz erinneret. 



</doc>
<doc id="22372" url="https://als.wikipedia.org/wiki?curid=22372" title="Schlacht bei Hard">
Schlacht bei Hard

D Schlacht bi Hard isch die ersti grossi Schlacht vom Schwobechrieg gsi. Si het am 20. Februar 1499 stattgfunde zwüsche 10.000 kaiserlige Druppe, die meiste drvo Schwobe, und enere chliinere Zahl vo eidgenössische Reisläufer in dr Nöchi vom südöstlige Zipfel vom Bodesee, südwestlig vo Bregänz. 

Am 20. Februar 1499, eme chalte und näblige Dag, het d Vorhuet vo dr kaiserlige Armee, wo zwüsche Lustenau und Hochst in Stellig gange gsi isch, d Vorhuet vo de Eidgenosse entdeckt, wie si uf dr rächte Rhiisiite vorgruckt isch. Si hai se agriffe und die het sich gege Hard zruggzoge. Die Kaiserlige si bi Luterach in Schlachtstellig gange und hai ihri Artillerii barat gmacht. D Eidgenosse si underdesse uf em Schlachtfäld acho und hai so agriffe, ass d Kanone vom Find nume wenig Schade hai chönne arichte. Beidi Armeä hai zum grösste Deil us Fuesssoldate bestande, wo mit Spiess oder Hellebarde bewaffnet gsi si und in Gwalthüfe kämpft hai. Zwüsche de Gwalthüfe het s chliini Druppedeil gha, wo mit Armbrüst oder Arkebuse, eme primitive Vorderladergwehr, bewaffnet gsi si. Die kaiserligi Armee het usser dr Artillerii au e chliini Ritterdruppe in Rüstig gha. Me weiss aber nit, öb die as Kavallerii iigsetzt worde si, oder z Fuess in de Gwalthüfe kämpft hai.

D Eidgenosse hai die kaiserlige Stellige plötzlig agriffe, und drotz de Verlust dur dr Artilleriibeschuss hai si d Schwobe in d Flucht gschlage. Dene ihre Rückzug isch unorganisiert gsi, und vili vo de flüchtende Kaiserlige si in ihrer Panik ohni Widerstand z leiste vo de Eidgenosse umbrocht worde. E Deil vo de Schwobe si noch Bregänz gflüchtet, anderi hai uf drei Schiff Zueflucht gsuecht, wo in dr Nöchi gankeret hai. Die si aber im Chaos umkippt und undergange. Vili vo de Flüchtende si drbi verdrunke. Anderi hai sich versteckt, si aber in dr Winterchelti verfrore.

D Eidgenosse, hai sich nit vil Müeh ge drmit, die Kaiserlige z verfolge, sondern hai sich zfriide ge mit em Blunder, wo si gfunde hai. Drötzdäm si Duusigi vo Schwobe umcho und si schliesslig näbe dr Kapälle vo Hard im ene Massegrab begrabe worde.

"Noch em Ardikel uf dr änglische Wikipedia"


</doc>
<doc id="22376" url="https://als.wikipedia.org/wiki?curid=22376" title="Frieden von Basel 1795">
Frieden von Basel 1795

Am 5. April 1795 hai dr Karl August von Hardenberg für Preusse und dr François de Barthélemy für die Französisch Republik z Basel ä Friidesverdrag underschriibe, wo vom Basler Grossroot Peter Ochs vermiddlet worden isch, und Preusse isch uus em 1. Koalitionschrieg (1792–1797) gege die revolutionäri Französische Republik uusgschiide. Es het Frankriich siini Gebiet weschdlig vom Rhii überlo, und d Franzose hai verschbroche, ass si uf dr rächte Rhiisiite entschädigt wurde. Am 17. Mai isch ä Demarkationslinie feschdgleit worde, wo d Gränze vo de neutralisierte Gebiet in Norddütschland und im Fränkische Riichskreis feschdgleit het.

Am 22. Juli 1795 isch ä Friide zwüsche Schbanie und dr Französische Republik im Peter Ochs sim Stadtbalä, em Holstäinerhoof abgschlosse worde. Im Verdraag het Schbanie uf siini Gebiet uf dr Insle Haiti verzichtet und d Koalition gege die Französisch Republik verloh.


</doc>
<doc id="22377" url="https://als.wikipedia.org/wiki?curid=22377" title="Schlacht bei Frastanz">
Schlacht bei Frastanz

D Schlacht bi Frastanz am 20. April 1499 isch währed em Schwobechrieg zwüsche Druppe vo der schwiizerischen Eidgenosseschaft und em Schwöbische Bund bi Frastanz in der Nöchi vo Fäldchirch gschlage worde.

Im März 1499 hai Druppe vom Schwöbische Bund im Rahme vom Schwobechrieg e Raubzug über e Rhii in die eidgenössische Herrschafte Rhiidal und Sax-Forstegg gmacht. D Eidgenosse hai wäge däm zsämme mit de verbündete Drei Bünd öbbe 9000 Ma bi Azmoos zsämmebrocht. Dorum si die kaiserlige Druppe, wo vor allem us habsburgische Druppen us em Tirol und Vorderöstriich bestande hai, zrugg über e Rhii zoge in befestigti Stellige hinder dr Stadt Fäldchirch, wo si bi dr Illklamm mit ere Letzi de Eidgenosse dr Wäg in d Dalschafte vom Montafon versperrt hai.

D Eidgenosse hai denn mit der Belagerig vo der Burg Guetebärg agfange, wo si aber, wil si kei Artillerii gha hai, nit hai chönne iinäh. Denn het dr erfahreni Urner Söldnerfüehrer Heini Wolleb d Gegend usspioniert und dr Agriff auf d Letzi bi Frastanz isch beschlosse worde. Si hai aber nit blant, d Vordersiite azgriffe, wo stark verdeidigt gsi isch, sondern d Letzi z umgoh über e Royasattel ooben an Galmis und Fellegatter, und d Flanke azgriffe, wo weniger befestigt gsi isch.

Die eidgenössisch Armee isch für das in drei Deil ufdeilt worde. 2000 Soldate, wo dr Wolleb usgsuecht het, hätte zerst sölle dr Royabärg vo de habsburgische Druppe sübere. D Hauptmacht vo fast 5000 Ma under em Kommando vom Ulrich vo Hohesax hai underdesse über dr Westhang vom Royabärg dur e Wald noch Fellegatter sölle zieh. S bündnerische Kontingänt vo öbbe 1600 Ma hät d Garnison vo Fäldchirch sötte beschäftige.

Dr Agriffsplan het zerst usgseh, wie wenn er nit wurd grote, wil em Wolleb siini Druppe bim Vorderen Älpli vo öbbe 300 habsburgische Büchseschütze und 1500 tirolischi Erzknappe ufghalte worden isch. Noch eme heftige Kampf si d Tiroler aber überwunde und dr Bärg ab driibe worde, wo si vo dr eidgenössische Hauptmacht ufgriibe worde si. Bi Fellegatter hai sech die beide Kontingänt wider vereinigt. D Druppe vom Schwöbische Bund si em Bach Samina noch de Eidgenosse entgegezoge und hai ihri starki Artillerii in Stellig brocht. Wil s dr Iidruck gmacht het, ass d Eidgenosse us in ihrer überhöhte Position nit welle agriffe, hai d Schwobe agriffe. Drbi het aber d Riterei nit chönne mitmache, wil si grösstedeils uf dr andere Siite vo der Ill gsi isch. Die schwöbischi Artillerii het afo schiesse und bald isch ihri ganzi Armee in ere Rauchwolke verschwunde. Denn hai d Eidgenosse agriffe und ihri überlägene Spiesskämpfer mit ihrem Gwalthufe hai die schwöbisch Schlachtreihe zerstört. Die schwöbische und habsburgische Landschnächt hai sich afo zruggzieh, si aber am Ufer vo der Ill niidergmetzlet worde oder in dr Ill verdrunke. D Eidgenosse hai numen öbbe elf Ma verlore, währed über 3000 Ma vom Schwöbische Bund ums Läbe cho si.

D Schlacht bi Frastanz isch näbe der Schlacht bi Dornach eini vo de bluetigste und wichtigste Entscheidigsschlachte vom Schwobechrieg gsi. D Eidgenosse hai drbi dr bekannt Söldnerfüehrer Heini Wolleb us Uri verlore, wo d Strategii für e Siig usdänkt het.

Dr Schwobechrieg



</doc>
<doc id="22380" url="https://als.wikipedia.org/wiki?curid=22380" title="Schlacht bei Dornach">
Schlacht bei Dornach

D Schlacht bi Dornach vom 22. Juli 1499 isch die letzti chriegerischi Usenandersetzig gsi zwüschen em Schwöbische Bund und de Eidgenosse währed em Schwobechrieg.

Im Verlauf vom Schwobechrieg si d Druppe vom Schwöbische Bund under em Afüehrer Groof Heinrich vo Fürstebärg vom Sundgau här gege s Schloss Dorneck bi Dornach im Soledurnische marschiert, em erste Schloss uf em eidgenössische Gebiet, wo vom Hauptmä Benedikt Hugi verteidigt worden isch. Am 19. Juli si sie im Birsdal acho und hai agfange strategischi Pünkt, wie d Birsbrugge bi Dornachbrugg, z bsetze und s Bruederholz z überquere.

Au d Eidgenosse si underwägs zum Schloss Dorneck gsi, für zum s vor der Bestürmig z rette, wo s bedroht het. Am Obe vom 21. Juli isch die ganzi schwöbischi Armee im Birseck gstande. Die meiste Mannschafte hai bi Dornach und Arlese glageret, nume die Wälschi Garde het uf dr andere Siite vo der Birs z Riinech übernachdet. Zwüsche Dorneck und Arlese hai d Schwoben vili Kanone stationiert und im Halbdunkel het e Mannschaft s Schloss umstellt. Wo dr Benedikt Hugi das gmerkt het, het er e Bote an der Schlosswand abeglo. Dä isch zwüsche de schwöbische Wachboste duregschlüpft und isch über e Gämpe noch Liestel grennt, won er uf die eidgenössische Mannschafte droffe isch, und het ne gsait, ass si sötte bressiere, sust wurd s Schloss Dorneck in d Händ vo de Find falle.
Am Morge vom 22. Juli hai d Schwoben agfange s Schloss mit eme einzelne Gschütz z beschiesse. Vom Gämpestolle us hai d Bärner und d Solodurner Druppe, wo scho acho si, en Überblick über s ganze schwöbische Lager gha. Wil si aber no zu schwach gsi si zum agriffe, hai si uf Versterkig gwartet. Wo dr Hauptdrupp vo de Bärner und d Zürcher acho si, hai d Solodurner, wo sich in dr Gegend uskennt hai, d Eidgenosse dur s Gstrüpp an d Gegner anegfüehrt. Si hai d Belagerer chönne überrasche und hai se vernichtend gschlage. Ein vo de erste schwöbische Dote isch ihre Afüehrer, dr Groof Heinrich vo Fürstebärg gsi. 

Wil si d Belagerer so rasch hai chönne besiige, het sich die eidgenössischi Vorhuet drzue lo verleite, vom Schloss us witer vorzdringe. Do si si aber uf die Wälschi Garde gstosse und d Schlacht isch stundelang unentschiide gsi, bis d Eidgenosse sich hai müsse gege s Schloss Dorneck zue zruggzieh. Am Siibni z Obe si aber vo Gämpe här 1000 Luzärner und Zuger uf em Schlachtfäld acho und hai in d Schlacht iigriffe, und die schwöbischi Armee het sich druf zruggzoge.

D Büti vo de Eidgenosse isch gross gsi: s Zältlager, vili Gschütz, d Chriegskasse und zahlriichi Fahne und Banner. Vili Adligi si in der Schlacht gfalle. Ihri Familie hai mit dr Hilf vo Basler Mönch, wo als Bote ins Lager vo de Eidgenosse gschiggt worde si, ohni Erfolg brobiert, d Erlaubnis überzcho, d Liichnäm uf Basel z bringe. D Antwort siig gsi: „D Herre sölle bi de Buure bliibe!“ 

In Südwestdütschland und im Elsass het sich d Nochricht vo der kaiserlige Niiderlag bi Dornach wie e Lauffüür verbreitet. Dr König Maximilian het se z Überlinge übercho und sig, so d Überliiferig, niidergschmätteret gsi.

2008 het d Anthropologin Christine Cooper 105 Schädel und 33 Oberschänkelchnochen undersuecht, wo me uf em Schlachtfäld gfunde gha het. Noch ihre forensische Undersuechige siige wenigstens e Deil vo d Duusige vo Dote johrelang uf em Schlachtfäld bliibe lige; an de Chnoche het s Spure gha vo Dier, wo dra gfrässe hai, und si si verwitteret gsi. Erst wo si skelettiert gsi si, het men e Deil drvo in es Beihuus brocht. Noch dr Cooper si nume die eidgenössische Gfallene richdig begrabe worde und e baar vo de dote Gegner. Mögligerwiis isch das us logistische Gründ bassiert, wil s schwiirig gsi isch, in sehr churzer Ziit Duusigi vo Dote z begrabe.

Vili vo de Verletzige si de Kaiserlige zuegfüegt worde, wo si scho kampfunfähig gsi si. D Schriftquelle bestätige das, wenn si über s "Abkeule" vom Schlachtfäld brichte. Üebligerwiis het me keini Gfangene gmacht, und e chriegschirurgischi Versorgig wär au nit möglig gsi. Im Durchschnitt het jede Schädel vier Verletzige gha, im Allgemeine Schlagverletzige vo Schwärter oder Hellebarde. Es git Spure, wo ein löön dänke, ass Auge, Nase und Ohre verstümmlet worde siige.

Am 22. September isch der Friide z Basel gschlosse worde und mit däm isch der Schwobechrieg z Änd gsi.


Dr Schwobechrieg




</doc>
<doc id="22386" url="https://als.wikipedia.org/wiki?curid=22386" title="Burg Lichtenberg (Elsass)">
Burg Lichtenberg (Elsass)

D Liechteburi, frànz. "Château de Lichtenberg", dt. "Burg Lichtenberg", ésch e Buriruin bi dr Gmein Leechtebari, zwésche Lítzelstään (20 km) un Niderbrunn (18 km), én dr Region vun Lítzelstään (Kanton Lítzelstään), in dr Nechi vun dr ditsch-frànzesche Granz.

D Ruin vun dere frejere Hecheburi lejt owerhàlb vun Leechtebari in dr Nordvogese. Vum Pàrikplàtz in dr Ortsmétt vun Leechtebari gehn Füesswaj zäe dr Buri, we mer ca. 10. Minütze brücht.

D Buri ésch vun eme bräite teefe Feschtungsgràwe umgaa, we numma vun einere Sitte e Züegàng züé dr Buri züelosst. Wann mer àm Burigràwe steht, no séht mer numa hoche, glàtte Müüre ohni Fanschter. Ém Énnere vun dr Buriànlàj gét s nawe dr Böj no Màtte un Terràsse. Ém friejere „weschtlije Wohnhüüs“ üs em 15. un 16. Johrhundert mit Rundfanschter, we fér s Elsàss zémli üssergwehnli sén, sén hitt modarne Üsstellungsriim integriert. E spetgotische Kàpall ésch no güet erhàlte. S „Wàffeàrsenàl“ üs em 16. Johrhundert ésch züen em große Üsstellungsrüüm umgeböjt worre, un sa hàn e Auditorium, we üs dr àlte Strüktür vun dr dr Buri nüssteht, ufgeböjt. Vun dr Àrtillerii-Terràss vun ànne 1840 üs kànn mer witt in d Làndschàft lüeje. Teil vun dr Buriànlàj un àlle Üsstellungsriim sén öi güet züegangli mét em Rollstüehl. 

D Liechteburi wurd ànne 1206 zem erschte Mol gnannt àls Bsétz vum Gschlacht Leechtebari. Ànne 1305 het Leechtebari s Racht vun ere freje Stàdt un Märtracht kriejt. 

We d Leechtebarjer üsgstorwe sén ànne 1480 ésch d Buri én dr Bsétz vun dr Grofe vun Hanau un dr Grofe vun Zweibricke-Bitsch grote. 1570 ésch sa deno gànz àn d Grofe vun Hanau-Leechtebari kumme. D Buri ésch àb 1570 vum Daniel Specklin im Uftràj vum Grof Philipp IV. von Hanau-Leechtebari umgeböjt worre. 1678 ésch sa vun dr Soldàte vum Ludwig XIV. erobert worre un ésch deno 1680 züe Frànkrich kumme.

1870 isch d Buri, we méttlerwil züen ere Feschtung üsgeböjt worren ésch, durich d Wérttebarjer zerstert worre. D ditsch Verwàltung hàt d Buri ànne 1878 unter Dankmolschutz gstellt. Öi d frànzesch Verwàltung hàt des 1930 nomol bstätigt. 1957 ésch d Buri vum Ministère de la Défense àn d Wàsser- un Forschtverwàltung gaa woore un 1970 àn d Gmein Leechtebari. Sitter 1993 ésch sa dànn umfàngrich reschtaureert worre.

S Reschtaureerungsprojakt, we vun dr Àrchitakte Andrea Bruno (vun Italie) un Jean-Pierre Laubal (vun Paris) geplànt un 1993 àngfànge worre ésch, ésch noni ferti. Nawe dr Repàràtür- un Konserveerungsmàßnàhme àn dr àlte Böj sén öi neje - umstréittene - modarne àrchitektonische Elemanter in d àlt Böjsubstnànz integreert worre. Eso sén Riim fér e Düürüsstellung mit Videopräsentàtione, e Rüüm fér Kunschtüsstellunge, we àls wachsle, e Müseum fér Fossilie üs dr Region un e Auditorium fér Vorträj, Präsentàtione un Félmvorfehrunge gschàffe worre.



</doc>
<doc id="22396" url="https://als.wikipedia.org/wiki?curid=22396" title="Letzi">
Letzi

D Letzi isch e Muur oder e Haag us em Mittelalter, wo me as Schutz am Rand vom ene Piet oder von ere Sidlig bruucht het.

S Wort stammt vom mittelhochdütsche "letze," wo Hindernis, Hemmig, Schutzwehr oder Gränzbefestigung bedüütet, und es isch hüte nume no im Schwizerdütsche bekannt. Me het dene Aalaagen au öppe "Landweer" gseit. I de romanische Sprooche heisse die Muure "Serra" so wie öppe bi Zernez. Inträssant isch au dr Name vo dr alte Speeri Castelmur im Bergell.

Vil zum Wort und au zu dr Militärgschicht vo de Letzine het s Schwyzerischen Idiotikon im Artikel «Letzi».

D Letzimuure tuet me mängmol underscheide vo de Muure vo de Stedt. Es sind denn also Speerine uf em Land, vilmol im ene Bärgtal gsi. Si chönne mit ere Dorbefestigung, eme Grabe vorne dra oder sogar mit ere Burg verbunde sy.

Me het aber au täil Stadtmuure «Letzi» gseit so wie z Basel.

No hüte erinnere an vile Plätz Fluernääme und Wägbezeichnige an middelalterligi Letzimuure. Überräst vo sonige Verteidigungsbaute cha me immer no an vilen Oort gseh.





</doc>
<doc id="22398" url="https://als.wikipedia.org/wiki?curid=22398" title="Burg Gutenberg">
Burg Gutenberg

D Burg Guetebärg isch e hochmittelalterligi Burg z Balzers, der südligste Gmeind vo Lichtestei. 

D Burg Guetebärg, s Wohrzeiche vo Balzers, dront uf eme 70 Meter hoche Felsehügel über Balzers und em Rhiidal. An sine Südhäng wird scho sit der Römerzeit Wii abaut.

Dr Reney Wyss het se im ne Ardikel über d Usgrabige und Gschicht vom Areal 1978 als eini vo de ussergwöhnligste prähistorische Fundstettene im Alperuum bezeichnet. D Felseformation – uf dr Westsiite isch si vom Rhii umspüelt und sust vo Riedgebiet umge – isch scho in dr Jungsteiziit besiidlet gsi. Wohrscheinlig isch in dere Ziit dr Hügel als Kultplatz brucht worde, was diversi Fund belege.

Am Fuess vom Burghügel befindet sich s Huus Guetebärg.
D Burg isch im 12. Johrhundert baut worde. Dr Name Guetebärg isch zum erste Mol 1263 erwähnt worde. Sit em 13. Johrhundert hai d Herre vo Frauebärg do residiert. 1314 isch d Burg in dr Bsitz vo de Habsburger cho und isch als Lääche verge worde und het as Wachboste gege d Helvetier dient, wo uf St. Luzisteig glageret hai. Die geschichtlige Überliiferige und e früehnere Bsitzer vo der Burg, der Minnesänger „Heinrich vo Frauebärg“ si Züüge vo zahlriiche Kämpf und Belagerige. 

Im Alte Zürichrieg isch d Guetebärg abbrennt worde und isch wider ufbaut worde. 1499 het dr Kaiser Maximilian I. uf dr Burg übernachdet und im Schwobechrieg 1499 hai se d Eidgenosse ohni Erfolg belageret. 

Noch em Dorfbrand vo 1795 het me s Holz us dr Burg as Baumaterial zum Wiiderufbau vom Dorf bruucht und si isch zur Ruine verfalle, bis dr Egon Rheinberger 1905 d Burg kauft het und se bis 1912 so restauriert het, wi si hüte no z gseh isch. Denn het d Gmeind Balzers d Burg kauft, het se aber nit lang chönne bhalte und het se wider verchauft. 1946 isch d Burg vom "Graf Richard vo Vill" kauft worde. D Filmmacher Hermine Kindle de Contreras-Torres († 2001) und Miguel de Contreras-Torres hai d Burg 1951 kauft und si die letzte private Bsitzer gsi. 1979 het s Land Liechtestei s Areal kauft. Die ehemoligi Bsitzere het aber s läbeslange Wohnrächt übercho.

1982 het me d Fundamänt vo der Chille St. Donatus, wo urkundlich beleit isch und 1780 abbroche worden isch, gfunde, wo im jetzige Innehof vo der Burg lige.



</doc>
<doc id="22403" url="https://als.wikipedia.org/wiki?curid=22403" title="Freienwil">
Freienwil

Freyewil (offiziell: "Freienwil") isch e politischi Gmeind im Bezirk Bade im Schwiizer Kanton Aargau. Si ligt drei Kilometer nordöschtlich vom Bezirkshauptort Bade.

S Dorf ligt in ere flache Talmulde am öschtliche Rand vom Siggenbärg, am Übergang zwüschem Limmattal un em Surbtal. De Gmeindsbann wird vom Rickebach entwässeret, wo bi Lengnau in d Surb duet münde. D Flächi vom Gmeinsbann isch 399 Hektare, dodervo sin 155 Hektare bewaldet u 36 Hektare überbaut. De höchsti Punkt ligt uf 624 Meter, de tüüfschti uf 428 Meter.

Nachbargmeinde sin Lengnau im Norde, Ähredinge im Oschte, Ännetbade im Süden und Obersiggetal im Weschte.

Di erschti urkundlichi Erwähnig vo "Friginwillare" isch us em Johr 1230. De Dorfnäme isch alamannisch un heisst so vil wi d «Hofsidlig vo eme Freie». Grundbsitzer z Freyewil sin im Hoch- u Schpätmittelalter d Chlöschter vo Eisidle, Sankt Blasie u Wettige gsi. Au Bürger vo de Schtadt Bade hei Grundbsitz z Freyewil gha. Di hohi Grichtsbarkeit hei d Habsburger usgüebt.

Di nideri Grichtsbarkeit hei bis im 1367i d Herre vo Rümlang gha. Danach hei sich berschidnigi Bürger vo de Schtadt Bade als Grichtsherre abglöst, bis d Dorf im Johr 1507 di nideri Grichtsbarkeit het sälber chönne usüebe. 
Im 1415i hei Eidgenosse de Aargau erobert u e so het Freyewil zum Amt Äredinge vo de Grafschaft Bade ghört, ere gmeine Herrschaft. 
Im März 1798 sin d Franzose in d Schwiiz iimarschiirt u-n-hei di Helvetisch Republik usgruefe. Äredinge het in dere Ziit zum Kanton Bade ghört, wo 1803 zum noie Kanton Aargau cho isch. Im 1870i hei zwei Dorfbränd e Huufe Hüser z Freyewil zerschtört.




</doc>
<doc id="22404" url="https://als.wikipedia.org/wiki?curid=22404" title="Lauterburg (Unterelsass)">
Lauterburg (Unterelsass)

Lüterburi (sìdfrankisch "Laudeburich", frz. "Lauterbourg", dt. "Lauterburg") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . 

Lüterburi lijt án dr Granz zwìschem Elsàss und dr Pfàlz. Uf dr àndere Sitte vun dr Lüter lijt dr ditsch Ort Neulauterburg, wie züe dr pfalzische Gmein Bärg ghert. àui d Granz züe Bàde-Wirttebari ìsch gànz ìn dr Neh àm Rhin und uf Karlsrüe ìsch es àui nì witt.

Lüterburi ìsch zem erschte Mol gnannt worre ànne 1130.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Lüterburi ìsch . Lüterburi ghert zem Kommünàlverbànd .

Dr sìdfrankisch Dialekt vun Lüterburi ghert zem Oschtfrankisch (Nordowerditsch).




</doc>
<doc id="22405" url="https://als.wikipedia.org/wiki?curid=22405" title="Kanton Bischweiler">
Kanton Bischweiler

Dr Kànton Bìschwiller ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Bìschwiller.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre.

Vun 1871 bìs 1919 hàt des Gebiet zem "Kreis Hàwenau" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Hàwenau".

Dr Kànton hàt bìs März 2015 ìm Norde àn dr Kànton Sulz un dr Kànton Selz im Arrondissement Waisseburch granzt, ìm Oschte àn Ditschlànd mìt em Làndkreis Ràstàtt ìm Regierungsbezirk Kàrlsrüeh z Bade-Wirttebari, ìm Side àn dr Kànton Brumath im Arrondissement Stroosburi-Lànd un ìm Weschte àn dr Kànton Hàwenau.

Ìnsgsàmt hàt s ìm Kànton Bìschwiller 22 Gmeine (Stànd 2015):


</doc>
<doc id="22407" url="https://als.wikipedia.org/wiki?curid=22407" title="Kanton Hagenau">
Kanton Hagenau

Dr Kànton Hàwenau ìsch e Kanton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Hàwenau.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre.

Vun 1871 bìs 1919 hàt des Gebiet zem "Kreis Hàwenau" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Hàwenau".

Dr Kànton hàt bis März 2015 ìm Norde àn dr Kànton Werth und Sulz ìm Arrondissement Waisseburch granzt, ìm Oschte àn dr Kànton Bischwiller ìm Side un Sidweschte àn d Kànton Brumath un Hochfelden ìm Arrondissement Strasbourg-Campagne un ìm Nordweschte àn dr Kànton Nìderbrunn.

Ìnsgsàmt hàt s ìm Kànton Hàwenau 14 Gmeine:


</doc>
<doc id="22408" url="https://als.wikipedia.org/wiki?curid=22408" title="Kanton Niederbronn">
Kanton Niederbronn

Dr Kànton Nìderbrunn ìsch bìs März 2015 e Untereinheit vum Arrondissement Hàwenau im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Waisseburch" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Waisseburch" nej züegschnitte worre.

Vun 1871 bìs 1919 hàt des Gebiet zem "Kreis Waisseburch" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Hàwenau".

Zum 22. März 2015 ìsch dr Kànton ufglest wora.

Dr Kànton hàt ìm Norde àn d Kànton Waisseburch un Werth im Arrondissement Waisseburch granzt, ìm Sidoschte àn dr Kanton Kànton Haguenau, ìm Side un Sidweschte àn dr Kànton Buxwiller un dr Kànton Lìtzelstään ìm Arrondissement Zàwere un ìm Weschte àn dr Arrondissement Bitche ìm Arrondissement Sarreguemines ìm lothringische Département Moselle.

D greschte Gmeine vum Kànton sìn (mìt meh we 3000 Inwohner ànne 1999) gsin:


Ìnsgsàmt hàt s ìm Kànton Nìderbrunn 19 Gmeine ghet:


</doc>
<doc id="22409" url="https://als.wikipedia.org/wiki?curid=22409" title="Kanton Molsheim">
Kanton Molsheim

Dr Kànton Molse ìsch a Kanton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Molse.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre. We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. Vun 1871 bìs 1919 hàt des Gebiet zem "Kreis Molse" ghert. 
Zitter em 28. Juni 1919 ìsch dr Kànton e Teil vum nej grindete "Arrondissement Molse".

Dr Kànton hàt bìs März 2015 ìm Norde àn d Kànton Wàssle granzt, ìm Oschte an dr Kànton Gaispìtze ìm Arrondissement Stroosburi-Lànd, ìm Side àn dr Kànton Ruuse un dr Kànton Schirmeck un ìm Weschte àn dr Kànton Lorquin un dr Kànton Sarrebourg ìm Arrondissement Sarrebourg ìm Département Moselle (Lothringe).

Ìnsgsàmt hàt s ìm Kànton Molse 31 Gmeine:


</doc>
<doc id="22410" url="https://als.wikipedia.org/wiki?curid=22410" title="Kanton Rosheim">
Kanton Rosheim

Dr Kànton Roose ìsch bìs März 2015 e Untereinheit vum Arrondissement Molse im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Schlettstàdt" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Bàrr" (àb em 10. Fewer 1806 "Arrondissement Schlettstàdt") nej züegschnitte worre.

Vun 1871 bìs 1919 hàt des Gebiet zem "Kreis Molse" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Molse".

Zum 22. März 2015 ìsch dr Kànton ufglest wora.

Dr Kànton hàt ìm Norde àn d Kànton Molse granzt, ìm Oschte an dr Kànton Gaispìtze ìm Arrondissement Stroosburi-Lànd, ìm Side àn dr Kànton Ewernàhn un dr Kànton Bàrr un ìm Weschte àn dr Kànton Schirmeck.

D grescht Gmein vum Kànton ésch gsin:

Ìnsgsàmt hàt s ìm Kànton Ruuse 9 Gmeine ghet:


</doc>
<doc id="22411" url="https://als.wikipedia.org/wiki?curid=22411" title="Kanton Saales">
Kanton Saales

Dr Kànton Sààl ìsch bìs März 2015 e Untereinheit vum Arrondissement Molse im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Schlettstàdt" grindet worre.

1795 ìsch dr Kànton em Département Vosges un em "Dischtrikt Saint-Dié" züegordnet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Saint-Dié (Vosges) " nej züegschnitte worre.

Zitter em 18. Meie 1871 hàt des Gebiet zem "Kreis Molse" un dodemét wéder zem "Bezirk Unterelsàss" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Molse".

Zum 22. März 2015 ìsch dr Kànton ufglest wora.

Dr Kànton Sààl ghert züe däm Gebiet ìm Elsàss, we mer ken Elsassisch redt sundern Welche.

Dr Kànton hàt ìm Norde àn dr Kànton Schirmeck granzt, ìm Oschte an dr Kànton Willer ìm Arrondissement Schlettstàdt-Eerstain un ìm Side un Weschte an dr Kànton Provenchères-sur-Fave un dr Kànton Senones ìm Arrondissement Saint-Dié-des-Vosges ìm Département Vosges (Lothringe).

Ém Kànton Sààl hàt s 9 Gmeine ghet:


</doc>
<doc id="22412" url="https://als.wikipedia.org/wiki?curid=22412" title="Kanton Schirmeck">
Kanton Schirmeck

Dr Kànton Schirmeck ìsch bìs März 2015 e Untereinheit vum Arrondissement Molse im Département Bas-Rhin ìm Elsàss z Frànkrich gsin.

Dr Kànton ìsch àm 4. März 1790, we z Frànkrich d Départements ingricht worre sìn, àls Deil vum domolige "Dischtrikt Schlettstàdt" grindet worre.

1795 ìsch dr Kànton em Département Vosges un em "Dischtrikt Saint-Dié" züegordnet worre.

We àm 17. Februar 1800 d Arrondisements ingericht worre sìn, ìsch dr Kànton àls Deil vum "Arrondissement Saint-Dié (Vosges) " nej züegschnitte worre.

Zitter em 18. Meie 1871 hàt des Gebiet zem "Kreis Molse" un dodemét wéder zem "Bezirk Unterelsàss" ghert.

Zitter em 28. Juni 1919 ìsch dr Kànton e Deil vum nej grindete "Arrondissement Molse".

We s Elsàss im Zwete Waltkriej bsetzt gsin ésch, hàt s bi Schirmeck zwei nàtionalsozialistische Làjer gan: S KZ Nàswil-Struthof ìsch vun 1941 bìs 1944 s einzi Konzentrationslàjer z Frànkrich gsin, s Sicherungslàjer Vorbruck-Schirmeck ìsch vun 1940 bìs 1944 fér d Umerziehung vun Elsasser un Lothringer gsi, we Wéderstànd gleischtet hàn.

Zum 22. März 2015 ìsch dr Kànton ufglest wora.

Ém e Deil vum Kànton Schirmeck redt mer ken Elsassisch sundern Welche.

Dr Kànton hàt ìm Norde àn dr Kànton Lorquin ìm Arrondissement Sarrebourg ìm Département Moselle (Lothringe) un dr Kànton Molse granzt, ìm Oschte àn dr Kànton Ruuse, ìm Sidoschte àn dr Kànton Bàrr un dr Kànton Willer ìm Arrondissement Schlettstàdt-Erstain, ìm Side àn dr Kànton Sààl un ìm Weschte àn dr Kànton Senones un dr Kànton Raon-l´Étape ìm Département Vosges (Lothringe) un dr Kànton Cirey-sur-Vezouze ìm Département Meurthe-et-Moselle, (Lothringe).

D greschte Gmeine vum Kànton sìn (mìt meh we 2000 Inwohner ànne 1999) gsin:

Ìnsgsàmt hàt s ìm Kànton Schirmeck 16 Gmeine ghet:
(*) In dam Ort wurd Welche geredt.


</doc>
<doc id="22413" url="https://als.wikipedia.org/wiki?curid=22413" title="Thomas Müntzer">
Thomas Müntzer

Dr Thomas Müntzer (au "Münzer", * um 1489 z Stolberg (Harz); † 27. Mai 1525 bi Mühlhuuse z Thüringe) isch en evangelische Theolog und Revolutionär in dr Ziit vom Buurechrieg gsi. 

Dr Müntzer isch as Priester e engagierte Ahänger und Bewunderer vom Martin Luther gsi. Aber er isch nit nume gege die geistligi Obrigkeit gsi, wo vom Papst beherrscht worden isch, sondern au gege die wältligi Ordnig, wo ständisch prägt gsi isch. Wäge sine radikale, sozialrevolutionäre Besträbige und siiner spiritualistische Theologi, wo sich in vile kämpferische Text und Predigte spiegle, het sich dr Luther am Afang vom Buurechrieg vom Müntzer distanziert. 

Dr Müntzer isch 1486 oder 1489/1490 (me weiss es nit genau) z Stolbärg in dr Harz uf d Wält cho. Bevor er sich 1506 an der Universität Leipzig immatrikuliert het, het er vermuetlig sit 1501 z Quedlinburg gwohnt. Noch sächs Johr z Leipzig het er sich 1512 an der Universität "Viadrina" zu Frankfurt an dr Oder iigschriibe. Me weiss nit an welere Universität dr Müntzer sini Titel "Baccalaureus artium", "Magister artium" und "Baccalaureus biblicus" übercho het. Wil er as Studänt z Aschersläbe als Hilfslehrer gschafft het, isch siis Studium ungwöhnlig lang gsi.

1513 isch dr Müntzer in dr Diözese Halberstadt zum Priester gweiht worde und isch zerst z Braunschweig an der Michaelischille dätig gsi. Wil er dört nit gnueg zum läbe verdient het, het er 1515/16 dr Boste vom ene Präfekt im Kanonissestift Frose bi Aschersläbe agnoh. Dört het er e chliini Privatschuel für begüetereti Bürgerssöhn ufgmacht. 

Zwüsche 1517 und 1519 isch er öfters z Wittebärg gsi. An dr Ostere 1519 het er dr Prediger Franz Günther z Jüterbog verdräte. No im gliiche Johr isch er Biichtvater vo de Zisterzienserinne im Chloster Beuditz bi Wissefels worde. Im Mai 1520 het dr Müntzer dr Johannes Sylvius Egranus in der Mariechille z Zwickau verdräte. Wo dr Egranus zruggcho isch, het dr Müntzer in dr Katharinechille afo schaffe. Z Zwickau het dr Müntzer jetzt e grosses Forum gha, und das het er usgnützt.

Im Lauf vom Johr het dr Müntzer Schwiirikeite mit em Orde vo de Franziskaner und mit siim Kolleg Egranus übercho. Won en dr Stadtrot vo Zwickau au no verdächdigt het, en Ufrüehrer z si, het men en 1521 us dr Stadt verdriibe. Uf d Quittig für si letzt Lohn het er gschriibe: "Thomas Müntzer, qui pro veritate militat in mundo" („Thomas Müntzer, wo für d Wohret in der Wält kämpft“).

Vo Zwickau isch er nach Böhme gange. Im November 1521 het er Prag verlo und isch über Jena und Erfurt noch Weimar gange. Z Glaucha bi Halle isch dr Müntzer 1522 e ziitlang Kaplan gsi. Churz vor Ostere 1523 isch er an der Johannischille im kursächsische Allstedt Pastor worde. Do het er die ehemoligi Nonne Ottilie vo Gerse ghürotet, Ändi März 1524 isch ihr ersts Chind uf d Wält cho. Zu sällere Ziit het er an siiner Reform vo der Liturgie gschafft, wo d Mäss uf Dütsch zelebriert worde wer. 

Am 13. Juli 1524 het er die so genannti Fürstepredigt z Allstedt vor em Kurfürst Johann und däm siim Sohn Johann Friedrich ghalte. Er die ernestinische Fürste ufgforderet, sich der Reformation (im Sinn vom Müntzer) nit z widersetze, und het gliichziitig die soziale Missständ scharf agriffe. Wäge däm her er wider emol si Stell verlore.

Im August 1524 isch er schliesslig vor der Obrigkeit vo Allstedt noch Mühlhuuse gflüchdet, won er zsämme mit em ehemolige Zisterziensermönch Johannes Pfeiffer gschafft het. Beidi si usgwiise worde, aber dr Müntzer isch Ändi Februar 1525 uf Mühlhuuse zrugg und isch dört zum Pfarrer vo dr Mariechille gwehlt worde. Er het d Buure understützt und isch dene ihri Leitfigur im Dütsche Buurechrieg z Thüringe worde. Am 15. Mai 1525 isch er noch der Schlacht bi Frankehuuse, wo d Buure e vernichtendi Niiderlag erlitte hai, gfange gnoh worde. Er isch in der Festig Heldrunge uf Befehl vom Graf Ernst II. vo Mansfeld gfolteret worde, währed dr Herzog Georg dr Bärtig zuegluegt het. Am 27. Mai isch er vor de Dor vo der Stadt Mühlhuuse gchöpft worde.





</doc>
<doc id="22414" url="https://als.wikipedia.org/wiki?curid=22414" title="Kanton Wasselnheim">
Kanton Wasselnheim

Dr Kànton Wàssle ìsch bìs März 2015 e Untereinheit vum Arrondissement Molse im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Deil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Deil vum "Arrondissement Stroosburi" nej züegschnitte worre.

Zitter em 18. Meie 1871 hàt des Gebiet zem "Kreis Molse" ghert.

Zitter em 28. Juni 1919 ìsch dr Kànton e Deil vum nej grindete "Arrondissement Molse".

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Màschmìnschter ìm Arrondissement Zàwere, ìm Oschte àn dr Kànton Trüdersche ìm Arrondissement Arrondissement Stroosburi-Lànd, ìm Side àn dr Kànton Molse un ìm Weschte àn dr Kànton Phalsbourg ìm Arrondissement Sarrebourg ìm Département Moselle (Lothringe).

D grescht Gmein vum Kànton ìsch Wàssle mìt 5542 Inwohner ànne 1999 gsin.

Ìnsgsàmt hàt s ìm Kànton Wàssle 17 Gmeine ghet:


</doc>
<doc id="22416" url="https://als.wikipedia.org/wiki?curid=22416" title="Cassini-Huygens-Mission">
Cassini-Huygens-Mission

D "Cassini–Huygens"-Mission isch e gmeinschaftligs Projekt vo dr NASA und dr ESA, wo dr Planet Saturn und siini Mönd duet erforsche. Si bestoht us em Orbiter "Cassini" und dr Landesonde "Huygens"

D Huygens isch e Sonde gsi, wo d Atmosphäre un d'Oberflächi vom Saturnmond Titan erforscht het.

D "Huygens" het ihre Name vom holländische Astronom us em 17. Johrhundert, em Christiaan Huygens, übercho. Si isch vo dr Europäische Ruumfahrt Agentur as Deil vo dr "Cassini-Huygens"-Mission baut worde und ihre Ufdrag isch d Erforschig vo dr Atmosphäre vom Saturnmond Titan gsi. D "Cassini-Huygens" isch am 15. Oktober 1977 vo dr Ärde us gstartet. D "Huygens" het sich am 25. Dezember 2004 vom "Cassini"-Orbiter drennt, und isch am 14. Januar 2005 uf em Titan in dr Nöchi vo dr Xanadu-Region glandet. Au wenn si nit as Lander konzipiert gsi isch, het si währed 90 Minute noch dr Landig no Date zrugggsändet.
Dr Cassini isch e Satellit wo si Name vom italiänisch-französische Astronom Giovanni Domenico Cassini übercho het. Er isch vo dr NASA baut worde und het siibe Hauptufdräg: er undersuecht die dreidimensionali Struktur vo de Saturnring und ihr dynamischs Verhalte, us was d Oberflechi vo de Mönd gmacht isch und ihri geologischi Gschicht, er sött usefinde was s dunkle Material uf em Iapetus isch und vo wo es chunnt, er misst d Struktur und s Benäh vo dr Magnetosphäre, er undersuecht im Saturn si Atmosphäre und em Titan siini Wulke und si Oberflechi.
Nochdem d'Cassini-Sonde aber uffem Mond Enceladus Geysir un Azeiche fier flüssigs Wasser entdeckt het, isch sälle Mond nochem Titan dr Schwerpunkt vu dr Mission worre.

D'Cassini-Mission isch ursprünglich numme bis ans End vu 2008 plant gsi, aber middlerwili bis 2010 verlängeret worre.


</doc>
<doc id="22419" url="https://als.wikipedia.org/wiki?curid=22419" title="Maximilian I. (HRR)">
Maximilian I. (HRR)

Dr Maximilian I. vo Habsburg (* 22. März 1459 z Wiener Neustadt; † 12. Januar 1519 z Wels, Oberöschtriich) isch vo 1508 bis zu siim Dod Kaiser vom Heilige Römische Riich gsi. Er het scho vorhär sit 1483 zsämme mit siim Vater, em Friedrich III., gregiert. Er het dr Iifluss vom Huus Habsburg mit Chrieg und Hürote vergrösseret, het aber im Gebiet vo dr hütige Schwiiz im Schwobechrieg die meiste habsburgische Bsitz an d Eidgenosseschaft verlore. Im Friide z Basel het er 1499 de Eidgenosse "de facto" Unabhängikeit vom Heilige Römische Riich zuegstande. Er isch e Humanist und Renaissancemensch gsi und het sich für Kunst, Literatur und Wüseschaft intressiert. Me sait em mänggisch noch, ass er "dr Letzt Ritter" gsi sii.




</doc>
<doc id="22421" url="https://als.wikipedia.org/wiki?curid=22421" title="Huygens">
Huygens

Huygens isch der Familienname vo:

Huygens bezeichnet au:


</doc>
<doc id="22422" url="https://als.wikipedia.org/wiki?curid=22422" title="Cassini">
Cassini

Cassini isch





</doc>
<doc id="22423" url="https://als.wikipedia.org/wiki?curid=22423" title="Kanton Buchsweiler">
Kanton Buchsweiler

Dr Kànton Buxwiller ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Buxwiller.

Dr Kanton ìsch àm 4. März 1790, we z Frànkrich d Départements ingricht worre sìn, àls Deil vum domolige "Dischtrikt Stroosburi" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Buckenum" kumme

We àm 17. Februar 1800 d Arrondisements ingericht worre sìn, ìsch dr Kànton àls Deil vum "Arrondissement Zàwere" nej züegschnitte worre.

Zitter em 18. Meie 1871 hàt des Gebiet zem "Kreis Zàwere" ghert.

Zitter em 28. Juni 1919 ìsch dr Kànton e Deil vum nej grindete "Arrondissement Zàwere".

Dr Kànton hàt bìs März 2015 ìm Norde àn dr Kànton Niderbrunn ìm Arrondissement Hàwenau granzt, ìm Oschte àn dr Kànton Hàwenau ìm Arrondissement Hàwenau un dr Kànton Huffalde ìm Arrondissement Stroosburi-Lànd, ìm Side àn dr Kànton Zàwere un ìm Weschte un Nordweschte àn dr Kànton Lìtzelstään.

Ìnsgsàmt hàt s ìm Kànton Buxwiller 53 Gmeine:


</doc>
<doc id="22424" url="https://als.wikipedia.org/wiki?curid=22424" title="Kanton Drulingen">
Kanton Drulingen

Dr Kànton Drulìnge ìsch bìs März 2015 e Untereinheit vum Arrondissement Zàwere im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Deil vum domolige "Dischtrikt Stroosburi" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Buckenum" kumme

We àm 17. Februar 1800 d Arrondisements ingericht worre sìn, ìsch dr Kànton àls Deil vum "Arrondissement Zàwere" nej züegschnitte worre.

Zitter em 18. Meie 1871 hàt des Gebiet zem "Kreis Zàwere" ghert.

Zitter em 28. Juni 1919 ìsch dr Kànton e Deil vum nej grindete "Arrondissement Zàwere".

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Rohrbach ìm Arrondissement Saargemind im Département Moselle (Lothringe) granzt, ìm Oschte àn dr Kànton Lìtzelstään, ìm Side àn dr Kànton Fénétrange im Arrondissement Saarburch im Département Moselle un ìm Weschte un Norde àn dr Kànton Buckenum.

Ém Kànton Drulìnge hàt s 26 Gmeine ghet:


</doc>
<doc id="22425" url="https://als.wikipedia.org/wiki?curid=22425" title="Kanton Maursmünster">
Kanton Maursmünster

Dr Kànton Màschmìnschter ìsch bìs März 2015 e Untereinheit vum Arrondissement Zàwere im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Deil vum domolige "Dischtrikt Stroosburi" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Buckenum" kumme

We àm 17. Februar 1800 d Arrondisements ingericht worre sìn, ìsch dr Kànton àls Deil vum "Arrondissement Zàwere" nej züegschnitte worre.

Zitter em 18. Meie 1871 hàt des Gebiet zem "Kreis Zàwere" ghert.

Zitter em 28. Juni 1919 ìsch dr Kànton e Deil vum nej grindete "Arrondissement Zàwere".

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Zàwere granzt, ìm Oschte àn dr Kànton Drüdersche ìm Arrondissement Stroosburi-Lànd, ìm Side àn dr Kànton Wàssle ìm Arrondissement Molse un ìm Weschte àn dr Kànton Pfàlzburi ìm Arrondissement Saarburch ìm Département Moselle (Lothringe).

Ém Kànton Màschmìnschter hàt s 25 Gmeine ghet:


</doc>
<doc id="22426" url="https://als.wikipedia.org/wiki?curid=22426" title="Kanton Lützelstein">
Kanton Lützelstein

Dr Kànton Lìtzelstain ìsch bìs März 2015 e Untereinheit vum Arrondissement Zàwere im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Deil vum domolige "Dischtrikt Stroosburi" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Buckenum" kumme

We àm 17. Februar 1800 d Arrondisements ingericht worre sìn, ìsch dr Kànton àls Deil vum "Arrondissement Zàwere" nej züegschnitte worre.

Zitter em 18. Meie 1871 hàt des Gebiet zem "Kreis Zàwere" ghert.

Zitter em 28. Juni 1919 ìsch dr Kànton e Deil vum nej grindete "Arrondissement Zàwere".

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Bitche ìm Arrondissement Saargemind ìm Département Moselle (Lothringe) granzt, ìm Nordoschte àn dr Kànton Niderbrunn ìm Arrondissement Hàwenau, ìm Oschte àn dr Kànton Buxwiller, ìm Side àn dr Kànton Pfàlzburi ìm Arrondissement Saarburch ìm Département Moselle (Lothringe) un ìm Weschte àn dr Kànton Drülìnge.

Ém Kànton Lìtzelstain hàt s 20 Gmeine ghet:


</doc>
<doc id="22427" url="https://als.wikipedia.org/wiki?curid=22427" title="Kanton Saarunion">
Kanton Saarunion

Dr Kànton Buckenum ìsch bìs März 2015 e Untereinheit vum Arrondissement Zàwere im Département Bas-Rhin ìm Elsàss z Frànkrich gsin.

We z Frànkrich ànne 1790 d Départements ingricht worre sìn, hàt s Gebiet vum Kànton Buckenum no züe dr Grofschàft Saarwerde, dr Herrschàft Dììmerìnge, dr Grofschàft Lìtzelstain un dr Herrschàft Asswiller ghert. Ànne 1793/94 ìsch s Krumm Elsàss vun Frànkrich annektiert worre, deno ìsch s Gebiet zem nej grindete "Dischtrikt Buckenum" kumme

We àm 17. Februar 1800 d Arrondisements ingericht worre sìn, ìsch dr Kànton àls Deil vum "Arrondissement Zàwere" nej züegschnitte worre.

Zitter em 18. Meie 1871 hàt des Gebiet zem "Kreis Zàwere" ghert.

Zitter em 28. Juni 1919 ìsch dr Kànton e Deil vum nej grindete "Arrondissement Zàwere".

Zum 22. März 2015 ìsch dr Kànton ufglest wora.

Dr Kànton hàt ìm Nordweschte, Norde un Nordoschte àn dr Kànton Saaralbe granzt, Kànton Saargemind-Lànd und dr Kànton Rohrbach ìm Arrondissement Saargemind im Département Moselle (Lothringe), ìm Sidoschte àn dr Kànton Drülìnge, ìm Side àn dr Kànton Fénétrange ìm Arrondissement Saarburi ìm Département Moselle (Lothringe) un ìm Sidweschte àn dr Kànton Alstroff im Arrondissement Kànton Sàlzburi ìm Département Moselle.

D grescht Gmein ìm Kànton ìsch Buckenum mìt 3.356 Inwohner (ànne 1999) gsin.

Ìnsgsàmt hàt s ìm Kànton Buckenum 20 Gmeine ghet:


</doc>
<doc id="22428" url="https://als.wikipedia.org/wiki?curid=22428" title="Kanton Zabern">
Kanton Zabern

Dr Kànton Zàwra ìsch ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Zàwra.

Dr Kanton ìsch àm 4. März 1790, we z Frànkrich d Départements ingricht worre sìn, àls Deil vum domolige "Dischtrikt Stroosburi" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Buckenum" kumme

We àm 17. Februar 1800 d Arrondisements ingericht worre sìn, ìsch dr Kànton àls Deil vum "Arrondissement Zàwra" nej züegschnitte worre.

Zitter em 18. Meie 1871 hàt des Gebiet zem "Kreis Zàwra" ghert.

Zitter em 28. Juni 1919 ìsch dr Kànton e Deil vum nej grindete "Arrondissement Zàwra".

Dr Kànton hàt bìs März 2015 ìm Norde àn dr Kànton Lìtzelstään un dr Kànton Buxwiller granzt, ìm Oschte àn dr Kànton Huffalde ìm Arrondissement Stroosburi-Lànd, ìm Side àn dr Kànton Màschmìnschter un ìm Weschte àn dr Kànton Pfàlzburi ìm Arrondissement Saarburi ìm Département Moselle (Lothringe).

Ìnsgsàmt hàt s ìm Kànton Zàwra 49 Gmeine:


</doc>
<doc id="22430" url="https://als.wikipedia.org/wiki?curid=22430" title="Burg Lichtenberg">
Burg Lichtenberg

Burg Lichtenberg isch der Name vo dene Burge und Burgruine:

z Dütschland

z Frankriich

im italiänische Südtirol


</doc>
<doc id="22431" url="https://als.wikipedia.org/wiki?curid=22431" title="Burg Lichtenberg (Oberstenfeld)">
Burg Lichtenberg (Oberstenfeld)

D Burg Liechtebärg isch e Burg oberhalb vo dr Gmeind Oberstefäld im Landkrois Ludisburg z Bade-Württebärg. D Burg isch 1197 zum erste Mol urkundlig erwähnt worde und zelt zu de eltiste Stauferburge z Dütschland. Si isch bewohnt und es het din e Restaurant, wo nume an bsundrige Aläss ufgmacht wird.

Si isch e Wohrzeiche vom Bottwardal und lit uf em Gebiet vo Oberstefäld.

Die ersti urkundligi Erwähnig stammt us em Johr 1197. Im 13. Johrhundert hai d Liechtebärger e chliis Territorium um Grossbottwar beherrscht. Si si hochi Würdedräger im Dienst vo der Chille worde. 1302 bis 1314 isch dr Sibotho Bischof vo Speyer gsi. Dr Hermann isch Kanzler vom Ludwig em Bayer gsi und 1333 bis 1335 Bischof vo Würzburg. 1407 isch d Familie usgstorbe.

1357 si d Burg und d Herrschaft Liechtebärg an dr Graf Eberhard dr Greiner verchauft worde. 1361 het Württebärg d Burg und s Dorf der Chrone vo Böhme as Lehe ge.
Die Lehensherrschaft het bis 1805 bestande. Sit 1483 isch d Burg im Bsitz vo der Familie vo und zue Weiler gsi. 

Dr Burghof, Durm und d Kapelle si vom April bis November am Sunndig für s Publikun offe, und wenn dr Burgherr nit dört isch, au der Palas. Me cha sich in dr Kapälle verhürote und in der Burg Hochziite und anderi Fester fiire. Zur Burg ghört au der Wiibärg undedra.

D Höcheburg stammt us der Ziit um 1200 und isch nie zerstört worde. Dr Palas isch spotromanisch, d Kapälle (1220 bis 1230) het Wandmolereie us der Ziit wo si baut worden isch und vo 1350, der Dorbau isch gotisch. 
S hütige Erschiinigsbild stammt hauptsächlig us em 15. Johrhundert, wo d Familie Weiler e grosse Umbau gmacht het.

Im Zweite Wältchrieg isch d Burg 1945 vo dr Artillerii beschädigt worde und me het si 1956 vo Grund uf renoviert.

Dr Bärgfriid isch 30 Meter hoch, stoht uf dr Agriffssiite und isch hüte überdacht. In d Burg chunnt me hüte über e Brugg us Stei und e Dorvorbau, wo vom ene Dorhuus flankiert isch. Der Zuegang zum Bärgfriid isch uf ere Höchi vo öbbe acht Meter. Denn goht me dur e Dorzwinger zum innere Dor vo der Alag. Drüber stoht d Kapälle mit de schöne Wandmolereie, wo freigleit worde si und wo die eltiste Wärk drvo us em 13. Johrhundert stamme. Dr ängi Burghof wird vom Palas uf dr Dalsiite begränzt und me chunnt zun em über e Holzbrugg. Nördlig drvo isch d Ringmuure mit eme Uhredürmli und eme Wehrgang zum ene niidere, rächteggige Durm, wo über em nordöstlige Egge stoht.



</doc>
<doc id="22437" url="https://als.wikipedia.org/wiki?curid=22437" title="Mansische Sprache">
Mansische Sprache

Mansisch oder Wogulisch ("моаньсь, moańś") ghört zum ugrische Sprochzwyg vo de finno-ugrische Sproche. 'S hät ungfähr 3000 Sprächer und isch de nöchst Verwandt vom Chantische und Ungarische.

S Mansisch underscheidet drei Dialäkt, wo sich so stark underscheide, dass d Kommunikation zwüsche ihre Sprächer nümmi möglig isch:

D Standardsproch vom Mansische isch de Sos'va-Dialäkt, 's wird aber zum Deil au uff Konda gschrybe. E Rächtschrybig isch im Johr 1932 uff Basis vom Sos'va-Dialäkt entwickelt worre; s latynisch Alphabet isch spöter durch s kyrillisch ersetzt worre. No spöter hät mer sällem no Büechstabe für d Darstellig vo de lange Vokal dezüegfiegt.

D Büechstabe Б, Д, Ж, З, Ф, Ч und Щ werre numme in Lehnwörter verwändet.
Di mansischi Grammatik isch (wie die vo allne finno-ugrische Sproche) durch d Agglutination brägt. D Nome chönne in sechs Kasus stoh (Nominativ, Lativ, Lokativ, Translativ, Instrumental, Ablativ). De Genitiv wird durch Possessivsuffix usdruckt. Verbe känne zwei Zite (Gegewart und Vergangeheit) und vier Modi stoh. Dodeby ändere sich d Suffix je nochdëm, ob s Verb transitiv oder intransitiv isch.


</doc>
<doc id="22448" url="https://als.wikipedia.org/wiki?curid=22448" title="Schweizerhalle">
Schweizerhalle

D Schwiizerhalle isch e bedütends Industriigebiet diräkt am Rhii in de basellandschaftlige Gmeinde Muttez und Brattele bi Basel. D Schwiizerhalle ghört zum Wirtschaftsgebiet Nordwestschwiiz und isch dr Standort vo de Schwiizer Rhiisaline und vo bekannte Chemiikonzärn wie Novartis und Clariant. 

Der Name chunnt vo "Schwiizer Halle", ere eltere Bezeichnig vo de Schwiizer Rhiisaline. „Halle“ isch dr Plural vo „Hall“, e Wort für Saline, wo me nüm bruucht. Wo me em Undernähme si Name ge het, het me dänggt, ass „Hall“ e keltische Usdruck für Salz siig.

D Schwiizerhalle isch im Johr 1986 uf druurigi Art berüehmt worde, wo am 1. November e Grossbrand bim Chemiikonzärn Sandoz usbroche isch. S grosse Füür, dr dick Rauch, dr Gstank und die unbekannti Zsämmesetzig vo de Verbrennigsgas hai d Behörde vo de Nochbergmeinde (u. a. Basel) veralasst, d Bevölkerig am Morge früeh mit eme allgemeine Sirenealarm z alarmiere und au e mehrstündigi Usgangssperri azordne. Keini Persone hai Schäden erlitte, aber s versüchte Löschwasser het dr Rhii versüücht und e grosses Fischstärbe usglöst. Die Giftwälle, vor allem Pestizid wie Disulfoton, Thiometon, Parathion und Fenitrothion, won e Halbwärtsziit vo 30 bis 50 Däg het, het uf ere Lengi vo 400 km die ganzi Aalpopulation usglöscht. S dynamische Fliesswasser-System und d Organisme hai sich in e baar Möned vom Unglück erholt. Der rot Farbstoff, wo in Rhii gflossen isch het zwar s Wasser stark gfärbt, isch aber sälber harmlos gsi.




</doc>
<doc id="22450" url="https://als.wikipedia.org/wiki?curid=22450" title="Bernhard Jäggi">
Bernhard Jäggi

Dr Bernhard Jäggi (* 17. August 1869 z Mümliswil , † 13. April 1944 z Muttez) isch e Schwiizer Politiker und Gnosseschafter gsi.

Dr Bernhard Jäggi isch am 17. August 1869 z Mümliswil uf d Wält cho und isch dört au ufgwachse. Er isch Bankagstellte worde und Mitgliid vo dr SP. Sit de 1890er Johr het er sich für gnosseschaftligi Gedanke iigsetzt. Sit 1900 isch er dr Revisor vom Verband vo de schwizerische Konsumverein z Basel gsi, sit 1909 Präsident vo der Verwaltigskommission und het füehrendi Böste in mehrere Undernähme gha, wo mit der Gnosseschaftsbewegig verbunde gsi si. Vo 1902 bis 1916 isch er Grossroot für d SP z Basel gsi, 1910 Bresidänt, 1911 bis 1916 Nationalroot. Ändi 1916 isch er vo siine Böste zruggdräte und het d SP verlo, wil dere ihre Kurs z radikal gsi isch für en. 1919 het er agfange, d Idee vom ene Freidorf, won er scho lang dra dänggt het, z verwirklige, und es isch vo 1919 bis 1921 zwüsche dr Stadt Basel und dr Baselbieter Gmeind Muttez baut worde. Wo s fertig gsi isch, isch er in eini vo de Wohnige im Freidorf iizoge. Dr Jäggi het 1923 au s gnossenschaftlige Seminar im Freidorf gstiftet und 1937 s gnosseschaftlige Chinderheim z Mümliswil. 1929 het er dr Ehredoktertitel vo dr Universidät Basel übercho.

Am 13. April 1944 isch er z Muttez gstorbe.

D „Siidligsgnosseschaft Freidorf“ existiert au hüte no in dere Form.

"Übersetzig vom e Deil vom Ardikel uf dr dütsche Wikipedia."


</doc>
<doc id="22451" url="https://als.wikipedia.org/wiki?curid=22451" title="Freidorf (Muttenz)">
Freidorf (Muttenz)

S Freidorf isch e blanti, gnosseschaftligi Siidlig in dr Baselbieter Gmeind Muttez in der Schwiz.

D Wohnsiidlung "Freidorf" isch der bedütendsti Siidligsbau in der Schwiz us der Ziit zwüsche de Wältchrieg. Si isch vom Verband vo de schwiizerische Konsumverein as Modellprojekt vom e soziale Wohnigsbau gstiftet worde. Dr Initiator isch dr Gnosseschafter Bernhard Jäggi gsi. 

Dr spöter Bauhaus-Architekt Hannes Meyer (1889-1954) het d Siidlig entworfe. Si isch in de Johr 1919 bis 1921 im Gnosseschaftsmodäll noch em Gartestadt-Vorbild baut worde. Dr Meyer sälber het s Freidorf as halb Chloster und Astalt, halb Gartestadt und Juradorf beschriibe. D Bebauigsplän si 1919 uf ere Sonderusstellig vom Zürcher Kunstgwärbmuseum, won e Katalog usege het, zsämme mit dene vo der Gämfer Gartestadt "Piccard, Pictet Co." zeigt worde.
Um s Baugländ git s e Muure. Es lit an der St. Jakobs-Stross uf em Schänzli am Rand vo Muttez. Si Dreieggform isch noch em Meyer die symbolischi Idealform für die "ersti schwizerischi Vollgnosseschaft". Der Architekt Rudolf Christ (1895-1975) haig grossen Iifluss uf d Planig vo dr Siidlig gha. 

Um e zentrale Dorfplatz si rasterförmig 150 Reihehüüser agordnet, wo jedes drvo chliini Vorgärte und Nutzgärte hinter em Huus gha het. Die ganzi Siidlig isch mit Baumreihe bepflanzt und eso schön grüen. In der Dorfmitti isch e Blatz, wo au vo Bäum beschattet isch und as Spiilmatte plant gsi isch. Er isch mit eme Brunne und eme Obeliskdänkmol gschmückt. Am Blatz stoht s sogenannte „Gnosseschaftshuus“, wo vo 1922 bis 1924 baut worden isch und ursprünglich als Beiz, Lade, Schuel und Seminar dient het. Afangs 1921 isch d Dramlinie vo Basel noch Muttez eröffnet worde, wo diräkt am Freidorf vorbiigoht, so dass au d Verchehrsabindig günstig gsi isch.

S Freidorf isch e Höhepunggt in der Entwicklig zum sogenannte Wohngartestil in der Schwizer Gartekunst vom 20. Johrhundert, wo d Funktion über die strängi Orientierig an formale Gstaltigsprinzipie gsetzt het im Gegesatz zur zitgenössisch Stilrichtig vom architektonische Garte, wo denn vorherrscht het. En eigene private Garte hät nüm sölle s Privileg vom riiche Bürgertum si, sondern d Fortsetzig vom Wohnruum im Freie und gstalterisch offe für wächselndi Aktivitete (wie d Konzept vom Harry Maasz z Dütschland).

S Ortsbild vom Freidorf isch vom Bund und au vom Kanton Basel-Landschaft im Zug vom Inventar vo de schützenswärte Ortsbilder in der Schwiz (ISOS) klassiert worde, ass es vo nationaler Bedütig sig (en entsprächendi Bundesrots-Verornig (VISOS) isch sit em 1. Oktober 1981 in Chraft).

Z Münchestei isch zur gliiche Ziit, vo 1920 bis 1921, d Wasserhuus-Siidlig baut worde. Dr Hans Benno Bernoulli het d Entwürf gmacht und noch deene het dr Architekt Brodtbeck d Blään gmacht. Die Siidlig isch e privatwirtschaftligi Alternative zur gnossenschaftlig finanzierte Siidlig "Freidorf" gsi.




</doc>
<doc id="22454" url="https://als.wikipedia.org/wiki?curid=22454" title="Rappenkrieg">
Rappenkrieg

As Rappechrieg bezeichnet me zwei bewaffneti Ufständ in der Nordwestschwiiz.



</doc>
<doc id="22455" url="https://als.wikipedia.org/wiki?curid=22455" title="Basler Rappenkrieg">
Basler Rappenkrieg

Der Rappechrieg het vo 1591 bis 1594 duurt, und isch e Konflikt zwüsche der Stadt Basel und der Landschaft gsi, e Buureufstand gege e Erhöhig vom Wiiumgäld, enere Umsatzstüür. Dr Name chunnt vo dr Münzeiheit Rappe. Dr Basler Rappechrieg sött nit verwächslet wärde mit em Frickdaler Rappechrieg vo 1612 bis 1614 im Frickdal und am Hochrhii, au wenn er ähnligi Ursache gha het.

Zwüsche 1586 und 1589 si d Priis für d Landwirtschaftsprodukt wägem Bevölkerigswachstum, dr Güeterzersplitterig, dr Ressourceverknappig und ere Klimaverschlächterig im Zug vo dr sogenannte Chliinen Iisziit uf e historische Höchststand klätteret. Aber au ussepolitisch hai sich d Rahmebedingige veränderet, wil sit der Reformation und dr Gegereformation konfessionelli Spannige s Verhältnis vo de einzelne Ort vo der Alten Eidgenosseschaft unterenander belastet hai. 

1575 het dr Jakob Christoph Blarer vo Wartesee, der Fürstbischof vo Basel, d Rekatholisierig vom Birseck vorwärtsdriibe und het sich 1579 mit de katholischen Ort vo der Eidgenosseschaft verbündet. So het er us siim Verhältnis zu Basel e gsamteidgenössischi, konfessionelli Frog gmacht. Im Badener Vertrag vo 1585 het sich Basel müesse verpflichte, em Bischof für die definitivi Abdrätig vo de Pfandschafte 200.000 Gulde (hützudag were s öbbe 7.5 Millionen Euro) z zahle, wenn s nit siis stedtische Untertanegebiet het welle verliere.

Für zum d Summe vo 200.000 Gulde abzzahle, wo für sälli Ziite horränd gsi isch, het Basel im Januar 1591 s Wii- und Fleischumgäld um ei Rappe ufedo. D Buure hai sofort gege die „massivi“ Erhöhig vo de Abgabe protestiert, aber d Stadt het d Protest vo der Landschaft abglähnt und ihri Verdräter as potentielli Ufstandsafüehrer behandlet. Eine von ene isch dr Osimus Battmann gsi, wo d Basler Regierig as ein vo de Hauptverantwortliche für en Ufstand agluegt het. Zweimal isch er gfange gno worde und me het en usfüehrlig verhört. 

D Untertane hai die eidgenössischi Dagsatzig drum bittet, ass si wurd vermittle. Die het s Umgäld-Mandat vo der Stadt Basel für d Duur vo der Vermittlig sistiert. Drei anderi Versüech, e friidligi Lösig z finde, si nit glunge, wil d Landlüt sä abglehnt hai und sich drbii uf ihri Armuet, d Düürig und die allgemein schlächte Ziite beruefe hai.

Vom Herbst 1593 aa hai s d Landlüt nüm fertig brocht, d Daagsatzig in d Komfliktlöösig iizschalte und ihre Spiilruum isch immer chliiner worde. Dr Komflikt het eskaliert, wil d Stadt ihr Stüürmandat nit het welle ufge. Wo Basel de Wirt, wo nit gloost hai, dr Bruef verbote het, si bewaffneti Baselbieter dur d Gegend zoge, für zum verhindere, ass s Wirtverbot duuregsetzt wurd. Der Drizähnerroot vo der Stadt het druf am 13. Mai e Kontingänt vo 50 Schütze under em Kommando vom Hauptmaa Andreas Ryff uf Liestel gschiggt und het eso s Broblem militärisch welle löse. 

Am 15. Mai isch s de Basler nit glunge, dr Hans Siegrist vo Niiderdorf z verhafte, wo eine vo de Hauptafüehrer vo de Landschäftler gsi isch. Die hai druf üsserst heftig greagiert. Si hai sich bewaffnet und hai sich uf der Wildsteiner Höchi näbem Schloss Wildestei versammlet. Dr Ryff isch mit 170 Maa vo Liestel us uf Buebedorf zooge, het sich in Schlachtornig ufgstellt und het uf die bewaffnete Underdaane gwartet. Es isch aber nit zum Bürgerchrieg cho, wil dr Ryff in de Verhandlige dr Siegrist und d Landlüt het chönne überzüge, ass e Stüüreerhöhig unumgänglig siig.

Dank der usghandlete Lösig het d Basler Herrschaft d Erdräg us em Wiiumgäld um s Dreifache chönne vergrössere. D Untertane si für ihre Widerstand weder bestroft worde, no hai si für d Chöste vo de militärische Vorbereitige vo de Basler müesse ufcho. 

Andreas Ryff: Der Rappenkrieg. Anfang, Mittel und End. Alles von dem Ehren und Nothvesten Herrn Hauptmann Andreas Ryff ganz wahrhaftig und ordentlich beschrieben. Basel, Nik. Müller 1833


</doc>
<doc id="22456" url="https://als.wikipedia.org/wiki?curid=22456" title="Ugrische Sprachen">
Ugrische Sprachen

Di Ugrische Sproche sin e Sprochzwyg vo de finno-ugrische Sproche. De Name chunnt vo Jugorie, re Region z Westsibirie.

Zu de ugrische Sproche ghöre Ungarisch, Chantisch/Ostjakisch und Mansisch/Wogulisch. Di urugrischi Sproch isch wohrschints im 3. Johrdausend vor em Christus z Westsibirie, östlig vom Uralgebirge, gschwätzt worre.


ēl(a) – „vorwärts, eweg“
χot – 'eweg vo öbbis und anderi Abstufig vo de Aktionsintensität'

el – „furt, eweg“
ki – „use (uss)“


</doc>
<doc id="22458" url="https://als.wikipedia.org/wiki?curid=22458" title="Schnitzelbank">
Schnitzelbank

E Schnitzelbangg isch e Zsämmestellig vo kurze Värs, wo rhythmisch deklamiert oder gsunge wärde und d Zueherer mit humorvolle Schildrige vo aktuelle oder allgemein menschlige Vorkommnis selle z Lache mache.

Z Basel und dr Umgäbig bruucht mä die männligi Form und sait "dr" Schnitzelbangg, wenn mä vo de fasnächtlige Schnitzelbängg redet; by anderne "Bängg" bruucht mä die wybligi Form.

Bsundrigs schwyrig und reizvoll isch s fyr e Thema nume sehr wenig Werter z bruuche, und am Ändi vom Värs sett e Pointe sy: je weniger Zyle me bruucht, je kyrzer d Zyle sy und je luschtiger und unerwarteter d Pointe isch, umso gresser isch d Kunst vom Schnitzelbänggler. Schnitzelbängg wärde fyr Hochzyte und anderi Fescht, d Fasnacht und anderi Gläägeheite verfasst und vo Einzelpersone oder glaine Gruppe vordrait. Me ka sech uf eme Musiginschtrumänt drby lo begleite, und die meischte Schitzelbänggler zeige Helge zu de einzelne Värs, wo s Thema grafisch azeige, aber d Pointe nit verroote.

D Schnitzelbängg stehn histoorisch in dr Dradition vom Bänggelgsang. Si sy e wichdige Deil vo dr Basler Fasnacht. Aber au an anderen Ert in der Schwiiz und in Sydwestdytschland kennt mä se, und me drait se im Rahme vo dr schwäbisch-alemannische Fastnacht vor. Meischtens sin d Värs i deene Geegende in dr Mundart gschribe.

Teil Schnitzelbänggler truke d Väärs uf d Zeedel, ass d Lüüt die au spöter no chönne lääse. Das isch so en Art vo Spottliteratur i dr freie Form, wo zerscht gar nid zum Ufbewahre in Biblioteeke dänkt isch.

Als markante Deil vo dr Basler Fasnacht treit au d Schnitzelbangg zum Bild vo dere Tradizioon by, wo als «immateriälls und läbigs Kulturguet» sid ane 2017 in ere UNESCO-Lischte ufgschriben isch.


</doc>
<doc id="22463" url="https://als.wikipedia.org/wiki?curid=22463" title="Colmarer Kreis">
Colmarer Kreis

Dr Colmarer Kreis isch e Zämmeschluss vu Nazigegner im ditsch bsetzte Elsass gsii, wu e elsässischi Strategii plant het fir dr Fall, ass z Ditschland dr Hitler dur e Staatsstreich oder e Birgergriäg uf d Sitte gschafft wird. Eso ebis isch as Vorbereitung zum Hochverrat agsahne wore; wäge däm het dr Greis miäße im Gheime schaffe.

Im Summer 1940 het d ditsch Wehrmacht s Elsass bsetzt, s Ländli isch unter d nationalsozialischtisch Herrschaft gstellt wore. Ungfähr e Johr speter, also im Summer 1941, het sich mit em Griägsverlauf z Rüssland afange abzeichne, ass Ditschland nit unschlagbar isch. Im Elsass isch wider d Hoffnung ufkumme, ass es emol e Zuekumpft ohni d Nazi kennt gä. Dr Niidergang vum Nazisyschtem het mer sich ass e militärischi Niiderlag, verbunde mit Birgergriäg, vorgstellt. Im Inträssi vum Elsass ischs gsii, nit in däne Kämpf unter z goh, nai, wittsichtigi Politiker hän sich Gedanke gmacht, wiä s Elsass im entscheidende Momänt wider uf d Bei kunnt un si Schicksal ka positiv beiiflusse.

Bi däne Iberlegunge hän Manne üs dr Elsässische Volksbartei e fiährendi Rolle gspiilt. Ihre Zentral isch z Colmar gsii – vu dohär dr Namme "Colmarer Kreis". D Partei isch zwar ufglest gsii, aber d Mitgliider hän sich kännt un hän gheimi Kontakt kenne pfläge. Do drbii isch dr Joseph Rossé, dr Generaldiräkter vum Alsatia-Verlag, d entscheidend Figür gsii. Sini gschäftlige Ufgabe un Kontakt hän em Reise uf Innerfrankrich un Ditschland ermegligt, wun er het kenne Informatione sammle un iberbringe un het kenne Verhandlunge fiähre. Dräffe vu friähjere Abgordnete (Deputiärte), Generalrät, Geischtlige un Laie hän kenne as gschäftligi Dräffe vu „Mitarbeiter vum Verlag“ tarnt wäre. Friili isch dr Rossé vu dr Gestapo, aber aü vum Gheimdiänscht vum franzesische Vichy-Regime iberwacht wore.

Dr Colmarer Greis het welle im Fall vum e Zämmebruch vu dr Herrschaft e „Machtergreifung durch die Generalräte“ durchfiähre. Des heißt, d Verdrätter vum Elsass (Genaralrät), wu 1939 gewehlt wore sin, hätte sotte d Macht üsiäbe – was noch eme franzesische Gsetz vu 1872 aü legal gsii wär. Zum im rächte Momänt eso ebis kenne mache, het vorhär miäße esach abgsproche un organisiärt sii. Do drzue het dr Colmarer Kreis zu dr Generalrät un zu andere Verbindung ufgnumme un het si iibezoge. Wichtigi Persone im un fir dr Colmarer Kreis sin unter andere dr Camille Dahlet vu dr ehmolige Fortschrittspartei, dr Abbé Zemb (Colmar), dr Generalrat Abbé Dr. Gromer (Hagenau), dr Senator Joseph Brom (Milhüüse-Dornach) un dr speter dr Senator Médard Brogly (Milhüüse-Riedisheim) gsii. 

Mer het welle e Anarachii im Elsass vermeide. Im Fall vum e erfolgriche Staatsstrich z Ditschland dur dr militärisch Wiiderstand wär s Elsass kopflos gsii. Ditschi Druppe wäre no z Frankrich gstande un d franzesisch Herrschaft wär no lang nit widerhärgstellt gsii. S hätt kenne zu Selbstjuschitz, Plinderunge usw. dur Elsässer kumme, aber aü zu Amokhandlunge dur ditschi Waffeträger. D Autorität vu dr Generalrät hätt des sotte verhindere. Uf dr andere Sitte wär e sälbscht-organisiärts Elsass in ere guete Üsgangsposition im widerhärgstellte franzesische Staat gsii.

Dr Colmarer Greis het wäge däm Verbindung mit em ditsche Widerstand miäße sueche. Dr Joseph Rossé het bsunders dur sini ditsche Autore, wu im Alsatia-Verläg publiziärt hän, Informatione un Kontakt bikumme. Zu däne Autore un Informante hän ghert: Dr Friiburger Dichter Reinhold Schneider, dr Prof. Theodor Haecker, dr Jesuitepater Alfred Delp, dr Babierfabrikant Dr. von Schweinichen, un dr Prof. Ruppel, e änge Freind vum Pastor Niemöller. Iber dr Pater Delp het dr Rossé Kontakt zum Fritz Graf von der Schulenburg vum Kreisauer Kreis bikumme.

Ab em Summer 1943 isch dr Jean Keppi, ebefalls e Mann vu dr alte Elsässische Volkspartei, dr Haüptverbindungsmann zum Goerdelerkreis, em wichtigschte ditsche Widerstandsunternämme, gsii. Dr het gegeniber em Goerdelerkreis d Bedingunge vum Colmarer Kreis verdrätte. Diä sin gsii: Wänn im Fall dr ditsch militärisch Widerstand Erfolg het, hätte im Elsass sotte d Generalrät d Macht üsiäbe. D Elsässer hätte sotte sofort üs em ditsche Militärdiänscht entlo wäre, alli bolitische Gfangene hätte sotte frei gslo wäre usw. D NSDAP hätt sotte ufglest un d Fiährer feschtgunmme wäre. Diä Ditsche hätte sotte üs em Elsass üsgwiise wäre. In dr Schuel isch vorgsäh gsii, d franzesisch Sproch un religieeses Personal wider zuezlo, was vu dr Nazi abgschafft gsii isch.

Fir dä Umschwung sin im Colmarer Kreis scho d Manifescht, Broklamatione usw. vorbereitet wore. Dr Keppi het e „Sofortplan“ üsgarbeitet un im Greis vorgschlage. 

Alles des isch in dr Brivatwohnung vum Rossé bschlosse wore; in dr Alsatia-Druckerei isch sogar s Babier in Reservi ghalte wore, wu mer fir d Broklamatione brücht hätt.

Afangs Septämber 1943 het dr Jean Keppi z Stuegert im Dr. Carl Goerdeler un in dr andere Deilnämmer vu däm Gheimdräffe dr „Sofortblan“ vum Colmarer Kreis ibermittlet. Dä Sofortblan het kei Änderig vum velkerrächtlige Status vu Elsass-Lothringe vorgsähne – s het jurischtisch alliwiil no zu Frankrich ghert un eso hätts noch Wille vum Colmarer Kreis un wahrschiints vu dr große elsässische Mehrheit sotte bliibe.

Fir diä ditsche Widerständler isch d Forderung noch dr Ruckkehr vu Elsass-Lothringe uf Frankrich nit licht zum Schlucke gsii, si hätte s ditsch Sprochgebiät äne am Rhin welle bhalte. Dr Goerdeler het kurz vor em Stuagerter Dräffe vorgschlage gha, ass mer d Gränz nei legt – d draditionäll franzesischsprochige Gebiät un Enklave, vu zu Elsass-Lothringe ghert hän, het er uf jede Fall welle abgä. 

Änds 1943 het dr Jean Keppi in Verhandlunge mit em Dr. Reinhold Frank, em Verbindungsmann vum Goerdeler, zuegsait bikumme, ass d Elsässer bis zum Iidräffe vu dr Alliiärte volli Handkungsfreiheit uf dr Basis vu ihrem Sofortbrogramm bikumme.

Im März/April 1944 het dr Rossé z Ditschland durch Vermittlung vum Prof. Konrad Kuppel kenne mit em Oberscht von Stauffenberg kenne schwätze, wu zu sällere Zit zum geischtige Kopf vu dr militärische Verschwerung wore isch. Do ischs ebefalls um s Sofortbrogramm vum Colmarer Kreis gange; noch em zivile Kopf (Goerdeler) het do aü dr militärisch zuegstimmt. (Stürmel, S. 108)

Dr Colmarer Greis het nit welle, ass sich Vorgäng vu 1918 widerhole, wu s Elsass no ditscher Herrschaft frisch an Frankrich kumme isch. Dr Joseph Rossé het „Grundsätz" fir d Arbeit vum Exekutiv-Üsschuss vu dr Generalrät entworfe, wu vum Greis drno dischgeriärt, redigiärt un agnumme wore sin. Do drin wird feschtglegt, ass Elsässer, wu 1940 vor dr ditsche Bsetzung vertloffe oder evakuiärt wore sin un nit wider zruck kumme sin, im Interregnum kenni leitende Stellunge derfe ha. Witer:

S Elsass hätt noch dr Colmarer Verschworene sotte as organisiärti un autonomi Brovinz in dr franzesisch Staat zruck gfiährt wäre.

Am 6. Jünni 1944 sin d Alliiärte in dr Normandii glandet un hän agfange mit d Wehrmacht üs Frankrich zruckdriibe. Dodermit het dr Colmarer Kreis si Sinn verlore. S isch abzsähne gsii, ass s Elsass vu dr Alliirte befreit wird un ass e Staatsstreich z Ditschland nimmi kunnt. Zu dr Iberraschung vu allene isch dr Militärputsch drno am 20. Jüli 1944 doch no kumme, aber gscheiteret.

Fascht alli ditsche Verbindungslit vum Colmarer Kreis hän ihre Verstrickung im Staatsstreich vum 20. Jülli 1944 miäße mit em Läbe zahle. Des sin:
Reinhold Frank († 23. 1. 1945), Eugen Anton Bolz († 23. 1. 1945), Alfred Delp († 2. 2. 1945), Friedrich-Dietloff Graf v. der Schulenburg († 10. 8. 1944)

Ihrini elsässische Partner, dr Jean Keppi, dr Joseph Rossé un diä andere üs em Colmarer Greis, sin vu dr Nazi nit oder nit rächtzittig entdeckt wore. 

Etligi vu dr Mitgliider vum Colmarer Kreis, wu in dr Franzsose hän welle e gordnets Elsass ibergä, sin aber noch em Siig vu dr Alliärte un vu Frankrich dr „épuration“ zum Opfer gfalle, so aü sini zwee fiährende Kepf. Dr Jean Keppi, wiä dr Rossé eine vu dr Nanziger, isch zu 15 Johr Zuchthüüs verurdeilt wore, aber wäge sinene unbestrittbare Verdiänscht im Widerstand bal begnadigt wore. Dr Joseph Rossé isch ebefalls zu 15 Johr verurdeilt wore un isch im Oktober 1951 im Gfängnis gstorbe.

Marcel Stürmel: "Das Elsaß und die deutsche Widerstandsbewegung in der Sicht eines ehemaligen Abgeordneten der Elsässischen Volkspartei", in: Oberrheinische Studien, Band V, Karlsruhe 1980


</doc>
<doc id="22464" url="https://als.wikipedia.org/wiki?curid=22464" title="Erster Kappeler Landfriede">
Erster Kappeler Landfriede

Dr Erst Chappeler Landfriide, au dr Landfriide vo 1529, isch de Name vom Friidensverdrag, wo am 26. Juni 1529 zwüsche de katholische und reformierte Ort vo dr Alte Eidgenosseschaft noch em Erste Kappelerchrieg gschlosse worden isch. Er isch dr erst vo vier Landfriidensbünd, wo die katholische und reformierte Ort vo dr Alte Eidgenosseschaft mitenand abgschlosse hai, für zum s Verhältnis vo de Konfessione friidlig z regle.

→ "Lueg dr Hauptartikel Dr Erst Chappeler Chrieg"

D Reformation het die Alti Eidgenosseschaft in zwei konfessionelli Lager gspalte. Uf der einte Siite isch die reformatorischi Gruppe gsi, wo under anderem Züri, Bärn, Basel, Sanggalle, Biel, Chostez und Mülhuuse drzue ghört hai; uf dr andere Siite die fümf katholische Ort Uri, Schwyz, Unterwalde, Luzärn und Zug, wo am alte Glaube hai welle festhalte und sich wäge däm 1529 mit de Habsburger verbündet hai. 

Vor em Hintergrund vom Expansionsdrang vo de Reformierte hai religiösi Disput und ideologischi Kämpf über d Macht in de gemeine Herrschafte stattgfunde. D Hirichtig vom reformierte Pfarrer Jakob Kaiser z Schwyz 1529 het dr Komflikt no verscherft und beidi Siite hai afo Manne ufbiete: 30.000 Reformierti uf dr einte, 9000 Katholike uf dr andere Siite.

D Innerschwiizer hai churz bevor s zum Kampf cho isch, vorgschlage, ass me e Kompromiss sött sueche. Ihre Vorschlag isch agnoh worde und e Waffestillstand vo zwei Stunde isch usghandlet worde, wo denn uf zwei Däg und schliesslig uf zwei Wuche verlengeret worden isch. Noch langwiirige Verhandlige isch dr Erst Chappeler Landfriide am 26. Juni 1529 abgschlosse worde, ohni dass es zun ere militärische Usenandersetzig cho wer.

Dr Verdrag het festgleit, ass d Ort sich nit gegesiitig wäge Glaubensfroge wurde beleidige oder provoziere. In de Zuegwandten Ort und Gmeine Herrschafte hai d Chillegmeinde autonom über ihr religiöses Bekenntnis dörfe entscheide. Die fümf katholischen Ort si gschuld gsi am Chrieg und hai dorum alli Chöste müesse dräge. Usserdäm hai si ihr Sonderbündnis mit em König Ferdinand müesse uflöse. Es het en allgemeini Amnestii ge. Im Grosse und Ganze isch dr Verdrag günstiger gsi für die Reformierte.

Mit em erste Chappeler Landfriide isch d Reformation in der Schwiiz vo de fümf katholischen Ort formell anerkennt worde. Drfür isch ihne s Rächt uf ihre Glaube garantiert worde. Das isch s erste Mol gsi, dass d Konfessione gliichwärtig zsämme existiert hai (Konfessionelli Paritet). In de gemeine Herrschafte isch d Glaubensfrog de jewilige Gmeind überlasse worde, wo nach em Mehrheitsprinzip het chönne entscheide. Die regiirende Ort hai sich nüm dörfe iimische; das het sich stark uf d Entwigglig vo de gemeine Herrschafte usgwirkt.

D Bestimmige vo däm Friidensverdrag si im Zweite Chappeler Landfriide noch em Zweite Chappelerchrieg zum grosse Deil rückgängig gmacht oder ersetzt worde.


</doc>
<doc id="22465" url="https://als.wikipedia.org/wiki?curid=22465" title="Kanton Barr">
Kanton Barr

Dr Kànton Bàrr ìsch bìs März 2015 e Untereinheit vum Arrondissement Schlettstàdt-Erstain im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Banfald" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Schlettstàdt" kumme.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Bàrr" nej züegschnitte worre. Àm 10. Fewer 1806 ìsch üs em Arrondissement Bàrr s "Arrondissement Schlettstàdt" worre.

Vun 1871 bìs 1919 hàt des Gebiet zem "Kreis Schlettstàdt" ghert.

Zitter em 28. Juni 1919 ìsch dr Kànton wìdder e Teil vum "Arrondissement Schlettstàdt".

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Ruuse ìm Arrondissement Molse un àn dr Kànton Ewernàhn granzt, ìm Oschte àn dr Kànton Banfald, ìm Side àn dr Kànton Schlettstàdt un ìm Weschte àn dr Kànton Willer un dr Kànton Schirmeck ìm Arrondissement Molse.

D greschte Gmein vum Kànton ìsch Bàrr mìt ìnsgsàmt 6.787 Inwohner ànne 2006 gsin.

Ìnsgsàmt hàt s ìm Kànton Bàrr 16 Gmeine ghet:


</doc>
<doc id="22466" url="https://als.wikipedia.org/wiki?curid=22466" title="Library of Congress">
Library of Congress

D Library of Congress (LoC) isch die (inoffizielli) Nationalbibliothek vo de USA. Si lit z Washington, D.C., isch uf mehreri Gebäud verdeilt, und isch eini vo de grösste und bedütendste Bibliotheke uf dr Wält.

D Library of Congress het meh als 155 Millione Ditel, drunder si:
usserdäm die grössti Sammlig vo sältene Büecher in Nordamerika, drunder e Guetebärg-Bible.

Anderi Nationalbibliotheke in de USA

D Library of Congress isch als Forschigsbibliothek vom US-Kongräss am 24. April 1800 gründet worde, nochdäm dr Präsident John Adams dr Regierigssitz vo Philadelphia noch Washington, D.C. verleit het. Sit 1802 wird si vom "United States Congress Joint Committee on the Library" verwaltet.

5.000 $ si usge worde für Büecher und für d Iirichtig vo dr Bibliothek im neue Kapitol. D Bibliothek het scho öbbe 3000 Bänd gha, wo si 1814 im Britisch-Amerikanische Chrieg abbrennt isch.

Druf het dr Thomas Jefferson em Kongräss si Privatbibliothek als Ersatz zum Chauf abote. Er het in 50 Johr fast 6500 Büecher in verschiidene Sproche über Philosophii, Literatur und Wüsseschaft gsammlet gha. Dr Kongräss für d Sammlig 24.000 $ zahlt und het eso dr Grundstei für e Nationalbibliothek gleit. Dr Jefferson isch überzügt gsi, ass für d Gsetzgäbig alli Theme wichdig siige und das isch immer no s Grundprinzip vo dr Library of Congress.

Am 24. Dezember 1851 si im ne Füür 35.000 Büecher und anderi Gegeständ, drunder en Originalporträt vom Christoph Kolumbus verbrennt.

Spöter het d Bibliothek ihri Beständ as Depositär für e urheberrächtlig Schutz vo Wärk wäsentlig chönne erwiitere. Wär noch em amerikanische Urheberrächt si Wärk het welle schütze, het zwei Exemplar vo siiner Arbet gratis dr Bibliothek müesse ge. Das isch sit 1859 d Funktion vom Patäntbüro, wo denn gründet worden isch. Wäge däm und wägem e Brand, wo zwei Drittel vom Bestand vernichtet het, isch d Library of Congress in ärnsthafti finanzielli Schwiirigkeite cho.

Dr Ainsworth Rand Spofford het 1864 s Copyright Deposit widr für d LoC gwunne und het für d Bibliothek die finanzielli Unterstützig vo beide Kongrässparteie übercho. So het er si wäsentlig chönne vergrössere.

Z Krasnojarsk in Sibirie het dr G. W. Judin en umfassendi Privatbibliothek (öbbe 100.000 Bänd) gha, wo 1906 noch Amerika verchauft worden isch und dr Grundstei für die Russischi Sammlig in der Kongrässbibliothek bildet.

Dr Bibliothekshushalt wird no hüte zum ne grosse Deil vom Kongrass zahlt. Zu de Usgobe ghört au dr Underhalt vo drei beeidruckende Gebäud z Washington, D.C.


</doc>
<doc id="22470" url="https://als.wikipedia.org/wiki?curid=22470" title="Kanton Benfeld">
Kanton Benfeld

Dr Kànton Banfald ìsch bìs März 2015 e Untereinheit vum Arrondissement Schlettstàdt-Erstain im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Banfald" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Schlettstàdt" kumme.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Bàrr" nej züegschnitte worre. Àm 10. Fewer 1806 ìsch üs em Arrondissement Bàrr s "Arrondissement Schlettstàdt" worre.

Vun 1871 bìs 1919 hàt des Gebiet zem "Kreis Eerstain" ghert.

Zitter em 28. Juni 1919 ìsch dr Kànton wìdder e Teil vum "Arrondissement Eerstain" gsin, we àm 24. Mai 1974 mìt em Arrondissement Schlettstàdt zem "Arrondissement Schlettstàdt-Erstain" zàmmgelejt worre ésch.

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Ewernàhn un dr und Kànton Erstain granzt, ìm Oschte àn Ditschlànd mìt em Ortenaukreis em Regierungsbezirk Friburi z (Bade-Wirttebari), ìm Side àn dr Kànton Màrckelse un dr Kànton Schlettstàdt un ìm Weschte àn dr Kànton Bàrr.

D greschte Gmein vum Kànton ìsch Banfald mìt ìnsgsàmt 5.260 Inwohner ànne 2006 gsin.

Ìnsgsàmt hàt s ìm Kànton Banfald 13 Gmeine ghet:


</doc>
<doc id="22471" url="https://als.wikipedia.org/wiki?curid=22471" title="Kanton Erstein">
Kanton Erstein

Dr Kànton Eerstain ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Eerstain.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Banfald" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Schlettstàdt" kumme.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Bàrr" nej züegschnitte worre. Àm 10. Fewer 1806 ìsch üs em Arrondissement Bàrr s "Arrondissement Schlettstàdt" worre.

Vun 1871 bìs 1919 hàt des Gebiet zem "Kreis Eerstein" ghert.

Zitter em 28. Juni 1919 ìsch dr Kànton e Teil vum "Arrondissement Eerstain" worre, we àm 24. Mai 1974 mìt em Arrondissement Schlettstàdt zem "Arrondissement Schlettstàdt-Eerstain" zàmmgelejt worre ésch.

Dr Kànton hàt bìs März 2015 ìm Norde àn dr Kànton Gaispìtze ìm Arrondissement Stroosburi-Lànd granzt, ìm Oschte àn Ditschlànd mìt em Ortenaukreis em Regierungsbezirk Friburi z (Bade-Wirttebari), ìm Side àn dr Kànton Banfald, ìm Weschte àn dr Kànton Ewernàhn un ìm Nordweschte àn dr Kànton Ruuse ìm Arrondissement Molse.

Ìnsgsàmt hàt s ìm Kànton Eerstain 28 Gmeine:


</doc>
<doc id="22473" url="https://als.wikipedia.org/wiki?curid=22473" title="Kanton Oberehnheim">
Kanton Oberehnheim

Dr Kànton Ewernahn ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Ewernahn.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Banfald" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Schlettstàdt" kumme.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Eerstain" nej züegschnitte worre. 

Vun 1871 bìs 1919 hàt des Gebiet zem "Kreis Eerstein" ghert.

Zitter em 28. Juni 1919 ìsch dr Kànton e Teil vum "Arrondissement Eerstain" worre, we àm 24. Mai 1974 mìt em Arrondissement Schlettstàdt zem "Arrondissement Schlettstàdt-Eerstain" zàmmgelejt worre ésch.

Dr Kànton hàt bìs März 2015 ìm Norde àn dr Kànton Molse un ìm Norde un Weschte àn dr Kànton Ruuse ìm Arrondissement Molse granzt, ìm Oschte àn dr Kànton Eerstain un ìm Side àn dr Kànton Bàrr.

Ìnsgsàmt hàt s ìm Kànton Ewernahn 25 Gmeine:


</doc>
<doc id="22475" url="https://als.wikipedia.org/wiki?curid=22475" title="Kanton Schlettstadt">
Kanton Schlettstadt

Dr Kànton Schlettstàdt ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Schlettstàdt.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Banfald" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Schlettstàdt" kumme

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Bàrr" nej züegschnitte worre. Àm 10. Fewer 1806 ìsch üs em Arrondissement Bàrr s "Arrondissement Schlettstàdt" worre.

Vun 1871 bìs 1919 hàt des Gebiet zem "Kreis Schlettstàdt" ghert.

Zitter em 28. Juni 1919 ìsch dr Kànton wìdder e Teil vum "Arrondissement Schlettstàdt", we àm 24. Mai 1974 mìt em Arrondissement Eerstain zem "Arrondissement Schlettstàdt-Eerstain" zàmmgelejt worre ésch.

Dr Kànton hàt bìs März 2015 ìm Norde àn dr Kànton Willer, àn dr Kànton Bàrr un dr Kànton Banfald granzt, ìm Oschte àn dr Kànton Màrckelse un ìm Side àn dr Kànton Ràppschwihr ìm Arrondissement Ràppschwihr (Owerelsàss).

Ìnsgsàmt hàt s ìm Kànton Schlettstàdt 29 Gmeine:


</doc>
<doc id="22476" url="https://als.wikipedia.org/wiki?curid=22476" title="Kanton Weiler">
Kanton Weiler

Dr Kànton Willer ìsch bìs März 2015 e Untereinheit vum Arrondissement Schlettstàdt-Erstain im Département Bas-Rhin ìm Elsàss z Frànkrich gsin.

Dr Generàlrot ìsch dr Maire vun Neikìrich, dr René Haag.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Banfald" grindet worre. We s Krumm Elsàss ànne 1794 vun Frànkrich annektiert worre ésch, ìsch s Gebiet zem nej grindete "Dischtrikt Schlettstàdt" kumme

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Bàrr" nej züegschnitte worre. Àm 10. Fewer 1806 ìsch üs em Arrondissement Bàrr s "Arrondissement Schlettstàdt" worre.

Vun 1871 bìs 1919 hàt des Gebiet zem "Kreis Schlettstàdt" ghert.

Zitter em 28. Juni 1919 ìsch dr Kànton wìdder e Teil vum "Arrondissement Schlettstàdt", we àm 24. Mai 1974 mìt em Arrondissement Eerstain zem "Arrondissement Schlettstàdt-Eerstain" zàmmgelejt worre ésch.

Zum 22. März 2015 ìsch dr Kànton ufglest wora.

Ém e Deil vum Kànton Willer redt mer ken Elsassisch sundern Welche. 

Dr Kànton hàt ìm Norde un Oschte àn dr Bàrr Ruuse, ìm Sidoschte àn dr dr Kànton Schlettstàdt un ìm Side àn dr Kànton Ràppschwihr ìm Arrondissement Ràppschwihr (Owerelsàss).

D greschte Gmein vum Kànton ìsch Willer mìt ìnsgsàmt 1676 Inwohner ànne 2006 gsin.

Ìnsgsàmt hàt s ìm Kànton Willer 18 Gmeine ghet:

(*) In dam Ort wurd Frànzesisch geredt.


</doc>
<doc id="22477" url="https://als.wikipedia.org/wiki?curid=22477" title="Schweizerische Nationalbibliothek">
Schweizerische Nationalbibliothek

Die Schwizerischi Nationalbibliothek (NB) (fr. "Bibliothèque nationale suisse (BN)", it. "Biblioteca nazionale svizzera (BN)", rm. "Biblioteca naziunala svizra (BN)", en. "Swiss National Library (NL)") isch d Nationalbibliothek vo dr Schweiiz. Bis Ändi 2006 isch ihre dütsch Name "Schweizerische Landesbibliothek (SLB)" gsi. Iire Sitz isch an dr Hallwylstross 15 z Bärn.

Die Schwizerischi Nationalbibliothek isch en Institution vom Bundesamt für Kultur (BAK) innerhalb vom Eidgenössische Departement vom Innere (EDI). Si het dr gsetzlig Ufdrag, alli Publikatione z sammle, z erhalte und z vermittle, wo in der Schwiz erschiine, sich uf d Schwiz oder uf Persone mit em schwizerische Bürgerrächt oder Wohnsitz in dr Schwiz beziehn oder vo schwizerische Autore oder sonige, wo mit der Schwiz verbunde si erschaffe worde si, und zwar unabhängig vo dr Sproch. Die Schwizerischi Nationalbibliothek isch also die ersti Alaufstell für Helvetica. Sit 1992 bedrifft das nit nume druckti Wärk, sondern au Wärk uf andere Informationsdräger. D NB sammlet au no Publikatione vo internationale Organisatione, wo ihre Sitz in dr Schwiz hai wie d UNO, d WHO u.s.w. oder d NB im ne Verdrag zur Depositarin in dr Schwiz bestimmt hai.

Scho in dr Zit vo dr Helvetische Republik um 1800 het me e Projekt für e schwizerischi Nationalbibliothek entworfe, het s aber nit chönne realisiere. 1891 het dr Friedrich Staub, Redakter am Schwizerische Idiotikon und Bibliothekar a dr Stadtbibliothek Züri, d Idee wider ufbrocht, e Landesbibliothek z gründe. 1894 hai dr Ständerot und der Nationalrot dr Bundesbeschluss über d Gründig von ere "Schwizerische Landesbibliothek" verabschiidet. 1895 isch si gründet worde. Dr erst Standort isch e Vierzimmerwohnig ohni elektrischs Liecht und ohni Telefonaschluss an dr Christoffelgass 7 z Bärn gsi. 1899 isch si in s Gebäud vom Bundesarchiv züglet und 1931 an die hütigi Adresse Hallwylstross 15 im Bärner Chirchefäldquartier. Dört het me in de Johr 1929 bis 1931 noch de Plän vo de Architekte Oeschger, Kaufmann und Hostettler e funktionelle Neubau baut, wo hüte as e früehne Verdräter vo dr architektonische Modärne (Neus Baue) under Dänkmolschutz stoht.
Zur Schwizerische Nationalbibliothek ghöre au s Schwizerische Literaturarchiv, wo 1991 gründet worden isch, und s Centre Dürrenmatt Neuchâtel (CDN), wo im Johr 2000 z Neueburg eröffnet worden isch, und sid 2016 au di Schwiizerischi Nazionaalfonoteek z Lugano.

Im Gegesatz zu andere Länder wie Dütschland oder Frankriich isch d Abgob vom ene Pflichtexemplar in der Schwiz nit im Gsetz verankeret. D NB het mit em "Schwizer Buechhändler- und Verleger-Verband" (SBVV) und dr "Société des Libraires et Éditeurs de la Suisse romande" (SLESR, hüte ASDEL) abgmacht ass si e Gratisexemplar überchiem. Schwizer Verein, Firme und anderi Körperschafte und Schwizer Autore wärde drum bäte, ass si vo ihre Publikatione, wo nit im Verlags- und Buechhandel erschiine (die so genannti Graui Literatur), dr NB en Exemplar wurde zur Verfüegig stelle.

Die Schwizerischi Nationalbibliothek isch e Mischig vo Leihbibliothek und Präsenzbibliothek. Konkret bedütet das, ass Medie, wo sehr wärtvoll oder elter as 50 Johr si, nume im Läsisaal döfe brucht wärde. S Uslehne, wo s sit 1900 git, isch für alli Benutzer gratis. Jede, wo volljehrig isch und e feste Wohnsitz in dr Schwiz het, cha sich lo iischriibe.

Sit 2003 bietet d Bibliothek ihri divärse Recherchedienstleistige under em Name SwissInfoDesk a. Für die selbständigi Suechi het si e Liste mit relevante Lingg zum Thema Schwiz zsämmegstellt, wo die ganz Zit ergänzt und aktualisiert wird.

Sit 2006 informiert d NB uf ihrer Siite über die bestehende kantonale und regionale schwizerische Bibliografie und über die schwizerische Fach- und Spezialbibliografie.

"Helveticat" isch dr Online-Katalog (OPAC) vo dr NB. Im Helveticat het s alli Monografie, Musikalie, Mikroforme, Multimedia, Charte und Atlante, aber nume e Deil vo de Zitige und Zitschrifte, wo sich in dr NB befinde. Drnäbe het s im Helveticat au Iidräg zu Dondokumänt vo dr Schwizer Nationalphonothek (FN) z Lugano. S eltiste druckte Buech, wo im Helveticat verzeichnet isch, stammt us em Johr 1465.

"HelveticArchives" isch d Archivdatebank vo dr NB. Si isch online sit em am 23. Mai 2008, em 100. Geburtsdag vo dr Annemarie Schwarzebach. Noh di noh wärde die ganze Archivbeständ vo dr NB drin ufgfüehrt; digitalisierti Fotene vo dr Annemarie Schwarzebach cha me scho abrüefe.

Under em Name "ISplus" isch au s ganze Verzeichnis vo de Schwizer Gedächnisinstitutione in de HelveticArchives integriert. ISplus dient gliichziitig as Schwizer ISIL-Verzeichnis. Au integriert isch s "Repertorium vo de handschriftlige Nochläss in Archiv und Bibliotheke vo dr Schwiz".

Anderi Online-Findmittel vo dr NB si d "Schwizer Plakatsammlig", dr "Schwizerisch Zitschriftegsamtkatalog RP/VZ" (sit Mitti 2002 wird er nüm aktualisiert und isch vom "Schwizer Zitschrifteportal" ZSP ersetzt worde) und d Datebangg vo de Fachbibliografie "Biblio".




</doc>
<doc id="22478" url="https://als.wikipedia.org/wiki?curid=22478" title="Obugrische Sprachen">
Obugrische Sprachen

Di Obugrische Sproche sin e Undergruppe vo de finno-ugrische Sproche und di nöchste Verwandte vom Ungarische. Si werre in de mittlere Landesdeil vo Russland, zwüschem Ob, em Irtis und em Ural gschwätzt. Numme zwei Sproche ghöre zum obugrische, Mansisch/Wogulisch und Chantisch/Ostjakisch. Do si sich vo Ungarisch scho lang abgspalte hän, git's zu sällem großi Underschid in de Syntax, im Wortschatz und de Phonology. Mansisch und Chantisch sin enand ähnlig, ihri Sprächer chönne enand aber nit verstoh.

Di obugrische Sproche sin stark vo de Turksproche beyflusst worre, vor allem vom Tatarische. Bis 1930 hän si kei Rächtschrybig gha und sin entweder gar nit gschribe worre oder mer hät sich an de Literatur und de Dradition orientiert. Sit 1937 verwände si s kyrillisch Alphabet mit Züesatzsymbol, 's sin aber keini bedütsame Tekscht uff einer vo-n-e gschribe worre; au als Amtssproch wird's sälte brucht.

Mansisch hät ca. 3800 Sprächer und Chantisch 14'280; beidi sin numme innerhalb vo Russland verbreitet.


</doc>
<doc id="22479" url="https://als.wikipedia.org/wiki?curid=22479" title="Encyclopædia Britannica">
Encyclopædia Britannica

D Encyclopædia Britannica [] isch e bedütendi Enzyklopädie uf Änglisch. Ähnlich wie dr dütsch Brockhaus will si s menschlige Wüsse so vollständig wie möglig ("The Sum of Human Knowledge") vermittle.

D "Britannica" – wie mer e hüfig abkürzt sait – isch e Produkt vo dr schottische Ufklärig. Die ersti Uflag isch 1768 usege worde und vo 1820 a hai se dr Adam und dr Charles Black z Edinburgh verleit. Im Vergliich zur französische Encyclopédie isch d "Britannica" ehnder politisch konservativ: die spötere Editione si im allgemeine em regierende Monarch gwidmet. Um 1870 isch dr Verlag für die 9. und 10. Uflag vo Schottland noch London züglet und mit der Ziitig "The Times" verbunde worde.

Für die 11. Uflage het dr Verlag mit dr Universität Cambridge zsämmegschafft. Denn si d Markerächt an dr Enzyklopedii dr Firma Sears Roebuck verchauft worde und d Redaktion het sich z Chicago niiderglo. Hützudag wird si vo "Encyclopædia Britannica Inc" usege.

Im Johr 2004 het s 75.000 Artikel mit 44 Millione Wörter in dr "Britannica" gha. Me cha se in Papiirform (32 Bänd, Listepriis $1400) oder uf CD-ROM bzw. DVD chaufe oder online abonniere.

Am 13. März 2012 het dr Verlag bekannt gää, dass d Enzyklopädi no 244 Johr in Zuekumft uusschliesslich digital erschiint

D Artikel in der "Britannica" wärde im Allgemeine as guet duredänggt, zueverlässig und guet gschriibe betrachtet. Si vermittlet aber au en ehnder konservativs angloamerikanischs Wältbild, und underscheidet sich so mänggisch vo andere Enzyklopädie. Wenn me se mit Wärk vergliicht, wo ähnlig gross si, gseht me hüfig Underschiid, vor allem bi wärtorientierte Theme. D Autore si in vile Fäll namhafti Wüsseschafter oder bekannti Publiziste; wo ihri Artikel signiere.




</doc>
<doc id="22482" url="https://als.wikipedia.org/wiki?curid=22482" title="Brockhaus Enzyklopädie">
Brockhaus Enzyklopädie

D Brockhuus Enzyklopädii isch e mehrbändigi Enzyklopedii uf Dütsch, wo vom Mannheimer Verlag "Bibliographisches Institut & F. A. Brockhaus AG" usege wird. Ihri erste Vorläufer si im 18. Johrhundert bi Löbel und Franke as „"Conversations-Lexikon"“ erschiine. Spöter isch s under em Name „"Der Grosse Brockhaus"“ bekannt worde. Ihre hütig Name het d Enzyklopedii sit der 20. Uflag 1996.

S "Conversations-Lexikon" mit em volle Titel "Conversations-Lexicon oder kurzgefasstes Handwörterbuch für die in der gesellschaftlichen Unterhaltung aus den Wissenschaften und Künsten vorkommenden Gegenstände mit beständiger Rücksicht auf die Ereignisse der älteren und neueren Zeit" in sächs Bänd vom Renatus Gotthelf Löbel und em Christian Wilhelm Franke isch vom Verlag "F. A. Brockhaus" ufkauft und witergmacht worde.

Es si no zwei Nochdragsbänd in verschiedene Verlag erschiine: Leipzig: F. A. Leupold 1796–1800 und Leipzig: J. C. Werther 1806 bevor F. A. Brockhaus: Amsterdam 1810 und Leipzig 1811 no meh Bänd usebrocht het.
Dr Friedrich Arnold Brockhaus (1772–1823) het 1805 mit siiim Verlag z Amsterdam agfange. 1808 het er uf dr Leipziger Buechmäss s unvollständige "„Conversationslexikon mit vorzüglicher Rücksicht auf die gegenwärtigen Zeiten“" vom Löbel und Franke kauft und mit em Projekt wiitergmacht. Die 2. Uflag in zäh Bänd isch 1812–1820 erschiine, isch en Erfolg gsi und und het dr Grundstock für dr "Brockhuus" gleit, wo hüte in der 21. Uflag erschiint. 1811 isch dr Friedrich Arnold Brockhaus mit siim Verlag noch Alteburg z Thüringe züglet.

In dr Vorred vo dr "Redaktion und Verlagshandlig" zum 15. Band vo dr 11. Uflag vom "Brockhuus" vo 1868 wird d Ziilsetzig vom Wärk beschriibe, ass s Lexikon well wüsseschaftligi, künstlerischi und technischi Ergebniss popularisiere nit für zum Profit z mache sondern für die allgemeini Bildig.

Dr "Brockhuus" isch as Universalenzyklopädii Vorbild gsi für vili anderi Wärk, z. B. s holländische Grosslexikon "Winkler Prins Geïllustreerde Encyclopaedie", s 43-bändige "Entsiklopedicheskii Slovar", s vierbändige schwedische "Svenskt Konversations-Lexicon" und die 13-bändigi amerikanischi Encyclopaedia Americana. D Encyclopædia Britannica, wo scho sit 1768 vom Adam und Charles Black z Edinburgh, Schottland, verleit worden isch, isch drgege e Produkt vo dr schottische Ufklärig.


</doc>
<doc id="22483" url="https://als.wikipedia.org/wiki?curid=22483" title="Kanton Bischheim">
Kanton Bischheim

Dr Kànton Bìsche ìsch bìs März 2015 e Untereinheit vum Arrondissement Stroosburi-Lànd
im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Lànd)" ghert.

Zitter em 28. Juni 1919 ìsch dr Kànton e Teil vum "Arrondissement Stroosburi-Lànd" worre.

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Mundelse un ìm Side àn dr Kànton Schìllige granzt.

Ém Kànton Bìsche hàt s 2 Gmeine ghet:


</doc>
<doc id="22484" url="https://als.wikipedia.org/wiki?curid=22484" title="Ungeld">
Ungeld

S Umgäld, au Ungäld (mhd. "ungelt") isch e Verbruchsstüür, wo sit em 13. Johrhundert erhobe worden isch. Als "Akzise" isch si die eltisti europäischi indiräkti Stüür und isch zerst z Spanie und z Venedig erhobe worde und cha sit em 13. Johrhundert am Niiderrhii nochgwiise wärde. Mä waiss zum Bischbil, ass dr Friedrich II. in sinere Regierigszit vo 1220 bis 1250 im Basler Bischof Heinrich vo Thun s Rächt uf e Dail vom Umgäld gee het.
mhd. "gelt" „Zahlig, Abgob“; 
mhd. "un..." odr "um...", wo mänggisch bruucht wird für zum dr Sinn vom Wort nochhär z versterke (vgl.: Ummängene)

S Umgäld isch en Art Umsatzstüür gsi, wo sit em 13. Johrhundert vo de Riichsstedt uf Verbruuchsgüeter erhobe worden isch, bsundrigs uf Getreid, Wii, Bier, Fleisch und Salz. D Stüür isch uf de Märt und bi de Stadttor iizoge worde. 

Sit em 16. Johrhundert isch s Umgäld vo de Landesherre überno worde, zerst nume as Abgob uf Getränk. D Höchi und d Art vo dr Bestüürig si vo Ort zu Ort verschiide gsi, und sogar im gliiche Herrschaftsgebiet het me d Stüür nit überall müesse zahle. 1549 het d Kurpfalz in ere Ornig festgleit, ass in Zuekumft alli Wirt und Beize vo jedem Mass (1575 z Heilbronn öbbe 1,4 Liter) Wii oder Bier ei Pfennig Umgäld schuldig siige. Niene het me in der Pfalz Getränk döfe lagere ohne ass dr "ungelter", der Iizugsbeamti, drvo gwüsst het. Die hai d Fässer kontrolliert und mit de Wirt jede Monet abgrächnet. S Gäld isch in e Chaste mit zwei verschiidene Schlösser cho, so dass d Umgälder und d Finanzbeamte vo dr Herrschaft ihn nume zsämme hai chönne ufmache. 

Ursprünglig isch s e Stüür uf Gedränk gsi, me het s denn aber au uf anderi Ware erhobe. Wil s zwüsche de Rächt vom Landesherr und dene vom Ortsherr keini genau definierte Gränze ge het, het mänggisch au dr Ortsherr e Deil vom Umgäld für sich beasprucht. 

Mit em Umgäld si bedütendi Summe iidriibe worde. So het s z Östriich im Johr 1438 über 30.000 Pfund, öbbe 40% vo de ordentlige Iinahme, usgmacht. Wie anderi Stüüre au isch s Umgäld nit sälte Grund für Komflikt gsi. So isch dr Basler Rappechrieg 1591 wägen ere Umgälderhöhig usbroche.



</doc>
<doc id="22486" url="https://als.wikipedia.org/wiki?curid=22486" title="Fricktaler Rappenkrieg">
Fricktaler Rappenkrieg

Dr Frickdaler Rappechrieg, wo vom Juli 1612 bis zum September 1614 duurt het, isch e Konflikt im Süde vom vorderöstriichische Oberamt Briisgau gsi. D Buure in de östriichische Gebiete, wo hüte im Schwiizer Kanton Aargau und im Süde vom dütsche Bundesland Bade-Württebärg uf beide Siite vom Hochrhii lige, hai sich gege die östriichischi Regierig erhobe. Me sött dä Konflikt nit mit em Basler Rappechrieg vo 1591 bis 1594 verwächsle, au wenn er ähnligi Ursache gha het.
D Usenandersetzige si usglöst worde, wo s Umgäld, e Umsatzstüür uf Wii, um ei Rappepfennig pro Mass erhöht worden isch. D Buureverdräter us em Frickdal, em Hotzewald, em Wehradal und vom Dinkelbärg hai sich im März 1612 in der Frickdaler Gmeind Mumpf versammlet. S Ergäbnis vo dere Versammlig isch e Beschwärdebrief an die vorderöstriichische Behörde im elsässische Ensisheim gsi. D Buure hai sich nit nume über d Stüürerhöhig, wo in ihre Auge nit grächtfertigt gsi isch, beklagt sondern au über e Frondienst, wo immer meh überhand gnoh het, über wirtschaftligi Problem wäge Missärnte und dass d Behörde nüt gege d "Häxe und Unhold" wurde mache.

Doch d Regierig het sich nit um die Beschwärde kümmeret und het verlangt, ass d Buure sich wurde unterwärfe. Im Juli 1612 isch s bi Mumpf zu Verhandlige zwüsche Regierigsverdräter und öbbe 800 bewaffnete Buure cho, wo aber ohni Ergäbnis bliibe si. Druf isch en offene Ufstand usbroche.
D Waldstedt hai s abglehnt, sich mit de Buure vo de Dörfer zringsum z verbünde. D Buure hai z Waldshuet und z Seckige dr Handel behinderet und Laufeburg s Drinkwasser abgrabt. Für d Belagerig vo Rhiinfälde hai si aber s nötige Material nit gha, und hai sich dorum uf d Verwüestig vom Vorgländ beschränkt. Die Ufständische si gwaltsam gege s Chloster Olsberg vorgange und hai d Kommende Beugge beschosse.

Wo die östriichische Regierig Druppe gschiggt het, für zum dr Ufstand zsämmezschlo, hai die rebellische Buure d Eidgenosseschaft bittet z vermittle. Im September 1614 si die Abgsandte vo allne eidgenössische Ort noch Rhiinfälde gange, für zum e friidligs Ändi vom Konflikt z vermittle. Noch acht Däg het zwar d Regierig ihri Stüürerhöhig chönne duresetze, het aber uf e harts Vorgeh gege d Buure müesse verzichte. Dene ihri Afüehrer si mit liichte Strofe drvocho.


</doc>
<doc id="22488" url="https://als.wikipedia.org/wiki?curid=22488" title="Burgundische Eidgenossenschaft">
Burgundische Eidgenossenschaft

Die Burgundischi Eidgenosseschaft isch e Bündnis zwüsche verschiidene Stedt, Landschafte und adlige Herre im Gebiet vo dr hütige Westschwiiz gsi, wo no im 13. Johrhundert as Deil vom alte Königriich Burgund agluegt worden isch.

D Riichsstadt Bärn het die Burgundischi Eidgenosseschaft agfüehrt. Es het vili Bünd ge zwüsche Stedt, Landschafte und adlige Herre und Bärn isch im Zentrum gsi. Ihr politischs Hauptziil isch gsi, d Unabhängikeit, wo si noch em Usstärbe vo de Herzög vo Zähringe gnosse het, gege die grosse Territorialherrschafte Savoye und Habsburg, wo immer sterker worde si, z schütze. Mit Bündnis zwüsche Bärn und Solodurn uf der einte und em Rhiinische (1327) und em Schwäbische Stadtbund (1385) uf dr andere Siite, het die Burgundischi Eidgenosseschaft e starki Ruggedeckig im Riich gha. D Stadt Bärn het schliesslig 1323, 1341 und 1353 Bündnis mit dr schwiizerischen Eidgenosseschaft abgschlosse und, wie ihri Koalitionspartner gwächslet hai, au mit Savoye und de Habsburger.

Innerhalb vo dr Burgundische Eidgenosseschaft het s immer wider Spannige ge wäge de Bündnis, wo sich deilwiis widersproche hai. Bsundrigs zwüsche de Stedt Bärn und Freiburg het mänggisch e starki Rivalität gherrscht, wo im Laupechrieg eskaliert isch. As Folg vo däm Konflikt isch Bärn 1353 definitiv dr schwiizerische Eidgenosseschaft biidräte. Vili vo de früehnere Partner vo Bärn si spöter Untertane vo der Stadt worde oder si Mitgliider oder Zuegewandti Ort vo dr schwiizerischen Eidgenosseschaft worde.

in Chlammere s Johr vom Bündnisschluss mit Bärn:





</doc>
<doc id="22489" url="https://als.wikipedia.org/wiki?curid=22489" title="Eidgenossenschaft (Begriffsklärung)">
Eidgenossenschaft (Begriffsklärung)

Eidgenosseschaft stoht für:
Eidgenoss stoht für:


</doc>
<doc id="22490" url="https://als.wikipedia.org/wiki?curid=22490" title="Eidgenossenschaft (Rechtsbegriff)">
Eidgenossenschaft (Rechtsbegriff)

D Eidgenosseschaft as abstrakte Rächtsbegriff us em Middelalter und dr früehje Neuziit bezeichnet e politische Bund vo gliichberächtigte Gnosse. Si wird abgschlosse mit eme Eid, wo im Name vo Gott gschwore wird. Si cha ziitlig begränzt oder für 'alli Ewigkeit' gültig si. Wil d Bündnispartner gliichberächtigt si, stoht d "Eidgenosseschaft" im Gegesatz zur Feudalherrschaft mit ihrer hierarchisch-asymmetrische Organisation. 

Eidgenosseschafte kennt me us em alemannische Ruum. Die gschichtlig erfolgriichsti isch die schwiizerischi Eidgenosseschaft, wo dr Nochfolger drvo dr modärn Schwiizer Bundesstaat isch. Dr Legände noch isch dr Bund 1291 uf em Rütli beschwore worde, dr Bund isch aber e chlii elter. Er isch im August 1291 schriftlig mit em sogenannte Bundesbrief erneueret und besiiglet worde und no einisch im Bund vo Brunne 1315.


</doc>
<doc id="22492" url="https://als.wikipedia.org/wiki?curid=22492" title="Genossenschaft">
Genossenschaft

E Gnosseschaft isch e Zsämmeschluss vo natürlige und juristische Persone (Personevereinigung), wo gmeinsam, aber nit immer gliichberächtigt öbbis mache. Die gnosseschaftligi Organisationsform, wo au mit de Begriff Sälbsthilf, Sälbstverantwortig und Sälbstverwaltig ch umschriibe wärde, isch e Zsämmeschluss vo Persone, wo sich in dr gliiche oder enere ähnlige Problemlag befinde und gmeinsam noch Lösigen drfür sueche. Dr Gnosseschaftsgedanke isch dorum alt. Im 19. Johrhundert isch er vo dr Gnosseschaftsbewegig in ere modärne Form widerbeläbt worde.

Scho im Altertum si Notbündnis mit gnosseschaftlige Züg bi dr Bildig vo Gmeinde (Poleis), Religionsgmeinschafte oder Stämm entstande. Im Mittelalter hai sich gmeinschaftligi Zsämmeschlüss vo sonige, wo im Allgemeine sozial, wirtschaftlig oder politisch schwach gsi si, für e gmeinsame Zwäck. Zum Bispil für zum de Gnosse en aständigs Begräbnis möglig z mache (Beärdigungsgnosseschaft) oder um e Deich z erhalte (Deichgnosseschaft). Im Alperuum hai sich d Siidler zu "Alpgnosseschafte" zsämmegschlosse, wil die modärni Alpwirtschaft nume kooperativ cha glinge. D Gnosseschaft reglet die gmeinschaftligi Nutzig vo de Weide und Alpe und verhinderet ass Gmeineigedum verlore goht. In der Schwiiz het sich us dene Gnosseschafte in de Gmeinde die Diräkti Demokratii entwigglet, wo s politische Läbe vo dr modärne Schwiiz immer no stark prägt.

Dr Robert Owen zelt as dr Begründer vo dr modärne Gnosseschaftsbewegig. 1799 het er in siiner Bauellespinnerei z New Lanark in Schottland) en Experimänt für menschewürdiger Arbets- und Läbensbedingige agfange. Das het 1844 dr Astoss ge für die ersti eigeständigi Arbeiter-Gnosseschaft vo 28 Arbeiter von ere Bauellespinnerei in Nordängland ge. D "Rochdale Equitable Pioneers Society" isch en Iichaufsgnosseschaft gsi und het mit ihrer grössere Märtmacht niidrigeri Priis sötte garantiere. Zerst het s nume vier Nahrigsmittel ge: Mähl, Anke, Zucker und Haberflocke. Am Afang isch s Gschäft zweimol in dr Wuche z Obe ufgmacht worde, isch aber schnäll gwachse, und scho noch drei Mönet isch s an fümf Däg offe gsi.

Im dütschsprochige Ruum hai zwei Manne gliichziitig und unabhängig von enander die erste Gnosseschafte gründet. 1847 het dr Friedrich Wilhelm Raiffeisen z Weyerbusch dr erst Hilfsverein zur Understützig vo dr Landbevölkerig in Not und 1862 dr „Heddesdorfer Darlehnskassenverein“ gründet. Zur gliiche Ziit het dr Hermann Schulze-Delitzsch z Delitzsch e Hilfsaktion ins Läbe ghrüeft, wo Notliidendi Handwärker hätt sötte understütze. Noch de Grundsetz vo dr Sälbsthilf, Sälbstverwaltig und Sälbstverantwortig het er 1847 die ersti „Rohstoffassoziation“ für Dischler und Schuehmacher gründet und 1850 dr erst „Vorschussverein“ − e Vorläufer vo de hütige Volksbanke.


</doc>
<doc id="22497" url="https://als.wikipedia.org/wiki?curid=22497" title="Grafschaft Greyerz">
Grafschaft Greyerz

D Grafschaft Greyerz isch vom 11. Johrhundert bis 1555 e bedütends Herrschaftsgebiet in dr Westschwiiz gsi und und het s obere Saanedal umfasst. Im Johr 1555 isch si ufdeilt worde in zwei Vogteie, Greyerz und Saane. S Wappedier vo de Greyerzer isch dr Kranich (französisch "la grue") gsi, wo hüte au uf em Wappe vo Greyerz isch.
Zum Kärngebiet vo der Grafschaft Greyerz het s ganze obere Saanedal vo dr Saanequelle im Beriich vom Sanetschpass bis zum hütige Lac de la Gruyère in dr Nöchi vo Broc und La Tour-de-Trême ghört. Au s Jaundal isch e Deil drvo gsi. S Gebiet vo dr Grafschaft isch vo Bärge gege d Ussewält abgschlosse gsi und ihre Mittelpunggt isch immer s Stedtli Greyerz gsi. D Grafschaft isch iideilt gsi in d Landvogteie Greyerz, Montsalvens und Vanel wo vo Burge mt de gliiche Näme beherrscht worde si. Erst spöter hai au Château-d'Œx und La Tour-de-Trême dr Status von ere Vogtei übercho.

D Herrschaft vo de Gräf vo Greyerz het öbbe 480 Johr duurt. 19 von ene si historisch beleit:



</doc>
<doc id="22498" url="https://als.wikipedia.org/wiki?curid=22498" title="Kyburger">
Kyburger

D Kyburger – mängisch au Kiburger gschribe – si im Middelalter es Adelsgschlächt gsi, wo dr Haupdeil vo ihre Herrschafte i dr hütige Nord- und Oschtschwiz gläge isch.

D Familie isch e Sitelinie vo de Groofe vo Dillinge an der Donau gsi. Si het ihre Name vo dr Kyburg im hütige Kanton Züri.

Im 12. und im 13. Johrhundert hai d Kyburger vili Stedt in dr Ostschwiz gründet:

Die männligi Linie vo de Kyburger isch 1263 usgstorbe. Dr Rudolf I. vo Habsburg, wo über si Mueter Heilwig vo Kyburg verwandt gsi isch mit dr einzige Erbin, dr Anna, wo denn no e Chind gsi isch, het d Groofschaft as em Maitli si Vormund verwaltet. D Anna het spöter dr Eberhard I. vo Habsburg-Laufeburg ghürotet und so het d Linie Kyburg-Burgdorf oder Neu-Kyburg agfange.

1301 si d Neu-Kyburger dr Burgundische Eidgenosseschaft rings um d Stadt Bärn biidräte.

Anne 1417, wo dr Berchtold vo Kyburg gstorben isch, isch d Familie vo de Neu-Kyburger vo dr Gschicht abträtte.



</doc>
<doc id="22499" url="https://als.wikipedia.org/wiki?curid=22499" title="Kanton Brumath">
Kanton Brumath

Dr Kànton Bröömt ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Bröömt.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Lànd)" ghert.

Zitter em 28. Juni 1919 ìsch dr Kànton e Deil vum "Arrondissement Stroosburi-Lànd".

Dr Kànton hàt bìs März 2015 ìm Norde àn dr Kànton Hàwenau un dr Kànton Bìschwiller ìm Arrondissement Hàwenau granzt, ìm Oschte àn Ditschlànd mìt em Ortenaukreis em Regierungsbezirk Friburi z (Bade-Wirttebari), ìm Side àn d Stàdt Stroosburi ìm Arrondissement Stroosburi-Stàdt un àn dr Kànton Mundelse un dr Kànton Drüdersche un ìm Weschte àn dr Kànton Huufalde.

Ìnsgsàmt hàt s ìm Kànton Bröömt 22 Gmeine:


</doc>
<doc id="22501" url="https://als.wikipedia.org/wiki?curid=22501" title="Laupen BE">
Laupen BE

Loupe (amtlech "Laupen", frz. "Loyes") isch e politischi Gmeind im Verwautigschreis Bärn-Mittuland im Kanton Bärn, Schwyz.

Loupe ligt am rächte Stade vor Seise oberhaub vor Mündig i d Saane. D Gmeindsflächi bsteit us 40,2 % langwirtschaftlecher Flächi, 29,7 % Waud, 24,8 % Sidligsflächi u 5,4 % süschtigi Flächi. 

Die ersti urkundligi Erwähnig stammt us em Johr 1032 ("Loupa"). Im Johr 1264 isch d Ortschaft vom Rudolf vo Habsburg eroberet worde. 1267 isch dr Peter vo Savoye noch Loupe cho, aber scho im Johr 1269 isch s vom Rudolf zruggeroberet worde. 1339 het der Loupechrieg zwüsche de Bärner und de Herre vom Burgund und vo Habsburg gwüetet, wo Bärn gwunne het.

Bis zum 31. Dezämber 2009 het d Gmeind zum Bezirk Loupe ghört.

Quäuue: Bundesamt für Statistik 2005

Dr Uusländeraateil isch 2010 bi 10 % gläge.

68,8 % vo de Ywohner si evangelisch-reformiert, 18,2 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 19,9 %, CVP 3,3 %, EVP 1,7 %, FDP 7,9 %. GLP 6,2 %, GP 8,8 %, SP 24,6 %, SVP 23,3 %, Suschtigi 4,3 %.

Gmeindspresidänt vo Loupe isch sit 2010 dr Urs Balsiger (Stang 2017).

D Arbetslosigkeit isch im Jahr 2011 bi 2,2 % gläge.

Bir Vouchszeuuig 2000 hei vo de 2796 Ywohner 92,3 % Dütsch aus Houptsprach aaggää, 1,5 % Französisch u 1,5 % Italienisch.

Dr Dialäkt vo Loupe ghört zum Hochalemannisch.

Z Loupe het s vili verschiideni Sportverein. Der FC Loupe spiilt sini Heimspiil uf dr Gillenau, grad näben em Schwümmbad. Dr Spiilplatz vom SC Loupe (Unihockey) isch in der "Golden Globe-Arena" an dr Schützestross. Dr HBC Sense (Handballclub, 3. Liga) isch in dr neue Sporthalle vo Neuenegg dehei.




</doc>
<doc id="22504" url="https://als.wikipedia.org/wiki?curid=22504" title="Küssaberg">
Küssaberg

Küssaberg (uff Hochdütsch genau glych) isch e Gmeind im dütsche Landchreis Waldshüet, Bade-Württeberg.

Küssaberg litt uff 327 bis 442 Meter über de NHN; d Küssaburg-Ruine uff über 600 Meter. De Ort isch diräkt am Hochrhy in de Mitti zwüsche Basel und em Bodesee, öbbe acht Kilometer vo de Chreisstadt Waldshüet-Dienge entfärnt.

D Gmeind gränzt im Norde an Lauchrige, im Oste an Chlettgau und Hochetenge am Hochrhy, im Süde an d Aargauer Gmeinde Mellike, Räkige, Bad Zurzach und Riete und im Weste an d Chreisstadt Waldshüet-Dienge.

Dè högscht Pungt vo dè Gmeind Küssabärg isch dè Küssabärg sèlber, dè gröscht Höger vum weschtlichè Hälfti vum Chlynè Randè, dè Küssabärg lyt uff èrè Höchi vo .

D Gmeind Küssaberg bstoht uss de ehemolige Gmeinde Bechterschbohl "(Bechtersbohl)," Dangstette "(Dangstetten)," Kadelburg "(Kadelburg)," Chüssich "(Küßnach)," Räckige "(Reckingen) "und Rhyne "(Rheinheim)". Sälli sin bis in d 1970er-Johr selbständig gsi.

Zu de ehemolige Gmeind Bechterschbohl ghöre s Dorf Bechterschbohl und d Höf Eichhalde und Küssaberg. Zu de ehemolige Gmeind Dangstette ghöre s Dorf Dangstette und s Ghöft Geißerehof. Zu de ehemolige Gmeind Chüssich ghöte s glychnamig Dorf und d Höf Alkehof, Hauackerhof, Markhof, Rohrhof und Stüdlihof. Zu de ehemolige Gmeinde Reckinge und Rhyne ghöre jewyl numme di glychnamige Dörfer.

Im Gebiet vo de ehemolige Gmeind Dangstette litt d Wiestig Riffehuse. In de ehemolige Gmeind Chüssich ihrem Gebiet litt di abgangeni Ortschaft Haslehof.

E überregionali Bedütig hät s Römerlager bi Dangstette, wo 1967 entdeckt worre isch und wo under anderem Soldate vo de Legion XIX Augusta stationiert gsi sin, wo spöter bi de "Varusschlacht" undergange isch. De Usgräber, de Gerhard Fingerlin, datiert s Lager in d Zit vo 15 v.e.Chr. bis 9/8 v.e.Chr. und bringt's mit em Alpefäldzug vom Drusus und em Tiberius in Verbindig. E neueri Bearbeitig vo de Fynkeramik durch d Katrin Roth-Rubi legt e bitz e älteri Datierig noch (20-11 v.e.Chr.); de Fundbstand überlappt sich zitlig lycht mit em Römerlager Oberade.

De Name vo de Gmeind leitet sich vo de Burgruine Küssaburg her, wo hoch über em Ort friehner emol s Hochrhydal beherrscht hät.

Bis 1805 isch d Gmeind e Deil vo de Landgrafschaft Chlettgau gsi, numme Kadelburg isch e üssers Amt vo de Grafschaft Bade gsi. 1805 sin Kadelburg und de Chlettgau an Bade zum Amt Waldshüet cho. Im Johr 1907 isch mit de Rhybruck e Stroßeverbindig in d Schwiz hergstellt worre.

D Gmeind Küssaberg isch am 1. Januar 1973 durch de Zämmeschluss vo de Gmeinde Dangstette, Kadelburg, Chüssich, Reckinge und Rhyne entstande. Am 1. Januar 1975 isch d Gmeind Bechtersbohl uff Küssaberg ygmeindet worre.

D Gmeind isch de Sitz vom Gmeindeverwaltigsverband Küssaberg, wo Küssaberg und Hochetenge am Hochrhy dezüeghöre.

Ergebnis vo dr Landdagswahle sit 2006: 

Küssaberg bstoht uss 6 Ortsdeil.

Küssaberg hät partnerschaftligi Beziehige zu

Im Ortsdeil Kadelburg isch d Wallburg Kadelburg; si wird au "Castelburg" oder "Kadilburck" gnännt.

Z Küssaberg gits e regionali Internet-Zytig und die nännt sich "„Hierzuland“". Sie isch fir d Region Chläggi und de ganz Oste vum Landchreis Waldshuet, also d Gmeinde Lottstette, Dettikofe, Klettgau, Hochetenge am Hochrhy und Küssaberg.




</doc>
<doc id="22505" url="https://als.wikipedia.org/wiki?curid=22505" title="Bauernkriege">
Bauernkriege

Buurechrieg isch e Sammelbegriff für Ufständ vo europäische Buure im spote Mittelalter und dr früehje Neuziit, aber no so spoot wie im 19. Johrhundert het s vereinzelti Buurerevolte ge. Hüfig wird s Wort für e Dütsch Buurechrieg bruucht, wo äng mit de Reformationschrieg im Dütsche Riich zsämmeghange isch. D Buure si nit immer elei gsi in ihrer Usenandersetzig mit dr Obrikeit, es het mänggisch au Stedt oder Adligi gha, wo mit ene sympatisiert und si understützt hai.

Nit alli Chrieg zwüsche enere Landbevölkerig und ere stedtische Obrikeit wärde as Buurechrieg bezeichnet. Dr militärisch Komflikt, wo dr Basler Kantonsdeilig vorusgange isch, isch zerst e Kampf um politischi Gliichberechtigung gsi, wo denn zum Unabhängikeitschrieg worden isch.
D Buure si bis in die neusti Ziit bi wiitem dr volksriichsti Stand z Europa gsi, gliichziitig aber au dä, wo politisch und militärisch am schwechste gsi isch und dorum am meiste usgnützt worden isch. Im Mittelalter si d Buure immer meh vo Adlige abhängig worde, wo se gege anderi Adligi beschützt hai, und drfür hai sich d Buure ihne müesse underwärfe. Die meiste von ene si Leibeigeni worde oder si wenigstens fast vollkomme vo ihre Grundherre abhängig gsi, wo si ihr Land von ene pachtet hai. Nume in gwüsse, im Allgemeine abglägene, Regione hai d Buure ihri Freiheit chönne bewahre.

Im Lauf vo dr Ziit, vor allem noch em Drissigjöhrige Chrieg, si d Frondienst, wo die hörige Buure hai müesse leiste, immer stränger worde und d Bestüürig immer höcher. D Obrikeite si hüfig ohni Verständnis gsi, für d Schwiirikeite, wo d Buure drunder glitte hei und hai sich sälte uf e Diskussion mit ene iiglo und die Konflikt hai sich mänggisch zu Chrieg eskaliert. 

Im 18. und 19. Johrhundert het sich die juristisch Lag vo de Buure stark verbesseret, wo si im Lauf vo dr Buurebefreijig vo dr Leibeigeschaft glöst worde si.



</doc>
<doc id="22507" url="https://als.wikipedia.org/wiki?curid=22507" title="Hörigkeit">
Hörigkeit

As Hörigi bezeichnet me mittelalterligi Buure (sältener au anderi soziali Gruppe, wie z. B. d Waldschmiid oder anderi Handwärker an Herrehöf), wo vom ene Grundherr abhängig gsi si. Freiji und Liibeigeni hai chönne hörig si. De Hörige vo Chillegüeter het men au Hüebner gsait.
D Hörikeit stoht zwüschem Freisii und dr Liibeigeschaft. Dr Hörig het bewegligs Eigedum döfe bsitze aber kei Land. Er isch an e Buurehof bunde gsi (Schollepflicht), wo emene Grundherr ghört het. D Schollepflicht isch an d Chinder vererbt vererbt worde und het au bim Verchauf vom Guet nid ufghört.

Die Hörige si vom Grundherr gschützt worde und si siiner Jurisdiktion understande. Drfür het er vo ihne chönne Frondienst verlange. Drzue hai si ihm as em Eigedümer vom Land e Pacht müesse zahle. D Frondienst und d Pachtabgobe si meistens uf de Fronhöf (Salhöf) gleistet worde.
D Hörikeit het s scho bi de Germane ge, währed em Früeh- und Hochmittelalter het sich d Zahl vo de Hörige aber wäge dr Schuldchnächtschaft stark vergrösseret.

Scho im 12. und 13. Johrhundert het sich d Klass vo de Ministeriale bildet, wo unfreiji Verwalter vo königliche, adlige odr Chillegüeter gsi si. Im Hochmittelalter isch us dere Schicht der Stand vom Dienst- bzw. Ministerialadel worde.

D Hörikeit isch in dr Buurebefreijig im 19. Johrhundert ufghobe worde und vo de Verpflichtige vo de Hörige de Guetsbsitzer gegenüber isch nume d Pacht übrigbliibe.



</doc>
<doc id="22508" url="https://als.wikipedia.org/wiki?curid=22508" title="Frondienst">
Frondienst

Dr Frondienst (vom mittelhochdütsche "vrôn" = „was dr herr (geistl. od. weltl.) bedrifft, ihm ghört“, z Östriich au "Robot" oder "Robote", archaisch Robath) bezeichnet persönligi Dienstleistige vo Buure für ihre Grundherr.

Dr Frohn, Frohne, Frone bezeichnet e Diener vom sogenannte Herr, au herrschaftlige Ammma, Beamte, Grichtsdiener, Grichtsbote oder Büttel.

Frondienst si e Leistg vom Buur für e Grundherr gsi. Si hai e sehr breiti Palette vo verschiidenste Dätikeite für e festgleiti Zahl vo Däg im Johr umfasst. Normalerwiise hai d Buure sogenannti Hand- und Spanndienst (Scharwärk) gleistet. Zu de Handdienst het zum Bispil s Jäte vo de Fälder vom Grundherr ghört. Bi de Spanndienst hai d Fronarbeiter z. B. s Fäld müesse pflüege. Der Begriff "Spanndienst" bezieht sich uf s Iispanne vor em Pflueg vom ene Ochs oder emene andere Dier.

Dr Grundherr het hüfig kei Rücksicht uf d Läbensbedürfnis vo siine Buure gnoh, und d Frondienst au zur Saat- oder Ernteziit verlangt. Das isch für die hörige Buure e grosses Problem gsi, wil si jo sälber zu dene Ziite uf ihre eigene Fälder vil Arbet gha hai. Wie d Gäldwirtschaft sich usbreitet het, hai d Buure immer meh mit Gäld zahlt statt Fronarbet z leiste. Das het wenigstens s Ziitproblem verchliineret.

Z Dütschland het dr Umfang vo de Frondienst noch em Drissigjöhrige Chrieg stark zuegnoh und het d Buure immer sterker belastet, so dass s System vo der Grundherrschaft immer weniger funktioniert het und es mänggisch au zu bewaffnete Buureufständ cho isch. D Frondienst si hüfig Gegestand vo Untertaneprozäss gsi. Mit der Buurebefreijig im 18. und 19. Johrhundert si d Frondienst abgschafft worde.

Robath (österr. au "Robot" oder "Robote", vo tschechisch/slowakisch "robota" – (Fron-)Arbet und russisch "rabota" – Arbet) isch Fronarbet, wo die Leibeigene ihrem Lehnsherr oder Fürst hai müesse leiste. Spöter isch si vo Gäldzahlige abglöst worde.

Es het d Handrobath und d Zugrobath geh. Bi dr Zugrobath het me mit zwei Zugdier müesse schaffe. Mit dr „lange Zugrobath“ isch e Fuehrleistig mit zwei Zugdier gmeint gsi, wo zwei Däg duurt het.


</doc>
