<doc id="22511" url="https://als.wikipedia.org/wiki?curid=22511" title="Schweizer Bauernkrieg">
Schweizer Bauernkrieg

Dr Schwizer Buurechrieg vo 1653 isch e militärischi Usenandersetzig zwüsche de Stadtort vo dr Alten Eidgenosseschaft und ihre ländlige Untertane gsi. Mä het em au Batzechrieg gsäit, wil äine vo de Hauptgründ d Abwärtig vom Batze gsi isch.

Dr Buurechrieg in dr Alte Eidgenosseschaft het verschiideni Ursache gha. Zum einte hai sich d Stedt, wo d Zäntre vo dr politische und wirtschaftlige Macht gsi und vo immer weniger patrizische Familie regiert worde si, abgschottet. Im Lauf vom 16. und am Afang vom 17. Johrhundert hai si d Ufnahm vo Neubürger, d. h. Hintersasse us em Untertanegebiet und em Usland immer meh beschränkt, bis schliesslig keini Neubürger meh ufgno worde si. So het s für d Landbevölkerig e Barriere ge, wo verhinderet het, ass si im Soziale oder in dr Politik chönnti Iifluss ha. Drzue isch die ungünstigi wirtschaftligi Entwicklig, mit dr Nochchriegsdeflation noch em Drissigjöhrige Chrieg, em Kollaps vom Export vo landwirtschaftlige Produkt noch Süddütschland, wo sich vom Chrieg wider erholt het, und d Abwärtig vo dr Währig, wo d Stedt minderwärtige Chupferbatze mit em gliiche nominale Wärt wie s alte Silbergäld hai afo münze. Viili Buure si hoch verschuldet gsi, und wäge däm het d Landbevölkerig finanzielli Erliichterige, wirtschaftligi Freiheite und e grösseri politischi Selbständigkeit verlangt. No bevor em grosse Ufstand vo 1653 isch s scho 1629–36 z Luzärn, 1641 z Bärn und 1645/46 z Züri zu Unruehe cho.

D Ufständ hai im Luzärner Äntlibuech agfange, wo grossi Deil vo dr Landbevölkerig vom Kanton sich z Wolhuuse am 26. Februar 1653 zum ene Bund zsämmegschlosse hai, sich im Ämmidal, eme Untertanegebiet vo dr Stadt Bärn und schliesslig im Gebiet vo de Stedt Solodurn und Basel und im Freiamt verbreitet. D Chlage vo de Buure hai sich in erster Linie uf ihri wirtschaftligi Not bezoge und si hai ihri Forderige mit „altem Rächt und Härkunft“ legitimiert, bsundrigs mit em Stanser Verkommnis. Si hai verlangt as d Stüüre verchliineret wurde und e Deil drvo, vor allem die uf em Salz-, Veh- und Rosshandel, ganz abgschafft wurde.

D Verdräter vo de Untertane vo Luzärn, Bärn, Solodurn und Basel hai sich unterdesse z Huttwil an ere Landsgmeind zum ene Buurebund zsämmegschlosse. Im Bundesbrief, wo sich im Stil an dr alt eidgenössischi Bundesbrief alehnt, gsehn sich d Buure as unabhängig vo de Bürger vo de Stadtort und gliichberächtigt mit iine. Si hai sich denn mit em französische Botschafter z Solodurn in Verbindig gsetzt, für zum dr Louis XIV. vo ihrem guete Wille z versichere. Dr Buurechrieg isch en Unabhängikeitschrieg worde.

Währed d Buure sich dr konfessionelle Paritet verschriibe hai, si die eidgenössische Ort immer no im alte, konfessionelle Dänke verhaftet gsi. S katholische Luzärn het dorum zerst vo de katholische Ort Hilf erwartet, währed s reformierte Bärn sich an Züri gwändet het. D Obrikeite si vo dr Dagsatzig understützt worde, und im ene Bricht us Züri chunnt zum erste Mol dr Begriff "Revolution" vor.

Am 18. Mai 1653 hai d Buure Bärn und Luzärn es Ultimatum gstellt, und wo das abglehnt worden isch, isch dr Niklaus Leuebärger, dr Afüehrer vo de Bärner Untertane, uf Bärn marschiert, won er am 22. Mai acho isch, und dr Emmenegger isch uf Luzärn zoge. D Buure hai Luzärn, Bärn und Aarau afo belagere. Die eidgenössische Ort hai druf an der Dagsatzig beschlosse, mit militärische Middel gege die Ufständische vorzgoh. Währed Züri e Dagsatzigsarmee usghobe het, het dr Leuebärger im Verdrag vom Murifäld e Separatfriide mit dr Obrigkeit vo Bärn abgschlosse. Wo aber die Ufständische d Waffe niidergleit hai, het Bärn dä Verdrag für ungültig erklärt. In de Däg druf isch s denn bi Herzogebuchsee zu neue Zämmestöss cho.

D Buure, wo schlächt usgrüstet gsi si, si mit 20'000 Ma uf Züri zoge und hai ihr Lager westlig vo Mägewil ufgschlage. Vom Oste si 9'000 vo de Druppe vo der Zürcher Obrigkeit under em Befählshaber Konrad Werdmüller cho und hai s Stedtli Mellige im Aargau bsetzt. Am 3. Juni 1653 isch s bi Wohleschwil und Büeblikon zum ene Gfächt cho, wobi d Zürcher Bränd gstiftet hai und Wohleschwil isch bis uf vier Hüüser abbrennt. Am Dag druf hai sich d Buurefüehrer Niklaus Leuebärger und dr Christian Schybi ergee und und hai dr Mellinger Friidensverdrag underschriibe. Zum Schluss si alli Ufständische besigt worde. D Afüehrer si mit Buesse, Verbannig oder em Dod bestroft worde. 

Drotz dr bluetige Niiderlag vo de Buure het dr Buurechrieg bedütendi Uswirkige gha. Bis zum Ändi vom Ancien Regime 1798 het s d Obrigkeit nüme gwogt, vo de Buure diräkti Stüüre iizzieh. So hai de Stadtort die finanzielle Middel gfehlt, für zum e Bruefsarmee und e Beamtenapparat ufzbaue, wie si s blant gha hai. Eini vo de Folge vom Buurechrieg isch dorum s sparsame Schwizer Milizsystem in dr Verwaltig und im Militär - deilwiis bis ins 20. Johrhundert. En anderi Folg isch s diefe Misdraue vo de Baaselbieter iire Baasler Here gegenüber gsi, wo under em Bürgermeister Johann Rudolf Wettstein hert duuregriffe und dr Buurefüerer Uli Schad uf em Gellert ooni Biistand vom ene Pfarrer schändlig ghänkt häi und säggs anderi, dr Soon vom Schulthäiss vo Liestel Hans Gysin, d Liestler Hans Stephan Stutz und Konrad Schuler, dr Diegtener Joggi Mohler, dr Dorfmaier vo Langebrugg Gallus Jenni und dr Amtspflääger vo Löifelfinge Uli Gysin uf em Kopfabheini häi lo chöpfe und zwäi Driddel vo iirem Bsitz iizooge häi.




</doc>
<doc id="22515" url="https://als.wikipedia.org/wiki?curid=22515" title="Alte Eidgenossenschaft">
Alte Eidgenossenschaft

Die Alti Eidgnosseschaft isch e Staatebund im Gebiet vo dr hütige Schwiz gsi, wo im 13./14. Johrhundert vo de Ort Uri, Schwyz und Unterwalde gründet worden isch und 1798 mit em Iimarsch vo de Franzose undergange und vo dr Helvetik abglöst worden isch. As Joor vom Ursprung nimmt mä vilmol 1291 aa, s Joor vom erste bekannte Bundesbrief.

Vo 1513 a het si us drizäh Ort bestande, fümf Landort und acht Stadtort mit ihrne Unterdanegebiet und de Gmeine Herrschafte. Mit dr Alte Eidgnosseschaft si die zuegwandte Ort verdraglig verbunde gsi.

D Reihefolg undenoch isch draditionell. S Johr vom Biidritt isch in Chlammere.

VIII Ort

X Ort

XII Ort

XIII Ort

Noch der Johreszahl vom Bündniss si d Näme vo de eidgenössische Ort, wo s Bündniss mit däm Ort abgschlosse hai.

Die «ängere Zuegwandte»

Die «Ewige Mitverbündete» 

Die evangelische Zuegwandte

Anderi Verbündeti

Für d Gschicht vo dr Alte Eidgnosseschaft lueg im Ardikel Schwizer Gschicht.


</doc>
<doc id="22520" url="https://als.wikipedia.org/wiki?curid=22520" title="Leibeigenschaft">
Leibeigenschaft

D Liibeigeschaft bezeichnet e wiit verbreiteti, persönligi Abhängigkeit vo de Buure vo ihrne Grundherre im spote Middelalter und der früehje Neuziit z Europa; d Erbunterdänikeit isch e weniger strängi, regionali Form vo der Liibeigeschaft, wo me sit 1709 vor allem in Ostdütschland kennt het. Die liibeigene Buure hai uf Höf buurt, wo ihre Grundherre ghört hai, und hai drfür Pacht (Gült) müesse zahle. Drzue si si verpflichtet gsi, Frondienst z leiste, und wenn dr Grundherr us em Klerus gsi sich, hai si ihm non e Zähnt müesse ge. Im Gegesatz zur Hörigkeit, wo d Abgobe- und d Fronpflichte an s bewirtschaftete Guet bunde gsi si, isch d Verpflichtig bi Liibeigene persönlig. Dr Umfang vo de Dienst isch aber im Gegesatz zur Sklaverei begränzt und genau festgschriibe gsi. Usserdäm hai die Liibeigene, im Gegesatz zu de Sklave, döfe Privateigedum ha, wenn au keini Immobilie.

Au wenn d Liibeigeschaft theoretisch und traditionell vo dr Sklaverei underschiide wird, het s Ziite und Umständ ge, wo me se praktisch nit vo dr Sklaverei im hütige Sinn vom Wort cha underscheide.

D Begriff Liibeigeschaft und Liibeigene si im dütsche Sproochruum erst im 15. Johrhundert ufcho. In dr Dütschschwiiz het me no im 16. Johrhundert dr elter Begriff "Eigelüt" bruucht, so wie me uf Französisch "hommes propres" und uf Italiänisch "uomini propri" gsait het, wo vom latiinische "homines proprii" abgleitet si.

D Liibeigeschaft isch grundsätzlig as gegesiitigi Verpflichtig z begriife. Dr Liibherr git em Liibeigene militärische und juristische Schutz; s Letztere bedütet, dass wenn dr Liibeigeni vor e fremds Gricht glade wird, er ihm e Rächtsbiistand muess stelle. Drfür isch dr Liibeigeni zu Abgobe an e Liibherr verpflichtet. Jedes Johr wird e Liibhuehn, meistens as „Fastnachtshuehn“, as Zeiche vo dr Anerkennig vo dr Liibeigeschaft fellig, drzue chunnt im Dodesfall vo männlige Liibeigene s Besthaupt, s beste Stück Veh, und vo wiiblige Liibeigene s Bestchleid. 

Die Dodfallabgobe ("Mortuarium") si im 15. und 16. Johrhundert immer meh in Gäldabgobe umgwandlet worde. Im südwestdütsche Ruum si as Dodfallabgobe an dr Liibherr 1,5 % vom Vermöge üüblig gsi. Es het aber Herrschafte ge, wo bis zum Ändi vom Heilige Römische Riich (1806) no Naturalabgobe oder en Äquivalent drfür verlangt hai. D Herrschafte hai chonnte Liibeigeni chaufe, verchaufe und dusche. Das het bedütet, dass die gegesiitige Verpflichtige uf die neuji Liibherrschaft übergange si, denn dr Liibeigeni isch im Allgemeine uf siim agstammte Hof bliibe. E Bsitzwächsel het sich vor allem bi Hürotsbeschränkige bemerkbar gmacht. 

Dr Liibeigeni isch dr Jurisdiktion vo siim Grundherr unterstellt gsi; dä het au bestimmt, öb und wär er döf hürote, und nume noch ere Gnähmigung isch s em erlaubt gsi, si Hof z verlo. Flüchtigi si gsuecht worde und meistens mit Gwalt zruggbrocht worde. Nume wenn s e Liibeigene fertig brocht het, s Territorium von ere Stadt z erreiche und dört ufgnoh z wärde, isch er vo dr Rächtsprächig vo siim Grundherr frei gsi. Vo do stammt dr Satz der Satz "Stadtluft macht frei". Umgkehrt het e Liibeigene aber au nit gege si Wille us siner Heimet dörfe gjagt odr entfüehrt wärde.

Vo dr Liibeigeschaft sött me s Heuerlingswäse underscheide, wo dr Verdrag zwüschem Grundherr und em Arbeiter jedes Johr het chönne kündigt wärde.



</doc>
<doc id="22521" url="https://als.wikipedia.org/wiki?curid=22521" title="Landfrieden">
Landfrieden

Landfriide sait me de Verdräg, wo vom Hochmiddelalter a abgschlosse worde si, für zum Friide stifte und Fehde und Bluetrache iischränke.

In dr europäische feudale Gsellschaft vom Midelalter und dr früehje Neuzit si Zentralgwalte, wie König und Kaiser, hüfig z schwach und z langsam gsi, für zum in lokali Händel chönne iigrife. Für dass d Gwaltawändig nit überhand nähm, hai verstriteni Parteie mit enand Verdräg abgschlosse, wo hüfig zitlig begränzt gsi si. D Parteie hai chönne natürligi oder juristischi Persone si: Adligi, Gmeinde oder Bünd. Landfriide si mänggisch au vo Herrscher proklamiert worde. Die si aber hüfig ineffektiv gsi. So isch s Fehdeverbot im Heilige Dütsche Riich, wo im Ewige Landfriide vo 1495 verkündet worden isch, witgehend misachtet worde, und Fehde het s no lang bis ins 16. Johrhundert ge.
Im 13. und 14. Johrhundert si im Gebiet vo dr Schwiiz mehrmols Landfriide usgrüeft worde. Dr Bund, wo Uri, Schwyz und Unterwalde im spote 13. Johrhundert gschlosse hai, und wo sich schliesslig zur Alte Eidgenosseschaft entwigglet het, isch Deil vo son ere Friidensinitiative gsi. Konfessionelli Usenandersetzige zwüsche katholische und reformierte Ort im 16. Johrhundert, wo die Alti Eidgenosseschaft fast usenandergrisse hai, si mit Landfriide beändet worde. Dr Erst Landfriide isch dä vo Kappel 1529 gsi, wo im Erste Kappelerchrieg es unbluetigs Ändi gmacht het, zwei Johr spöter isch noch em Zweite Kappelerchrieg dr Zweit Kappeler Landfriide abgschlosse worde, wo de katholische Ort e Vormachtstellig in dr Eidgenosseschaft ge het. Die konfessionelle Spannige hai au meh as hundert Johr spöter 1656 zum Erste Villmergerchrieg zwüsche dr Innerschwiiz uf dr einte und Bärn und Züri uf dr andere Siite gfüehrt, und dr Dritt Landfriide het dr "Status quo ante" widr härgstellt. Im Vierte Landfriide hai die Reformierte 1712 dr Vormachtstellig vo de katholische Landort es Ändi gmacht.

Historischi Landfriide im Gebiet vom hütige Dütschland:


</doc>
<doc id="22523" url="https://als.wikipedia.org/wiki?curid=22523" title="Merowinger">
Merowinger

D Merowinger si e fränkischi Dynastii gsi, wo s Frankeriich vo 476 bis 750 gregiert het. Noch ihne hai d Karolinger d Macht im Riich übernoh. Si hai die gallisch-römischi Kultur und s Christedum übernoh und sich uf römischi Verwaltigspraktike gstützt. Wil si in dr Übergangszit vo dr Antike zum Middelalter gläbt hai, wo dokumentarisch schlächt beleit isch, isch nume wenig bekannt von ene.

Dr Name vo dr Dynastii chunnt vom Name Merowech, vo wäm me wenig weiss, usser dass er König vo de Salfranke im Hennegau mit dr Hauptstadt Tournai (Belgie) gsi isch, ass dr Childerich I. si Sohn gsi isch und ass er öbbe im Johr 457 gstorbe isch. Dr Childerich isch e Föderat vo Rom gsi und het au für d Römer kämpft. 
Si Nochfolger isch dr Chlodwig I. gsi, wo 481 oder im Johr druf König worden isch. Er het sich zum Herrscher vo alle salische Franke ufgschwunge, het 486 dr letzt römisch Machthaber in dr Gegend, dr Syagrius, abgsetzt und het d Gebiet vo de Rhiifranke und de Alemanne eroberet. Am Schluss het er über fast die ganzi ehemoligi römischi Provinz Gallie gherrscht, mit Usnahm vom Burgund und dr Provence. Noch dr Überliiferig isch er zum Christedum überdräte, nochdäm er in einer vo sine Schlachte gege d Alemanne in de Johr 496 und 506 dr Christegott um Hilf agrüeft haig.

Wo dr Chlodwig 511 gstorben isch, isch siis Riich noch fränkischem Bruuch uf siini vier Söhn, Theuderich I., Chlodomer, Childebert I. und Chlothar I., wo respektiv z Reims, z Orléans, z Paris und z Soissons gregiert hai, verdeilt worde. Die vier Brüeder hai nit nume sich gegesitig, sondern au anderi bekämpft. Si hai die fränkischi Herrschaft 531 uf Thüringe und 534 uf s Burgund usdehnt, und hai Septimanie, e Gebiet an dr Middelmeerküste vom Rotte bis zu de Pyrenäe, Bayre und d Gebiet vo de Sachse kontrolliert, wenn nit besässe. Drei vo de Brüeder si gstorbe und 558 isch s ganze Frankeriich under em Chlothar I. wider vereinigt gsi und d Franke hai ufghört d Oberhoheit vo Rom (zu dere Zit Ostrom) z anerkenne. 561 isch dr Chlothar gstorbe.

Siini Erbe, dr Charibert I., dr Guntram I., dr Sigibert I. und dr Chilperich I., wo s Riich under sich ufdeilt hai, hai sich die ganz Zit gstritte, e Bruederchrieg wo sich meh as e Generation hiizoge het und erst 613 mit dr Riichseinigung vom Chlothar II. z Änd gsi isch. Vor allem struub isch s zuegange zwüschem Chilperich und siiner Frau Fredegund im Nordweste, und em Sigibert und siiner Frau Brunichilde im Nordoste. S Riich isch au vo Usse under Druck cho: d Bretone und Gaskone im Weste, d Lombarde im Südoste und d Avare im Oste hai d Franke bedroht und die hai as Antwort druf ihr Riich neu organisiert. Dr Oste isch s Köngriich vo Austrasie worde mit dr Hauptstadt Metz, im Weste isch Neustrie vo Soisson und spöter vo Paris us gregiert worde, und dr Süde isch as es vergrösserets burgundischs Königriich errichtet worde mit dr Hauptstadt Chalon-sur-Saône

613 het dr König vo Neustrie Chlothar II., dr Sohn vom Chilperich, die beide andere Königriich gerbt. Aber wo si Sohn, dr Dagobert I. gstorben isch, isch s Riich widr usenander gheit. Die spote Merowingerkönig hai aber nume no wenig Macht gha. Die isch jetzt in de Händ vo ihre Huusmeier gläge, und die hai im Riich gmacht, wie si s für guet befunde hai. Vo 714 bis 740 isch dr Karl Martell Huusmeier vom ganze Riich gsi und het 732, wo die muslimische Maure ins Riich iigfalle si, die in dr Schlacht vo Tours und Poitiers besiigt. Er het au Chrieg gege d Sachse, d Friese, d Thüringer, d Alemanne und d Bajuware gfüehrt und Missionär in die eroberete Gebiet gschiggt. Im Johr 750 het dr austrasisch Huusmeier Pippin III. dr Merowinger Childerich III., won er für zum sich z legitimisiere e baar Johr vorhär sälber zsämme mit sim Brueder, em neustrische Huusmeier Karlmann, uf e Dron gsetzt het, wider gstürzt, sich sälber uf e Dron gsetzt und so die karolingischi Königsdynastii gründet.

Wäge de ständige Deilige vom Riich under de Söhn vo de Merowinger hai deilwiis bis zu vier Brüeder oder anderi Verwandti gliichzitig in Deilriich gherrscht. Die beide wichtigste Deilriich si Austrasie im Oste und Neustrie im Weste vom Kärngebiet vom fränkische Königriich gsi. 



</doc>
<doc id="22525" url="https://als.wikipedia.org/wiki?curid=22525" title="Uralische Sprachen">
Uralische Sprachen

Di uralische Sproche sin e Sprochfamilie vo de nadürlige Sproche. Si sin vor allem z Nordost- und Mitteleuropa und Nordwestasie verbreitet. 'S git öbbe 24 Millione Sprächer. Bis 1964 hän si finno-ugrischi Sproche gheiße.

Mit em Begriff uralischi Völker fasst mer d Sprächer vo de uralische Sproche zämme. Am meiste Sprächer hän under de uralische Sproche Ungarisch, Finnisch und Estnisch; si ghöre alli zu de finno-ugrische Familie, wo z Europa noch de Indoeuropäische di gröschti Sprochgruppe isch.



'S hät zahlrychi Versüech ge, e Verwandtschaft zwüsche de Uralische und de andere Sprochfamilie vo de Wält z finde, vo de Ergebniss isch aber hüt keins allgemein akzeptiert: Jukarigisch ghört wird als Mitglyd vo-n-re andere Sprochfamilie identifiziert. Di friehneri Theory, dass es e Verwandtschaft zu de Altaische Sproche ge chönnt, hät ihri Begründig in de grammatikalische und phonologische Gmeinsamkeite (Agglutination und Vokalharmony); mer isch sich aber im allgemeine einig, dass sälli numme züefällig in beide Sprochfamilie vorchömme.


</doc>
<doc id="22529" url="https://als.wikipedia.org/wiki?curid=22529" title="New York City">
New York City

New York City [] (offiziell The City of New York) isch e Weltstadt an dr Ostküste vo de USA. Si het acht Millione Iiwohner und isch die grösst Stadt im Land. Ihre Spitzname isch "Big Apple" (Dr Gross Öpfel). Uf ihrem Sigel schribt sich d'Stadt mit ihrem latinische Namme "Civitas Novi Eboraci": SIGILLVM CIVITATIS NOVI EBORACI - noch em römische Namme vu York in Ängland. Für zum se vom Bundesstaat New York z underscheide, sägen ere d Amerikaner New York City, was as NYC abkürzt wird.

Si isch in fünf Boroughs (Stadtbezirk) ideilt: Manhattan, Bronx, Brooklyn, Queens un Staten Island. D Metropolregion New York het 18 Millione Iiwohner und isch ein vo de bedütendste Wirtschaftsrüüm, Handelsplätz und Kulturzentre vo dr Wält. Vili nationali und internationali Konzärn und Organisatione hai ihre Hauptsitz in dr Stadt, drunder die Vereinte Natione.

1524 isch dr Giovanni da Verrazano in dr Gegend vom hütige New York glandet und 1609 dr Henry Hudson. Vo 1610 aa hai holländischi Chauflüt Fäll vo de Indianer, wo dört gläbt hai, afo chaufe und hai e Handelsstation iigrichtet. Am 27. März 1614 het die neu gründeti "Compagnie van Nieuwnederlant" (Neuniederland-Kompanii) vo de Generalstaate e Monopol für e Handel in däm Gebiet übercho.

Im Oktober 1618, zäh Mönet nochdäm s Handelsmonopol abgloffe gsi isch, het d Kompanii e neui Charter beadrait, aber zu dere Ziit hai d Generalstaate scho d Gründig von ere neue Kompanii, dr Niiderländische Westindie-Kompanii (WIC) blant. Am 3. Juni 1621 het d WIC vo dr Republik vo de Siibe Vereinigte Niiderlande e Freibrief für es Handelsmonopol in Amerika übercho. D Kolonisation het 1624 agfange, wo sich 30 holländischi Familie uf dr Insle Manhattan und in der Gegend vom Delaware agsiidlet hai.

1626 het dr Peter Minuit de Iigeborene, wohrschiinlig eme Zwiig vo de Lenni-Lenape-Indianer, wo dr Insle „Manna-hatta“ gsait hai, Manhattan für 60 Gulde abkauft. D Siidlig het dr Name "Nieuw Amsterdam" übercho und isch d Hauptstadt vo dr Kolonii "Nieuw Nederland" worde. In dr Siidlig hai bald chaotischi Verhältnis gherrscht und under de korrupte Gouverneur het d Kriminalität enorm zuegnoh.

1647 het sich die Niiderländischi Westindie-Kompanii entschlosse für Ornig z sorge. Si het dr Petrus Stuyvesant zum Gouverneur ernennt und in siiner Amtsziit, wo 17 Johr duurt het, si s erste Chrankehuus, s erste Gfängnis und die ersti Schuel baut worde. Zum Schutz vor Überfäll het er 1652 im Norde vo dr Stadt quer über d Insle e Mure lo baue, wo spöter dr Stross, wo dört verloffe isch, ihre Name ge het: Wall Street. Am 2. Februar 1653 het Nieuw Amsterdam s Stadträcht übercho.

Währed em Zweite Änglisch-Niiderländische Seechrieg (1665–1667) het sich d Stadt am 27. August 1664 ohni Kampf ere Flotte vo dr Royal Navy under em Richard Nicolls erge. D Ängländer hai d Stadt und d Kolonii "Newe York" dauft noch em Befählshaber James, Herzog vo York, em Brueder vom Charles II. vo Ängland, wo spöter sälber König worden isch. 1667 hai d Holländer alli Asprüch uf d Kolonii im Friide vo Breda ufge, und drfür si ne d Rächt an Suriname versproche worde. Im Dritte Änglisch-Niiderländische Chrieg hai d Holländer 1673 d Kolonii für e churzi Ziit wider eroberet, bevor si s Land ändgültig im Friide vo Westminster am 19. Februar 1674 hai müesse ufge.

Im 18. Johrhundert isch New York an dr Unabhängigkeitsbewegig bedeiligt gsi. 1776 isch d Stadt für churzi Ziit s Hauptquartier vom George Washington gsi, isch denn aber vo de Brite bsetzt worde. Die hai d Stadt erst 1783 verlo, nochdäm die europäische Staate und au Grossbritannie die amerikanischi Unabhängigkeit anerkennt hai. Im gliiche Johr het es Füür grossi Deil vo New York zerstört. 1785 het en anderi Brandkatastrophe no meh vo dr Stadt verwüestet.

Vo 1788 bis 1790 isch New York d Hauptstadt vo de USA gsi. Dr George Washington isch do 1789 as erst Präsident vereidigt worde. Noch em Chrieg si d Ziite wirtschaftlig schwiirig gsi, aber Wärtpapiirhändler hai am 17. Mai 1792 d New York Stock Exchange gründet. 1797 isch Albany anstatt vo New York d Hauptstadt vom Bundesstaat New York worde und isch s bis hüte bliibe.
Am Afang vom 19. Johrhundert isch d Stadt schnäller als je gwachse. 1811 hai d Stadtplaner beschlosse, die ganzi Insle Manhattan, wodenn nume im Süde bebaut gsi isch, mit eme rasterförmige Strossenetz z überzieh. Die einzig Usnahme war isch dr Broadway gsi, wo sich nit rächtwinklig mit de andere Strosse gschnitte het.

E Wändepunkt in dr Gschicht vo dr Stadt isch s gsi, wo dr Eriekanal 1825 fertig worden isch. Dä het New York mit de Grosse Seä und so mit em Mittlere Weste verbunde. Über Nacht isch d Stadt zum grösste Warenumschlagsplatz an dr amerikanische Ostküste worde.

Gliichziitig het sich s Stadtbild veränderet. Bis denn hai die so genannte „brownstone houses“, Hüüser us Bachstei, wo meistens zwei- bis vier Stöck hoch gsi si, vorgherrscht. Drotz dr Erwiiterig isch dr Wohnigsruum knapp worde, und me het mehrstöckigi Apartmenthüüser afo baue. Me cha die hüte no unter anderem in der Upper West Side am Broadway Egge 70. bis 74. Stross gseh. Si si luxuriös usgstattet gsi und hai mänggisch zentrali Dinnerrüüm gha, wo sich d Bewohner au zu gsellschaftlige Aläss drofe hai.
Für zum s Verdraue in dr neu Standort z sterke, hai d Stadtplaner bewusst beiidruckendi Institutione in de neue Stadtrüüm agsiidlet. Vo dene ghöre hüte viili zu de Wohrzeiche vo New York. E Bispil für das isch s monumentale Bankgebäud Broadway Ecke 73. Stross oder d Carnegie Hall am Egge vo 57. Stross und dr 7. Avenue.

In dr Mitti vom 19. Johrhundert het me e grosse Stadtpark afo blane, dr so genannt Central Park. D Bauarbeite hai 1858 agfange und dr Park isch 1866 grösstedeils fertig gsi. In dr zweite Helfti vom 19. Johrhundert isch dr Strom vo de Iiwanderer immer meh gwachse. Ire, Italiener, Dütschi si cho und hai uf e bessers Läbe ghofft, doch die meiste hai vili Johr in Eländsquartier (Slums) wie Five Points und der Bowery müesse läbe. Soziali Konflikt si hüfig gwaltdätig gsi wie d Draft Riots, wo d Stadt in s grösste Chaos in ihrer Gschicht gstürzt hai. 

Wäge em starke Wachstum het me müesse d Verwaltig ändere. 1898 hai sich die fünf Stadtbezirk Manhattan, Brooklyn, Richmond (hüte Staten Island), Queens und Bronx zu "Greater New York" zsämmegschlosse. D Bronx het deilwiis scho vo 1874 zum Stadtgebiet vo New York ghört. Brooklyn isch scho vor em Zsämmeschluss eini vo de grösste Stedt im Land gsi. Bis hüte hai die einzelne Stadtdeil in der Verwaltig und au im Sälbstverständnis vo ihre Bewohner e gwüssi Eigeständigkeit. So isch zum Bispil "Little Italy" d Bezeichnig für e Stadtdeil, wo vor allem vo italiänisch-stämmige Amerikaner bewohnt wird.

Am Afang vom 20. Johrhundert isch d Stadt zum e Zäntrum vo dr Industrii und vom Handel worde und die erste Wolkechratzer si entstanden, zum Bispil s Woolworth Building, s Empire State Building und s Chrysler Building, wo Wohrzeiche vo dr Stadt worde si. In de „wilde Zwanziger“ isch New York in e Börseruusch gfalle, wo am 24. Oktober 1929, am "Schwarze Donnstig", e plötzligs Ändi gfunde het. D Wirtschaftskrise het New York hert droffe und die unfähigi, korrupti Stadtregierig vom Bürgermeister Jimmy Walker isch vollkomme überforderet und d Stadt überschuldet gsi.

D Arbetslosequote isch uf über 25 % agstiige. D Mensche ihri Arbet und ihri Wohnige verlore. D Wändi isch cho mit de Hilfs- und Bauprogramm vom Bürgermeister Fiorello LaGuardia, wo 1933 gwehlt worden isch. 

Noch em Zweite Wältchrieg isch s noch ere churze optimistische Phase schnäll bärgab gange. D Mittelschicht isch in d Vorort züglet und d Industrii isch abgwanderet. Wie vili anderi Stedt in de USA het au New York in de 1960er Johr under Rassenunruehe glitte. In de 1970er Johr isch d Kriminalität stark gwachse, und 1975 het d Stadt ihre Bankrott müesse erkläre. 1977 isch s zum ene 25-stündige Stromusfall cho, und im Dunkle het s Plünderige und Brandstiftige ge. Dä Stromusfall het s allne dütlig gmacht, in was für eme schlächte Zuestand d Stadt gsi isch.. Dr Edward I. Koch het währed siiner Amtsziit as Bürgermeister (1978–1989) s städtische Budget saniert. Im Wirtschaftsufschwung vo de 1980er Johr het d Wall Street wider e füehrendi Rolle in dr Finanzwält ignoh. In de 1990er Johr isch under em populäre Bürgermeister Rudolph Giuliani d Kriminalitätsrote drastisch gfalle. Er het das uf si Nulltoleranzstrategii zruggfuehrt, wo au chliini Verletzige vom Gsetz bestroft worde si, aber in andere amerikanische Stedt, wo nit eso strikt gsi si, si d Verbräche au zruggange. Z New York isch d Zahl vo de Verbräche zwüsche 1990 und 2007 um 77% zruggange. Wäge dr verbesserete Sicherheit und dr wirtschaftlige Erholig isch s wider modärn worde, in dr Stadt z läbe. Eso isch elei in de 1990er Johr d Bevölkerig vo 7,3 Millione uf 8 Millione agwachse.

Am 11. September 2001 isch s World Trade Center (WTC) in Terroraschleg zerstört worde. An dr Stell vom WTC soll e Gedänkstätt und dr Freedom Tower – noch Vorlage vom amerikanisch-polnische Architekt Daniel Libeskind – baut wärde.

S Defizit vo dr Stadt isch meh as siibe Milliarde Dollar gsi. Ändi 2002 si meh Touriste noch New York cho as in de Johr vor de Terroraschleg.
E Stromusfall im Johr 2003 het grossi Deil vom Norde vo Amerika lahmgleit. Au New York isch betroffe gsi.
Dr Parteitag vo der Republikanische Partei het im Madison Square Garden z New York stattgfunde. D Entscheidig in Bezug uf s Dänkmol für d Opfer vo de Terroraschleg im Johr 2001 isch gfalle, und dr Entwurf „Reflecting Absence“ (D Spiegelig vo dr Abwäseheit) vo de Architekte Michael Arad und Max Bond und em Landschaftsplaner Peter Walkers isch agnoh worde.
D Stadt New York hed folgendi Partnerstedt: 

Dütsch

Englisch




</doc>
<doc id="22538" url="https://als.wikipedia.org/wiki?curid=22538" title="Lauchringen">
Lauchringen

Lauchringe (dütsch "Lauchringen") isch e Gmeind im dütsche Landchreis Waldshüet, Bade-Württeberg.

Lauchringe litt in de Rhyebeni im undere Chlettgau, unde am Küssaberg mit de Burg Küssberg, einem vo de Region ihre Wohrzeiche.

D Gmeind gränzt im Norde an d'Gmeinde Öschige und Üehlige-Birkedorf, im Oste an Chlettgau, im Süde an Küssaberg und im Weste an di Großi Chreisstadt Waldshüet-Dienge.

D Gmeind Lauchringe bstoht uss de beide Gmeinde Ober- und Underlauchringe, wo friehner selbständig gsi sin. Zu de friehnere Gmeind Oberlauchringe ghört de hüttig Ortsdeil Oberlauchringe, zu de friehnere Gmeind Underlauchringe de Ortsdeil Underlauchringe, s Hus und s Ghöft Am Hohrain, d Hüser Äuleboden, Im Ibrunnen und d Bahnstation Oberlauchringe. Im Gebiet vo de friehnere Gmeind Oberlauchringe litt d Wiestig Rüffehuse.

D Sydlig Lauchringe goht uff di friehalemannischi Zit zruck. Des zeige di typischi Namesändig "-inge" und di archäologische Fünd. E erschti schriftligi Erwähnig vo Oberlauchringe hät im Johr 860 in re Urkunde vom Chloster Rhynau statt.

D Gmeind isch im Johr 1971 wäge de Gmeindereform z Bade-Württeberg durch de Zämmeschluss vo de Gmeinde Under- und Oberlauchringe gründet worre.

D Gmeind isch eigeständig. D Bürgermeister sin bis 1971 de Bertold Schmidt (Oberlauchringe) und de August Strittmatter (Underlauchringe) gsi. Vom 1. Juli 1971 a isch de Bertold Schmidt Bürgermeister vo de neue Gmeind gsi; er isch am 1. August 2002 durch de Thomas Schäuble abglöst worre.

Ergebnis vo dr Landdagswahle sit 2006: 

S Wappe vo Lauchringe isch in zwei Hälfte deilt: In de obere Hälfti werre drei roti Spitze uff silbrigem Grund zeigt, in de undere e silbrige Schwan uff blauem Grund. 'S isch im Johr 1971 noch de Vereinigung vo de Ortsdeil festglegt worre und übernimmt d Motiv vo de beide Deilort.

D Ortsfarbe sin Blau-Wiß.

S git sit 1997 partnerschaftligi Beziehige zu de Gmeind St. Pierre de Chandieu in de Nöchi vo Lyon.








Z Lauchringe hät's im Juni 2006 1'635 Arbetsblätz ge, wo sozialversichert gsi sin. 56 Brozänt devo ghöre zu de Industrybranche. Über 22 Brozänt vo de Arbetnämmer vo Lauchringe sin Gränzgänger.

Lauchringe isch e chleine regionale Ysebahnknote, wo d Hochrhybahn vo Basel uff Singe/Chonstanz uff d Wüetachdalbahn uff Immedinge drifft. D Hochrhybahn fahrt stündlig an de Badisch Bahnhof vo Basel. Uff de Wüetachdalbahn isch degege numme Glägeheitsverchehr zu de Museumsbahn vo dört.

Durch Lauchringe fiehrt d Bundesstroß 34, wo vyl Verchehr isch und wo d Bundesstroß 314 dry mündet. Usserdem cha mer sit e baar Johr mit de Bundesautobahn 98 de Ortsdeil Underlauchringe umfahre. E witers Deilstück zur Umfahrig vo Oberlauchringe wird no blant.

De gröscht Arbetgeber vo Lauchringe isch d Tekschtilfirma Lauffenmühle, wo über 450 Mänsche beschäftigt. Usserdem isch d Firma Simmler-Konfitüren e bekannts Undernämme. D Firma Hans-O. Habermann UL + CSA stellt sit 1964 briefti Transformatore bis 400 kVA mit über 30 Mitarbeiter her.

Z Lauchringe git's d drei Zitige: de Südkurier, de Alb-Bote und de Schwarzwälder Bote.

Lauchringe isch bis zum 31. Dezämber 2007 de Sitz vom Dekanat Wüetachdal vom Erzbistum Fryburg gsi. Durch d Dekanatsreform isch säll Dekanat im neue Dekanat Waldshüet uffgange.

Z Lauchringe git's e Grundschüel z Under- und eini z Oberlauchringe. Usserdem git's e Ganzdagsunderrichts-Hauptschüel mit re Werkrealschüel. In de Haupt- und Werkrealschüel finde an vier Nomittäg Kürs wie z. B. Donkürs statt.

Si isch im alte Roothus z Oberlauchringe. De Bstand enthaltet e Uswahl an Chinder-, Jugend- und Sachbiecher, Romän und Zitschrifte; Fernleihe sin möglig.

Im Bertold Schmidt, wo vo 1960 bis 1971 de Bürgermeister vo de selbständige Gmeind Oberlauchringe und denoch bis 2002 de Bürgermeister vo de Gsamtgmeind Lauchringe gsi isch, isch für sini Verdienscht s Ehrebürgerrächt verlihe worre.



</doc>
<doc id="22544" url="https://als.wikipedia.org/wiki?curid=22544" title="Childerich I.">
Childerich I.

Dr Childerich I., au Childerich vo Tournai († 481 oder 482) isch e fränkische König us em Gschlächt vo de Merowinger gsi. Er het über d Salfranke gregiert, wo wohrschinlig dr grösst fränkisch Deilstamm westlig vom Rhii gsi si, und wird as deren ihre König zum erste Mol im Johr 463 erwähnt. Si Frau isch d Basena vo Thüringe gsi, und si hai zsämme e Sohn, dr Chlodwig (* um 466; † 511), gha und zwei Döchter, d Audofleda (* um 470; † noch 526) und d Lantechild.

Dr Childerich isch dr Sohn und Nochfolger vom Merowech gsi, eme fränkische König in dr Gegend vo Tournai im hütige Hennegau z Belgie. Er isch Verwalter vo dr römische Provinz Gallia Belgica und e militärische Befählshaber gsi. Under em "magister militum" Aegidius, wo sich noch eme Konflikt mit dr weströmische Regierig in Nordgallie selbstständig gmacht het, het er 463 d Westgote bi Orléans besiigt. 469 hai dr Childerich und dr "comes" Paulus, dr Nochfolger vom Aegidius, zsämme en Agriff vo dr Westgote under em König Eurich abgwehrt. Au d Sachse, wo sich an dr Loiremündig festgsetzt hai, hai si chönne verdriibe. Bim Kampf um Angers isch dr Paulus gfalle, aber dr Childerich het d Stadt chönne iinäh. 
Dass dr "Adovacrius", wo d Sachse agfüehrt het und vom Gregor vo Tours erwähnt wird, öbbis z due het mit em "Odovacrius", wo hüfig mit em Odoaker gliichgsetzt wird und mit em Childerich e Bündnis abgschlosse het, isch umstritte. Schliesslig isch s im Childerich glunge, d Sachse au vo de Loireinsle z verdriibe. Dr Childerich isch 481 oder 482 gstorbe. Wil im "Liber historiae Francorum", wo nit sehr zueverlässig isch, gschriiben isch, ass er 24 Johr regiert haig, nimmt me a ass er öbbe 457/458 König worde siig.

Dr Childerich isch, wie vili anderi fränkischi Chliikönig, au e römische Befählshaber gsi. Si Macht isch zum Deil vo de Rüstigsbetriib in siiner Residänz Tournai cho, wo immer no funktioniert hai. Z Tournai het er sich au lo begrabe im ne Hügelgrab mit de Insignie vom ene römische Offizier und riiche Grabbiigobe.

Si Nochfolger isch si Sohn Chlodwig I. gsi.


</doc>
<doc id="22546" url="https://als.wikipedia.org/wiki?curid=22546" title="Chlodwig I.">
Chlodwig I.

Dr Chlodwig I. (au Chlodowech, französisch und änglisch "Clovis", latiinisch "Chlodovechus"; * 466; † 27. November 511 bi Paris) isch e fränkische König us dr Dynastii vo de Merowinger gsi. Er het alli andere fränkische Deilkönigriich und anderi germanischi Stämm gwaltsam underworfe. Dorum wird er as dr Gründer vom Frankeriich agluegt, und er het Paris zu siiner Hauptstadt gmacht. Er isch zum Katholizismus überdrätte und nit zum Arianismus, wi s die meiste Germane gmacht hai. Die Entscheidig het dr Verlauf vo dr mittelalterlige Gschicht prägt. Als Herrscher in ere Umbruchsziit het er uf dr einte Siite an spotantiki und römischi Draditione aknüpft, uf dr andere Siite hai sich zu dere Ziit die middelalterlige Verhältnis afo bilde.

Dr Chlodwig isch e Sohn vom merowingische König Childerich I. und dr Basena vo Thüringe (Basina) gsi. Er isch noch em Dod vom Childerich ane 482 König vo de Salfranke worde, ein vom ne ganze Hufe vo fränkische Herrscher in däm Gebiet. Si Herrschaftsberiich isch öbbe die weströmischi Provinz "Gallia Belgica" im Süde vom hütige Holland und im nördlige Belgie, im Biet Toxandrie um d Provinzhauptstadt Tournai gsi.
In siim Kampf gege dr letzt römisch General z Gallie im Johr 486 het en si Cousin Chararich nit understützt, drfür aber en andere Verwandte, dr Ragnachar, und zsämme hai si dr Syagrius bi Soissons besiigt und dr Chlodwig het siis Königriich um d Gebiet nördlig vo dr Loire erwiiteret.

Der Bricht vom Gschichtsschriiber Gregor vo Tours do drüber, wie d Büüti noch em Siig bi Soissons verdeilt worden isch, het bi de Historiker vil Beachtig gfunde. Er het gschriibe, ass d Franke in ere Chille e grosse und chostbare Chrueg erbütet haige. Der Bischof het dr Chlodwig bittet, ass er en wurd zruggee. Dr König het druf higwiise, ass er das nit sälber chönnt entscheide, wil d Büti öffentlig verlost wurd. Wo alli Chrieger zsämme cho si, het er se bätte, ass si ihm dr Chrueg wurde überlo, aber eine von ene het nit uf d Verlosig welle verzichte und dr Chrueg verschlage. Dr Chlodwig het sich mit däm müesse abfinde. Bi dr nechste Versammlig vo dr Armee het er sich aber an däm Ma grächt und het en vor allne umbrocht, wil er si Usrüstig vernochlässigt haig. Die Gschicht zeigt, ass sich denn no jede frei Frank mit Erfolg het chönne uf die alte Rächt berüefe und ass au dr König das het müesse akzeptiere. 

In dr Schlacht vo Zülpich im Johr 496 hai d Franke under em Chlodwig d Alemanne zum erste Mol besiigt, e zweite Siig 506 isch denn entscheidend gsi, und s nördlige Alemannie isch an d Franke gfalle und die südlige Alemanne hai bim Ostgotekönig Theoderich Schutz gsuecht.

Dr Chlodwig het d Franke under siiner Herrschaft vereint. Alli Rivale wie dr Sigibert vo Köln und dr Ragnachar het er usgschaltet und besiitiget. D Chronologii vo dene Ereignis isch aber unsicher.

Noch siiner Hochzit (wohrschiinlig 492/494) mit dr burgundische Prinzässin Chrodechild und em Sieg über d Alemanne (wohrschiinlig 496) in dr Schlacht bi Zülpich, won er dr Christegott um Hilf agruefe haig, isch er zum katholische Glaube konvertiert. An dr Wienacht isch er vom Remigius vo Reims in dr Kathedrale vo Reims dauft worde. S Johr vo dr Daufi isch allerdings umstritte. Am wohrschiinligste si d Johr 497, 498 oder 499, aber au 507 isch möglig. D Daufi wird in drei Quelle erwähnt: In eme Glückwunschschriibe vom Bischof Avitus vo Vienne, in eme Brief vom Bischof Remigius vo Reims und im Gschichtswärk vom Gregor vo Tours, wo allerdings erst am Ändi vom 6. Johrhundert entstande isch.

D Quelle erwähne zwei Motiv für em Chlodwig si Bidritt zum Christedum. S einte isch dr christlig Königsgedanke gsi. Dr germanisch König het sin Rang tradizionell wäge siiner Abstammig vo de heidnische Götter übercho, wie me dänkt het. Die Art vo dr Legitimation und d Verbindig zu siine heidnische Vorfahre het er as Christ müesse ufgee. Drfür het er d Ussicht gha, ass er emol im Himmel mit siine Nochkomme wurd herrsche. Eso isch es christligs Königdum begründet worde, wo au d Pflicht vom König zum missioniere iigschlosse het. Dr zweit Grund isch sälle vom sterkere Gott gsi, s Siighälfermotiv. Mit em Bekenntnis zum Christedum sött dr König au sicher sii, ass er d Hilf vo Gott i de Schlachte überchiem. Dr Gregor vo Tours verzelt, ass dr Chlodwig sich für s Christedum entschiide haig, nochdäm dr christlig Gott ihm in der Schlacht vo Zülpich ghulfe haig, währed er vo siine alte Götter kei Understützig becho haig. Aber au sii katholischi Frau het gwüss en Iifluss gha uf sii Entscheidig.

Agäblig haig dr Chlodwig vom Bischof vo Rom als Priis für sini Bekehrig verlangt, ass alli geistlige Ämter in sim Riich von ere fränkische Synode under em Vorsitz vom König bsetzt wärde sölle und ass die Geistlige em König müesse Stüüre zahle. Son e Chilleornig basst zum germanische Eigechillewäse, wo stark vom Wille vom König abhängig gsi isch und e gwüssi Eigeständigkeit gegenüber Rom gha het. Uf die Dradition hai sich die französische König im Spotmiddelalter berüeft, wenn si im Sinn vom Gallikanismus für die katholischi Chille vo Frankriich e Sonderstellig verlangt hai. Vili Glehrti nämme dorum a, ass d Gschicht vom Verdrag zwüschem Chlodwig und em Papst e spöteri Erfindig im Inträsse vo dr gallikanische Chillepolitik gsi isch. Au isch em Chlodwig sini Ablehnig vom Arianismus, wie se dr Gregor vo Tours beschriibe het, wohrschiinlig en Überdriibig. Mögligerwiis het dr Chlodwig e politisch motivierti arianischi Phase duregmacht, wo sich dr Hofklerus noch siiner Daufi drüber usgschwiige het.

Im Chlodwig si Siig 507 in der Schlacht vo Vouillé über s westgotische Königriich vo Tolosa (Toulouse) het dr grösst Deil vo Gallie under si Herrschaft brocht, nume die hütigi Provence isch no bis in d 530er Johr gotisch bliibe.

Dr Chlodwig het dr grösst Wärt druf gleit, vom oströmische Kaiser, wo immer no dr nominell Oberherr au vo Westrom gsi isch, anerchennt z wärde. Das isch denn au ane 508 bassiert, won en dr Kaiser Anastasios I. zum Ehrekonsul ernennt het. Me cha s au nit ganz usschliesse, ass ihm en quasi-kaiserligi Würde verleiht worde siig, wie s dr Bruno Krusch für möglig haltet. Dr Chlodwig und siini Nochfolger hai bewusst zentrali Elemänt vo dr spotrömische Verwaltig und Herrschaftsrepräsentation übernoh.

509 het dr Chlodwig s rhiifränkische Riich eroberet und so die grösste Einzelgruppe vo de Franke, wo sit Johrzähnt drennt gsi si, vereinigt. Churz druf isch dr Chlodwig ane 511 gstorbe und isch i dr Apostelchille z Paris, dr spötere Sainte-Geneviève-Chille, begrabe worde.

Noch em Chlodwig siim Dod hai siini vier Söhn s Riich underenander ufdeilt. Das si gsi dr Theuderich, dr Sohn vom Chlodwig siiner erste Frau, und dr Chlodomer, dr Childebert und dr Chlothar, die drei Söhn vo dr Chrodechild. Die hai neui trenti Riich gründet mit Königssitz z Reims, z Orléans, z Paris und z Soissons.


</doc>
<doc id="22549" url="https://als.wikipedia.org/wiki?curid=22549" title="Schlacht bei Sempach">
Schlacht bei Sempach

D Schlacht bi Sämpach (Kanton Luzärn) het am 9. Juli 1386 stattgfunde. Si isch dr Höhepunkt vom Konflikt zwüsche de Habsburger und de Eidgenosse.

Sie isch au d Geburtsstund vo dr Heldelegände vom Arnold vo Winkelried, wo im Sämpacher Schlachtelied besunge wird. Donoch söll sich dä heldehaft in d Speer vo de Find gworfe ha, für zum de Eidgenosse d Möglichkeit z ge nooch an d Habsburger ane zcho und se so im Nochkampf z schlo. Sicher isch nume, ass es sich zur Zit vo dr Schlacht um e heisse Summerdag ghandlet het und ass das Ereignis für d Unabhängigkeit vo dr Eidgenosseschaft wichtig gsi isch.
Dr Grund für e Chriegszug vo de Habsburger in d Innerschwiz isch gsi, ass Luzärn sich 1332 em Bund vo de Waldstett agschlosse, rächtlig aber immer no zu Habsburg ghört het, und vo 1380 a agfange het, siis Gebiet z erwiitere. Es het d Vogtei über Wäggis kauft, aber au die habsburgische Stedtli Rotheburg und Wolhuse eroberet und s Äntlebuech und die habsburgischi Stadt Sämpach in si Burgrächt ufgnoh. D Vögt Petermann I. vo Grüenebärg, Peter vo Thorbärg und dr Untervogt Claus Trube si drbii verdriibe worde.

D Habsburger hai sich in dr Schlachtformation ufgstellt. Si si mit schwere Rüstige und lange Spiess bewaffnet gsi. D Eidgenosse, wo liichter usgrüstet gsi si, hai se mit ihre Hellebarde frontal agriffe und bim erste Zsämmestoss sächzig Luzärner, drunder dr Afüehrer vo de Luzärner, ihre Schulthess Peterwald vo Gundoldinge, verlore. Wie si denn an d Habsburger ane cho si, isch gschichtlig unbekannt. Uf jede Fall het ihne d Summerhitz ghulfe, wil sich d Ritter in ihre Rüstige kuum meh hai chönne bewege. Au dr Afüehrer vo de Habsburger, dr Herzog Leopold isch gfalle. Er isch in dr Chille vom Chloster Königsfälde bi Brugg begrabe worde.

D Legände vom Winkelried isch in dr Zürcher Chronik vo 1476 zum erstemol erwähnt, denn allerdings het dr Held no Kei Name gha. Im Tschudi siiner Chronik daucht er in dr Vorversion vo 1563 as «Arnold Winckelriet» uf, in dr Usgob vo 1564 heisst er denn «Herr Arnold vo Winckelriet, Ritter».

D Legände het in dr geistige Landesverdeidigung vo dr Schwiz währed de Wältchrieg im Zwanzigste Johrhundert e wichdigi Rolle gspiilt. Noch em Zweite Wältchrieg isch die martialischi Haltig, wie si im "Sempacherlied" vom H. J. Boshard (1811-1877) zum Usdruck chunnt, unpopulär worde. So isch au s "Rufst du, mein Vaterland" mit siiner Verherrlichung vo de Date vo de Alte Eidgenosse as Nationalhymne mit em "Schwizerpsalm" ersetzt worde.


</doc>
<doc id="22550" url="https://als.wikipedia.org/wiki?curid=22550" title="Rufst du, mein Vaterland">
Rufst du, mein Vaterland

Rufst du, mein Vaterland (frz: "O Monts indépendants"; ital.: "Ci chiami o patria"; rät.: "Clomas d’e, tger paeis") isch die ehemoligi Schwiizer Nationalhymne. Der Text, wo dr Bärner Philosophiprofessor Johann Rudolf Wyss 1811 verfasst het, wird zur Melodii vo dr britische Königshymne gsunge. Die Melodii isch früehner emol wiit verbreitet gsi, speziell under de Gegner vom Napoleon. Wie die internationale Kontakt im 20. Johrhundert zuegnoh hai, isch s immer hüfiger bassiert ergab, ass d Schwiizer und die Britischi Hymne nochenander gespiilt worde si. Das isch ein vo de Gründ gsi, ass me e neui Hymne iigfüehrt het.

Sit 1961 wird as neui Nationalhymne dr Schwiizerpsalm gsunge. Hützutag erfreut sich "Rufst du mein Vaterland" vor allem in rückwärts gwandte, rechtsnationale und rechtsextreme Kreis grösserer Beliebtheit; nid zletscht uffgrund vom zimli martialische Teggscht.

lueg: 


</doc>
<doc id="22553" url="https://als.wikipedia.org/wiki?curid=22553" title="Chlothar I.">
Chlothar I.

Dr Chlothar I. (au Chlotachar; * um 500; † Ändi November oder im Dezember 561 z Compiègne) isch e Frankekönig us em Gschlächt vo de Merowinger gsi.

Dr Chlothar isch dr jüngst Sohn vom Frankekönigs Chlodwig I. und dr Königin Chrodechild gsi. Vo siine drei eltere Brüeder stammte dr eltist, dr Theuderich I., us ere uneheliche Verbindig, die beiden andere – dr Chlodomer und dr Childebert I. – si siini Vollbrüeder. Bi dr Riichsdeilig noch em Chlodwig siim Dod 511 het dr Theuderich as dr Eltist vo de vier Riichsdeil dr grösst, dr Chlothar as dr Jüngst dä Deil, wo am wenigste wichdig gsi isch, übercho; er het Soissons, Laon, Noyon, Cambrai, Tournai, Thérouanne, Arras, Tongeren und Maastricht umfasst. Dr Chlothar het z Soissons gresidiert. Bi dr Deilig hai alli Brüeder e Deil vom Chlodwig siim ursprünglig Riichsgebiet zwüschem Rhii und und dr Loire übercho und e Deil vo Aquitanie, wo dr Chlodwig erst spöter eroberet het. 

Dr Chlothar het zsämme mit siine Brüedern Chlodomer und Childebert 523 s Riich vo de Burgunde agriffe. Nochdäm dr Chlodomer 524 im Burgundechrieg gfallen isch, hai die drei überläbende Brüeder siis Riich ufdeilt, und dr Chlothar het Tours und Poitiers übercho. Es schiint as die definitivi Ufdeilig erst e baar Johr spöter bassiert isch. Dr Chlothar het d Guntheuca, d Witwe vom Chlodomer, ghürotet. D Guntheuca het drei unmündigi Söhn vom Chlodomer gha. Vo dene het dr Chlothar die beide eltere ermordet mit dr Zuestimmig vom Childebert, für zum ihri Erbasprüch uszschalte; dr jüngst het sölle Priester wärde und isch dorum nit umbrocht worde. 

531 het dr Chlothar am erfolgriiche Agriff vo siim Halbbrueder Theuderich I. uf s Riich vo de Thüringer deilgnoh. Noch em fränkische Siig an dr Unstrut hai sich dr Chlothar und dr Theudebert wäge dr gfangene thüringische Königsdochter Radegund gstritte. Dr Chlothar het spöter ghürotet wägen ihre Erbasprüch. Dr Radegund ihre Brueder, wo dr einzig männligi Überläbendi vom thüringische Königshuus gsi isch, het dr Chlothar lo ermorde. Noch dr Vernichtig vom Thüringerriich isch s Land allerdings in dr Machtberiich vom Theuderich vho; dr Chlothar het nume e Deil vo dr Büti übercho. E Mordaschlag vom Theuderich uf e Chlothar isch nit glunge. 

532 het dr Chlothar zsämmen mit em Childebert s Burgunderiich no einisch agriffe. Si hai d Burgunde bi Autun besiigt und ihr Riich 532–534 vernichtet. In dr Ändphase vo däm Chrieg isch wohrschiinlig au em Chlothar si Neveu, dr Theudebert I., dr Sohn und Nochfolger vom Theuderich, wo 533 gstorbe isch, bi de Kämpf drbi gsi; uf jede Fall het er 534 bi dr Ufdeilig vom eroberete Gebiet au öbbis übercho. Dr Chlothar het nume dr üerst Süde vom Burgunderiich übercho (Valence, Embrun).

Noch em Dod vom Theuderich hai dr Childebert und dr Chlothar vergäblig brobiert, dr Theudebert us em Wäg z ruume. Wo das ene nit grote isch, het sich dr Childebert mit em Theudebert verbündet und ihn adoptiert. So isch dr Chlothar isoliert worde. E gmeinsame Agriff vom Childebert und em Theudebert uf e Chlothar isch aber abbroche worde, bevor es zun ere Entscheidig cho isch.

541 hai dr Childebert und dr Chlothar zsämme d Westgote agriffe. Die fränkischi Armee isch über d Pyreneä, het aber Saragossa nit chönne inneh; dr Fäldzug isch e Misserfolg gsi. Noch em Dod vom Theudebert (547/548) isch sy Sohn Theudebald (Theudowald) si Nochfolger worde. Wo dr Theudebald 555 ohni Chinder gstorbe isch, het dr Childebert s Erb vom Sohn vo siim Adoptivsohn nit chönne a sich riisse. Im Chlothar isch s glunge sich mit dr Witwe vom Theudebald, dr Langobardin Walderada z verbinde (öb ghürotet hai, isch unklar). Dr Chlothar het sich s ganze Riich vo Reims chönne aeigne, s grösste vo de Merowingerriich, und dr Childebert het nüt übercho. Dä Herrscherwächsel hai d Sachse und d Thüringer zum ene Ufstand usgnützt, si si aber noch wächselhafte Kämpf 556 vom Chlothar bezwunge worde.

E grossi Gfohr für e Chlothar isch dr Ufstand vo siim Sohn Chramn worde, won er zum Underkönig erhobe het. Dr Chramn het sich mit em Childebert gege si Vater verbündet. Dr Childebert isch aber 558 gstorbe, und wil er keini Söhn gha het, het dr Chlothar sich s Riich vom Childebert chönne aeigne. Denn het sich dr Chramn unterworfe. Eso het dr Chlothar s ganze Frankeriich under siner Herrschaft vereinigt. 560 het dr Chramn e neue Ufstand azettlet, isch aber rasch besiigt und dötet worde. 561 isch dr Chlothar in Compiègne gstorbe. Er isch in dr Chille vom Chloster Saint-Médard z Soissons, won er gründet het, begrabe.

D Reihefolg und Chronologii vo de Ehe vom Chlothar si nit sicher, er het gliichziitig mehreri Fraue bzw. Konkubine gha. Sini ersti Frau isch d Ingund(e) gsi, won er um 516 ghürotet het. 524 het er d Guntheuca, d Witwe vo siim Brueder Chlodomer, ghürotet, nochdäm er d Verbindig mit dr Ingund glöst het. Spöter isch er – villicht noch em Dod vo dr Guntheuca – zur Ingund zrugg; ausserdäm isch er, wo d Ingund no am Läbe gsi isch, mit deren ihrer Schwöster Arnegunde (au Aregunde) verhürotet gsi (Hürot um 533/534). D Arnegunde isch vor allem dur ihr Grab bekannt, wo 1959 gfunde worden isch. Wohrschiinlig öbbe im Johr 540 het er d Radegund († 587), e Dochter vom Thüringerkönig Berthachar, wo noch em Siig über d Thüringer 531 gfange gno worden isch, ghürotet. Spöter isch die Eh ufglöst worde, und d Radegunde het s Chloster Sainte-Croix z Poitiers gründet, und isch in das idräte. En anderi Frau het Chunsina gheisse. Denn het dr Chlothar au d Walderada (Waldrada) ghürotet, e Dochter vom Langobardekönig Wacho und d Witwe vo siim Grossneveu Theudebald, wo 555 gstorbe isch, doch het er die Verbindig uf Druck vom Klerus ufglöst und het d Walderada em Herzog vo Bayre Garibald I. zur Frau ge 

Mit dr Ingund het er die meiste vo sine Chinder gha, nämlig d Söhn Gunthar (532 waffefähig, gstorbe vor 561), Childerich (gstorbe vor 561), Charibert I., Guntram I. (Guntchramn) und Sigibert I. und d Dochter Chlodoswinth, wo öbbe im Johr 560 dr Langobardekönig Alboin ghürotet het. Us der Eh mit dr Arnegunde stammte en andere Sohn, dr Chilperich I. Vo dr Chunsina het dr Chlothar e Sohn, dr Chramn, gha, wo bi siim Ufstand gegen e Vater ums Läbe cho isch. En andere Sohn – unehelich oder von ere unbekannte Frau – söll dr Gundowald gsi si, wo spöter as Thronprätendent ufdräte isch, au wenn dr Chlothar ihn nit as Sohn anerkennt het. 

Noch em Chlothar siim Dod hai die überläbende vier Söhn Charibert I., Guntram I., Sigibert I. und Chilperich I. s Riich underenander ufdeilt.



</doc>
<doc id="22554" url="https://als.wikipedia.org/wiki?curid=22554" title="Baden-Baden">
Baden-Baden

Bade-Bade isch e Schtadt z Bade u ghört zum Bundesland Bade-Württebärg. D Schtadt isch emol d Hauptschtadt vo Bade u schpöter vo de Markgrafschaft Bade-Bade gsi. Si isch au en wältbekannte Kurort. Au s Casino het derzu bitrait, dass ma Bade-Bade wit übers Badische usse kennt.

Bis zum Johr 1931 het d Schtadt numme "Bade" gheisse. Um si vo andere Schtädt mit em gliiche Name chönne z unterscheide (Bade bi Wien u Bade im Aargau) het ma meischt "Bade z Bade" gseit. Scho im 19. Johrhundert hei vili Bsucher (wenn si schriftdütsch gschwätzt hei, hets "Baden in Baden" schtatt "Bade z Bade" gheisse) des chli Wort dezwische wegglah u eifach Bade-Bade gseit. So isch de hütigi Name entschtande. Bade-Bade isch bis zum Johr 1535 d Residenzschtadt vo de Markgrafschaft Bade gsi, dodernoch vo 1535 bis 1705 vo de Markgrafschaft Bade-Bade.
Ergebnis vo dr Kommunalwahl am 25. Mai 2014:




</doc>
<doc id="22555" url="https://als.wikipedia.org/wiki?curid=22555" title="Heidelberg">
Heidelberg

Heidelberg isch e Grossschtadt z Bade-Württeberg im Südweschte vo Dütschland. S isch frühener d Residenzschtadt vo de Kurpfalz gsi un isch für d Schlossruine, wo oberhalb vom Neckar u de Altschtadt ligt, wältbkannt. Au d Ruprecht-Karls-Universität, wo di älteschti Hochschuel uf em Gebiet vom hütoge Dütschland isch, isch für de wältwit guete Ruf vo de Schtadt wichtig. Mit meh wie 140.000 Iiwohner isch Heidelbärg di fünftgröschtt Schtadt vo Bade-Württebärg. Si bildet en eigene Schtadtchreis u isch gliichzitig de Sitz vom Rhy-Neckar-Chreis. Zämme mit Manne u Ludwigshafe bildet Heidelbärg d Metropolregion Rhy-Neckar.

Ergebnis vo dr Kommunalwahl am 25. Mai 2014:
z Heidelbärg uf d Welt kumme:




</doc>
<doc id="22560" url="https://als.wikipedia.org/wiki?curid=22560" title="Berghaupten">
Berghaupten

Berghoupte isch e Gmeind im Ortenaukreis z Bade-Wirtteberg. Si het Iiwohner (Stand: ).

Berghoupte lit in dr Vorberge vum Schwarzwald in 170 bis 438 Meter Hechi am Ingang vum Kinzigdal. Wel Berghaupte ab vu dr Bundesstroß 33 lit, wu im Dal duregeht, isch s e rueige Ort un isch staatlig anerkannt as Erholungsort. Dr Bann bstoht us 37,2 % Landwirtschaftsflechi, 48,6 % Wald, 12,4 % Sidlungsflechi un 1,9 % sunschtiger Flechi.

D Gmeind grenzt im Norden an Ohlsbach, im Oschte an d Stadt Gengebach, im Sidweschte an Hohberg un im Nordweschte an d Kreisstadt Offeburg.

Zue dr Gmeind Berghoupte ghere s Dorf Berghaupte, d Wyler Heiligeritti, Nejhuse un „Unterdal, Mitteldal, Oberdal“, d Gmeindsdeiler Kuehläger un Lindestroß, d Hef Bottebach un Stenglenz (mit Wingerbach) un s Wohngebiet Stiegelmatt (Stiegelmatt- un Dorfbergstroß). Im Gmeindsgebiet sin dr Hof Himmelrich, wu hit zue Berghaupte ghert, un d Ortschaft Kohlegrueb, wu hit zue Nejhuse ghert, userdäm d Wieschtung Mirebach.

Berghoupte isch im Johr 1277 s erscht Mol in ere Urkund gnännt wore. D Gschicht vum Ort isch äng mit dr Herre vu Hohengeroldseck verbunde gsi, bis die Familie anne 1634 usgstorwen isch. In dr Zyt dernoch het s Stryt um s Dorf gen zwische dr Eschtrycher un em Bischof vun Stroßburi. 1697 isch s Dorf an Frejherre vun Schleys verkauft worre.

Ab 1755 bis in 1920er Johr isch z Berghoupte Bergbau betriiwe worre. Sin hän dert Kohle gferderet, awer wel s vylmol Yybrich gen het vum Wasser, isch dr Bergbau nie arg wirtschaftlig gsi.

D Gmeind gehört zue dr Veryybarte Verwaltungsgmeinschaft vun dr Stadt Gengebach.

D Mitgliider vum Gmeinrot vu 2004 sin dr Robert Harter, dr Gerd Bruder, d Angela Sandhas un dr Wilhelm Silberer Markus Feißt vun dr CDU, dr Rudolf Seiler, d Gertrud Siebenmorgen un dr Günter Benz vun dr SPD, dr Ludwig Breig un dr Wolfgang Kälble vun dr FWG.

Ergebnis vun dr Landdagswahle sitt 2006: 

D Blasonierung vum Wappe isch: „In gspaltenem Schild vorn in Gold e rote Balke, hinte in Silber uf grienem Dreiberg e linksgwendeti Männerbischt mit schwarzer Kappe un rotem Krage.“

S Blos-Orkeschter Berghoupte git s syter anne 1875.

Berghoupte läbt in dr Hauptsach vun dr Rääwe un em Wyn.

"Das Land Baden-Württemberg. Amtliche Beschreibung nach Kreisen und Gemeinden. Band VI: Regierungsbezirk Freiburg" Kohlhammer, Stuttgart 1982, ISBN 3-17-007174-2. S. 325–326


</doc>
<doc id="22561" url="https://als.wikipedia.org/wiki?curid=22561" title="Chlothar II.">
Chlothar II.

Dr Chlothar II., (* 584; † zwüschen em 18. Oktober 629 und em 8. April 630), au Chlothar dr Jung, us em Gschlächt vo dr Merowinger isch König vo de Franke gsi vo 584 bis 629.

Dr Chlothar isch erst e baar Mönet alt gsi, wo si Vater, dr Chilperich I., 584 ermordet worden isch. Si Mueter, d Königin Fredegunde, het s Königriich bis zu ihrem Dod im Johr 597 verwaltet. Si Unggle Guntram I., König vom burgundische Deilriich, het en adoptiert. Won er drizäh gsi isch, het er dr Dhron bestiege.

Bis 613 isch dr Landrich em Chlothar si Huusmeier gsi. In däm Johr het dr Chlothar d Brunichild (Brunhilde), d Königin vo Austrasie und Burgund besiigt und het se lo hirichte. Eso isch dr Chlothar II. sit em Dod vo siim Grossvater dr erst König über s ganze Frankeriich gsi. Allerdings het er im Johre 614 em fränkische Adel, wo ihm im Kampf mit dr Brunhilde dr Siig möglig gmacht het, im Edictum Chlotharii wichtigi Zuegständnis müesse mache. Drmit het er dr Grundstei für dr spöter Ufstiig vo de Huusmeier, vor allem de Karolinger, möglig gmacht.

623 het dr Chlothar s Königriich Austrasie siim Sohn Dagobert I. ge. Dr Chlothar isch im Winterhalbjohr 629/630 gstorbe und isch z Paris in dr Chille St. Vincent begrabe worde.

Dr Chlothar het dreimol ghürotet:

Mit dr Heldetrud het er drei Chinder gha:

Mit dr Bertetrud het er non e Sohn, dr Charibert II., gha. Es wird au vermuetet, ass d Aemma, d Frau vom König Eadbald vo Kent, e Dochter vo ihm gsi isch.



</doc>
<doc id="22562" url="https://als.wikipedia.org/wiki?curid=22562" title="Merowech">
Merowech

Dr Merowech (latiinisch "Merovechus" oder "Meroveus", französisch "Mérovée") isch in dr Middi vom 5. Johrhundert Herrscher vo de salische Franke gsi und het z Tournai im hütige Hennegau (Belgie) gresidiert. Etymologisch het si Name ursprünglig „e berüehmte Kämpfer“ bedütet.

Über de Merowech isch sehr wenig bekannt. Dr Gschichtsschriiber Gregor vo Tours sait, ass er dr Vater vom Childerich I. (und so dr Grossvater vom Chlodwig I.) gsi isch, und das schiint glaubwürdig. Er het im Gschlächt vo de spötere Frankekönig, de Merowinger, dr Name ge. Dr Gregor vo Tours verzelt, dass dr Merowech, „wie einigi behaupte“, us em Gschlächt vom Chlodios stammi, em erste König vo de Salfranke, wo me dr Name von em kennt. Ob me das so sött verstoh, dass er dr Sohn vom Chlodio gsi isch, wie d Fredegar-Chronik brichtet, oder öb irgend enanders Verwandtschaftsverhältnis bestande het, isch umstritte.

Im Merowech si Regierigsziit isch wohrschiinlig churz gsi. Si Nochfolger Childerich het noch em Liber Historiae Francorum 24 Johr lang regiert, noch däm het dr Childerich 457 oder 458 afo regiere und dr Merowechs muess churz vor däm gstorbe si, doch die Chronologii isch unsicher. Nach ere andere Datierig het im Merowech si Regierig erst um 460 agfange. Sicher isch, dass dr Childerich 463 scho gregiert het. E spote Überliiferig, wo d Glaubwürdigkeit von ere sehr zwiifelhaft isch, haig dr Merowech 451 an de Kämpf gege d Hunne vom Attila deilgnoh.

In dr Fredegar-Chronik wird verzelt, ass im Chlodio si Frau, wo si zum Bade ans Meer gange isch, eme Meerunghür begegnet isch, wo em "Quinotaurus" ähnlig gsi isch, bevor si dr Merowech uf d Wält broch het. Dr Name Quinotaurus erinneret an dr Minotauros us dr griechische Mythologii; villicht isch s Q nume e Schriibfehler gsi. Es isch nit klar, öb das Unghür sälber dr Vater vom Merowech isch oder öb d Begegnig nume e Vorzeiche und dr Chlodio dr Vater gsi isch; d Quelle loot das usdrücklig offe. E dritti Möglikeit isch, dass dr Chlodio sälber siiner Frau in dr Form vom ene Unghür erschiine isch und hinter dr Gschickt versteckt sich s Konzäpt vo dr Hierogamii. Usserdäm wird vermuetet, dass die Gschicht in ihrer überliiferete Form als Verspottig vom mythische Konzäpt von ere sakrale Härkumft vom Merowingergschlächt gemeint gsi isch. 

In dr Forschig isch hüfig mit sprochlige und inhaltlige Begründige d Asicht verdräte worde, dass die Sag nit erst im 5. Johrhundert chönnt entstande si, und dass die ursprüngligi Version sich uf e sehr vil elteri Sagegstalt, wo Mero gheisse het, bezoge haig; erst spöter siig d Gschicht in ere jüngere Fassig wäge dr Ähnligkeit vo de Näme uf e Chlodio und dr Merowech bezoge worde. So siig die falschi Uffassig entstande, dass dr Name vo de Merowinger vom historische König Merowech abgleitet siig.

Mit dere Dütig isch dr Alexander Murray nit iiverstande. Er meint, d Hypothese von ere ursprünglige Sagegstalt Mero siig us dr Quelle nit abzleite; es handli sich au nit um en ächti pagani Sag, sondern um e literarischi Fiktion, wo erst im sächste oder siibte Johrhundert vom ene gebildete christlige Frank erfunde worde siig. Ihre Zwäck siig s gsi, e Basis z si für etymologische Spekulatione oder Spiilereie, wo denn beliebt gsi si. Dr Name Merowech siig als „Meer-Veh“ dütet worde, und das siig dr Usgangspunkt für d Herstellig vom ene Zsämmehang mit eme Meerunghür gsi. Dr Urheber vo dr Fiktion haig dr Minotauros-Mythos kennt, noch welem dr Minotauros dr Sohn vom ene Muni gsi isch, wo dr Gott Poseidon (de Neptun) us em Meer haig lo usestiige. Vo däm Sagemotiv haig sich dr christlig Frank drzue lo arege, dr Minotauros-Mythos für si Zwäck z ändere. In Wirkligkeit siig dr Name vom Merowingergschlächt datsächlig vom historische König Merowech abgleitet.




</doc>
<doc id="22565" url="https://als.wikipedia.org/wiki?curid=22565" title="Fränkisches Reich">
Fränkisches Reich

S Fränkische Riich, odr s Frankeriich, isch e Königriich in West- und Mitteleuropa zwüschem 5. und 9. Johrhundert gsi, wo sich uf em Gebiet vom Römische Riich bildet het. Es goht uf mehreri westgermanischi Völker us dr Völkerwanderigsziit zrugg.

S Riich vo de Franke isch innerhalb vo drei Johrhundert zur historisch wichtigste Riichsbildig vom obeländische Europa sit dr Antike worde, und noch em Zerfall vom Römische Riich zum Machtzentrum und spöter zur Grossmacht in West- und Mitteleuropa. Es isch vo de Dynastie vo de Merowinger und spöter de Karolinger, wo vo de Arnulfinger und de Pippinide abstamme, regiert und vergrösseret worde. E wichtigi Stützi vo dr spötere Karolingerdynastii isch dr Karl Martell gsi, wo 732 in dr Schlacht bi Tours und Poitiers an dr Loire s Vordringe vo de islamische Maure noch Zentraleuropa verhinderet het. Dr Höhepunkt vo siiner Macht und Usdehnig het s Frankeriich under em Karl em Grosse erreicht. Noch dr spötere Deilig vom Riich isch us siim östlige Deil s Heilige Römische Riich und us em westlige Deil Frankriich worde. S Gränzgebiet zwüsche dene beide Blöck isch in Chliistaate zerfalle, won e Deil drvo as unabhängigi Staate bis ins einezwanzigste Johrhundert überläbt hai.
 


</doc>
<doc id="22567" url="https://als.wikipedia.org/wiki?curid=22567" title="Salfranken">
Salfranken

D Salfranke (au Salischi Franke, Salier oder Westfranke) hai sit em 4. Johrhundert as eigeständige Deilstamm vo de Franke existiert, zerst in Toxandrie und spöter z Tournai im belgische Hennegau. 

In de antike Quelle und wäge däm mänggisch au in dr Forschigsliteratur wärde d Salfranke as "Salier" ("Salii") bezeichnet. Me sött se aber nit mit em Herrschergschlächt vo de Salier us em Hochmittelalter verwächsle.

Im 4. Johrhundert het e Deil vom fränkische Stammesbund dr Rhii noch Weste überquert und isch ins Römische Riich iigfalle. As Afüehrer vo däm Deil vo de Franke im früeche 5. Johrhundert wird in spötere Quelle e König Faramund gnennt, wo aber wohrschiinlig e Sagegstalt isch. D Römer hai sich gege die fränkische Vorstöss mit Erfolg gwehrt. Statt se aber wider z verdriibe, het ene der "Caesar" Julian, wo spöter Kaiser worden isch, im Jahr 358 erlaubt, sich in Toxandrie azsiidle, enere Landschaft in dr römische Provinz Belgica II, wo zu dere Ziit dünn besiidlet gsi isch. Drfür si die fränkische Chrieger dört im militärische Dienst vo de Römer gstande. Dä Deil vo de Franke wird sit denn als salischi Franke oder Salfranke bezeichnet und isch jetzt vo de andere fränkische Stämm, wo uf dr rächtsrhiinische Siite gläbt hai, für längeri Ziit rüümlig drennt gsi. D Integration vo de Salfranke in s Römische Riich isch insofärn erfolgriich gsi, as es für fast hundert Johr in däm Gebiet ruehig bliiben isch. Im Gegesatz drzue isch s immer wider zu Usenandersetzige zwüsche de Römer und de Rhiifranke cho. 

Dr salfränkischi Chliikönig Childerich I. het under em römische General Aegidius dr iflussriichi Rang vom ene Föderatebefählshaber gha und isch für d Gallia Belgica zueständig gsi. Si Sohn Chlodwig het dä Boste gerbt und het sich gegenüber de übrige salfränkische Chliinkönig duregsetzt, so dass er zum einzige König vo de Salfranke ufgstiige isch. Er het denn agfange si Machtberiich nach Südweste z erwiitere, und het 486 dr römisch Machthaber Syagrius agriffe und besiigt. Spöter isch s im Chlodwig au glunge, sich gege die rhiifränkische Chliinkönig durezsetze und het d "Francia Rhinensis", wo bis denn noch unabhängig gsi isch, unter siini Herrschaft brocht. D Rhiifranke hai dr Chlodwig uf s Schild ghobe und ihn so au zu ihrem König gwehlt, so dass zum erste Mol alli fränkische Stämm in eim Riich vereinigt gsi si. 

D Lex Salica, es Gesetzbuech wo dr Chlodwig für s vereinigte Frankeriich het lo verfasse, drait dr Name vo de Salische Franke im Titel.

D Salfranke hai e Niiderfränkische Dialäkt gschwätzt, wo sich zum modärne Holländisch entwigglet het. Ihri Kultur isch s Fundamänt für die früechi holländischi Kultur und Gsellschaft gsi, zsämme mit dere vo de Friise, Batavier und Sachse. Nochdäm si sich in Gallia Belgica niiderglo hai, si si e friidligi landwirtschaftligi Gsellschaft worde, wo guet im Römische Riich integriert gsi isch.

Die salische Deilstämm si verbündet gsi und hai so as Ganzes mit de Römer verhandlet. D Stämm si us Sippe zsämmegsetzt gsi und von ere Familie agfüehrt worde, wo allgemein respektiert gsi isch. Im salische Gsetz duet sich d Wichdigkeit vo dr Sippe spiegle wenn s sait, ass e Mensch kei Rächt uf Schutz haig, wenn er nit Deil von ere Familie isch.


"Lueg au:" liste vo de fränkische Herrscher



</doc>
<doc id="22568" url="https://als.wikipedia.org/wiki?curid=22568" title="Rheinfranken">
Rheinfranken

D Rhiifranke ("Kölner-Franke", "Ripuarischi Franke", "Ripuarier", "Ripuare"; vom lateinische "ripa": Ufer) si in dr klassische Gschichtsschriibig eini vo drei Gruppe vo de Franke und am Middelrhii asässig. Noch dr Vereinigung vo de Frankestämm im 4. Johrhundert isch s Hauptsiidligsgebiet vo de Franke am Rhii noch gsi - vo do ihre Name "Rhiifranke" - vo Köln über Frankfurt am Main und Mainz bis nach Worms und Speyer.

Nordlig vo de Rhiifranke si d Salfranke im Rhiidelta agsiidlet gsi und d Moselfranke südlig von ene am obere Rhii und an dr Mosel. Si hai sich im Johr 420 vo de Rhiifranke drennt und und si über e Rhii Richtig Weste zoge.

In de Quelle si die folgende Herzög und Chliinkönig vo de Rhiifranke mit Name überliiferet:

Über die Dynastii vo de Rhiifranke isch wenig bekannt:

461 si si vo Rom unabhängig worde. 509 het dr Chlodwig I., e Salfrank, s rhiifränkische Riich eroberet und het s in Personalunion bis zu siim Dod im Johr 511 gregiert. 
Denn het si Sohn Theuderich I. dä Riichsdeil gerbt und Reims statt Köln zur Hauptstadt gmacht.


</doc>
<doc id="22570" url="https://als.wikipedia.org/wiki?curid=22570" title="Killwangen">
Killwangen

Chillwange (amtlich "Killwangen") isch e Gmeind im Bezirk Bade im Schwiizer Kanton Aargau. Sie ligt im Limmattal zwüsche Bade u Züri.

S Dorf ligt zwüschem linke Ufer vo de Limmat u-n-em vo zahlriche Tobel durchzogene, bewaldete Nordoschthang vom Heitersbärg. De alti Dorfkern isch am Fuss vom Heitersbärg, di noie Quartier zwüschem alte Dorfkern u-n-em Bahnhof, wo fascht a de Limmat isch.Uf ere Höchi vo öpper 660 Meter isch uf ere Waldlichtig de chli Wiler Sennebärg.

Di tüfschti Schtell vom Gmeindsbann ligt uf 385 Meter am Ufer vo de Limmat, di höchsti Schtell isch mit 702 Meter oberhalb vo Sennebärg. Di Flächi vo de Gmeind isch 243 Hektare, dodervo sin 123 Hektare bewaldet u 47 Hektare überbaut.

D Nachbargmeinde vo Chillwange sin Würelos im Norden, Schpreitebach im Oschte, Oberrohrdorf im Südweschte u Noiehof im Nordweschte.

Di erschti urkundlichi Erwähnig vo "Culliwanch" isch us em Johr 1227, wo in eme Zinsverzeichnis vo de Propschtei z Züri s Dorf erwähnt wird. De Name isch Alemannisch u bedütet «bi de Abhäng vom Chullo». Im 1234i het en Ritter Ruom sini Güter u di nidrig Grichtsbarkeit an s Chloschter Wettige verchauft. Im 1259i hets Chloschter au Grundbsitz, wo vorher im Rudolf I. vo Habsbrg ghört het, chönne chaufe. Fascht sechs Johrhundert lang si d Bewohner vo Chillwange vom Chloschter Wettige abhängig gsi.

Im 1415i hei Eidgenosse de Aargau erobert u e so isch Chillwange en Teil vom Amt Wettige in de Grafschaft Bade worde, ere gmeine Herrschaft. 
Im März 1798 sin d Franzose in d Schwiiz iimarschiirt u-n-hei di Helvetisch Republik usgruefe. Chillwange het in dere Ziit zum Kanton Bade ghört, wo 1803 zum noie Kanton Aargau cho isch.




</doc>
<doc id="22571" url="https://als.wikipedia.org/wiki?curid=22571" title="Chamaven">
Chamaven

D Chamave si e germanischs Volk gsi, wo im 4. Johrhundert im Wäsentlige in der Gegend vom spötere "Hamaland" agsiidlet gsi si, dr östlige Helfti vo dr hütige holländische Provinz Gelderland und de Landkreis Borke und dr Grafschaft Bentheim uf dr bundesdütsche Siite an dr IJssel nördlig vom Niiderrhii bis nach Deventer abe. Spöter si d Chamave mit de Franke verschmulze und dr Gschichtsschriiber Gregor vo Tours us em sächste Johrhundert verzelt, ass d Chamave Deil vo de Franke siige.

Dr Stamm het als Nochbere die westgermanische Stämm vo de Angrivarier und Dulgubnier, wie s vom Tacitus erwähnt wird .
Ihr Gsetz, die so genannti "Lex Francorum Chamavorum" isch erhalte bliibe. No im nüünte Johrhundert het me s kennt und under em Karl em Groosse isch s no gültig gsi.


</doc>
<doc id="22572" url="https://als.wikipedia.org/wiki?curid=22572" title="Kanton Geispolsheim">
Kanton Geispolsheim

Dr Kànton Gäispìtze ìsch bìs März 2015 e Untereinheit vum Arrondissement Stroosburi-Lànd ìm Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Lànd)" ghert.

Zitter em 28. Juni 1919 ìsch dr Kànton e Deil vum "Arrondissement Stroosburi-Lànd".

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Drüdersche granzt, ìm Nordoschte àn dr Kànton Ìllkìrich-Gràffestàde, ìm Oschte àn Ditschlànd mìt em Ortenaukreis em Regierungsbezirk Friburi z (Bade-Wirttebari), ìm Side àn dr Kànton Eerstain ìm Arrondissement Schlettstàdt-Eerstain, ìm Sidweschte àn dr Kànton Ruuse ìm Arrondissement Molse un ìm Weschte àn dr Kànton Molse ìm Arrondissement Molse.

D greschte Gmeine vum Kànton sìn (mìt Inwohner ànne 1999) gsin:

Ìnsgsàmt hàt s ìm Kànton Gaispìtze 10 Gmeine ghet:


</doc>
<doc id="22573" url="https://als.wikipedia.org/wiki?curid=22573" title="Chattuarier">
Chattuarier

D Chattuarier, au Hattuarier, si e germanische Stamm gsi, wo ursprünglig wohrschiinlig im nördlige Hesse an dr Eder und dr Fulda agsiidlet gsi isch. Si si in de erste Johrhundert noch dr Ziitwändi in s Gebiet vo dr untere Ruhr, dr Lippe und em Münsterland zoge. Dr Flussname Hetter erinneret no hüte an se. Nochberstämm von ene si d Brukterer und d Chamaven gsi. Mit dene und andere germanische Stämm hai si sich im 4. Johrhundert zum Stammesbund vo de Franke zsämmegschlosse.


</doc>
<doc id="22574" url="https://als.wikipedia.org/wiki?curid=22574" title="Tenkterer">
Tenkterer

D Tenkterer ("lat. Tencteri") si e germanische Volksstamm gsi, wo ursprünglig am Niiderrhii, nördlig vo de Usipeter, agsiidlet gsi isch. Si si als usgezeichneti Riter bekannt gsi.

D Tenkterer si vo de Suebe vom Ariovist verdrängt worde und hai im Johr 58 vor dr Ziitwändi dr Rhii überquert, zsämme mit de Usipeter. Dr Julius Cäsar het se aber zrugggschlage.

In eme Bündnis mit de germanische Stämm vo de Usipeter und de Sugambrer hai s dr Rhii öbbe im Johr 17 vor dr Ziitwändi no einisch überquert und hai dr römisch Statthalter Marcus Lollius ("clades Lolliana") besiigt. Spöter het se dr Drusus agriffe und gschlage. Dr Tacitus duet d Tenkterer odr d Usipeter in siiner "De Origine et situ Germanorum", emene ethnographische Bricht über die germanische Völker, nit erwähne, aber in siim "Agricola" verzellt er, ass e Kohorte vo Usipi, mögligerwiis Usipeter, als Hilfsdruppe in de Chriegszüg vom General Agricola noch Britannie deilgnoh hai. D Römer hai vo de Tenkterer as vo Germane gschwätzt, aber ihre Stammname chönnt au keltisch si und bedütet mögligerwiis "die Dreue". 
Die rhii- und wesergermanische Stämm vo de Brukterer, Tenkterer, Sugambrer, Usipeter, Chattuarier, Chamave und Ampsivarier hai sich vom 3. Johrhundert noch dr Ziitwändi aa zum Stamm vo de Franke zsämmegschlosse. Spöter si au no d Chatte (Hesse) drzuecho.


</doc>
<doc id="22575" url="https://als.wikipedia.org/wiki?curid=22575" title="Ampsivarier">
Ampsivarier

Dr Stamm vo de Ampsivarier ("Amsivarier", germanisch „Ems-Manne“) isch e germanische Stamm an der Ems im hütige undere Emsland gsi, wo vom Tacitus as dr südlig Nochber vo de Friese erwähnt worde isch. 

Sit ass dr Drusus im Johr 12 vor dr Ziitwändi in dr Gegend acho isch, si d Ampsivarier mit Rom verbündet gsi, hai aber im Johr 9 noch dr Ziitwändi bim Ufstand vom Arminius mitgmacht. Dr Germanicus het si drfür bestroft. Währed dr Regierigsziit vom Kaiser Nero (noch 59) si si vo de Chauke verdriibe und vo andere germanische Stämm zum grösste Deil ufgriibe worde. In dr Mitti vom 4. Johrhundert schiint s, ass dr Räst vo de Ampsivarier zu de Franke ghört het: Dr spotantiki Gschichtsschriiber Sulpicius Alexander erwähnt d Ampsivarier im Rahme vo Kampfhandlige zwüsche de Römer und de Franke am Ändi vom 4. Johrhundert. 



</doc>
<doc id="22576" url="https://als.wikipedia.org/wiki?curid=22576" title="Salier">
Salier

D Salier (eventuell vom althochdütsche "sal": „Herrschaft“ oder vom latiinische "salii": „Salzmeerbewohner“, vil wohrschiinliger aber diräkt vom Name vo de Salische Franke) si e fränkischs Adelsgschlächt im Heilige Römische Riich vom 10. bis zum 12. Johrhundert gsi. 

Dr Biname erschiint zum erste Mol am Afang vom 12. Johrhundert as "rex salicus" oder "reges salici". Vermuetlig het dr Chronist Otto vo Freising dä Name für alli vornähme Adelsfamilie linggs vom Rhii bruucht in Erinnerig an dr Merowinger Chlodwig I.. Spöter het sich dr Name denn nume no uf e Konrad II. und siini Nochkomme bezoge. D Salier gälte as dütschi Näbelinie vo de Widone (Lambertiner), wo z Italie mächtig worde si und si über d Mueter vom Konrad em Rote mit de Konradiner verschwögeret gsi.

Dr Konrad dr Rot isch mit siiner Hürot mit dr Liutgard, dr Dochter vom Otto em Grosse und siiner Ernennig zum Herzog vo Lothringe zum Gründer vom Gschlächt worde. Er isch dr Urgrossvater vom König Konrad II. gsi, wo im Johr 1024 König vom ostfränkisch-dütsche Riich worden isch. 1027 isch er dr erst Kaiser us em Gschlächt vo de Salier worde.

Dr Niidergang vo de Salier het mit em Händel zwüschen em Heinrich IV. und em Papst agfange, em sogenannte Investiturstrit wo im Gang nach Canossa mit dr Kapitulation vom Kaiser gändet het. Dr Heinrich V., dr letzt Salierkönig, het bis 1125 gregiert. Noch dr Herrschaft vo de Salier isch as Übergang dr Sachs Lothar III. cho und noch ihm dr Staufer Konrad III.. Däm si Mueter isch d Dochter vom Heinrich IV. gsi, so isch er e Neveu vom letzte salische Kaiser Heinrich V. gsi.


</doc>
<doc id="22582" url="https://als.wikipedia.org/wiki?curid=22582" title="Karolinger">
Karolinger

D Karolinger si e Herrschergschlächt vo de westgermanische Franke gsi, wo sit 751 im Frankeriich as König gregiert hai. Si berüehmtist Verträter isch dr Karl dr Gross gsi, und vo ihm stamme alli spötere karolingische Herrscher ab. Noch dr Deilig vom Karolingerriich hai d Karolinger im Ostfrankeriich regiert, bis si dört im Johr 911 usgstorbe si, im Westfrankeriich mit einere Unterbrechig bis zum Dynastiiwächsel vo 987, wo d Kapetinger an d Macht cho si. Im Herzogtum Niiderlothringe het no bis ins früehje 11. Johrhundert e Siitezwiig vo de westfränkische Karolinger gregiert. Mit däm isch die männligi Linie vom Karolingergschlächt usgstorbe, wenn me nume die ehelige Söhn, wo zur Nochfolg berächtigt gsi si, berücksichtigt. Nit dronfähigi Nochkomme vo unehelige Chinder vo de karolingische Herrscher und Nochkomme vom Karl em Grosse in dr wiiblige Linie hai aber vili überläbt. 
Zur Ziit wo d Karolinger regiert hai, si si in de Dokumänt hüfig as Nochkomme vom Karl em Grosse bezeichnet worde, aber dr Begriff "Karolinger" as Bezeichnig für d Dynastii het s nonig gä. Die isch erst spöter igfüehrt worde. Im Ostfrankeriich het erst in dr zweite Helfti vom 10. Johrhundert dr Gschichtsschriiber Widukind vo Corvey d Bezeichnig "Karoli" bruucht; er het vom letzte ostfränkische karolingische König, vom Ludwig em Chind, wo 911 gstorben isch, as "ultimus Karolorum apud orientales Francos" ("dr letzt vo de Karli bi de Ostfranke"). Z Frankriich, wo d Herrschaft vo de Karolinger 987 z Ändi gangen isch, het churz druf dr Gschichtsschriiber Richer vo Reims vo de karolingische König as "Karli" gredet. Dodrus si spöter die latiinische Namensforme "Karlenses", "Karlingi", "Karolini" und "Karolingi" worde, und vo dene si in de modärne Sproche "Karolinger", "Carolingiens", "Carolingi" usw. abgleitet worde.

S Wort wird au bruucht für zum d Periode vo ihrer Herrschaft und kulturelli Neuerige, wo denn gmacht worde si, z charakterisiere. Em Stil in dr Baukunst währed dere Ziit, e Form vo dr Vorromanik, sait me dr „karolingisch Baustil“ und d Buech- und Verwaltigsschrift, wo zur Ziit vom Karl em Grosse entstanden isch, wird as karolingischi Minuskel bezeichnet.

D Karolinger si vom Arnulf vo Metz us em Gschlächt vo de Arnulfinger und vom Pippin em Eltere us em Gschlächt vo de Pippinide. D Karolinger hai scho vo 639 aa mit Unterbrechige im Frankeriich gherrscht, aber nit as König, sondern nume as Huusmeier vo de Merowinger. Bis zur Mitti vom achte Johrhundert hai d Karolinger ihri Macht so wiit chönne usbaue, ass si schliesslig s nominelle merowingische Königtum hai chönne loswerde. Dr Pippin dr Jünger isch 751 mit dr Understützig vom Papst vo de fränkische Adlige zum König vo de Franke akklamiert und dr letzt Merowinger abgsetzt worde. Dä Dynastiiwächsel het en Abwiichig vo dr Vorstellig vom Geblüetsrächt bedütet, wo uf em Gedanke vom Gottesgnadedum begründet gsi isch, wo aber wiiterhi läbig bliiben isch und uf die neui Dynastii überdrait worden isch. Dr bekanntist Karolinger, dr Karl dr Gross, het e neuis römischs Kaisertum begründet, won er am 25. Dezember 800 z Rom vom Papst Leo III. zum Kaiser gsalbt und krönt worden isch.

Noch em Karl em Grosse isch 814 dr Ludwig dr Frommi Kaiser worde, wil im Karl siini eltere Söhn, dr Karl der Jünger und dr Pippin dr Buggligi, no vor ihrem Vater gstorbe si. Wo dr Ludwig dr Frommi no gläbt het, hai siini Söhn Lothar I., Ludwig II., Pippin und Karl II. dr Kahli sich in verschiidene Koalitione gegen ihre Vater erhobe und sich gegesiitig bekämpft, aber dr Rang vom Kaiser, wo Lothar sit 817 as Mitkaiser vo siim Vater gha het, isch nit in Frog gstellt worde. 843 hai sich die drei Brüeder, wo übrig bliibe si, dr Lothar I., dr Ludwig II. und dr Karl II. im Verdrag vo Verdun uf e Deilig vo dr Herrschaft-aber nit vom Riich-geinigt. Nochdäm em Lothar siini Söhn ohni Erbe gstorbe si, isch d Herrschaft im Verdrag vo Meerse 870 zwüschen em Karl II. und em Ludwig II. neu deilt worde. Dr Karl III. dr Dick, König vo Ostfranke, het 885 für e churzi Ziit beidi Deil vom Frankeriich vereinigt. As Kaiser si noch ihm dr Arnulf vo Kärnte und dr Ludwig III. dr Blind uf e Dron gstiige. Denn isch s Kaisergschlächt vo de Karolinger usgstorbe. 
D Karolinger hai in underschiidlige Konstellatione bis 987 Mitteleuropa beherrscht und hai die früehmittelalterligi Wält entscheidend prägt. Wägen em fränkische Erbschaftsrächt, wo em Erstgeborene kei automatischs Primat ge het, isch s Frankeriich, wie scho e baar Mol under de Merowinger, noch em Dod vom Karl em Grosse mehrfach deilt worde. Eini vo dene Deilige, wo im Verdrag vo Verdun 843 schriftlig festgleit worden isch, cha as dr Usgangspunkt vo der Entstehig vo Frankriich und Dütschland agluegt wärde. Mit de Deilige und em Verdrag vo Coulaines im westlige Frankeriich isch dr fränkisch Adel immer mächtiger worde, und het immer wider brobiert, d Deiligsplän zu siine Gunste z beiiflusse. Dr Iifluss vo de Karolinger uf Europa cha me no noch 1200 Johr gseh: in ihrer Herrschaft lit dr Ursprung vo dr föderative und dezentrale Herrschaftsusüebig in de dütschsprochige Länder, wo weniger as die welsche vom römische Staatsgedanke beiflusst gsi si. 

Wo die ostfränkischi karolingischi Linie 911 mit em Ludwig em Chind usgstorbe isch, isch mit em Frankeherzog Konrad I. e Konradiner und vo 918 aa mit em Herzog vo de Sachse Heinrich I. e Liudolfinger, wo men e spöter Ottone gsait het, uf e Dron cho. Im Westfrankeriich si d Karolinger no bis 987 an dr Macht gsi, denn si si vo de Kapetinger verdrängt worde.












</doc>
<doc id="22588" url="https://als.wikipedia.org/wiki?curid=22588" title="St Peter's College, Auckland">
St Peter's College, Auckland

D' St Peter's College, Auckland isch de gresschde katholische Schuala en Neuseeland und befindet sich z Auckland. Si isch anna 1939 grendat worre. Auf dia Schual gangat allerdengs bloß Buaba em a Alder zwischa 8 ond 13, koine Mädla. Si hot mee als 1200 Schialer. D Schialar ghere zu vile Etnie. 2007 si 51.14% europäisch, 5.60% Maori, 7.29% Samoer, 3.11% vo Tonga, 2.30% Philippiner, 6.30% Inder, 10.10% Chinese, 5.91% Koreaner, 2.38% us andere pazifische Länder, 4.02% us andere asiatische Länder und 1.84% verschidnigi gsi.



</doc>
<doc id="22589" url="https://als.wikipedia.org/wiki?curid=22589" title="Pippin der Jüngere">
Pippin der Jüngere

Dr Pippin dr Jünger (au Pippin III. oder Pippin dr Churz; * 714; † 24. September 768 z Saint-Denis bi Paris) isch e fränkische Huusmeier und vo 751 bis 768 König vo de Franke gsi. Er isch dr Sohn vom Karl Martell und dr Rotrude vo Trier (Chrotrudes) gsi und dr Vater vom Karls em Grosse.

Dr Pippin isch 714 as dr zweit Sohn vom Karl Martell uf d Wält cho und isch im Chloster Saint-Denis erzoge worde. 

Churz vor siim Dod im Johr 741 het dr Karl Martell si Riich zwüsche siine beide Söhn vo dr erste Frau, em Karlmann und em Pippin, ufdeilt, wie isch nit genau bekannt, wil d Quelle sich widerspräche. Dr Karlmann het Austrie, Alemannie und Thüringe übercho, dr Pippin Neustrie, s Burgund und d Provence. Ihre Halbbrueder Grifo het nüt übercho und het druf en Ufstand azettlet, und die beide Brüeder hai en im ene Chloster iigsperrt. Wil ihri Macht nit sicher gsi isch, hai si Legitimierig gsuecht mit dr Iisetzig 743 vom ene merowingische König, em Childerich III..

747 het dr Karlmann im Pippin siini Länder ge und het sich in s Chloster zruggzoge. De Grücht noch sig das nit ganz freiwillig bassiert. Dr Pippin isch uf jede Fall Regänt gsi für em Karlmann siini Chinder, und het non e Ufstand vom Grifo müesse underdrugge. Er het die alemannisch Hezogswürde abgschafft und z Bayre em Tassilo III. si chlii Bueb as Herzog iigsetzt.

Die faktischi Macht im Merowingerriich isch scho lang in de Händ vo de karolingische Huusmeier gsi. D König si nume no em Name noch d Herrscher gsi. Dr Pippin het au dr Titel welle. Zum d Titelübernahm z legitimisiere het er, so isch s in de fränkische Riichsannale, de "Annales regni Francorum", beschriibe, dr Papst Zacharias in d Sach iinezoge. Er het dr Fulrad, si Rotgäber, noch Rom gschickt mit dr Frog an Papst, öbs gut siig ass d Macht in Franke nit bi de König liggi. Im Papst si Antwort isch gsi, ass es besser siig, dä as König z bezeichne, wo d Macht het. Im November 751 het sich dr Pippin von ere Versammlig vo de Franke z Soissons zum König ("Rex Francorum") lo usrüefe. Dr abgsetzt Childerich III. und si Sohn Theoderich het er in s Chloster Prüm gschiggt.
Mit der Wahl vom Pippin zum König het d Königsherrschaft vo de Karolinger im Frankeriich agfange. Die exakti Rolle vom Papst bim Putsch isch spöter unterschiidlig agluegt worde; Rom het s eso interpretiert, ass dr Papst en Art Verfüegigsrächt über s Königtum haig, für die wältlige Adlige isch s ehnder en Art vo Guetachte gsi. Wo dr Papst Stephan II. vo de Langobarde bedrängt worden isch und in s Frankeriich gflüchtet isch und vom Pippin Hilfe verlangt het (6. Februar 754 in Ponthion), het dä sich und siini Söhn Karlmann und Karl am 28. Juli 754 in der Basilika Saint-Denis vo ihm lo chröne und salbe.

Im Früehlig 755 isch dr Pippin noch Italie zoge. Er het dr Langobardekönig Aistulf, z Pavia belageret und es Abkomme mit em abgschlosse, nochdäm dr Pippin abzoge isch, het er sis Verspräche broche und dr Papst in Rom belageret. Dr Pippin isch 756 zrugg noch Italie, het dr Aistulf zur Anerkennig vo dr fränkische Oberherrschaft und zur Abdrätig vom Exarchat vo Ravenna zwunge, wo dr Pippin denn em Papst gschänggt het, und het s Patriziat über d Stadt Rom übernoh. 

753 und 757 het er erfolgriich Chriege gege d Sachse gfüehrt, het Narbonne eroberet und d Sarazene über d Pyrenäe verdriibe. 760–768 het er Feldzüg gegen e Herzog Waifar vo Aquitanie gfüehrt. Dr Herzog Tassilo III. vo Bayre het er 757 zur Leistig vom Vasalleneid zwunge.

No vor siim Dod het dr Pippin s Riich zwüsche siine beide Söhn Karl (747–814) und Karlmann I. (751–771) ufdeilt. Er isch am 24. September 768 z Saint-Denis gstorbe und isch in dr Basilika dört begrabe worde.

E Gedänkdafele von em isch in dr Walhalla bi Rägensburg.

D Historiker dängge hüfig vo dr Rolle, wo dr Pippin gspiilt het, ass si weniger wichdig siig as die vo siim Vater, em Karl Martell, und die vo siim Sohn, Karl em Grosse. Aber er het Sache gmacht, wo sich uf langi Ziit usgwirkt hai. Er het d Bruefsarmee underhalte, wo dr Karl Martell für nötig erachtet gha het für d Verdeidigung vom Riich und wo dr Chärn vo dr fränkische Armee in de Chriegsziite bildet het. Au die schweri Kavallerii het er wiiter usbaut. Nochdäm si Vater d Usbreitig vo de Sarazene ostwärts aghalte het, het dr Pippin si ganz us em Frankeriich verdriibe. Er wird nid as grosse General betrachtet, aber er het nie e Chrieg verlore.

Er het d Christianisierig understützt und Missionär in Oste und Norde gschiggt und dr Feudalismus, wo währed em ganze Mittelalter die europäischi Gsellschaft prägt het, usbaut. Si Italiepolitik het em Karl em Grosse as Vorbild dient und mit dr Chrönig dur e Papst het er s Königdum vo de Karolinger legitimisiert.

Vo siiner Frau Bertrada der Jüngere het er usser em Karl und em Karlmann no sächs anderi Chinder gha:


</doc>
<doc id="22596" url="https://als.wikipedia.org/wiki?curid=22596" title="Karl Martell">
Karl Martell

Dr Karl Martell (* öbbe 688 / 689 z Herstal (Belgie); † 22. Oktober 741 z Quierzy) isch e fränkischer Huusmeier us em Gschlächt vo de Arnulfinger gsi, vo dr Grossmueter us Pippinid. Siini Eltere si dr Huusmeier Pippin dr Mittler und si Gliebti Chalpaida gsi. Dr König Pippin dr Jünger isch si Sohn und dr Kaiser Karl dr Grossi isch si Grosschind gsi.

Dr Name "Martell" bedütet übersetzt „Hammer“. In dütschsprochige Publikatione findet sich dorum au d Bezeichnig „Karl, der Hammer“. In dr Schedelsche Wältchronik chunnt er as "Carolus Marcellus" vor; die Bezeichnig wird im Zsämmehang mit em Karl Martell hüte nüme bruucht.
Draditionell wird si Siig über d Sarazene bi Tours und Poitiers im Johr 732, won er d Expansion vom Islam in Europa drmit aghalte haig, as si wichdigsti Dat agluegt. Er isch aber nit nume e grosse General gsi und Strateg gsi, wo die schweri Kavallerii iigfüehrt het, wo d Chriegsfüehrig stark beiiflusst het, er het au die zivili mittelalterligi Gsellschaft mit em feudale Herrschaftssystem, wo sich under ihm het afo entwiggle, für Johrhunderti prägt.
Dr Karl Martell het die alemannische Herzög Lantfrid und Theudebald bekämpft. Zerst het er dr Pirmin, e Bischof wo mögligerwiis us em gotische Spanie cho gsi isch, understützt, wo dä 724 es Chloster uf dr Insle Riichenau im Bodesee gründet het. D Alemanne hai das as Provokation gseh und dr Pirmin drei Johr spöter us em Land gjagd. 730 het dr Karl e Fäldzug gegen e Lantfrid gfüehrt. Dä isch churz druf gstorbe und d Macht vo siim Brueder Theudebald isch stark verchliineret worde und er het d Herrschaft nume no über s Neckardaal und dr östlig Schwarzwald bhalte. Noch em Karl siim Dod het dr Theudebald denn no einisch brobiert, siis Herzogdum vo de Franke z befreie.

Dr Pirmin het sich ins Elsass zrugzoge gha, won er vo de herzögliche Etichone, wo Ahänger vo de Pippinide gsi si, ufgnoh worden isch. Wo dr Herzog Liutfrid 740 gstorben isch, het dr Karl Martell si Herzogdum übernoh. Er het s in zwei Bistümer ufdeilt, s Bistum Basel im Süde, wo d Abtei Murbach und dr östlig Jura drzue ghört hai, und Strossburg im Norde. Dr Bischof Hedo vo Strossburg isch e Schüeler vom Pirmin gsi und het Mönch as Missionar in siim Bistum iigsetzt. Dr Pirmin het sich im Chloster Hornbach, wo vom Widone Graf Warnharius gründet worden isch, niiderglo und het in dr ganze Region bis noch Wisseburg Iifluss gha.


</doc>
<doc id="22597" url="https://als.wikipedia.org/wiki?curid=22597" title="Austrasien">
Austrasien

Austrasie oder au Austrie (vo de latiinische Näme: "Austrasia" oder "Auster") het dr östlig Deil vom Frankereich gheisse im Gegesatz zum Westriich Neustrie. S chann d Wiegi vo de Karolinger gnennt wärde. 

Austrasie, aso s Land im Oste, isch sit em Dod vom Chlodwig I. im Johr 511 bis zum Pippin em Jüngere meistens e sälbständigs fränkischs Deilkönigriich mit dr Hauptstadt Metz gsi. S Gebiet het die fränkische Gebiet um e Rhii, Maas und Mosel umfasst und näbe Metz d Ort Reims, Köln und Trier, drzue d Gebiet vo de besiigte germanische Stämm: under em erste Deilkönig Theuderich z erst nume Alemannie, spöter au Thüringe und Bayre. 

Noch ere Riichseinigung under de Karolinger im 8. Johrhundert si d Näme Austrasie und Neustrie us dr Gschicht verschwunde. Mit de neue Riichsdeilige under de Nochkomme vom Karl em Grosse si im 9. Johrhundert die neue Deilriich Ostfrankeriich und Westfrankeriich entstande.


</doc>
<doc id="22599" url="https://als.wikipedia.org/wiki?curid=22599" title="Neustrien">
Neustrien

Neustrie oder Neustria isch in dr Zit vo 511 bis 737 dr nordwestlig Deil vom fränkische Riich zwüsche dr Loire und dr Schelde gsi. Dä Riichsdeil isch immer vo de Merowinger beherrscht worde.

Neustrie het in dr Zit vo siim Bestoh hüfig Chrieg gege si östlige Nochber Austrasie gfüehrt. Es het au Periode ge, wo s Frankeriich vereinigt gsi isch und beidi Riichsdeil in Personalunion vo eim König gregiert worde si. 

Neustrie isch s Nochfolgerriich vom Riich vo Soissons und Vorläufer vom Westfränkische Riich. Sini Herrscher hai alli dr Titel "König" gha.


</doc>
<doc id="22602" url="https://als.wikipedia.org/wiki?curid=22602" title="Ostfrankenreich">
Ostfrankenreich

S Ostfrankeriich (latiinisch "regnum francorum orientalium"), isch s östlige Riich gsi, wo bi dr Deilig vom Fränkische Riich im Johr 843 em Ludwig em Dütsche zuegsproche worden isch. Es isch e Vorläufer vom Heilige Römische Riich gsi. 

Mit em Verdrag vo Verdun hai im Johr 843 d Söhn vom Ludwig I. em Fromme, wo 840 gstorbe gsi isch, dr Lothar I., dr Karl II. dr Kahl und dr Ludwig II. dr Dütsch em Kampf um d Macht im Frankeriich en Ändi gmacht und sich in d Herrschaft deilt. Dr Lothar het dr mittleri, dr Karl dr westlig und dr Ludwig dr östlig Deil vom Riich übercho. Scho 870 hai dr Karl und dr Ludwig ihri Riich vergrösseret, wo si im Verdrag vo Meerse s middlere Riich under sich ufdeilt hai. Es het denn immer no d Mögligkeit bestande, ass sich d Deilriich wie früehner under de Merowinger wider under eim Herrscher wurde zum ene Ganze vereinige. Noch em Dod vom letzte ostfränkische Karolinger isch im Jahr 911 dr Konrad I., wo zwar e Frank aber kei Karolinger gsi isch, zum König gwehlt worde. Mit dere Wahl isch ei Band zum Westfränkische Riich zerstört worde. Mit dr Königswahl vom Otto Herzog vo Sachse 936 isch zum erste Mol sit Johrhunderte kei Frank meh Herrscher gsi. 962 isch dr Otto I. denn zum Kaiser krönt worde und me gseht das as s Ändi vom Ostfrankeriich und dr Afang vom Heilige Römische Riich.


</doc>
<doc id="22603" url="https://als.wikipedia.org/wiki?curid=22603" title="Star Wars">
Star Wars

Star Wars [] (dt. "Krieg der Sterne", wörtlech: "Stärnchriege") isch ä Science-Fiction-Sag, wo vom Drehbuechautor, Produzänt und Regisseur George Lucas uusdänkt worde isch. Äs hät aagfange mit em Film "Krieg der Sterne" (Neu Titel siit 1997: Star Wars: Episode IV - Eine neue Hoffnung). Är isch am 25. Mai 1977 i di amerikanische u am 2. Februar 1978 i di westdüütsche Chinos cho. Dr Film hät sich zu eim Phänomen vo dr hütige Popkultur entwicklet. Füüf wiiteri Filme si gfolgt, sowie ä Reihe vo lizänzierte Büecher, Comic-Hefter, Videospiil, Näbefilm, Fernsehserieä, Spiilzüüg, Koschtüm u angeri Produkt. 2012 si witeri Film aagchündet worde.

"Star Wars" handlet vom ewige Kampf zwüüsche Guet und Böös. Dä Kampf spiilt „vor langer Zyt“, in ärä „wiit, wiit entfärnte Galaxii“.





</doc>
<doc id="22604" url="https://als.wikipedia.org/wiki?curid=22604" title="Westfrankenreich">
Westfrankenreich

S Westfrankeriich isch e fränkischs Übergangsriich in dr Zit vo 840 bis 877 gsi. Es isch mit em Verdrag vo Verdun im Johr 843 entstande und isch 870 im Verdrag vo Meerse erwiiteret worde. Es isch dr Nochfolger vo Neustrie und dr Vorläufer vo Frankriich gsi. Währed siiner Existänz isch s Riich die ganz Zit vom Karl II. "em Kahle" regiert worde.

Mit em Vertrag vo Verdun isch s Frankeriich in drei Deil ufdeilt worde:


</doc>
<doc id="22605" url="https://als.wikipedia.org/wiki?curid=22605" title="Protestantismus">
Protestantismus

Protestantismus isch d Bezeichnig von ere Bewegig, wo ihre Ursprung in de Reformationsziit het. Si zeichnet sich durch d Abspaltig vo de römisch-katholische Chile us und bstoht us verschidnige chrischtliche Konfessione, wo während em 16. Johrhundert im dütsche Sprochruum entschtande sin.

Ganz allgemein wird de Begriff au für nachreformatorischi Konfessione bruucht, wo gliichi oder ähnlichi Grundsätz düent verträte wi di reformatorische Chilene. So isch es au möglich, d Anglikaner zum Protestantismus z zähle. Aber au di evangelische Freichilene, wo us de ursprüngliche Reformatorische Chilene entschtande sin, werdet hüt (meischt) zum Protestantismus zählt, zum Bischpil d Baptischte, d Evangelisch-metodistisch Chile, d Mennonite u verschidnigi Pfingschtchilene.

De Begriff "Proteschtante" goht uf di Speyrer Proteschtation vo de evangelische Ständ zruck, wo bim Riichstag z Speyer im 1529i gäge d Ufhebig vom Abschiid vo Speyer us em Johr 1526 proteschtiirt hei. Der Abschiid het greglet gha, dass di Länder, wo d Reformation iigführt hei, Rechtssicherheit hei zugschproche übercho.
Erscht durch de Augsburger Religionsfride vo 1555 isch di lutherischi Konfession im Riich aerkennt gsi. Di reformiirt Konfession het sogar bis zum Weschtfälische Fride vo 1648 müesse warte, bis si aerkannt worde-n-isch. 

Prägend für de Proteschtantismus isch d Konzentration uf d Bible, d Aerkennig vo Jesus Chrischtus, wo di einzig Autorität über de Gläubige n isch u d Lehr, dass de Mönsch „allei us Gnad“ – un ebe nöd wäge sine Wärk – grettet wird. D Rechtfertigung überchunt de Mönsch „allei durch sin Glaube“. Doderwäge hei d Proteschtante au de Ablass abgelehnt. 

D Lehr vo de Proteschtante cha ma i de vier "Sola" zämmefasse: sola scriptura (allei ufgrund vo de Schrift), solus Christus (allei durch Chrischtus), sola gratia (allei ufgrund vo de Gnad) u sola fide (allei ufgrund vom Glaube).

Lueg au: Evangelischi Chile.



</doc>
<doc id="22616" url="https://als.wikipedia.org/wiki?curid=22616" title="Kanton Truchtersheim">
Kanton Truchtersheim

Dr Kànton Drüdersche ìsch bìs März 2015 e Untereinheit vum Arrondissement Stroosburi-Lànd im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Lànd)" ghert.

Zitter em 28. Juni 1919 ìsch dr Kànton e Deil vum "Arrondissement Stroosburi-Lànd".

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Huffalde un dr Kànton Bröömt granzt, ìm Oschte un Sidoschte àn dr Kànton Mundelse, ìm Sidweschte àn dr Kànton Wàssle un dr Kànton Molse ìm Arrondissement Molse, un im Weschte àn dr Kànton Màschmìnschter ìm Arrondissement Zàwere.

D grescht Gmein vum Kànton ìsch Drüdersche (mìt 2373 Inwohner ànne 1999) gsin.

Ìnsgsàmt hàt s ìm Kànton Drüdersche 24 Gmeine ghet:


</doc>
<doc id="22618" url="https://als.wikipedia.org/wiki?curid=22618" title="Lotharii Regnum">
Lotharii Regnum

S Lotharii Regnum (au as Lotharingie bekannt) isch dr mittleri Deil vom Frankeriich gsi, wo em Kaiser Lothar I. noch em Verdrag vo Verdun 843 as unmittelbare Herrschaftsberiich zuegfalle isch. Däm lange und dünne Mittelstück vom Kaiserriich, wo em eltiste Sohn vom Kaiser Ludwig noch em Machtkampf gege siini Brüeder no bliibe isch, säge d Historiker im Gspass au d "Chegelbahn". Es isch vo Friesland und de Niiderlande über s westlige Rhiiland und s Burgund bis zur Kaiserstadt Rom z Italie gange. Vo dr Alemannia het drzue ghört, was linggs vom Rhii glägen isch usser em Gebiet vo dr spötere Ostschwiiz, won e Deil vom Ostfrankeriich worden isch. 

No vil meh as s westlige und s östlige Gebiet hai die einzelne Deil vom Middelriich usser dr Herrschaft sehr wenig gmeinsam gha, und s Riich het nie e Identitet chönne entwiggle, won em Zsämmehalt hät chönne ge. Das isch ein vo de Gründ, wiso s in e baar Johrzähnt vo siine Nochbere im Oste und Weste absorbiert worde und verschwunde isch.

855 in dr Deilig vo Prüm isch s Riich vom Lothar I. under siini drei Söhn ufdeilt worde, und zwar in Lotharingie (Friesland, Niiderlande und Rhiiland) im Norde, s Burgund und d Provence im Südweste und Italie im Südoste. 

Dr Ludwig II. het Italie und die Römischi Kaiserwürde gerbt. Noch siim Dod 875 si s Land und dr Titel an s Westfrankeriich, wo denn immer no vom Karl em Kahle gregiert worden isch, gfalle, Spöter isch Italie zum Ostfrankeriich under em Karlmann cho. 951 isch dr Otto I. (HRR) uf siim Italiefäldzug König vo Italie worde, aber dr Berengar II. het sich dört meh und meh sälbständig gmacht und isch mit em Papst in Komflikt cho. Dä het 960 dr ostfränkisch König um Hilf bittet und in siim Zweite Italiezug het dr Otto Italie eroberet und sich 961 z Rom zum Kaiser lo chröne. Im "Privilegium Ottonianum" het dr Otto em Papst neui Gebiet gschänggt, si alts Herrschaftsgebiet bestätigt, aber au festgleit, ass dr Papst no vor siiner Weihi em Kaiser müess e Dreueid leiste.

S Burgund und d Provence si s Erbdeil vom Karl gsi. Noch siim Dod isch e chliinere nördlige Deil an s Ostfrankeriich, dr grösser südlig Deil an Italie und so an s Westfrankeriich gfalle. Noch em Dod vom Karl em Kahle het im Johr 880 im Süde dr Boso vo Vienne s Königriich Niiderburgund, noch em Dod vom ostfränkische Karl III. em Dicke het 888 dr Welf Rudolf I. im Norde s Königriich Hochburgund begründet. Im 10. Johrhundert hai sich die beide burgundische Riich vereinigt und si 1033 an s Heilige Römische Riich gfalle.

Dr Nochfolger vom Lothar I. im Norde as König isch dr Lothar II. worde, aber ohni dr Kaiserditel. Nach ihm het me em Nordstück Lotharingie gsait.

Noch em Lothar II. siim Dod isch 870 im Verdrag vo Meerse s Mittelriich neu verdeilt worde: Der jüngst Brueder vom Lothar I., dr westfränkisch Karl dr Kahl, het dr Westdeil vo Lotharingie übercho, em Lothar I. si mittlere Brueder, dr Ludwig II. "dr Dütschi" dr Ostdeil.

879 het dr ostfränkisch König Ludwig III. vom Karl em Kahle siine Grosschinder au dr Westteil vo Lotharingie übercho, und das isch im Verdrag vo Ribemont 880 schriftlig festgleit worde. Lotharingie het vo denn a, mit eme Underbrechig vo 911 bis 925 as Ganzes zum Ostreich ghörte. Dört het sich s Herzogtum Lothringe bildet.

Sit 959 und 965 isch Lothringe in d Herzogtümer Ober- und Niiderlothringe deilt gsi. Nochdäm Niiderlothringe no einisch deilt worde isch, wird bis hüt dr Name Lothringe nume no für Oberlothringe brucht.
S Siidligsgebiet vo de Alemanne, wo dr nördlig Deil drvo zu Lothringe und dr südlig zum Burgund ghört hai, isch mit dr Deilig vo Meerse ganz an s Ostfrankeriich gfalle. 


</doc>
<doc id="22621" url="https://als.wikipedia.org/wiki?curid=22621" title="Pippin der Mittlere">
Pippin der Mittlere

Dr Pippin dr Mittleri oder Pippin vo Herstal lat. "Pippinus" (* um 635; † 16. Dezember 714 in Jupille bi Lüttich) us em Gschlächt vo de Arnulfinger isch vo 679 bis 714 dr datsächlich Machthaber im Frankeriich gsi, sit 679 Huusmeier vo Austrasie, sit 680 als "dux" (Herzog) vo Austrasie, ab 688/689 as Huusmeier vo Neustrie ("principale regimine majorum domus") und sit 688 Huusmeier vom Burgund. Er isch dr Sohn vom "domesticus" Ansegisel (* um 610; † 679) und dr Begga, dr Dochter vom austrische Huusmeier Pippin em Eltere, und Grosschind vom Arnulf vo Metz, em Bischof vo Metz vo 614 bis 629.
Noch em Dod vom Merowingerkönig Childerich III. het dr Pippin mit dr Understützig vo austrasische Adlige gege dr Neustrier Ebroin Chrieg gfüehrt. Er het zwar 679 verlore, aber si Vormacht isch vom Ebroin siim Nochfolger Waratto anerkennt worde. 687 het dr Pippin dr Bechar, em Waratto si Nochfolger, bi Tertry gschlage und het d Herrschaft über s ganze Riich übernoh. Er het si Sohn Drogo mit dr Witwe vom Berchar verhürotet und siine Söhn wichdigi Böste ge, für zum si Stellig im Riich z festige. 690 bis 695 het dr Pippin Friesland eroberet und dr angelsächsisch Mönch Willibrord as Missionar dört ane gschiggt.

Ane 707 het er gege d Alemane gchämpft, debi isch de alemannisch Herzog Gotfrid gfalle. Vo 709 bis 712 het er gege de alemannisch Herzog Willehari gchämpft.

Dr Pippin isch noch ere lange Chrankhet 714 gstorbe. Er isch z Chevremont begrabe worde.

No bevor dr Pippin dod gsi isch, hai sich si ersti Frau Plektrud–ihri Söhn si denn scho dod gsi–und dr Sohn vom Pippin siiner Gliebte Chalpaida, dr Karl, und dr Childebrand um s Erb afo striite. 717, drei Johr noch em Dod vom Vater, het dr Karl d Herrschaft a sich grisse.





</doc>
<doc id="22623" url="https://als.wikipedia.org/wiki?curid=22623" title="Liste der Hausmeier">
Liste der Hausmeier

D Huusmeier si d Regierigschef vo de Merowingerkönig gsi. Si hai scho früeh die datsächligi Macht im Frankeriich gha.




Vo denn het Personalunion bestande swüschenem Huusmeier vo Neustrie und däm vo Burgund, nume no eimol het s verschiideni Huusmeier z Neustrie und im Burgund ge:




</doc>
<doc id="22627" url="https://als.wikipedia.org/wiki?curid=22627" title="Künten">
Künten

Chünte (hochdütsch "Künten") isch e Gmeind im Bezirk Bade im Schwiizer Kanton Aargau. Si ligt im Rüüsstal zwüsche Mellige u Brämgarte. De Ortsteil Sulz isch bis zum Johr 1973 e eigeschtändigi Ortsgmeind gsi.

Chünte isch uf de Oschtsite vo de Rüüss uf eme Sattel zwüschem Weschtabhang vom Heitersbärg un em Talhau, eme bewaldete Moränehügel, wo am End vo de Würniisziit bim Rückzug vom Rüüssgletscher entschtanden isch. De Gmeindbann isch 489 Hektare gross, dodervo sin 132 Hektare mit Wald zuegwachse u 62 Hektare überbaut. Di höchsti Schtell isch uf 530 Meter, di tüfschti uf 354 Meter.

Nachbargmeinde sin Remetschwil im Norden, Bellike im Oschten, Eggewil u Fischbach-Göslike im Süde, Niderwil im Weschten u Schtette im Nordweschte.

"Chünten" und "Sulzo" si s erschti Mol im Johr 1160 in de "Acta Murensia" erwähnt. Do hei si zum Bsitz vom Chloschter Muri ghört. Verschidnigi Fund zeiget, dass s Gmeindsgebiet scho vorher isch bsidlet gsi. Me het nämlich bi Usgrabige Münze, Scherbe, Bronze- und Iisegrät us de Römerziit Siedlung gfunde u bi Sulz hei Archäologe en Grabhügel entdeckt.

Im Mittelalter het d Region zum Gebiet vo de Habsburger ghört un isch im 1415i vo de Eidgenosse eroberet worde. So isch Chünte en Teil vom Amt Rohrdorf in de Grafschaft Bade worde, ere Gmeine Herrschaft. Im 1529 het me d Reformation iigführt, nach de Niderlag im Zweite Kappelerchrieg im 1531 hets d Gmeind wider müesse katholisch werde.
Im März 1798 sin d Franzose in d Schwiiz iimarschiert un hei di Helvetisch Republik usgrüeft. Chünte het in dere Ziit zum Kanton Bade ghört, wo 1803 im noie Kanton Aargau ufgange isch.

Am 10. Juni 1866 sin z Chünte durch en Grossbrand 14 Hüser, wo mit Stroh deckt si gsi, verbrunne.



</doc>
<doc id="22630" url="https://als.wikipedia.org/wiki?curid=22630" title="Gogo">
Gogo

Gogo cha si:



</doc>
<doc id="22635" url="https://als.wikipedia.org/wiki?curid=22635" title="Drogo">
Drogo

Drogo isch e mittelalterlig Mannename, wo d Härkunft drvo ungklärt isch.

Drogo isch dr Name vo dene historische Persone:
Drogo as Name vo literarische Figure:


</doc>
<doc id="22636" url="https://als.wikipedia.org/wiki?curid=22636" title="Kanton Hochfelden">
Kanton Hochfelden

Dr Kànton Huffalde ìsch bìs März 2015 e Untereinheit vum Arrondissement Stroosburi-Lànd im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Lànd)" ghert.

Zitter em 28. Juni 1919 ìsch dr Kànton e Deil vum "Arrondissement Stroosburi-Lànd".

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Buxwiller ìm Arrondissement Zàwere granzt, ìm Oschte àn dr Kànton Hàwenau ìm Arrondissement Hàwenau un dr Kànton Bröömt, ìm Side àn dr Kànton Drüdersche un ìm Weschte àn dr Kànton Màschmìnschter un dr Kànton Zàwere ìm Arrondissement Zàwere.

D grescht Gmein vum Kànton ìsch Huffalde (mìt 2944 Inwohner ànne 1999) gsin.

Ìnsgsàmt hàt s ìm Kànton Huffalde 29 Gmeine ghet:


</doc>
<doc id="22642" url="https://als.wikipedia.org/wiki?curid=22642" title="Mägenwil">
Mägenwil

Mägewil isch e Gmeind im Bezirk Bade im Kanton Aargau.

D Gmeind ligt zwüsche Melige u Länzbrg. S Dorf isch am nördleche Rand vom Wagerain uf ere Moränelandschaft im Süde vom flache Birrfäld, wo wäret de Würmiischziit entstande-n-isch. S hät au vili Findling in de Gegend. Und im Lindfäld isch e grossi Chiisgrueb.

Öpper en Kilometer öschtlich vom Dorfzäntrum isch de Ortsteil Eckwil, wo hüt ganz mit Mägewil zämmegwachse-n-isch. Di höchschti Stell vom Gmeindsbann isch uf 560 Meter am Wagerain. S Gmeindsgebiet isch 348 Hektare gross, dodervo sin 106 Hektare bewaldet u 84 Hektare überbaut.

Bi Mägewil verzweige sech d Ysebaanlinie uf Züri und uf Brugg. Weschtlech vom Dorf isch d Uusfaart «Mägewil» vo der Autobaan A 1.

D Nachbergmeinde vo Mägewil sin Birrhard im Norden, Wohleschwil im Oschte, Hägglige im Süde, Otmisinge im Weschte u Brunegg im Nordweschte.

Zu de Ziit vo de Römer hets in de Nöchi vo Mägewil, z Vindonissa ( bi Windisch), es grosses Legionslager gäh. Im Gebiet vo Mägewil het me vermuetlich sit em 1. Johrhundert n. Chr. in Steibrüch Muschelsandstei abbauet, wo bi de römische Ingenieur u Bildhauer beliebt isch gsi, wil me ne guet cha zwäghaue. Me het en bsunders für Skulpture, Süule u Meilestei bruucht.

Im 8. Jahrhundert hei iigwanderti Alemanne e Buuresidlig gründt. In ere Schrift isch s Dorf im Johr 893 mit em Name "Maginwilare" s erscht mol gnennt worde. De Name bedütet «Hof vom Mago».

Bis zum 13. Johrhundert sin d Kyburger zu de wichtigschte Herre im Aargau worde. Wo des Adelsgschlecht im Johr 1264 ushschtorbe-n-isch, hei d Habsburger de Bsitz übernoh. Au s Chloschter Königsfälde, e Gründig vo de Habsburger, isch z Mägewil en bedütende Grundherr im Hochmittelalter gsi.

Ane 1415i isch de Aargau vo de Eidgenosse eroberet worde. Mägewil het ab do zu de Freie Ämter ghört, ere gmeine Herrschaft. Zämme mit Büblike un Wohleschwil hend Mägewil und Eckwil zum Amt Büblike ghört un sind vo eme Untervogt verwaltet worde. Im 1529 het me d Reformation iigführt, nach de Niderlag im Zweite Chappelerchrieg im 1531 het d Gmeind wider müesse katholisch werde. Mägewil isch a de Konfessionsgränze gläge u so het es immer wider Schtrit gäh zwüsche Bärn u de katholische Ort vo de Eidgnosseschaft. Erscht im 1603 het me d Gränze endgültig feschtglegt. Im März 1798 sin d Franzose in d Schwiiz iimarschiirt u-n-hei di Helvetisch Republik ygrichtet. Mägewil het in dere Ziit zum Kanton Bade ghört, wo 1803 zum noie Kanton Aargau cho isch.

Waäge de guete Vercheerswäg het me z Mägewil es baar Fabrigge und Lagerhüüser bout.



</doc>
<doc id="22650" url="https://als.wikipedia.org/wiki?curid=22650" title="Wohlenschwil">
Wohlenschwil

Woleschwil (amtlich "Wohlenschwil") isch e Gmeind im Bezirk Bade im Kanton Aargau. Si ligt i de Nöchi vo de Rüüss bi Mellige. I dere Gägend isch d Entscheidigsschlacht im Schwiizer Buurechrieg vo 1653 gsi. Di hütig Gmeind isch im 1906 wäge ere Fusion vo Woleschwil u Büblike entstande.

Di Gmeind het vier Sidlige, wo in de letschte Johr zämmegwachse sin. Am witschten im Norde isch grad überem Rank vom Fluss d Ortschaft Rüüsstal, e halbe Kilometer witer im Süde chunnt Büblike, de Woleschwil u zum Schluss am Waldrand no Oberbärg. Di Ortsteil bildet hüt es zwei Kilometer langs Siedligsband entlang ere Endmoräne nördlich vom Wagerai, wo am End vo de Würmiisziit durch de Rückzug vom Rüüsgletscher entschtande-n-isch. S hät au vili Findling in de Gegend.

S Gmeindsgebiet isch 439 Hektare gross, dodervo sin 154 Hektare Wald, 204 Hektare Acher un Wiisland un 73 Hektare überbaut. Di tüfschti Schtell isch uf 346 Meter a de Rüüs, di höchsti uf 547 Meter uf em Hanebärg, eme Hoger am Nordrand vom Wagerai.

D Nachbargmeinde vo Woleschwil sin Birret u Birmischtorf im Norde, Mellige im Oschte, Tägerig im Südoschte, Hägglige im Weschte u Mägewil im Weschte.

Woleschwil isch vermuetli zwüsche 700 u 800 entstande un isch e Buuresidlig vo alemannische Iiwanderer gsi. Büblike gits vermutlich scho sit de Ziit zwüsche 600 u 700. In ere Klageschrift isch s Dorf im Johr 893 mit em Näme "Woleeswilare" s erschti mol erwähnt worde. S Fraumoischter z Züri schrybt in dere Urkunde vo Persone us em niedere Adel, wo sich widerrechtlich Abgabe aageeignet hei, doderbi au Lüt us Woleschwil u de Umgebig. Di erschti Erwähnig vo Büblike (mit em Näme "Buoblinchon") isch vo 1250.

Bis zum 13. Johrhundert sin d Kyburger zu de wichtigschte Herre im Aargau worde. Wo des Adelsgschlecht im Johr 1264 ushschtorbe-n-isch, hei d Habsburger de Bsitz übernoh. Au s Chloschter Königsfälde – e Gründig vo de Habsburger – isch im Rüüsstal en bedütender Grundherr im Hochmittelalter gsi.

Im 1415i händ d Eidgenosse der Aargau eroberet. Wooleschwyl het ab do zu de Freie Ämter ghört, ere gmeine Herrschaft. D Dörfer Mägewil (mit em Wiler Eckwil), Büblike u Woleschwil hei zum Amt Büblike ghört u sin vo eme Untervogt verwaltet worde.

Im 1529 het me d Reformation iigfüehrt, nach de Niderlag im Zweite Kappelerchrieg im 1531 het d Gmeind wider müesse katholisch wärde.

Im März 1798 sin d Franzose in d Schwiiz iimarschiert u-n-hei di Helvetisch Republik ygrichtet. Woleschwil het in dere Ziit zum Kanton Bade ghört, wo 1803 im noie Kanton Aargau ufgange isch.

Am 7. November 1830 hei 3'000 bis 4'000 Lüt an ere Volksversammlig z Woleschwil teilgnoh. Settigi "Volkstäg" oder Landsgmeinde, wo nach de französische Julirevolution im 1830i in verschidnige Kantön vo de Schwiiz stattgfunde hei (so wie öppe der Uschtertag), hei d Regeneration igleitet. Ma het gwaltlos d Restauration welle rückgängig mache. Letschtendlich het das zu de erschte demokratische Verfassig vom Kanton Aargau gfüert.

Uf Bschluss vom Aargauische Grosse Root hei Woleschwil u Büblike gäge ihre Wille zum 1. Januar 1906 müesse fusioniere.



</doc>
<doc id="22651" url="https://als.wikipedia.org/wiki?curid=22651" title="Ragenfrid">
Ragenfrid

Dr Ragenfrid, au Raganfrid, († 731) isch vo 715 bis 718 dr Huusmeier vo de fränkische Deilriich Neustrie und Burgund gsi.

Dr Ragenfrid isch vom Dagobert III. zum Huusmeier ernennt worde und het 714 oder 715 d Herrschaft z Neustrie und im Burgund übernoh. 716 het er sich zsämme mit em Dagobert siim Nochfolger, em Chilperich III. mit em Radbod, Herzog vo Friesland, verbündet und het vor Köln dr Karl Martell gschlage, wo d Stadt, wo sich d Plektrud, em Pippin em Mittlere si Witwe, und dr Huusmeier vo Neustrie Theudoald drin verschanzt hai, belageret het. Dr Chilperich het d Plektrud zwunge ihm dr Grossdeil vom austrasische Staatsschatz uszliifere, uf dr Aspruch uf d Huusmeierwürde vo ihrem Änkelchind z verzichte und dr Chilperich as König z anerkenne. Dr Karl Martell het si eignige Merowingerkönig, dr Chlothar IV. lo usrüefe. Dr Ragenfried und dr Chilperich hai sich mit em Odo em Grosse, Herzog vo Aquitanie, verbündet. Er isch vom Karl aber 716 bi Amblève in dr Nöchi vo Liège und 717 bi Vincy näbe Cambrai gschlage worde und no einisch definitiv z Soisson 718 und isch noch Angers gflüchtet. Dr Ragenfrid het aber erst ufge, nochdäm 719 dr Karl Martell dr Chilperich gfangegnoh het. 720 het er sich underworfe, het alli Böste müesse ufge, het aber siini Ländereie im Anjou döfe bhalte. 724 hai d Neustrier, agfüehrt vom Ragenfrid, sich erhobe, si aber rasch besiigt worde. Dr Ragenfrid het sini Söhn as Geisle em Karl überlo und isch im Johr 731 gstorbe.


</doc>
<doc id="22656" url="https://als.wikipedia.org/wiki?curid=22656" title="New York (Begriffsklärung)">
New York (Begriffsklärung)

Dr Begriff New York bezeichnet:



</doc>
<doc id="22657" url="https://als.wikipedia.org/wiki?curid=22657" title="New York (Bundesstaat)">
New York (Bundesstaat)

New York isch e Bundesschtaat im Nordoschte vu dr USA. Zämme mit New Jersey und Pennsylvania wird New York zue de Mittelatlantikschtaate grechnet. D Hauptschtadt vo New York isch Albany, d greeschti Schtadt isch New York City. Dä offizielli Binamä vo New York lutät "Empire State" (Imperiums-Schtaat). 

Mit ere Flechi vo 141.299 km² und mit 19,3 Millionä Ywohner isch New York nach Kalifornie und Texas dr drittbevölkärigsrichschti Bundesschtaat vu dr USA.

New York isch vo d Nordusläufer vo d Apalache prägt. D durchschnittliche Hööchi liggt zwische 300 und 1000 Meter. Im Nordoschte befindet sich dr hööchsti Berg, dr Mount Marcy, mit 1.629 Meter in d Adirondacks Mountains. Im Nordweschte bilde dr Eriesee, dr Ontariosee und dr Sankt-Lorenz-Strom d Grenze vo New York. Im Südoschte liggt d Insle Long Island mit New York City. Dr wichtischte Fluss isch dr Hudson, wo im Norde vom Schtaat in d Appalache entspringt. Es gibt in New York au viile Wasserfäll, wie d Nagarafäll und d Taughannockfäll.


1621 isch d niderländische Kolonii "Nieuw Nederland" gründet wore. 1664 isch di Kolonii durch Annexion in Bsitz vo dr englische Krone cho und in New Jersey und New York toalt wore. 1788 isch New York as 11. Schtaat in d amerikanische Union ytrete. D erschti Hauptschtadt vo dr USA isch 1789 d Schtadt New York City wore.

New York hed vile guete Schportverei. D Buffalo Bills spile in dr National Football League und d New York Knicks in dr National Basketball Association. Drei Iishockey-Clüb sin in dr National Hockey League: D Buffalo Sabres, d New York Islanders und d New York Rangers. Zwei Baseballclüb spile in dr Major League: D New York Mets und d New York Yankees.

Z "Lake Placid" han 1932 und 1980 "Olympische Winterspil" stattgfunde.



</doc>
<doc id="22661" url="https://als.wikipedia.org/wiki?curid=22661" title="Kanton Illkirch-Graffenstaden">
Kanton Illkirch-Graffenstaden

Dr Kànton Ìllkìrich-Gràffestàde ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Ìllkìrich-Gràffestàde.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grìndet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnìtte worre. 

Vun 1871 bìs 1919 hàt s Gebiet zem "Kreis Stroosburi (Lànd)" ghert.

Zitter em 28. Juni 1919 ìsch dr Kànton e Deil vum "Arrondissement Stroosburi-Lànd" gsin, zitter 2015 ìisch s e Deil vum "Arrondissement Stroosburi".

2015 ìsch d Gmein Aschöi zem Kanton kumme.

Dr Kànton hàt bìs März 2015 ìm Norde àn dr Kanton Stroosburi-2 granzt, ìm Oschte àn dr Kanton Stroosburi-6, ìm Sìdoschte àn dr ditsch Ortenöikrais z Bàde-Wìrttebari, ìm Sìde àn dr Kànton Eerstain ìm Arrondissement Schlettstàdt-Eerstain un ìm Weschte àn dr Kànton Lìngelse.

Ìm Kànton Ìllkìrich-Gràffestàde hàt s 4 Gmeine:


</doc>
<doc id="22662" url="https://als.wikipedia.org/wiki?curid=22662" title="Berthoald">
Berthoald

Dr Berthoald († 604) isch e Huusmeier vo Burgund am Afang vom siibte Johrhundert gsi.

Dr Berthoald isch Huusmeier vor 603 worde. In däm Johr wird er in de Quelle erwähnt as Huusmeier vom König Theuderich II.. Er het dä Boste gha bis zu siim Dod 604. Dr burgundisch Chronist Fredegar beschriibt en as bescheide, vernümftig und ehrlich. 604 het dr Theuderich dr Berthoald gschiggt die königlich "villa" an dr Seine go z inspiziere. Das isch d Idee vom König siiner Grossmueter Brunhilde gsi, wo het welle ass dr Huusmeier chönnt ermordet wärde und si chönnt ihrem Liebhaber em Protadius dä Boste ge. Dr Berthoald isch mit dreihundert Manne z Arèle gsi, wo dr König Chlothar II. en Armee under sim Sohn Merowech und siim Huusmeier Landrich gschiggt het, für zum en azgriffe. Dr Berthoald isch noch Orléans gflüchtet und dr Landrich het en dört belageret, was gege dr Friidensverdrag mit em Theuderich gsi isch. Dä isch mit enere Armee noch Étampes zoge, won er zsämme mit em Berhtoald dr Landrich gschlage het. Dr Berthoald isch in dr Schlacht gfalle. Denn het Theuderich Paris eroberet. Dr Protadius isch zum Huusmeier ernennt worde.


</doc>
<doc id="22663" url="https://als.wikipedia.org/wiki?curid=22663" title="Protadius">
Protadius

Dr Protadius († 606) isch Huusmeier vo Burgund am Afang vom siibte Johrhundert gsi.

Dr Protadius isch dr Liebhaber vo dr Grossmueter vom burgundische König Theuderich II. gsi, wo denn no d Regäntin für ihr Änkelchind gsi isch. Sie het alles gmacht für zum im Protadius d Ländereie vom Herzog Wandalmar, wo 604 gstorbe isch, z verschaffe und für zum dr Protadius zum Huusmeier z erhebe, het si dr burgundisch Huusmeier Berthoald uf e Mission gschiggt, won er wohrschiinlig wurd umcho drbii. So isch dr Berthoald mit nume dreihundert Manne von ere Armee vom Chlothar III. vo Neustrie agriffe worde und er het chönne noch Orléans flüchte, bis dass dr Theuderich mit ere Armee isch cho iigriffe, wil dr Agriff vo de Neustrier gege d Bedingige im Friidensverdrag zwüsche de beide Riich gsi isch. Dr Berthoald isch im Kampf gege d Neustrier under em Huusmeier Landrich und em Chlothar III. sim Sohn Merowech gfalle, und dr Protadius isch 604 Huusmeier vo Burgund worde.

Dr burgundisch Chronist Fredegar het dänggt, ass dr Protadius zwar d Fähigkeite vo siim Vorgänger gha haig, aber nit siini Tugende. Er isch missdrauisch gegenüber de Adlige gsi und het as e gruusame Erprässer gulte. Si Liebhabere, d Brunhilde, het dr Theuderich drzue brocht, gege ihre andere Änkelsohn, dr Theudebert II. vo Austrasie Chrieg z mache. As dr burgundisch Huusmeier hät dr Protadius d Armee sötte afüehre. Dr Theuderich het 606 si Armee z Quierzy-sur-Oise zsämmezoge, aber d Manne hai nit gege ihri Landslüt welle kämpfe. Dr Herzog vo Alemannie, de Uncelen het behauptet, ass dr König dr Dod vom Protadius befohle haig. D Chrieger hai druff dr Protadius umbrocht und dr Theuderich het sich mit däm müesse abfinde und e Verdrag underschriibe.


</doc>
<doc id="22665" url="https://als.wikipedia.org/wiki?curid=22665" title="Grosser Rat (Aargau)">
Grosser Rat (Aargau)

De Gross Rot vom Kanton Aargau isch s Kantonsparlamänt (d Legislative) vom Kanton Aargau i de Schwiiz.

Bi dr Gründig vom Kanton Aargau ane 1803 isch au de Grossrot ygsetzt wurde. Das isch i der Mediazioonsakte so feschtgleit gsi, wo vo Paris aus der Schwiiz e neui Verfassig ggä het. Die isch am 10. Merze 1893 in Kraft trätte, ohne dass do drüber s Volch hält chönne-n abstimme.

Di nöi Verfassig vom Aargau, wo als Bestandteil vo de Mediazioonsakte erloo worden isch, het für d Wahl vom Grossroot es kompliziert Sischteem vorgsee. S aktive Wahlrächt händ d Manne vom Aargau gha, wo s Bürgerrächt im Kanton gha händ und wo verhürootet und zwänzg Joor alt oder nit verhürootet und drissg Joor alt gsi sind, aber nur die, wo nes bestimmts Vermöge gha händ. Wär Armeunderstützig pruucht hät, wär Handwärchsgsell gsi isch, Frömdi, wo im Kanton nur s Niderlassigsrächt gha händ, d Fraue und d Juude händ nit dörfe go wähle.

Dr Aargauer Grossroot hat 1803 150 Mitglieder gha. Dr Parlamäntspresidänt isch am Anfang für jede Session nöi gewählt worde.

Ane 1829 isch z Aarau s Grossrootsgebäu fertig gsi.

In de Legislaturperiode 2005–2009 het er zum erschte Mol numme no 140 Sitz gha, im Gägesatz zu de 200 Sitz vorher. Gwählt wird de Rot vo de schtimmberechtigte Aargauer für jewils 4 Johr. Di 11 Bezirk vom Kanton sin gliichzitig di 11 Wahlbezirk. Bi de Wahle am 8. März 2009 isch für d Sitzverteilig s erschti Mol s sognannt doppelt proportionale Zueteiligsverfahre (de «dopplet Pukelsheim») aagwändet worde, nachdem s Bundesgricht de vorherig Wahlmodus für ungültig erklärt gha het.

De Grossi Rot isch für d Legislatur ab em März 2013 het scho im Oktober 2012 stattgfunde, wil d Wahl vom Regiirigsrot und vom Grosse Rot uf s gliiche Datum verlegt worde-n-isch.

Dr Grossrot vom Aargau wird vom Grossrotspresidänt oder de Grossrotspresidäntin gleitet.

Lueg au:

Lischte vo de Mitgliider vom Grosse Rot vom Kanton Aargau:

Grosser Rat uf "ag.ch"


</doc>
<doc id="22667" url="https://als.wikipedia.org/wiki?curid=22667" title="Rado">
Rado

Rado bezeichnet



</doc>
<doc id="22671" url="https://als.wikipedia.org/wiki?curid=22671" title="Kanton Mundolsheim">
Kanton Mundolsheim

Dr Kànton Mundelse ìsch bìs März 2015 e Untereinheit vum Arrondissement Stroosburi-Lànd ìm Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Lànd)" ghert.

Zitter em 28. Juni 1919 ìsch dr Kànton e Deil vum "Arrondissement Stroosburi-Lànd".

Zum 22. März 2015 ìsch dr Kànton ufglest wora.

Dr Kànton hàt ìm Norde àn dr Kànton Bröömt granzt, ìm Oschte àn dr Kànton Bìsche, dr Kànton Schìlige un s Arrondissement Stroosburi-Stàdt, ìm Side àn dr Kànton Ìllkìrich-Gràffestàde un dr Kànton Gaispìtze un ìm Weschte àn dr Kànton Molse ìm Arrondissement Molse un dr Kànton Drüdersche

D greschte Gmeine vum Kànton sìn (mìt dr Inwohnerzàhl ànne 2006) gsin:

Ìnsgsàmt hàt s ìm Kànton Mundelse 14 Gmeine ghet:


</doc>
<doc id="22672" url="https://als.wikipedia.org/wiki?curid=22672" title="Kanton Schiltigheim">
Kanton Schiltigheim

Dr Kànton Schìlige ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Schìlige.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Lànd)" ghert.

Zitter em 28. Juni 1919 ìsch dr Kànton e Deil vum "Arrondissement Stroosburi-Lànd".

Dr Kànton hàt bìs März 2015 ìm Norde àn dr Kànton Bìsche granzt, ìm Oschte un ìm Side àn s Arrondissement Stroosburi-Stàdt un ìm Weschte un Nordweschte àn dr Kànton Mundelse.

Dr Kànton Schìlige bsteht üs zwei Gmeinde:


</doc>
<doc id="22674" url="https://als.wikipedia.org/wiki?curid=22674" title="Kanton Strassburg-1">
Kanton Strassburg-1

Dr Kànton Strossburi-1 ìsch e Kànton ìm Département Bas-Rhin ìm Elsàss z Frànkrich.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre. We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert. Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Dr Kànton bsteht üs eme Däil vun dr Stàdt Stroosburi. Stroosburi ìsch sit März 2015 ìn 6 Kànton ingedäilt.


</doc>
<doc id="22675" url="https://als.wikipedia.org/wiki?curid=22675" title="Modesto">
Modesto

Modesto isch County Seat u ä Stadt im Stanislaus County im US-Bundesstaat Kalifornie, Vereinigte Staate, mit 206.769 Iwohner (Stand: 1. Juli 2004) u Sitz vo dr County-Vürwaltig. D Bevölkerig isch im letzte Johrzähnt stark gwachse, und si sich jetzt dr Iiwohnerzahl noch die 16. Stadt z Kalifornie. Ds Stadtgebiet het ä Größi vo 93,1 km². 

Früehner isch s e landwirtschaftlige Ort gsi, hützudag isch s dr Wohnort von ere grosse Pändlergmeinschaft, wo meh as zwanzig Prozänt vo de Arbetschreft usmacht. D Luftqualidät z Modesto isch vo de schlächtiste im Land, schlächter no as z Los Angeles.

Modesto isch dr Härkunftsort vom George Lucas, wo hiä si Film American Graffiti dreit het. Au de Sonny Barger, Gründer vo Hells Angels isch hiä uff d Wält cho.
Water, Wealth, Contentment, Health. (Wasser, Wohlstand, Zufriedenheit, Gsundheit)



</doc>
<doc id="22677" url="https://als.wikipedia.org/wiki?curid=22677" title="Ebroin">
Ebroin

Dr Ebroin († 681) isch e fränkische Huusmeier z Neustrie gsi. Er het welle d Macht vo Neustrie au uf Burgund und Austrasie usdehne.

Im Johr 656, won er an d Macht cho isch, isch dr austrasisch König Sigibert III. grad gstorbe und dr Hüusmeier dört, dr Grimoald het welle d Macht usurpiere. Die Grosse im Riich hai dr König vo Neustrie Chlodwig II. ufgforderet, s deilte fränkische Riich wider z vereinige. Dr Ebroin het zwar hert duuregriffe, het aber s Riich nit chönne zsämmehalte. Währed dr Chlothar III., dr Sohn vom Chlodwig II. z Neustrie und Burgund regiert het, isch er 660 zwunge gsi, de Austrasier mit em Childerich II., em Brueder vom Chlothar III., en eigenige König und mit em Wulfoald au en eigenige Huusmeier zlo.

Dr Ebroin het sich Müeh ge, ass wenigstens d Vereinigung vo Burgund und Neustrie wurd bliibe, aber die grosse burgundische Adlige hai ihri Unabhängigkeit zrugg welle. Si hai sich under em Leodegar, em Bischof vo Autun erhoben, hai dr Ebroin gfangegnoh und ihn 670 in s Chloster vo Luxeuil gsteggt. Si hai e Proklamation veröffentligt, dass jedes Königriich sini eignige Gsetz und Brüch sölle bhalte, dass es keini Amtsdräger in mehrere Riich soll ge und dass niemer e Tyrannei wie die vom Ebroin dörf errichte. Bald druf hai d Austrasier under em Wulfoald dr Leodegar gschlage und ihn 673 sälber ins Chloster Luxeuil verbannt.

Im gliiche Johr hai beidi Verbannti die allgemeini Anarchii usgnützt, si us em Chloster gflüchtet und hai dr Kampf witer gfüehrt. Beidi hai d Understützig vo de merowingische König welle, dr Ebroin het sogar e "falsche" Merowinger als Herrscher proklamiert. Dr Leodegar isch bi Autun gschlage, zur Kapitulation zwunge und bländet worde. Am 2. Oktober 679 isch er noch herte Foltere dötet worde. D Chille het en spöter heilig gsproche.

Noch em Dod vo siim langjöhrige Gegner isch dr Ebroin dr einzig und absoluti Herrscher vo de Franke worde, het si Macht über Burgund usbreitet und het d Austrasier 678 bi Bois-du-Fay, in dr Nöchi vo Laon gschlage. Si Triumph isch aber churzläbig, und er isch 681 ermordet worde. Er isch e Ma voll Energii gsi, aber alli siini Date hai nume vo siiner Machtgiir gstammt.



</doc>
<doc id="22678" url="https://als.wikipedia.org/wiki?curid=22678" title="Chlodio">
Chlodio

Dr Chlodio isch der erst König vo de Salfranke, wo me dr Name von em kennt. Er het im zweite Viertel vom 5. Johrhundert gregiert.

Si Hauptsitz het dr Chlodio z "Dispargum" (mögligerwiise Duisburg östlig vo Brüssel gha oder Duisburg). Noch ere Agob vom Gschichtsschriiber Gregor vo Tours isch er mit em König Merowech, em Grossvater vom Chlodwig I. verwandt gsi; noch dr Fredegar-Chronik isch dr Chlodio dr Vater vom Merowech gsi, was aber zwiifelhaft isch. Zwüsche 440 und 450 isch er vom weströmische "magister militum" Flavius Aëtius im Gebiet vo Arras bim ene Überraschigsagriff vo de Römer besiigt worde; über e römische Erfolg git s e Bricht vom Dichter Sidonius Apollinaris. Dä Rückschlag het aber nüt an der fränkische Landnohm gänderet. D Franke si vo de Römer as Foederate anerkennt worde. Si hai mit Cambrai und Arras s Land bis zur Somme bsetzt. Dr Gregor vo Tours het dr Chlodio globt as e König, wo düchtig und under siim Volk sehr vornähm gsi siig. 



</doc>
<doc id="22679" url="https://als.wikipedia.org/wiki?curid=22679" title="Kanton Strassburg-2">
Kanton Strassburg-2

Dr Kànton Stroosburi-2 ìsch e Kànton ìm Département Bas-Rhin ìm Elsàss z Frànkrich.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre. We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert. Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Dr Kànton bsteht üs eme Däil vun dr Stàdt Stroosburi. Stroosburi ìsch sit März 2015 ìn 6 Kànton ingedäilt.


</doc>
<doc id="22680" url="https://als.wikipedia.org/wiki?curid=22680" title="Kanton Strassburg-3">
Kanton Strassburg-3

Dr Kànton Stroosburi-3 ìsch e Kànton ìm Département Bas-Rhin ìm Elsàss z Frànkrich.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre. We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert. Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Dr Kànton bsteht üs eme Däil vun dr Stàdt Stroosburi. Stroosburi ìsch sit März 2015 ìn 6 Kànton ingedäilt.


</doc>
<doc id="22681" url="https://als.wikipedia.org/wiki?curid=22681" title="Kanton Strassburg-4">
Kanton Strassburg-4

Dr Kànton Stroosburi-4 ìsch e Kànton ìm Département Bas-Rhin ìm Elsàss z Frànkrich.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre. We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert. Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Dr Kànton bsteht üs eme Däil vun dr Stàdt Stroosburi. Stroosburi ìsch sit März 2015 ìn 6 Kànton ingedäilt.


</doc>
<doc id="22682" url="https://als.wikipedia.org/wiki?curid=22682" title="Kanton Strassburg-5">
Kanton Strassburg-5

Dr Kànton Stroosburi-5 ìsch e Kànton ìm Département Bas-Rhin ìm Elsàss z Frànkrich.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre. We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert. Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Dr Kànton bsteht üs eme Däil vun dr Stàdt Stroosburi. Stroosburi ìsch sit März 2015 ìn 6 Kànton ingedäilt.


</doc>
<doc id="22683" url="https://als.wikipedia.org/wiki?curid=22683" title="Kanton Strassburg-6">
Kanton Strassburg-6

Dr Kànton Stroosburi-6 ìsch ìsch e Kànton ìm Département Bas-Rhin ìm Elsàss z Frànkrich.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre. We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert. Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Dr Kànton bsteht üs eme Däil vun dr Stàdt Stroosburi. Stroosburi ìsch sit März 2015 ìn 6 Kànton ingedäilt.


</doc>
<doc id="22684" url="https://als.wikipedia.org/wiki?curid=22684" title="Kanton Strassburg-7">
Kanton Strassburg-7

Dr Kànton Stroosburi-7 ìsch bìs März 2015 e Untereinheit vum Arrondissement Stroosburi-Stàdt ìm Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert.

Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Zum 22. März 2015 ìsch dr Kànton ufglest wora.

Dr Kànton ìsch üs eme Däil vun dr Stàdt Stroosburi bstànde.

Stroosburi ìsch bìs 2014 ìn 10 Kànton ingedäilt gsin. Stroosburi-7 ìsch no dr Inwohner dr viertgrescht Stàdtdäil gsin.


</doc>
<doc id="22685" url="https://als.wikipedia.org/wiki?curid=22685" title="Kanton Strassburg-8">
Kanton Strassburg-8

Dr Kànton Stroosburi-8 ìsch bìs März 2015 e Untereinheit vum Arrondissement Stroosburi-Stàdt ìm Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert.

Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Zum 22. März 2015 ìsch dr Kànton ufglest wora.

Dr Kànton ìsch üs eme Däil vun dr Stàdt Stroosburi bstànde.

Stroosburi ìsch bìs 2014 ìn 10 Kànton ingedäilt gsin. Stroosburi-8 ìsch no dr Inwohner dr fimftgrescht Stàdtdäil gsin.


</doc>
<doc id="22686" url="https://als.wikipedia.org/wiki?curid=22686" title="Kanton Strassburg-9">
Kanton Strassburg-9

Dr Kànton Stroosburi-9 ìsch bìs März 2015 e Untereinheit vum Arrondissement Stroosburi-Stàdt ìm Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert.

Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Zum 22. März 2015 ìsch dr Kànton ufglest wora.

Dr Kànton ìsch üs eme Däil vun dr Stàdt Stroosburi bstànde.

Stroosburi ìsch bìs 2014 ìn 10 Kànton ingedäilt gsin. Stroosburi-9 ìsch no dr Inwohner dr zwäitgrescht Stàdtdäil gsin.


</doc>
<doc id="22687" url="https://als.wikipedia.org/wiki?curid=22687" title="Kanton Strassburg-10">
Kanton Strassburg-10

Dr Kànton Stroosburi-10 ìsch bìs März 2015 e Untereinheit vum Arrondissement Stroosburi-Stàdt ìm Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Stroosburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Stroosburi" nej züegschnitte worre. 

Vun 1871 bìs 1919 hàt des Gebiet zem "Kreis Stroosburi (Stàdt)" ghert.

Zitter em 28. Juni 1919 ìsch dr Kànton e Deil vum neje "Arrondissement Stroosburi-Stàdt". 

Zum 22. März 2015 ìsch dr Kànton ufglest wora.

Dr Kànton ìsch üs eme Däil vun dr Stàdt Stroosburi bstànde.

Stroosburi ìsch bìs 2014 ìn 10 Kànton ingedäilt gsin. Stroosburi-10 ìsch no dr Inwohner dr drittgrescht Stàdtdäil gsin.


</doc>
<doc id="22693" url="https://als.wikipedia.org/wiki?curid=22693" title="Guntram I.">
Guntram I.

Dr Guntram I., au Guntchramn oder Gunthramn (* um 532, spötistens 534; † 28. März 592 z Chalon-sur-Saône) isch e Frankekönig us em Gschlächt vo de Merowinger gsi. Er het vo 561 bis zu siim Dod gregiert.

Dr Guntram isch dr viert Sohn vom König Chlothar I. gsi. Wo dr Vater 561 gstorbe isch, het er Burgund mit dr Hauptstadt Orléans gerbt. Wo dr Charibert I. ohni Chinder gstorbe isch, hai die überläbende Brüeder siis Gebiet under sich ufdeilt. Churz druf hai dr Sigibert I. und dr Chilperich I. Chrieg wäge dr Landverdeilig gegenander afo füehre, und dr Guntram het brobiert Friide z stifte. Em Chilperich si Frau Fredegunde het d Ermordig vom Sigibert 575 agstiftet und denn isch e Chrieg mit em Guntram usbroche, wil dr Chilperich Territorie vom Sigibert siim Erb a sich grisse het. Dr Guntram, wo siini vier Söhn alli gstorbe gsi si, het 577 im Sigibert si Bueb, dr Childebert II., adoptiert, für zum ihm s Erb vo siim Vater vor em Chilperich z schütze.

584 isch dr Chilperich ermordet worde, und si Witwe Fredegunde het dr Guntram bittet, Regänt für ihre chli Sohn Chlothar II. z si. Im Verdrag vo Andelot 587 hai dr Guntram, dr Childebert und däm si Mueter Brunichild dr Friide zwüschene gfestigt, s Erb vom Childebert bestätigt und d Herrschaft vo de Merowinger über dr Adel gsicheret. 

Gegen Usse isch im Guntram si Politik s Gegedeil vo dere vom Childebert gsi. Dr Guntram het brobiert, Septimanie, es Gebiet nördlig vo de Pyreneä wo de Westgote ghört het, z erobere, und er het d Langobarde gege Byzanz understützt. Dr Childebert isch pro-byzantinisch und westgotefründlich gsi. D Byzantiner hai dr Gundowald understützt, wo behauptet het en unehelige Sohn vom Chlothar I. z si, si Erbdeil verlangt het und schliesslig in dr byzantinisch Deil vo Italie gflüchet isch. Im Johr 584 isch er noch Marseille zrugg cho und het sich zum König lo usrüefe. S Johr druf het dr Guntram dä Ufstand chönne niiderschlo.

Dr Guntram isch ohni Erbe gstorbe und siis Land isch an Childebert II. gfalle. Er isch in dr Chille St. Marcel z Chalon-sur-Saône begrabe.


</doc>
<doc id="22695" url="https://als.wikipedia.org/wiki?curid=22695" title="Childebert I.">
Childebert I.

Dr Childebert I. (* um 497; † 23. Dezember 558 z Neustrie) isch dr vierteltist Sohn Sohn vom merowingische Frankekönig Chlodwig I. gsi, dr dritt vo siiner Frau Chrodechild. Bi dr Riichsdeilig vo 511 het er s Deilriich mit dr Residänz z Paris übercho und het bis zu siim Dod regiert.

Dr Childebert het usser emen e eltere Halbbrueder Theuderich I. no drei Brüeder gha. Dr eltist vo dene, dr Ingomer, isch scho as Chind gstorbe. Die beide andere si dr Chlodomer und dr Chlothar I. gsi. Noch em Dod vo ihrem Vater Chlodwig im Johr 511 hai dr Theuderich, dr Chlodomer, dr Childebert und dr Chlothar s Riich underenander ufdeilt. Dr Childebert het s Küstegebiet zwüsche dr Somme und dr Loire (d Bretagne, d Normandie und Brie) übercho mit Paris as Residänz und drzue no e Stück im Weste vo Aquitanie.

Noch em Dod vom Chlodomer, wo 524 uf em e Fäldzug gege d Burgunde ums Läbe cho isch, hai dr Childebert und dr Chlothar beschlosse, im Chlodomer siini drei erbberächtigte unmündige Söhn, ihri Neuveux, us em Wäg z ruume, für zum sich s Erb azeigne. Dr Childebert het en drzue agstiftet und dr Chlothar het die beide eltere Chinder eigehändig dödet. So hai si ihri Riich vergrösseret.

Dr Childebert het ohni Erfolg au brobiert, d Auvergne, wo im Theuderich I. ghört het, däm wägzbeh. Spöter het er dr Theudebert adoptiert und zu siim Nochfolger bestimmt, aber dä isch sch 547/548 gstorbe. Denn hai d Brüeder Burgund ändgültig underworfe und jede von ene het e Deil vo Burgund und vo dr Provence übercho. Au gege dr Westgot Amalrich het dr Childerich Chrieg gmacht und ihn bi Narbonne 531 besiigt.

Dr Childerich het im Johr 512 oder e chli spöter d Ultrogotho ghürotet. Die isch wohrschiinlig vo gotischer Abstammig gsi. Mit ihre het er zwei Döchter, d Chrodoswinth und d Chrodoberga, aber kei Sohn. Dorum isch noch siim Dod im Johr 558 si Riich an si Brueder Chlothar I. gfalle.

Dr Childebert I. isch dr erst Merowinger gsi, wo in dr Pariser Abtei St. Vincent, em spötere St. Germain-des-Prés begrabe worden isch. Sini Frau und sini beide Döchter si im Johr 567 zum letzte Mol bezügt, vo denn a weiss me nüt meh von ene. D Ultrogotho isch au z St. Vincent begrabe.


</doc>
<doc id="22696" url="https://als.wikipedia.org/wiki?curid=22696" title="Kanton Lauterburg">
Kanton Lauterburg

Dr Kànton Lüterburi ìsch bìs März 2015 e Untereinheit vum Arrondissement Wisseburi im Département Bas-Rhin ìm Elsàss z Frànkrich gsin.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Wisseburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Wisseburi" nej züegschnitte worre.

Vun 1871 bìs 1919 hàt des Gebiet zem "Kreis Wisseburi" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Wisseburi".

Zum 22. März 2015 ìsch dr Kànton ufglest wora.

Dr Kànton hàt ìm Norde àn Ditschlànd mìt em Làndkreis Germersche ìm frejere Regierungsbezirk Rhinhesse-Pfàlz z Rhinlànd-Pfàlz granzt, ìm Oschte àn dr ditsch Làndkreis Ràstàtt ìm Regierungsbezirk Kàrlsrüeh z Bade-Wirttebari, ìm Side àn dr Kànton Selz un ìm Weschte àn dr Kànton Wisseburi.

D grescht Gmein vum Kànton ìsch Lüterburi mìt 2.269 Inwohner ànne 1999 gsin.

Ìnsgsàmt hàt s ìm Kànton Lüterburi 5 Gmeine ghet:


</doc>
<doc id="22697" url="https://als.wikipedia.org/wiki?curid=22697" title="Kanton Selz">
Kanton Selz

Dr Kànton Selz ìsch bìs März 2015 e Untereinheit vum Arrondissement Wisseburi im Département Bas-Rhin ìm Elsàss z Frànkrich gsin.

Dr Kànton hàt ìm Norde àn dr Kànton Lüterburi granzt, ìm Oschte àn dr ditsch Làndkreis Ràstàtt ìm Regierungsbezirk Kàrlsrüeh z Bade-Wirttebari, ìm Side àn dr Kànton Bìschwiller ìm Arrondissement Hàwenau un ìm Weschte àn dr Kànton Sulz unterm Wàld un dr Kànton Wisseburi.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Wisseburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Wisseburi" nej züegschnitte worre.

Vun 1871 bìs 1919 hàt des Gebiet zem "Kreis Wisseburi" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Wisseburi".

Zum 22. März 2015 ìsch dr Kànton ufglest wora.

D grescht Gmein vum Kànton ìsch Selz mìt 2.985 Inwohner ànne 1999 gsin.

Ìnsgsàmt hàt s ìm Kànton Lüterburi 14 Gmeine ghet:


</doc>
<doc id="22698" url="https://als.wikipedia.org/wiki?curid=22698" title="Charibert I.">
Charibert I.

Dr Charibert I. (* um 520; † 567) isch e Frankekönig us em Gschlächt vo de Merowinger gsi. Er het regiert vo 561 bis 567.

Dr Charibert isch dr dritteltist Sohn vom König Chlothar I. und dr Königin Ingund gsi. dr Chlothar, ein vo de Söhn vom Riichsgründer Chlodwig I., het s Frankeriich, won er 511 mit drei Brüeder deilt het, zletzt noch em Dod vo siine Brüeder under siner Herrschaft wider vereinigt. Wo dr Chlothar 561 gstorbe isch, si die beide eltiste Söhn vo dr erste Frau Ingund scho dod gsi; gläbt hai no ussem em Charibert zwei jüngeri Söhn vo dr Ingund, dr Guntram I. (Gunthchramn) und dr Sigibert I., und dere ihre Halbbrueder Chilperich I. us dr spötere Eh vom Chlothar mit dr Schwöster vo dr Ingund, dr Arnegund.

Die vier Erbe hai s Riich underenander ufdeilt. Jede het e Deil Riichskärngebiet zwüschem Rhii und dr Loire und e Deil vo de Gebiet, wo dr Chlodwig eroberet het südlig vo dr Loire. Dr Charibert het as dr eltist d Residänzstadt Paris und dr Hauptdeil vo de Gebiet im Süde übercho, drunder Bordeaux, Limoges, Cahors, Poitiers und Albi, im Norde under anderem Chartres, Rouen, Tours, Angers, Nantes. 

Dr Charibert het vier Fraue gha. Die ersti isch d Ingoberga gsi, wo s usgseht wie wenn sie us ere vornähme Familie stammi. Mit ihr het er e Dochter, d Bertha gha, won er mit em heidnische König Ethelbert vo Kent (Aedilberct) verhürotet het. Spöter het er sich vo dr Ingoberga drennt und d Merofled, ere Dochter vom ne Wullekämmer ("artifex lanarius") us em Gsind vo dr Ingoberga ghürotet, denn s Theudogild, ere Dochter vom ene Schofhirt und schliesslig noch 562 no mit dr Schwöster vo dr Merofled, dr Marcoveifa. D Chronologii isch nit eidütig klärt; es het sich offebar nit um e Konkubinat ghandlet, sondern um richtigi Hürote, denn d Fraue si as Königinne bezeichnet worde. D Marcoveifa isch vorhär e Nonne gsi; dorum isch s Päärli vom Bischof Germanus vo Paris exkommuniziert worde. Das Problem het sich mit em Dod vo dr Marcoveifa glöst.

Won er 567 gstorbe isch, het dr Charibert kei Sohn hinderlo. Dorum hai sini Brüeder dr Guntram I., dr Sigibert I. und dr Chilperich I. siis Riich underenander ufdeilt.

Näbe dr Bertha het dr Charibert no meh Chinder gha: d Berthefled, wohrschiinlig e Dochter vo dr Merofled, wo noch 589 gstorben isch, e Sohn vo dr Theudogild, wo grad noch dr Geburt gstorben isch, und e Dochter, wohrschiinlig au vo dr Theudogild, Chrodieldis, wo zerst in Sainte-Croix z Poitiers ins Chloster gangen sich, das aber spöter verlo het und noch 590 gstorben isch. 


</doc>
<doc id="22701" url="https://als.wikipedia.org/wiki?curid=22701" title="Chilperich I.">
Chilperich I.

Dr Chilperich I. († 584) isch e merowingische König gsi, wo vo 561 bis 584 es neustrischs Deilriich gregiert und z Soissons gresidiert het. Si Sohn, Chlothar II. isch spöter König vom ganze Frankeriich worde.

Wo dr Chlothar I. 561 gstorben isch, si vo sine Söhn, usser em Gundowald, wo nit as Königssohn anerkennt worden isch, no vier am Läbe gsi, nämlig dr Charibert I., dr Guntram I. (Guntchramn), dr Sigibert I. und dr Chilperich I. Dr Chilperich isch dr einzig Sohn vo dr Schwöster vo dr Ingund, dr Königin Arnegund, gsi, die andere drei si d Söhn vo dr Königin Ingund gsi. Früehner het me allgemein dänggt, ass dr Chilperich dr jüngst Sohn gsi siig; noch em aktuelle Forschigsstand isch er aber dr zweitjüngst gsi und dr Sigibert dr jüngst. Dr Chlothar het noch siiner Hürot mit dr Arnegund (um 533/534) si Verbindig mit deren ihrer Schwöster Ingund nit ufge.

Noch em Dod vom Chlothar I. hai siini vier Söhn dr Liichnam zsämme nach Soissons brocht, für zum en dört z begrabe. Grad druf het dr Chilperich dr Dronschatz und dr Stadt Paris übernoh. Er het die mächtige Vornähme mit Gschänk drzue brocht, sich ihm z underwärfe. Siini drei Halbbrüeder hai sich gegen ihn verbündet und hai en us Paris vertriebe. Dr Chronist Gregor vo Tour verzellt, ass si denn alli vier e "legitimi" Riichsdeilig duregfüehrt haige, das heisst eini wo em merowingische Bruuch entsproche het. Dr Chilperich het drbii s Deilriich vo Soissons übercho. Er isch aber mit siim Erbadeil nit zfriide gsi, und so het e fufzigjöhrige Komflikt agfange, wo men em dr merowingisch Bruederchrieg sait und wo erst fertig gsi isch, wo s nume no ei überläbende Merowinger ge het. Wo dr Sigibert, wo s östlige Riich Austrasie (Austrie) mit der Hauptstadt Reims übercho het, mit eme Chrieg gege d Aware beschäftigt gsi isch, het dr Chilperich d Glägeheit usgnützt für zum ins Ostriich iizfalle und Reims z erobere. Dr Sigibert het bald e Gegenagriff gmacht, het Soissons eroberet und em Chilperich si Sohn Theudebert gfange gno (562). 563 het dr Sigibert dr Theudebert freiglo, aber er het Soissons bhalte.

Im Johr 567 isch dr Charibert I. gstorbe, wo dr Riichsdeil übercho gha het, wo d Hauptstadt drvo Paris gsi isch. Wil er keini Söhn gha het, isch si Gebiet ufdeilt worde. Drbii het dr Chilperich d Küstegebiet zwüsche dr Somme und dr Loire übercho. Zu siim Adeil hai im Norde (Francia) Amiens und Beauvais ghört und im Süde Bordeaux, Limoges und Cahors. Dr grösst Deil vo de Provinze Rouen und Tours si in si Bsitz cho, nit aber d Stadt Tours, wo zsämme mit Poitiers an dr Sigibert gfalle isch. D Königsstadt Paris, wo sich d Brüeder nit hai chönne einige drüber, isch neutralisiert worde.

D Findschaft zwüschen em Chilperich und em Sigibert het sich dur d Hürotspolitik verscherft. Dr Sigibert het 566 d Brunichild ghürotet, e Dochter vom Westgotekönig Athanagild. Die Hürot het dr Chilperich veralasst, dr Athanagild um d Hand vo dr eltere Schwöster vo dr Brunichild, dr Gailswintha, z bitte. Si hai sich ghürotet, aber scho um 570 het dr Chilperich d Gailswintha lo ermorde und si Konkubine Fredegunde ghürotet, wo vo sehr niidriger Härkunft gsi isch. Das het zun ere duurhafte Findschaft zwüschen em Chilperich und dr Brunichild gfüehrt.

Dr Chilperich het si Sohn Chlodwig gschiggt, Tours und Poitiers go zbsetze. Dä isch aber vom Guntram I., wo mit em Sigibert verbündet gsi isch, wider verdriibe worde. 573 hai sich dr Guntram und dr Sigibert verstritte. Dr Chilperich het das usgnützt, und het das Mol si Sohn Theudebert gschiggt; dr Sigibert aber het sälber agriffe und het Paris und e grosse Deil vom Chilperich siim Riich bsetzt. Dr Theuderich isch gfalle und dr Chilperich het sich in Tournai verschanzt. Si Lag isch scho zimlig hoffnigslos gsi, wo 575 dr Sigibert uf d Astiftig vom Chilperich siiner Frau, dr Fredegund, ermordet worden isch. Dr Chilperich het jetzt sälber agriffe und het alles, wo vom Riich vom Charibert an Sigibert gfalle gsi isch, chönne erobere und d Brunichild gfangeneh und bis 577 isperre.

Z Austrasie het dr unmündig Sohn vom Sigibert und dr Brunichild, dr Childebert II., s Erb vom Vater adräte und die austrasische Adlige hai sich mit em Guntram I. gege dr Chilperich verbündet. Dr Guntram het keini Söhn gha und het dr Childebert zu siim Erb gmacht. 581 isch aber d Brunichild gstürzt worde und d Austrasier hai sich mit em Chilperich verbündet. Dä het jetzt si Neveu Childebert as si Erb iigsetzt und het au no im Guntram si Adeil vom Charibert siim Riich chönne a sich risse. Er het 583 en Agriff uf e Guntram blant, won er mit siine austrasische Verbündete het welle mache, aber die hai d Macht in ihrem Riich verlore und dr Chilperich het in siine Chriegsplän au non e Agriff uf Austrasie igschlosse. Es isch aber nit drzue cho, wil im Herbst 584 dr Chilperich ermordet worden isch. Im Chilperich si Bueb Chlothar II. isch denn no chlii gsi, und si Witwe Fredegund het dr Guntram, wo z Paris izogen isch, um Schutz bittet.

Dr Chilperich isch in dr Chille St. Vincent z Paris beärdiget. Drizäh Johr spöter isch au d Fredegunde dört begrabe worde.


</doc>
<doc id="22703" url="https://als.wikipedia.org/wiki?curid=22703" title="Kanton Sulz">
Kanton Sulz

Dr Kànton Sulz ìsch bìs März 2015 e Untereinheit vum Arrondissement Wisseburi im Département Bas-Rhin ìm Elsàss z Frànkrich gsin.

Dr Kànton hàt ìm Norde àn dr Kànton Wisseburi, ìm Nordoschte un Oschte àn dr Kànton Selz, ìm Side àn dr Kànton Hàwenau un dr Kànton Bìschwiller ìm Arrondissement Hàwenau un ìm Weschte àn dr Kànton Werth.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Wisseburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Wisseburi" nej züegschnitte worre.

Vun 1871 bìs 1919 hàt des Gebiet zem "Kreis Wisseburi" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Wisseburi".

Zum 22. März 2015 ìsch dr Kànton ufglest wora.

D greschte Gmeine vum Kànton sìn (mìt dr Inwohnerzàhl ànne 1999) gsin:

Ìnsgsàmt hàt s ìm Kànton Sulz 19 Gmeine ghet:


</doc>
<doc id="22704" url="https://als.wikipedia.org/wiki?curid=22704" title="Laufenburg (Baden)">
Laufenburg (Baden)

Laufeburg (amtlig "Laufenburg") isch e Chleistadt im bade-wirttebergische Landchreis Waldshüet.

Laufeburg isch eini vo de "vier Waldstädt" am Rand vom Hotzewald und e dütschi Gränzstadt zu de Schwiz. Uff de Schwizer Site litt s schweyzerische Laufeburg, di friehner "mehreri Stadt", wo drum friehner au "Großlaufeburg" gnännt worre isch. Sit em Mittelalter verbinde Brucke di beide Ort. 1911 isch d Laufeburgbruck im Verchehr überge worre, 2004 isch d Hochrhybruck gfolgt.


Zu de Stadt Laufeburg ghöre d Gmeinde Binzge (1160 Ywohner), Grunholz (625 Y.), Hauestei (97 Y.), Hochsal (555 Y.), Luttige (1102 Y.), Rotzel (518 Y.) und Stadehuse.

Zu de ehemolige Gmeind Binzge ghöre s Dorf Binzge, d Zinke Büehl, Diegeringer Miehli, Gaisbühl, Hammer, Hochrütte (Bürlishüser) und Loch (Binzger Loch), s Ghöft Mittlerholz und d Hüser Hinderfäld (Rohr) und Sprächtehof (Rappestei). Zu de ehemolige Gmeinde Grunholz, Hauestei und Luttige ghöre jewyls numme di glychnamige Dörfer. Zu de Stadt Laufeburg (Bade) in de Gränze vo vor de Gmeindereform vo de 1970er-Johr ghöre di glychnamigi Stadt und ihri Stadtdeil Rhina und Stadehuse. Zu de ehemolige Gmeind Rotzel ghöre s glychnamig Dorf, de Zinke Hübel und d Höf Im Räbland und Winderhof.

Weyl vor 1801 beide Dail, s heyt schweyzerische Laufeburg ond s heyt deytsche Laufeburg a gmainsame Stadt bildet hend, isch d Gschicht vor 1801 weytgehend identisch, guck wege dem au bey dä Gschicht vom schweyzerische Laufeburg. 

Laufeburg isch 1173 zum erschte Mol urkundlig erwähnt worre, wo s Chloster vo Säckinge de Ort Laufeburg als Lehe an d Habsburger überge hät. Durch d Stromschnälle, de Laufe, wo di beide Ortsdail drännt hän, isch de Rhy do bsunders schmal. D Flussängi isch de Alass gsi, do e Bruck z baue. Bis 1315 hät Laufeburg d Stadträcht griegt. Anne 1801 isch Laufeburg im Fryde vo Lunéville durch de Napoleon deilt worre. Jetz, wo's badisch gsi isch, hät's sich Chleilaufeburg gnännt, e Name, wo d Stadt 1930 widder abglegt hät und sich sither Laufeburg (Bade) nännt. In dëm Zämmehang stoht au d Datsach, dass di Yheimische s Aargauer Laufeburg mit de Burg "mehreri Stadt" und s badisch Laufeburg "minderi Stadt" nänne.

Mit em Bau vom Laufeburger Chraftwerk im Johr 1908 e weng stromabwärts, im erschte stromquerende Fließchraftwerk im Rhy, sin di erschte Laufefelse gsprängt worre. Uss hüttiger siche isch säll e dragische Fall, wyl si näbem Rhyfall vo Schaffhuse wohl eini vo de ydrückligste Stromschnälle gsi sin. Laufeburg hät friehner vor allem vo de Yseindustry. De Sebastian Münster schribt in siner Cosmographia „die Bewohner nähren sich zu einem guten Teil von dem Erz das man schmeltzt…“ (alemannisch: d Bewohner ernähre sich zu me güete Deil vom Erz, wo mer schmälzt ...) näbe me Bild vo me Hammerwerk. Wichtig sin au d "Laufeknächt" gsi, wo gege güets Gäld vor de Stromschnälle Schiff entlade, d Ware uff Charre packt und di leere Schiff an Seil durch s Wasser gfiehrt hän. Au Flöß sin uffbunde worre, d Stämm hät mer einzeln durch de "Laufe" gschickt und unde widder zämmebunde. Underhalb vo de Stromschnälle hän sich d Lachs uff ihrer Wanderig gsammelt. De Lachsfang isch s dritt wichtig Gwärb vo de Stadt gsi und isch bis hütt im öffentlige Bewusstsy bsunders bräsänt, wyl d Fischerzumft als Narrezumft witerläbt.

Hütt legt Laufeburg genau wie sini Schwösterstadt Laufeburg AG e hoche Wärt uff di dütsch-schwizerische Beziehige und's git vyli Fest, bsunders di alemannischi Fastnacht, wo über d Gränze use gfyrt wird.

Ergebnis vo dr Landdagswahle sit 2006: 

Laufeburg underhaltet e Partnerschaft mit em französische Le Croisic im Département Loire-Atlantique (Bretagne).

S Wappe zeigt e uffrächte Löw.

Innerhalb vom Stadtgebiet vo Laufeburg fiehre zwei Brucke über de Rhy. Säll sin (in Fließrichtig vom Rhy) d Hochrhybruck und d Laufebruck.


Z Laufeburg hät sich eini vo de ältste Fasnachte vom süddütsche Ruum bis hütt erhalte. De Hauptdräger vo de Fasnacht isch d Narro-Altfischerzumft 1386. Si isch im Johr 1386 entstände und wurzelt in de östrychische Vergangeheit vo Laufeburg. In sällem Johr hät de Graf Hans IV. vo Habsburg-Laufeburg sini Herrschaft Laufeburg, wo stark verschuldet gsi isch, an de östrychisch Herzog Leopold III., sy Vetter, mieße verchaufe. Am 4. Juli 1386 hät de Leopold III. d Huldigunge vo sine neue Undertan agnoh und uss säller Zit chunnt d Sag vom Laufeburger Fasnachts-Chleid. Uff d Frog vom Herzog noch me Alyge hän d Laufeburger Rootsherre d Glägeheit ergriffe und hän en um e bsundrigs Gwand botte, wo mer di dreue Laufeburger uff de ganze Wält cha erkänne. Si hän e Gwand uss vyle bunte Lappe griegt, wo wie Schuppe vo me Lachs uffenand gläge sin. De Rootsherre hät säll Chleid nit gfalle, d Fischerzumft, wo sällemols scho Fasnacht als Hauptfest gfyrt hät, hät's gärn agnoh und's ab dört an de Fasnacht azoge. D Chrönig vom Schuppechleid isch e Holzmaske, vo vo me Künschtler uss einem Stück gschnitte worre isch. De Napoleon hät 1801 durch sy Machtspruch d Stadt politisch dränne chönne, ihr Narretum hät si aber witerhy vereint: d Städt uff beide Site vom Rhy hän hütt no zämme e Zumft, wo drännt verwaltet wird. Jedes Johr am erschte Faiße-Dunnschtig isch abwechselnd eimol uff de badische und eimol uff de Schwizer Site s draditionällë Hauptbott. Zum Hauptbott sin alli Zumftbrieder mit Wybli, Zumftfründ, Gäst und Gönner und Abordnige vo beide Stadtröt yglade. Bi säller Versammlig werre no mol d Höhepünkt vom letschte Johr agsproche; d Gäst hän au mol s Wort. S Hauptereignis isch aber d Uffnahm vo neue Zumftbrieder.

Awärter für d Zumft mien e baar Johr lang z Laufeburg gwohnt ha und männlig sy. De Zumftroot müeß e schriftlige Adrag mit Begründig für de Ydritt in d Narrezumft griege. Für d Uffnahm in d Zumft brucht's e Zweidrittelmehrheit. Sälli Abstimmig wird in gheimer Wahl durch d Zumftbrieder, wo do sinn, a me Bott vorher duregfiehrt.

Zu de Hauptbrüch ghört näbe de Tschättermusik au s Narrolaufe. An de drei Faiße-Dunnschtig vor de Fasnacht versammle sich frih am Morge und z Obe jungi und alti Lüt in verschydene Kostüm und mit vyle Lärminschtrumänt bim Wasedor bzw. Walddor, vorne d Narrone. Gwaltig und mit lute Schläg fangt d Tschättermusik a. Langsam zwängt sich de Zug durch di änge Gasse vo Laufeburg. S goht s Städtli uffe und s Städtli abe mit Drummle, Pauke, Drompete, alte Pfannedeckel, Ysestücker, Sägblätter, Yserühre und alte Döpf, alles wo Lärm macht. Vo alle Fasnachtsbrüch, wo übeliefert worre sin, cha sälli Fasnacht am friehste mit Quälle belegt werre. De zweit Bruch isch s Narrolaufe am Fasnacht-Zistig, am "Große Dag vo de Narrone". S Narrolaufe bildet de letscht Höhepunkt vo de Laufeburger Fasnacht. D Narrone ziehn ruckwärts durch di alte Gasse, mit Säck, wo mit Orange, Wecke und Würscht gfüllt sin. Hinder ne her drängt di luti Chinderschar und im Chor withy hörber erdöne di alte Vers, wo deilwis e historische Charakter hän. Wenn d Chinder si richtig uffgsait hän, no werre si mit Ässware belohnt. Di wohrschinligsti Dütig für s Narrolaufe isch d Witerfiehrig vom mittelalterlige Witwe- und Waisebscherigs-Bruch. D Fischerei und d Flößerei hän sällemols Opfer gfordert, sodass es in de Stadt immer öfter Waise und Witwe ge hät, wo Hilf brucht hän. Si hän noch de Fischer- und Flößerverordnige uss de gmeinsame Kasse vo de Zumft mieße understützt werre.



</doc>
<doc id="22705" url="https://als.wikipedia.org/wiki?curid=22705" title="Kanton Weißenburg">
Kanton Weißenburg

Dr Kànton Waisseburch (sidfränkisch) / Kanton Wisseburi (elsàsserditsch) ìsch e Kànton ìm Département Bas-Rhin ìm Elsàss z Frànkrich. Hauiptort (frz. "bureau centralisateur") vum Kànton ìsch Wisseburi.

Dr Kànton hàt bìs März 2015 ìm Norde àn Ditschlànd mìt em Làndkreis Sidlichii Winstroß ìm frejere Regierungsbezirk Rhinhesse-Pfàlz z Rhinlànd-Pfàlz granzt, ìm Oschte àn dr Kànton Lüterburi un dr Kànton Selz, ìm Side àn dr Kànton Sulz unterm Wàld un dr Kànton Werth un ìm Sidweschte àn dr Kànton Nìderbrunn m Arrondissement Hàwenau.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Wisseburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Wisseburi" nej züegschnitte worre.

Vun 1871 bìs 1919 hàt des Gebiet zem "Kreis Wisseburi" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Wisseburi".

D grescht Gmein vum Kànton ìsch Wisseburi.

Ìnsgsàmt hàt s ìm Kànton Wisseburi 44 Gmeine (Stànd 2015):


</doc>
<doc id="22706" url="https://als.wikipedia.org/wiki?curid=22706" title="Kanton Wörth">
Kanton Wörth

Dr Kànton Werth ìsch bìs März 2015 e Untereinheit vum Arrondissement Wisseburi im Département Bas-Rhin ìm Elsàss z Frànkrich gsin.

Dr Kànton hàt ìm Norde àn dr Kànton Wisseburi, ìm Oschte àn dr Kànton Sulz unterm Wàld, ìm Side àn dr Kànton Hàwenau ìm Arrondissement Hàwenau un ìm Weschte àn dr Kànton Nìderbrunn, we öi zem Arrondissement Hàwenau ghert.

Dr Kanton ìsch àm 4. März 1790, we z Frànkrich d Départements ingricht worre sìn, àls Teil vum domolige "Dischtrikt Wisseburi" grindet worre.

We àm 17. Februar 1800 d Arrondisements ingericht worre sìn, ìsch dr Kànton àls Teil vum "Arrondissement Wisseburi" nej züegschnitte worre.

Vun 1871 bìs 1919 hàt des Gebiet zem "Kreis Wisseburi" ghert.

Zitter em 28. Juni 1919 ìsch dr Kànton e Teil vum nej grindete "Arrondissement Wisseburi".

Zum 22. März 2015 ìsch dr Kànton ufglest wora.

D grescht Gmein vum Kànton ìsch Werth mìt 1.670 Inwohner ànne 1999 gsin.

Ìnsgsàmt hàt s ìm Kànton Werth 17 Gmeine ghet:


</doc>
<doc id="22708" url="https://als.wikipedia.org/wiki?curid=22708" title="Klettern">
Klettern

S Chläddere isch zur hüttige Zit hauptsächlich e Freizitbeschäftigung am Fels oder i dr Halle als Sportart, wo in verschidenschtä Variante praktiziert wärde cha. Es isch au e wichtigi Technik fürs Bärgschtiige. In de meischte Fäll isch s Ziil dur e bstimmti Chlädderroute ufe z goo. Dr Chlätterer wird dodrbi üblicherwiis vom ene Partner mit emä Seil gege Absturz gsicheret.

S Sportchläddere isch öppis zimmlig anders wie s bruefmässige Chläddere. Das nennt me seilgstützti Zuegangstechnike (Industriichläddre) und au seilgstützti Baumchläddertechnik (Baumchläddere). Die Tätigkeite hei sich us em alpine Chläddere entwicklet, si hei aber inzwüschä ä eiges Repertoire an Technike, Methode und au Materialie, und ä eigeni rächtligi Basis im Bezug uf d'Sicherheit.

Bim Freichläddere (engl. Free Climbing) dörfä fr d Fortbewegig nur dr Fels und dr eignig Körper bruucht wärde. Alli Hilfsmittel, wi au diä ganz Usrüschtig Seil und technischi Hilfsmittel diene just zur Sicherig gege Abstürz (dr Begriff bezeichnet also "nit" ds Chläddere ohni Sicherig, was me in däm Zämmehang als "free solo" bezeichnet). Sälli Art vom Chläddere wird scho sitem Ändi vom 19. Joorhundert in dr Sächsische Schwyz praktiziert. Vo dört us ischs Freichläddere vom Dütschamerikaner Fritz Wiessner ind USA „exportiert“ worde. Z Europa isch s Freichläddere usserhalb vo dr Sächsische Schwyz vom neue technische Chläddere (wo denn grad ä Boom erläbt het) überschattet worde, und isch erscht in de 70er- und 80er-Joor vo denä weschtöiropäischä Chlädderer widerentdeckt worde, wos in dr Sächsischä Schwyz und in dä USA abgluegt hei. S isch hützutags diä populärscht Form vom Chläddere

Im Freichläddere si einigi Variante z unterscheide:

S Sportchläddere isch e Variante vom Freichläddere, wo dr sportlich Aspäkt im Vordergrund stoht. Sportchlädderroute si meischtens mit zahlrychen fescht fixierte angebrachten Sicherigspunkt abgsicheret, zum s Risiko bi emene Sturz zminimiere. Sportchläddere wird sowohl an künstliche Alage (Chlädderhalle) wi au an natürliche Felse, in so genannte Chläddergärt betriibe. D Athleten chönne sich in nationale und internationale Wettkämpf underänander mässä.

Bim Alpinchläddere stoht im Gegensatz zum Sportchläddere nit so sehr die sportlich Useforderig s Ziil dar, sondern s Erreiche vomä Bärggipfel. Dodrbi müesse in dr Regel mehreri Seillängene höchi Felswänd überwunde wärde. Will d Chlädderer je nach Erreichbarkeit und Usmass vor Wand ganz oder deilwiis uf sich äläi gstellt si, si ä sorgfältigi Routeplanig und –uswahl sowi Kenntins im Standplatzbou und Rettigstechnike nötig. Au wenn mä s alpine Chläddere em Freichläddere zueordnet, isch möglich, dases mol nötig wird technischi Chläddere azwändä, dasmä au an Stelle, womä käni frei chlädderbari Lösig findet, nid unnötig Zit verliert und drmit diä ganz Seilschaft z gfärde.

Mit dr zuenähmendä Verbreitig vo Chlädderhallene het sich s Hallechläddere als sportlichi Beschäftigung für villi Chlädderer etabliert. Ä grösser wärdendä Deil vo Chlädderer gsene s Hallechläddere als reine Usgliichssport ah, denn Hallächläddere isch total Wätterunabhännig und bietet ä sichere Zuegang zum Chläddere. Bsunders au Schuele nütze Chlädderhalle, zum ä abwäggsligsrichä und sicherä Turnunterricht z biete. Grad au durs Hallechläddere isch s Leistigsnivo vo dä Wettkämpfer in Chlädderwettkämpf in dä letschtä Joor zimmlig gstige. Mit dr intensive Jugendarbet und mä altersgerächte Training isch d Leischtigsspitze bim Chläddere scho in sehr junge Joor erreichbar.

Bouldere isch s Chläddere an Felsblöck (engl: Boulder) und au künstliche Gebilde in Absprungshöchiist das Chläddere an Felsblöcken in Absprunghöhe. Bim Bouldere isch dr Schwerpunkt normalerwis bi chürzere, nid so höche und in nur wenig Züg langä Problem, wo zum teil schwirige, sogar im Chläddere ungwönlichi Bewegigsablöif erfordere. Ä Seilsicherig isch nid nötig, denn fr d Stürz ufzfo wärdä sogenannti Crashpads, eigentlich nüt anders als so Turnmatte, brucht. Zu däm cha d Hilfsstellig vo eim oder mehrere Partner, sogenannte "Spotter" nötig si. Dr Spotter mues dr Chädderer nid uffoh, aber eifach luege, daser ufd Matte und nid süscht nöimä ahne gheit und sich no verletzt. Bouldere chame fascht überall. S isch inzwüsche sogar ä eigeni Disziplin bim Wettkampfchläddere.

Bim technische Chläddere wärde s Seil und au no ä grossi Zahl vo andere Hilfsmittel, wi au Leitere und Stigchlemmene, fr d Fortbewegig gnützt. Die Art vom Chläddere isch nach em erstä Wältchrieg entstande und isch in dä 70er- bis 80er-Joor sehr populär gsi.

Ir Afangszyt vor Höleforischig si vili Hölene mit Leitere oder Strickleitere erforscht worde. Das isch den aber gli vil z ufwändig und z schwirig worde. Mit de Technike vom alpine Chläddere isch me au bald an Gränze gstosse. Me het den lediglich vom Technischä Chläddere no chöne Technike überneh. Dr gröscht däil vo däm Equipment si aber frä Isatz in Hölene nid geignet gsi. Und so isch den im Lauf vor zit diä „Einseiltechnikt“ entstande. (SLR=Single Rope Technique)
Im dütsche gits zwar ebä dr Begriff „Einseiltechnik“, aber mä seit glich meischtens „SRT“. 

S Bigwall-Chläddere ischs erchläddere vo sehr höche Felswänd wie z. B. dene im Yosemite-Nationalpark in dä USA, oder au in dä Alpe. In dr Regel ischs Bigwall-Chläddere zumä grosse Teil nur Technisch durchfüerbar. Au wenn diä extreme Leischtige vo Spitzechlädderer drzue gfüert hei, das einigi Technoroute im Yosemitepark inzwüsche frei gchläddered worde si, so macht dr Granitfels ä freii Begehig für diä meischte zunere Utopie. Will s technische Chläddere sehr vil zitufwändiger isch als ä freii Begehig, chas si, das mä Läbensmittel und Übernachtigsmaterial mues mitneh, zum ir Wand übernachte.

S Iis-Chläddärä isch, wi dr Name jo scho seit, Chläddere am Iis. Dodrfür brucht mä Stigiise, Pickel und oftmols wärde Zwilingsseil oder Halbseil verwändet, dasmä immerno einigermasse gsicheret isch, falls me s einte Seil mit dä Stigiise oder mit dä Pickel verschlage hätt. S Iischläddere wird hüffig an gfrorene Wassefäll praktiziert.

Chlädderstig si Stig mit feschtä Leitere und Stahlseil. D Chlädderer isch durä Sicherigsvorrichtig (Chlädderstigsset) mit em Stahlseil oder mit dr Leiter verbunde. Je nach Schwirigkeit wird dr Kontakt mit em Felse mängisch mit künstliche Tritt oder ebä au Leitere ersetzt. Äs wärde also technischi Hilfsmittel frd Fortbewegig igsetzt.

Dr Begriff "Höhlechläddere" wird umgangssprochlich frd Fortbewegig inere Höhli bruucht und isch kä definierte Chlädderstiil. S cha si, das äfach s Laufe und s Schnooge in dä Höhlene gmeint isch. S cha aber genauso si, dasmä würkligs Chläddere meint, oder au ähnlich mä Chlädderstig mit Leitere usw. Vilmol wirds aber au als Synonym frd SLR bruucht.

S Buildering (engl. "buildering") findet hüffig au illegal an Fassade und architektonische Monument statt. Vilmol gits es sogar das Gebäude Free Solo bechlädderet wärde, was nid ungförlich isch.

S git au no anderi Chlädderarte, wo jetz nid in däm Artikel erwähnt wärde. Bispil:

Baumchläddere(seilgstützti Baumpfläg), Speedchläddere, Aktionschläddere, Stange- und Seilchläddere (Seilchläddere isch am Afang vum 20. Jorhundert grad ä baar mol ä olympischi Disziplin gsi.)

Achtung: Mä mues ufpasse, dass me s Freichläddere nit mit em Free-Solo verwächslet!
S klassische freie Chläddere (enl: Free Climbing) wird an natürlichem Fels betribe. Normalerwiis si das Chlädderroute mit Chläbhögge, oder wo nur mit portable Anker wi Chlemmkeil oder Friends abgsichered wärde. Wi vili Lüt meine, isch Freichläddere wi scho gseit "nid", ohni Sicherig z Chlädddere (Free-Solo), sondern äs isch s freie Chläddere am Fels gmeit, womä Seil und Högge nur zur Sicherig oder fr Pause bruch. (Und nid öppe zum sich drmit ufezieh oder so.)

Es isch wichtig, dasme s richtige Sichere wi au s richtige Stürze immer wider trainiert.
Vorallem au s Stürze darf me nid unterschetzä, denn im Vorstieg chame jenachdäm bis öppe acht Meter oder sogar no witer abestürze, und weme sich den nid richtig verhaltet (grob gseit, dasme mit de Bei als erschts and Wand chunnt und cha abfädere), den nützt jedi Sicherig nüt.


</doc>
<doc id="22709" url="https://als.wikipedia.org/wiki?curid=22709" title="PJ Harvey">
PJ Harvey

D Polly Jean Harvey ìsch am 9. Oktober 1969 uf d Wält choo ùn ìsch en änglischi Musikere ù Liedermachere. 

Si ìsch ìm chliine Dörfli Corscombe ìm süüdlechen Ängland ufgwachse ù het als Jugendlechi zäme mìt em Schlagzüger Rob Ellis ùn em Bässeler Ian Olliver (wo speeter dǜre Steve Vaughan ersetzt worden ìsch) d Band "PJ Harvey" ggrǜndet.

Ds Trio het 1992 ìres erschten Album "Dry" veröffentlecht. Dr Rob Ellis ù dr Steve Vaughan hei de aber d Band nach em zwöiten Album "Rid Of Me" (1993) verlaa ù d Polly Jean Harvey het drufabe uf di eiget Pfuuscht witergmacht.

Si het 2001 dr Mercury Music Prize gwùnne ùn ìsch scho meermaals fǜr d BRIT Awards ù fǜre Grammy Awards nominiert worde gsìì. Ds Musigheftli "Rolling Stone" het se 1992 als beschti nöiji Kǜnschtlere, 1995 als beschti Kǜnschtlere vom Jaar bezeichnet ù zwöi vo ìrnen Albene ìd Liischte vo de 500 beschten Albene vo allne Ziten ufgnoo. Irenen Umfraag vom Heftli "Q" ìsch si 2002 zùr beschte Rock-Musikere gwäält worde.

D PJ Harvey seit vo sech sälber, das si lieber Konzärt gìt als Stǜck z schribe ùn ufznää: 
"«If I had to put in order of preference, writing, recording or performing, I think, without a shadow of a doubt, that I would say performing because that is for me where the music makes sense.»"






</doc>
<doc id="22710" url="https://als.wikipedia.org/wiki?curid=22710" title="Sigibert I.">
Sigibert I.

Dr Sigibert I. (au Sigebert; * um 535; † November/Dezember 575 z Vitry) isch e Frankekönig us em Huus vo de Merowinger gsi. Er het vo 561 bis 575 z Reims im Deilriich Austrasie gherrscht. 

Dr Sigibert isch dr fünft und jüngst Sohn vo dr erste Frau vom König Chlothar I., dr Ingund, gsi. Si Halbbrueder Chilperich vo dr Schwöster vo dr Ingund, dr Arnegund, isch e chlii elter gsi as är, wil dr Chlothar au noch siiner Hürot mit dr Arnegund witer es Verhältnis mit dr Ingund gha het. 

Wo dr Chlothar 561 gstorben isch, si no vier vo siine Söhn am Läbe gsi, und die hai noch fränkischer Art s Riich under sich ufdeilt: D Söhn vo dr Ingund, dr Charibert I., Guntram I. (Gunthchramn) und Sigibert, hai die grösste Deilrich übercho, währed dr Chilperich I. nume e chliis Königriich im Norde gha het. Dorum isch dä nit zfriide gsi und het siis ganze Läbe lang mit siine Halbbrüeder gstritte.

Dr Sigibert het dr nordöstlig Riichsdeil mit em Königssitz Reims übercho; dozue hai usser dr Champagne (iischliesslig Laon) alli fränkische Gebiet östlig vom Rhii und südlig vo dr Donau ghört. Däm Riichsdeil het me sit dr zweite Helfti vom 6. Johrhundert Austrasie gsait. Usserdäm hai em Sigibert im Süde d Auvergne und e Deil vo dr Provence mit Marseille ghört.

Dr Sigibert isch 575 uf d Astiftig vo der Frau vom Chilperich, dr Fredegund, ermordet worde.


</doc>
<doc id="22711" url="https://als.wikipedia.org/wiki?curid=22711" title="Dagobert I.">
Dagobert I.

Dr Dagobert I., au "Dagobert der Guet" (* um 608/610; † 19. Januar 638/639 z Épinay-sur-Seine), isch sit 623 Unterkönig z Austrasie und sit 629 König vo de Franke gsi. Er isch dr Sohn vom König Chlothar II. und dr letzt Merowinger, wo no sälber wirklig regiert het. Siini Beroter si dr Huusmeier Pippin der Elteri, der Stammvater vo de Pippinide, und dr Bischof Arnulf vo Metz gsi. Die beide si au Stammväter vo de Karolinger. Es isch wohrschiinlig dr Dagobert gsi, wo über Alemannie het afo Herzög iisetze und wo dr Pactus Alamannorum in Ufdrag ge het.

Dr Dagobert het z Paris residiert. Si Verwaltig isch immer no in dr spotantike römische Dradition gstande. Er isch sehr religiös gsi und het d Basilika St. Denis bim Benediktinerchloster nördlig vo Paris lo baue. Au het er Jude im Merowingerriich zur Daufi zwunge, wohrschiinlig isch das e Initiative vo Ostrom gsi, won er mit em Kaiser drvo, em Herakleios, in Kontakt gstanden isch.

Im Südweste het dr Dagobert Chrieg gege d Baske gfüehrt und gwunne, im Nordweste het sich dr Herzog vo dr Bretagne, dr Judicael, underworfe. Im Oste het er weniger Chriegsglück gha. D Thüringer und d Sachse hai em Niiderlage biibrocht. E Chrieg gege die slawische Wende, wo au de alemannisch Herzog Chrodobert mitchämpft het, isch schlächt usgange für en. D Wende hai dr Donauhandel vor de Aware beschützt, aber won e fränkischi Karavane usblünderet worden isch, het se dr Dagobert agriffe. In ere dreidägige Schlacht het dr wendisch König d Franke bi Wogastiburg gschlage, d Alemanne wo mit ihre langobardische Hilfsdruppe e separati Schlacht gschlage hai, hai die gwunne, aber dr Chrieg isch für d Franke verlore gsi und d Wende hai agfange in s austrasische Thüringe iizfalle.

E Bündnis mit de Sachse und eis mit de Langobarde z Italie hai em Dagobert nit ghulfe, s Verdraue vom fränkische Adel wider überzcho. Er het zwar noch em Dod vom Charibert II. und vo däm siim Bueb, em Chilperich, 631 s Frankeriich wider vereinigt, aber im Johr 633 hai en die austrasische Adlige zwunge, si dreijöhrig Bueb, dr Sigibert III., zum Underkönig vo Austrasie z mache.

Dr Dagobert isch viermol verhürotet gsi. Vo dr zweite Frau, dr Nantechild, het er si einzige ehelige Bueb, dr Chlodwig, gha. E zweite Bueb, dr Sigibert, het em Ragnetrud, e Niece vo dr Nantechild, uf d Wält brocht. Dr Dagobert isch dr ersti fränkisch König gsi, wo sich z St. Denis het lo begrabe. 
Noch em Dagobert siim Dod isch s Frankeriich zwüsche siine beide Söhn ufdeilt worde, so wie s bi de Franke Bruuch gsi isch. D Deilig het au dr Vordeil gha, as die neustrische Adlige nit Angst müesse ha, ass d Austrasier ihne wurde in s Züüg rede. Dr Sigibert III. het Austrasie übercho und het z Metz gresidiert; dr Chlodwig II. het vo Paris us Neustrie und Burgund beherrscht. D Merowingerkönig, wo noch em Dagobert cho si, si schwach gsi und dr Adel het immer meh Macht uf ihri Rächnig an sich grisse. D Karolinger, wo e Huusmeierdynastii gsi si, hai d Regierig vom Land übernoh und schliesslig d Merowinger abgsetzt.

In de Volkssage wird dr Dagobert I. as „dr guet König Dagobert“ beschriibe. Es git es französischs Lied, won eso heisst: „Le bon roi Dagobert“. Das stammt aber wohrschiinlig us dr Ziit vo der französische Revolution.


</doc>
<doc id="22712" url="https://als.wikipedia.org/wiki?curid=22712" title="Sigibert III.">
Sigibert III.

Dr Sigibert III., ("au:" Sigebert III.), (* 630; † 1. Februar 656), isch e fränkische König us em Gschlächt vo de Merowinger gsi, dr Sohn vom Dagobert I. vo siner Näbefrau Ragnetrudis. Er isch dr erst Merowinger, wo as "roi fainéant" beschriibe worden isch.

Uf Druck vom Adel isch dr Sigibert III. scho dreijöhrig König vo Austrasie worde, und si Vormund isch dr Huusmeier Pippin dr Elteri gsi. Er het nie d Herrschaft über s ganze Frankeriich gha, sondern het sich d Macht mit siim Bruder Chlodwig II., wo z Neustrie und Burgund König gsi isch, müesse deile. Au in siim Deilriich het er nit alles guet in dr Hand gha. Dr Herzog Radulf vo Thüringe het sich ihm nit welle underwärfe und noch ere Niiderlag 641 an dr Unstrut isch Thüringe faktisch unabhängig worde. Schliessli isch dr Sigibert zwunge gsi, dr Childebert, dr Sohn vo siim Huusmeier Grimoald, wo as Huusmeier dr Nochfolger vo siim Vater Pippin dr Elteri gsi isch, z adoptiere und het so d Erbfolg us dr Hand ge.

Dr Sigibert isch dr Stifter vo de zwei Chlöster Malmedy und Stablo. Er het im Remaclus, wo denn Abt vom Chloster Solignac gsi isch, dr Ufdrag ge se z gründe. 

Dr Sigibert isch 656 gstorbe. Dr Sigebert vo Gembloux het si Vita verfasst. 

De Sigibert isch mit de alemannische Herzogstöchter Fridiburga verlobt gsii. Die isch aber nochere Chrangget is Chloster ggange, so as die Ehi nöd z stand cho isch. Dr Sigibert het denn noch 646 d Chimnechild ghürotet. E Sohn, dr Dagobert II., isch 652 uf d Wält cho, aber im Johr 679 sibzähjöhrig gstorbe. D Dochder Bilchilde († 675), het 662 ihre Cousin Childerich II. ghürotet und isch 675, wie ihre Ma, ermordet worde.

Für siini Chlostergründige, Chille- und Spittelbaute isch er vo dr katholische Chille heilig gsproche worde. Am Grab in St. Martin z Metz wird er sit em 11. Johrhundert verehrt. Sit em 13. Johrhundert git s e Sigibert-Verehrig au in de Chlöster Stablo und Malmedy. Er isch dr Stadtheilig vo Nancy




</doc>
<doc id="22713" url="https://als.wikipedia.org/wiki?curid=22713" title="Childebertus adoptivus">
Childebertus adoptivus

Dr Childebert dr Adoptiert, hüfig latinisch Childebertus adoptivus, het as Childebert III. gregiert, sött aber nit verwächslet wärde mit em Childebert III. in de offizielle Liste. Er isch e Franke-König z Austrasie gsi vo 656 bis wohrschiinlig 662. Er het nit zum Herrschergschlächt vo de Merowinger ghört, sondern isch wohrschiinlig e Sohn vom Huusmeier Grimoald I. us em Gschlächt vo de Pippinide, de spötere Karolinger gsi. Er isch vermuetlig 662 gstorbe.

D Quellelag isch schlächt, aber es wird agno, ass dr Huusmeier Grimoald dr Sigibert III. (* 633 - † 1. Februar 656), wo denn no kei Sohn gha het, drzue brocht het, si eigene Sohn as Nochfolger z adoptiere, so wie s mit dr Adoption vom Childebert II., won eso Burgund übercho het, gangen isch. Im Grimoald si Bueb het dr merowingisch Name Childebert agnoh—si Geburtsname isch unbekannt. Denn het dr Sigibert 651 wohrschiinlig doch en eignige Sohn, dr spöter Dagobert II., übercho. Dr Grimoald isch mächdig gnug gsi, drfür z sorge, ass si Sohn Herrscher worden isch und ass dr Bischof Desiderius oder dr Dido vo Poitiers dr Dagobert in e Chloster z Irland gsteggt het. Dr Grimoald het also dr Dagobert nit lo umbringe, für zum en as Konkuränt uszschalte, wie das öfters in merowingische Ziite bassiert isch (lueg z. B. dr gwaltsami Dod vom Dagobert siim Neveu Childerich II.). Z Neustrie het men em Grimoald dr Prozäss gmacht und no im gliiche Johr (656/657) isch er hiigrichdet worde. Dr Childebert het sächs Johr gregiert, was wohrschiinli bedütet. ass d Adoption akzeptiert worden isch, vor allem villicht au, wil so Neustrie vo Austrasie unabhängig bliibe isch.

Es isch aber au möglich, ass dr Dagobert bis zum Johr 661 gherrscht het und dr Childebert erst denn für e Johr König worden isch. Vo dere Version dänggt me hüt im Allgemeine as si unwohrschiinlig siig.
Noch em Ändi vo dr Regierigsziit vom Childebert isch nit dr Dagobert II. as König igsetzt worde, sondern dr minderjöhrig Neustrier Childerich II., dr Sohn vom Chlodwig II. und dr Balthild, wo mit em Sigibert und dr Chimnechild ihrer Dochter Bilichild verlobt worden isch; Regäntin für ihn isch d Chimnechild gsi. Dr Dagobert II. het noch em Childerich II. gregiert.


</doc>
<doc id="22714" url="https://als.wikipedia.org/wiki?curid=22714" title="Childerich II.">
Childerich II.

Dr Childerich II. (* um 655; † Herbst 675, ermordet), isch e merowingische Frankekönig gsi, vo 662 bis 675 z Austrasie, vo 673 bis 675 im ganze Riich. 

Dr Childerich isch dr jünger Sohn vom Frankekönig Chlodwig II. und dr Balthild gsi. Zwüschen em 18. Oktober und em 9. Dezember 662 het er d Bilchild, d Dochter vom König Sigibert III. ghürotet. Das het im Bischof Léger d'Autun, wo im Childerich si spirituelle Beroter gsi isch, nit gfalle. Er het 674 dr König kritisiert und dä het en im Chloster Luxeuil iigsperrt. Öbbe im Johr 670 hai si zwei Söhn, dr Dagobert und dr Chilperich II. gha. 

Noch em Dod vom Pippinid Childebertus adoptivus im Johr 662 isch dr Childerich II. zum König im Oste vom Merowingerriich (Austrasie) erhobe worde; allerdings isch er under dr Vormundschaft vo sinere Dante und spötere Schwiigermueter Chimnechild, dr Witwe vom Sigibert III. und vom Huusmeier Wulfoald gstande. Dr Wächsel isch friidlig vor sich gange, die Grosse im Riich hai villicht s Ändi vom Intermezzo vo de Pippinide begrüesst. Uf jede Fall was nochäne bassiert isch, d Schänkige und Verfüegige si rächt eideutig gege d Pippinide und d Arnulfinger grichdet gsi. 

Wo si Brueder Chlothar III., dr König vo Neustrie, 673 gstorben isch, het die neustrischi Opposition dr Childerich anstatt si Brueder Theuderich III., wo vom Huusmeier Ebroin usgruefe worden isch, noch Neustrie iiglade. Dr Childerich het sich duregsetzt, dr Ebroin und dr Theuderich si ins Chloster verbannt worde, und s Riich isch no einisch für e churzi Ziit au faktisch vom ene Merowinger gregiert worde. 

Doch scho churz druf, im Herbst 675, isch dr Childerich s Opfer vom ene Mordkomplott worde, zsämme mit siner schwangere Frau und siim Sohn Dagobert. Dr Grund isch dr Striit zwüsche dr neustrische und dr austrasische Partei am Königshof gsi, wo dr König dr Adlig Bodilo ungrächt het lo schlo. Em Childerich si zweit Sohn, dr Chilperich, wo denn öbbe fümfi gsi isch, het me wie s denn gang und gäb gsi isch, in e Chloster gsteggt, won er as „Brueder Daniel“ bekannt gsi isch, bis er 715 vo Gegner vo de Arnulfinger usegholt und as Marionette uf e Merowingerdron gsetzt worden isch. 

Dr Childerich isch, wie au si Frau und dr chlii Dagobert in St. Germain-des-Prés z Paris begrabe worde.



</doc>
<doc id="22715" url="https://als.wikipedia.org/wiki?curid=22715" title="Chlodwig II.">
Chlodwig II.

Dr Chlodwig II. (* 634; † zwüschen em 11. September und em 16. November 657) isch e Frankekönig im Deilriich Neustrie und Burgund us em Gschlächt vo de Merowinger gsi. Er wird as "roi fainéant" bedrachdet.

Dr Chlodwig isch 639 König vo Neustrie und Burgund worde, fümf Johr nochdäm si Brueder Sigibert III. dr Dron vo Austrasie bestiige het. Si Herrschaft isch ziitwiis under em Iifluss vo de Huusmeier Aega und Erchinoald (oder Archambaud), und siner Mueter Nantechild bis zu ihrem Dod 642 gstande. 

Öbbe 650 het er d Bathilde, en änglischi Aristokratin, ghürotet, wo in d Sklaverei im Frankeriich verchauft worden isch. Si het em Chlodwig siim Huusmeier, em Ebroin, ghört gha, wo se im König ge het, für zum in siis guete Buech z cho. Mit ihr het er drei Söhn gha, wo noch siim Tod König worde si, dr Chlothar III. z Neustrie, dr Childerich II. z Austrasie und denn au z Neustrie und im Burgund und dr Theuderich III. zerst z Neustrie, denn im ganze Riich.

Dr Chlodwig II. isch wie si Vater in dr Basilika Saint-Denis begrabe.


</doc>
<doc id="22720" url="https://als.wikipedia.org/wiki?curid=22720" title="Chlodomer">
Chlodomer

Dr Chlodomer (* 494/495; † 21. Juni 524 bi Vézeronce) isch dr dritteltist Sohn vom Frankekönigs Chlodwig I., dr zweiteltist vo dr Chrodechild. Er het vo 511 bis 524 in däm Deil vom Riich gherrscht, won em bi dr Riichsdeilig vo 511 zuegfallen isch.

Dr Chlodomer het en eltere Halbbrueder, dr Theuderich I., und no drei Brüeder gha, wo dr eltist von ene, dr Ingomer, scho as Chind gstorben isch. Die beide andere si dr Childebert I. und dr Chlothar I. gsi. Noch em Dod vom Chlodwig im Johr 511 hai dr Theuderich, dr Chlodomer, dr Childebert und dr Chlothar s Riich underenander ufdeilt. Dr Chlodomer het Deil vo de Chilleprovinze Sens und Tours und dr Norde vo Aquitanie übercho. Si Residänz isch Orléans gsi. 523 het er zsämme mit siine Brüedern Childebert I. und Chlothar I. d Burgunde überfalle, wo denn wägem e Chrieg mit de Ostgote gschwecht gsi si. Zerst hai si Erfolg ha, denn isch er am 21. Juni 524 in dr Schlacht bi Vézeronce dur e List in d Gfangeschaft vo de Burgunde gfalle, won en umbrocht hai.

Siini Brüeder hai druf dr burgundisch Fäldzug abbroche und hai si Riichsdeil underenander ufdeilt. Dr Chlothar het im Chlodomer si Witwe Guntheuca ghürotet. Vo de drei Söhn vom Chlodomer het dr Chlothar I. die beide eltere, dr zähjöhrig Theudoald und dr siibejöhrig Gunthar, umbrocht für zum ihri Erbasprüch uszschalte; dr jüngst, dr Chlodoald (Chlodowald), isch gflüchtet und het überläbt und isch in dr geistlig Stand iidräte. Er isch Abbé vo Nogent und spöter as Saint-Cloud heilig gsproche worde.




</doc>
<doc id="22723" url="https://als.wikipedia.org/wiki?curid=22723" title="Theuderich I.">
Theuderich I.

Dr Theuderich I. (* vor 484; † 533) war von 511 bis 533 e fränkische König im Oste vom Riich gsi, wo spöter als Austrasie bezeichnet worden isch.

Dr Theuderich isch dr eltist Sohn vom Merowingerkönig Chlodwig I. gsi. Si Mueter isch en unbekannti Fränkin gsi, wo dr Gschichtsschriiber Gregor vo Tours as Konkubine bezeichnet het. Vermuetlig het si zur Sippe vo de Kölner König ghört. Die andere Chinder vom Chlodwig si alli vo siiner Frau Chrodechild gsi. Vo de Söhn us dere Eh si dr Chlodomer, dr Childebert I. und dr Chlothar I. bim Dod vom Chlodwig im Johr 511 no am Läbe gsi. Mit dene drei Halbbrüeder het dr Theuderich s Frankeriich ufdeilt. Är het dr östlig Deil übercho, wo d Champagne, d Auvergne, Deil vo Aquitanie und die rächtsrhiinische Gebiet umfasst het. D Residänz siig Reims gsi; das isch allerdings nit mit Quellezügnis gsicheret. Jede vo de vier Brüeder het e Deil vo dr "Francia" (em Kärngebiet vom Riich zwüschen em Rhii und dr Loire) und e Deil vo de Gebiet südlig vo dr Loire, wo dr Chlodwig eroberet gha het, übercho. Die komplizierti Deilig het uf em Stammesrächt, dr "Lex Salica", basiert; die sait, ass alli Söhn gliichberechtigt siige bim Erbe. Die Erbregelig het bis ins 10. Johrhundert die fränkischi Gschicht bestimmt und het wäsentlig drzue biidrait, wie die europäische Riich im Hochmittelalter usgseh hai.

Dr Theuderich isch bim Dod vom Vater dr einzig erwachseni Sohn gsi und isch so zum Garant für e Bestand vom Riich in de Gränze vo 511 worde. 531 het er mit dr Hilf vo siim Brueder Chlothar I. s Königriich Thüringe eroberet. Siis Verhältnis zum Halbbrueder Childebert I. isch gspannt gsi, wil dä im Johr 531, eme Grücht noh, ass dr Theuderich gfalle siig, brobiert het, däm siis Riich z überneh.

Em Theuderich si ersti Frau isch d Suavegotta gsi, d Mueter vo siine beide Chinder. Si zweiti Frau isch d Dochder vom burgundische König Sigismund gsi; ihre Name weiss me nit. Wäge dere Hürot het dr Theuderich nit mitgmacht bim Chriegszug vo siine Brüeder gege Burgund. Noch em Dod vom Theuderich het si Sohn Theudebert I. (* um 500, † 548) sis Erb gege si Unggle chönne verdeidige.

Usser däm Sohn het dr Theuderich non e Dochter, d Theudechild, gha, wo vor 579 gstorben und z Saint-Pierre-le-Vif bi Sens begrabe worden isch, in ere Chille, wo si sälber het lo baue. Si isch zerst mit em Warnekönig Hermegisclus verhürotet gsi, denn mit däm siim Sohn Radigis und isch spöter, wo sich dr Radigis von ere drennt het, in ihri Heimet zruggange.




</doc>
<doc id="22726" url="https://als.wikipedia.org/wiki?curid=22726" title="Theudebert I.">
Theudebert I.

Dr Theudebert I. (* wohrschiinlig zwüsche 495 und 500, † Ändi 547 oder Afang 548) isch e merowingische König vo de Franke gsi. Er het vo 533 bis zu seinem Dod in däm Riichsdeil gherrscht, wo spöter as Austrasie bezeichnet worden isch, und het z Reims gresidiert.

Scho as junge Ma under siim Vater, het dr Theudebert bewiise, ass er e fähige Chrieger siig. Öbbe 516 het er d Armee vom dänische König Chlochilaich, wo ins nördlige Frankeriich iigfalle gsi isch, besigt. Si Ruef isch no grösser worde wäge siine Chriegszüg im Süde gege d Gote.

Noch em Dod vo siim Vater hai em Theudebert siini Unggle, dr Childebert und dr Chlothar, siis Riich welle under sich ufdeile, so wie si s mit däm vom Chlodomer gmacht gha hai, aber dr Theudebert het sich verdeidigt und schliesslig het dr Childebert si Friide mit em gmacht und ihn adoptiert as si Erb. Zsämme hai si dr Chlothar agriffe, aber nochdäm ihri Armee Schade gnoh het im ene Sturm, hai si mit em Friide gmacht. Dä het aber nume churz duurt und dr Theudebert het Gäld vom byzantinische Kaiser Justinian I. übercho, für zum em in siim Kampf gege d Ostgote z Italie z understütze. D Franke hai s Gäld gnoh, si aber mit eignige Ziil uf Italie zoge, wo si s Land usblünderet hai. Schliesslig hai d Byzantiner nit nume gege d Gote sondern au no gege d Franke z kämpfe gha.

Dr Theudebert het ussepolitisch Grosses vorgha. Brief von em zele d Länder uf rings um siis Rich, won er Aspruch druf erhobe het, drunder au byzantinische Bsitz. D Franke hai historisch d Hegemonii vo Ostrom anerkennt gha, aber dr Theudebert het si Unabhängikeit understriche mit allem, won er gmacht het. So het er Goldmünze mit siim eigene Bild lo präge, was e kaiserligs Privileg gsi isch, wo vor ihm vo de Franke akzeptiert worden isch. D Byzantiner hai, noch em Chronist Agathisa, afo vermuete, ass dr Theudebert sogar d Invasion vo Thrazie wurd plane.

Dr Theudebert isch in siim vierzähnte Regierigsjohr (Ändi 547 oder Afang 548) gstorbe, und si Sohn vo dr Gliebte Deuteria, dr Theudebald, isch unagfochte Herrscher worde.

Nit nume berüehmt as Chrieger, isch dr Theudebert vo siine Ziitgenosse für si Understützig vo dr gallische Chille globt worde, so vom Gregor vo Tours, wo mit keim Wort uf siini Undate igoht, und au dr Fortunatus erwähnt si Frömmikeit.

Wie anderi fränkischi Herrscher au, het dr Theudebert mehreri Fraue gha. Er het sich 531 mit dr Wisigard, dr Dochder vom König vo de Lombarde Wacho, verlobt. Vo 532 bis 637/8 aber het er mit ere verhürotete Galloromanin, dr Deuteria, e Verhältnis gha, wo dr Sohn Theudebald uf d Wält brocht het. Er het se müesse verstosse, wil siini fränkische Chrieger us irgend eme Grund d Deuteria nit hai möge. Denn het er d Wisigard doch no ghürotet. Die isch aber churz druf gstorbe, und dr Theudebert het e Frau ghürotet, wo me dr Name von ere nit weiss. Si hai zsämme e Dochter, d Berthoara, gha.


</doc>
<doc id="22727" url="https://als.wikipedia.org/wiki?curid=22727" title="Theudebald">
Theudebald

Dr Theudebald (au Theudowald; * um 537; † November/Dezember 555) isch e König vo de Franke us em Gschlächt vo de Merowinger gsi. Er het vo 548 bis 555 im Riichsdeil gregiert, wo spöter under dr Bezeichnig Austrasie bekannt gsi isch.

Dr Theudebald isch dr einzig Sohn vom König Theudebert I. gsi. Si Mueter isch d Galloromanin Deuteria (Deoteria) gsi, wo im Johr 532 im Theudebert si Konkubine und 537 oder 538 uf s Dränge vo de Franke verstosse worden isch. 551 isch dr Theudebald no as Chind bezeichnet worde, het also s Mündigkeitsalter vo 15 Johr nonig gha. So weiss me, ass er nit lang vor dr Verstossig vo siiner Mueter uf d Wält cho isch. 

Dr Theudebald isch vo Afang a chränklig gsi. Drzue isch cho, ass er bim Dod vo siim Vater no unmündig gsi isch, aber dank em Prestige vo siim Vater und dr Loyalität vo de Grosse isch si Herrschaftsadritt problemlos gsi. Scho as Chind isch er öbbe 540 mit dr Walderada (Waldrada, Vuldetrada) verlobt worde, ere Dochter vom Langobarde-König Wacho, wo au e Schwöster vor siner Stiefmueter Wisigard, wo si Vater noch dr Verstossig vo dr Deuteria doch no ghürotet het, gsi isch. Won er volljöhrig worden isch, het er d Walderada ghürotet. Das isch en Affront gege d Langobarde gsi, denn die hai grad ihre Vater Wacho vom langobardische Dron verdrängt. S Bündnis vo de Franke mit de Langobarde isch verbroche.

Der neu Langobardekönig Audoin het sich mit de Oströmer verbündet. Bald noch em Theudebald siim Regierigsadritt isch s in Oberitalie zu Zsämmestöss zwüsche de Franke, wo sich under em Theudebert I. dört festgsetzt gha hai, und de Oströmer cho. Dr oströmisch Kaiser Justinian I. het zwei Gsandtschafte an Theudebald gschiggt (548/549 und 551/552). Er het d Rüümig vo de fränkisch bsetzte Gebiet z Italie verlangt und ass d Franke em gege d Ostgote wurde hälfe. Dr Theudebald het het sich nit welle festlege und het e Gegegesandtschaft zu Verhandlige über die territoriale Striitfroge gschiggt. 552 het dr byzantinisch Fäldherr Narses in Italie iigriffe und het in churzer Ziit s Ostgoteriich zerstört. D Franke in Oberitalie si emene diräkte Zsämmestoss mit oströmische Druppe us em Wäg gange, und dr Theudebald het e Bündnisagebot vom letzte Ostgotekönig Teja abglehnt. Drotz de militärische Erfolg vo de Oströmer hai d Franke Venetie non e baar Johr chönne halte, hai aber Nordwestitalie scho im Johr noch em Dod vom Theudebald noch ere Niiderlag müesse ufge. 
Noch ere lengere Chrankhet isch dr Theudebald im Johr 555 ohni Chinder gstorbe. Si Grossunggle Chlothar I., wo im Theudebald si Witwe Walderada ghürotet het, het si Riichsdeil gerbt.



</doc>
<doc id="22729" url="https://als.wikipedia.org/wiki?curid=22729" title="Aargauerdeutsch">
Aargauerdeutsch

Aargauertüütsch isch e nüd-sproochwüsseschaftleche Begriff für d Mundarte, wo men im Kanton Aargau tuet rede.

Es isch e künschtlichi Hilf, zum die regionale Dialäkt zämezfasse. Es äinhäitlechs Argauertüütsch im ängere Sinn vom Wort gits nämli nöd. Im Gägetäil: D Sprooche vo de vier Grossregioone vom Kanton sind nöcher bi de Dialäkt vo änet de Kantonsgränze als bi den andere Mundarte im Kanton.

Die Situazioon het historischi Gründ. De Kanton Aargau isch mit em Napoleon synere Mediazioonsverfassig im Joor 1803 us verschidnige Territorie, wo jewils ihri eigeni Gschicht hei kha, zämegfüegt worde.

Drzue chunt na, ass au di kulturell wichtig Brünig-Napf-Rüüss-Linie lauft vo Süüde gäge Norde zmitz durch de hütig Aargau. Die kulturgeografischi Linie, wo sech d Kulturforscher mit dr Gschicht vom Land im früene Middelalter erklääre, vrschnyt übrigens au dr Kanton Luzärn.

D Mundarte, wo men im ganzen Aargau tradizionell redt, ghöre zu de hochalemannesche Sprooch. Z unterscheide isch vor alem dr Dialäkt im Weschtaargau, wo vo 1415 bis 1798 zum Bärnbiet ghört het, vo de Schprooch im Oschtaargau, bsunders was d è- un d ä-Lut agoot. So seit me weschtlich vo de Rüüss "Schtäärn, Bäärg" u "schtäärbe," öschtlich vo de Rüüs ehnder "Schtèèrn, Bèèrg" u "schtèèrbe". Im Oschtaargau, bsunders in de ehemolige Grafschaft Bade, isch d Nööchi zum Züritüütsch und im Weschte zum Bärntütsch offesichtlech. S Frickdaal, wo bis am Änd vom Ancien Régime e Teil vom vorderöschtrychische Oberamt Brysgau gsi isch, het sich sprochlich immer ehnder gäge d Region vo Basel und vom Oberrhy orientiert, und s Fräiamt isch under am Yfluss vo Lozärn und Zog.

D Sproochforscher merke, wie i dr nöiere Zyt die verschidene Mundarte oder algemäin d Art wie me redt sich nadisna im Kanton e chly tuet aglyche. Das het öppis mit dr Mobilität vo de Lüüt, em Yfluss vom Hochdüütsche und de Meedie z tue. Dialäktolooge wie dr Beat Siebenhaar rede vonnere «Labilitätszoone» zwüschem Zürcher und em Bärner Mundartruum.

Im Oschte vom Kanton, im Piet vo de ehemalige Grafschaft Bade, isch d Sprooch nöd überall gliich. So säit mer zum Bischpil i de Stadt Bade "Schtròòss" un "gèèl," im Umland ehnder "Schtraass" un "gääl". Grad Baden und Wettige, wo Nachberört sin, hend tütlichi Unterschiid in der Ussprooch. So sait me z Bade "nììd, denn" und "Wèèg" (wi au öpe z Brugg), z Wettige aber "nüüd, dänn" u "Wääg" (wi au z Züri). Dodergäge si di offene Hochzungevokal i, u und ü, im Gägesatz zum Züritütsch, scho i de alte Grafschaft Bade so offe – un witer im Weschte isch das no me usprägt –, dass Lüt, wo schpontan i de Mundart schriibe, hüfig es e, o un es ö bruuche. Die Ussaag gseht denn zom Bispel so us: «Dodegäge send di offne Hochzongevokal i, u ond ü, em Gägesatz zom Zöridütsch, scho e de alte Grafschaft Bade so offe, ond wiiter em Weschte esches no me usprägt, dass Lüüt, wo schpontan e de Mondart schriibe, hüfig es e, o ond es ö bruche.»

Im Surbdaal het sech lang e Sproochinsle vom Weschtjiddische chönne halte.

Zu de Sprooch i de weschtleche Regioone vom Aargau gänd vor alem d Arbet vom Walter Bigler „Sägs einfach soo we deeer de Schnabu gwachse n esch“, die vom Jakob Hunziker über d Mundart vo Chilchlerb und d Schrift vom Ärnscht Matter über d Sprooch vom Suuredaal Uskumft. Und über d Sprooch i de Regioon vo Brugg de Hermann Blattner mit sym Wärch über d Mundart vo Schinznach.

I däm Kantonsteil het bis anne 1798 s Bärndüütsch uf die regionale Mundarte abgfärbt.




</doc>
<doc id="22730" url="https://als.wikipedia.org/wiki?curid=22730" title="Merowingischer Bruderkrieg">
Merowingischer Bruderkrieg

As Merowingische Bruederchrieg bezeichnet me e Reihe vo Konflikt im Frankeriich zwüsche de merowingische König vo de Deilriich, wo in d Ziit zwüsche dr Riichsdeilig noch em Dod vom Chlothar I. († 561) und dr Wiidervereinigung under em Chlothar II. 613 falle.

Ändi 561 isch dr König Chlothar I. gstorbe und het vier Söhn hinderlo, wo s Erb under sich ufdeilt hai. Drei von ene – dr Charibert I., dr Guntram I. und dr Sigibert I. – si Söhn vo dr erste Frau Ingund gsi, dr viert, dr Chilperich I., isch dr Sohn vom Chlothar siiner zweite Frau, dr Ingund ihri Schwöster Arnegund. Dr Charibert het dr westlig Riichsdeil mit dr Hauptstadt Paris übercho, dr Guntram dr Südoste mit dr Hauptstadt Orléans, dr Sigibert dr Oste um Reims und Gebiet im Süde und dr Chilperich dä im Norde mit der Hauptstadt Soissons. Währed dr Ingund ihri Söhn bi dr Deilig öbbe gliichwärtigi Adeil übercho hai, isch s Gebiet vom Chilperich sehr vil chliiner usgfalle. Dr Chilperich isch im Chlothar si Lieblingssohn gsi, und vo däm het er en Aspruch uf e Vorrangstellig bi dr Erbreglig abgleitet. Dorum het er scho vor dr Riichsdeilig und au nochäne brobiert, si Adeil mit Gwalt z vergrössere. 

Wo dr Charibert im Johr 567 ohni Söhn gstorben isch, hai sich die drei überläbende Brüeder zwar uf en Ufdeilig vom Charibert siim Erb chönne einige, doch het e familiäre Konflikt neui Spannige usglöst. Im Früehlig 566 het dr Sigibert d Brunichild ghürotet, e Dochter vom Westgotekönig Athanagild, im Johr druf het dr Chilperich deren ihri Schwöster, d Gailswintha zur Frau gnoh. Die isch aber 570/571 uf d Astiftig vom Chilperich siiner Konkubine Fredegunde ermordet worde, und denn het d Fredegunde dr Chilperich ghürotet. Das het dr Gegesatz verschärft, wo scho lang bestande het zwüschen em Sigibert und em Chilperich. Dr Guntram het ohni Erfolg brobiert z vermittle. Dr Chilperich het Tours und Poitiers bsetzt, het sich aber noch ere erfolgriiche Gegenoffensive vom Sigibert, wo Paris eroberet het, noch Tournai zruggzoge; vili vo sine Lüüt si zum Sigibert desertiert und er sich vor ere ändgültige Niiderlag gstande. In dere kritische Situation het d Fredegunde wider iigriffe und het dr Sigibert Ändi 575 lo ermorde.

Dr Chilperich het jetzt grossi Deil vom Sigibert siim Gebiet bsetzt, aber denn het sich dr Guntram iigmischt. Dä het 576 z Aquitanie dr Chilperich bekämpft und denn 577 im Sigibert si unmündig Sohn Childebert II. adoptiert und zu siim Erb igsetzt, wil er noch em Dod vo sine vier Söhn keini männlige Nochkomme meh gha het. Dr Childebert II. isch under d Regäntschaft vo fränkische Adlige cho, und die hai s fertig brocht, d Riichsdeil vo siim Vater vo 561, wom enem Austrasie het afo säge, z rette. E politische Umsturz z Austrasie, wo d Brunichild entmachtet worden isch, het 581 zun ere Verständigung zwüsch em Childebert II. und em Chilperich gege dr Guntram gfüehrt, und dr Chilperich het freiji Hand gha, sich em Guntram si Bsitz in Aquitanie azeigne.

Zwei Johr spöter isch dr Chilperich aber bi siim Grossagriff gegen e Guntram elei bliibe, wil z Reims e Gegerevolution vo dr Partei vor Brunichild Erfolg gha het und Austrasie isch wider uf d Siite vom Guntram gwächslet. Das neue Bündnis het aber keini Folge gha, wil dr oströmisch Kaiser Maurikios denn Bündnisverpflichtige igforderet het, und d Franke hai ihri Pflicht erfüllt und sich nit chönne bekämpfe für e Ziit, und denn isch dr Chilperich im Herbst 584 ermordet worde, wohrschiinlig as Folg von ere Adelsverschwörig, wo z Austrasie agfange het.
Noch em Chilperich siim Dod isch sis neustrische Riich zsämmebroche; im Underschiid zur Lag z Austrasie noch em Dod vom Sigibert si die Grosse nit barat gsi, für Kontinuität z sorge. Im Süde het sich dr Usurpator Gundowald erhobe, und d Fredegunde het sich mit ihrem Sohn Chlothar II., wo erst e baar Mönet alt gsi isch, müesse under e Schutz vom Guntram stelle. Dr Chlothar II. isch der einzig Erb vom Chilperich gsi, wil däm siini eltere Söhn scho gstorbe gsi si—die vo dr erste Frau Audovera si zum Deil im Ufdrag vo dr Fredegunde ermordet worde. Druf isch dr Guntram z Paris iizoge und het für e Chlothar d Regäntschaft für däm siis Deilriich übernoh, wo men em denn het afo Neustrie säge. Si austrasische Neuveu het er as si Erb bestätigt, und dr Usurpator Gundowald het er im Johr druf mit Gwalt underworfe.

Am Hof z Reims isch d Situation jetzt kritisch worde, wil der Childebert II., wo jetzt erwachse worden isch, churz hinderenander zwei Söhn übercho het: dr Theudebert II. (585) und dr Theuderich II. (587), und e Gruppe vo Adlige het scho d Möglichkeit von ere neue Regäntschaft afo gseh. S Mordkomplott von ene isch entdeckt worde, und noch siiner Underdrückig het sich die königlichi Familie äng zsämmegschlosse und het am 28. November 587 mit em Verdrag vo Andelot d Differänze, wo s no ge het, brobiert z löse.

Dr Friide het bis zum Dod vom Guntram am 28. März 592 ghebt. Dr Childebert II. het, wie vorgseh, s Erb adräte, und het sofort agfange, Neustrie, wo nonig under siiner Herrschaft gstanden isch, z underwärfe. Au das Mol si s üsseri Ereignis, Ufständ vo de Bretone und vo de Warne, gsi, wo d Eroberig vo Neustrie solang verzögeret hai, bis dr Childebert im März 596 überraschend gstorben isch. Au in däm Fall cha men e gwaltsame Dod nit usschliesse.

Z Austrasie und Burgund si jetzt dr Theudebert II. und dr Theuderich II., 10 bzw. 9 Jöhre alt gsi und si under dr Regäntschaft vo ihrer Grossmueter Brunichild z König erhobe worde; me het e Riichsdeilig gmacht, und dr Theudebert II. het Austrie übercho und het z Metz ao residiere, dr Theuderich II. het Burgund übercho und er het sich z Chalon-sur-Saône niiderglo. Noch em Dod vo dr Fredegund im Johr 597 hai si denn zsämme ihre Cousin z Neustrie agriffe, dr Chlothar II., wo numen e chli elter gsi isch as si. Dä het im Johr 600 bi Dormelles (südlig vo Montereau) e dütligi Niiderlag erlitte, und nochäne isch si Herrschaft uf e baare Gau um Rouen, Beauvais und Amiens beschränggt gsi.

Aber d Allianz vo de Brüeder het nit lang ghebt: 604 isch e Gränzkonflikt usbroche, und 605 het me e Chrieg grad no chönne verhindere, aber si hai sich in de Johr druf noch Verbündete umgluegt. 610 hai si sich in der Pfalz Seltz im Elsass droffe. Dr Theudebert II. isch mit ere Armee erschiine und het sich so chönne duresetze. Wo 611 dr Theudebert gege d Aware ins Fäld zogen isch, het dr Theuderich 612 das usgnützt für zum in d Offensive z goh. Er het si Brueder zerst bi Toul und spöter bi Zülpich gschlage. Dr Theudebert und sini Söhn si in Gfangeschaft grote und dödet worde; dr Merowech, wo erst grad uf d Wält cho isch, isch uf eme Felse z Dod gschlage worde. Im Theuderich het aber si Siig nit vil gnützt, denn scho im Johr druf isch er z Metz im Alter vo 25 gstorbe.

D Brunichild het sofort greagiert und het ihre Uränkel Sigibert II., e Sohn vom Theuderich II., zum König lo erhebe, für zum sälber d Regäntschaft z überneh. Dr Adel whet das aber not welle akzeptiere. Die austrasische Adlige hai sich sofort em Chlothar II. agschlosse, die burgundische erst, wo si vo de Neustrier bi Châlons-sur-Marne konfrontiert worde si. Dr burgundisch Huusmeier het d Brunichild Orbe bi Neuchâtel verhaftet und het se an dr Chlothar II. usgliiferet. Dä het se lo foltere und vom ene Ross z Dod lo schleife. Au zwei vo de vier Söhn vom Theuderich II. si dödet worde; nume dr jüngst, dr Merowech, het dr Chlothar verschonte, wil er siis Göttichind gsi isch, währed em zweite, em Childebert, s groten isch z flüchte; vo beide Chinder het me aber nie meh öbbis ghört.

D Riichsdeilig vo 561 isch eso noch fast fufzig Johr Chrieg z Ändi gange. Die Hauptbeteiligte si all gstorbe, im Allgemeine ermordet vom ene Familiemitgliid oder im Ufdrag vo eim. Em Chlothar II., wo alli überläbt het, isch s ganze Erb zuegfalle ohni wiiteri Kämpf.

Au wenn dr Bürgerchrieg mit dr Wiidervereinigung vom Frankeriich gändet hai, si d Gwünner die Adlige gsi, wo ihri Macht vergrösseret hai und d Verliere s mächtige Königtum und d Idee vom Zentralismus, wo d Brunichild verdräte het. D Inthronisierig vo Chinderkönig in alle Riichsdeil, wo Regäntschafte nötig gmacht hai, isch e wichdige Grund für die Machtverschiebig.


</doc>
<doc id="22731" url="https://als.wikipedia.org/wiki?curid=22731" title="Rosemarie Banholzer">
Rosemarie Banholzer

D Rosemarie Banholzer, geb. Amann (* 10. Februar 1925) z Konschdanz am Bodesee z Bade-Wirtteberg isch e Dichterin, wo Konschdanzerisch (Seealemannisch) und Schriftditsch redt und schribt. Sie isch so e richtige Alemannin, wo de Vater us Konschdanz und de Großeltere us em Linzgau (Owingen, Frickingen) und wo d Muetter und de andere Großpappe us de Familie Winterhalder, wo in Neustadt im Schwarzwald und drum enum Uhre hergstellt hond, herkummet.

Sie isch in Konstanz am Seerhein uffgwachse, zerscht uff de rechte Seit vum Rhein in Petershause (Petershausen), denn uff de linke Seit im Stadtteil Paradies. Sie hot d Höhere Handelsschuel z Konschdanz abgschlosse und isch noch em Zweite Weltkrieg zerscht bim "Service de Statistique du Gouvernement Français" z Konstanz und denn bim Südverlag z Konschdanz bschäftigt gsi, hot wege ihrer Familiegrindig vu 1948 bis 1976 usgsetzt. Denoch hot se 1977 bi de Tageszitig Südkurier z Konschdanz aagfange und isch im Johr 1989 wegge de Altersgränz usem Beruefslebbe usgschiide. Sie war denn e freie Mitarbeiterin fir Zitige und hot weiter Kolumne fir Zitige gschribbe. Sie isch aktiv mit em Schriibe vu Gdichtle und Texte. Ihrene Wurzele lieget ibber ihre Muetter au im Schwarzwald.

Sie hot vierzehn Biecher uf Alemannisch gschriibe, hot aber au drei hochditsche lyrische Gedichtbänd veröffentlicht und zwei CDs produziert. Sie hot „Max und Moritz“ vu Wilhelm Busch und s Lukasevangelium ins Alemannische ibbertrage. Firs Kochbuch „Alemannisch kocht und gschwätzt“ mit Bildle vu Peter Gaymann hot se alemannische Gdicht und Texte gliefert. Im Buech "Impressionen" hot se zu de Fotos vum Peter Mosdzen ihre Gdankenflüge in schriftdeutsch zu de Architekturprojekte vum Friedensreich Hundertwasser beigsteuert. Sie hat ibber 3.000 Gdichte und Betrachtunge gschribbe. Sie hot immer eppes, wo se dra schaffe tuet.

Fir de "Konstanzer Anzeiger" hot se uf Alemannisch vu 1978 bis 2008 alle Woch, im Ganze also dreißig Johr lang, die e bissele satirisch uffgzogene Kolumne „s Frichtle monnt…“ gliifert. Onnige vu de Themen, wo allewil zeitlos sind, waret: 


Fir d Montagsusgab vum Südkurier hot se vu 1983 bis 1990 d Biträg fir d Serie „Lachend in die neue Woche“ uf Schriftditsch gschriibe. Selle Biträg hot de Hans Sauerbruch immer illuschtriert. In uugfähr 20 Johr hot se immer widder emol Glosse ibber aktuelle kommunalpolitische Theme zum Beschte gäbbe. Au hot mer se im Radio aalose kenne.

In de Johre 2003 bis 2007 hot si us de Texte vum Friedensreich Hundertwasser vorglese an selle Orte, wo d Usstellunge vu de Grafike vum Hundertwasser zeigt worre sind. Selle Usstellunge und Lesunge waret scho in Konstanz, Freiburg im Breisgau, München, Meersburg, Zürich, Speyer, Amberg und Eutin. Sie hots verstande, de Hundertwasser wie en Philosophe vorzustelle, weller sich em Friede und de Mitmensche verschriebe hot.

Ihre Lesige (scho ibber 2.000 bis zum Februar 2010) hot mer im alemannische Biet in de Schwiz, z Eschterriich und z Südditschland, aber au in usseralemannische Biete, bispiilswiis z Berlin, Hamburg oder z'Eutin, gern ghört. Seit em Johr 2011 hot se wegem schlechte Sehe mit ihrene Lesunge uffghört. Bei seltene Ufftritte verzellt se etzt eppes us Ihrene Erfahrunge.

Fir d Rosemarie Banholzer isch es Alemannische d Sproch, wo usem Herze kummt. D Banholzer bringt d Natur, d vergängliche Zite, es menschliche Mitenand und Fürenand uf onn Nenner. Bi de seealemannische Texschtle hot se em Volk ghörig ufs Muul gschaut und bfolgt de Grundgedanke: Lebbe und lebbe losse. Sie findet ihre Theme im Gspräch mit de Leut, denkt immer widder dribber noch und schreibts denn innere gschliffene Form. 

Obwohl es Alemannische ihrene Muettersproch isch, kaa se im Schriftditsche innere bsundere Rythmusform, mit tragene Versle ihre Verbundeheit mit de Mensche und de Natur usdrücke (wies d Annette von Droste-Hülshoff scho gmacht hot).

An onnem vu Ihre Gedichtle kaa mer sähe, dass de gliche Sachverhalt uff Alemannisch und uf Schriftditsch unterschidlich klingt und beide Mol d Sproch trifft.
Uff Seealemannisch:

<poem>
"De Sturm ‚Lothar’"
Wo de Sturm die Böm hot knickt,
d’Wurzele usem Bode grisse,
wo d’Uhr hot vugegetickt
dem Neujohr, hond alle wisse
welle, ob die Wende vu de Zit
Folge im Getriebe hot
vu dem Fortschritt erdewiet;
d’Angscht und d’Stürm
hond sich vezoge
s Johr Zweitusig fangt ruhig a.
aber ’s wird zwei Lebe bruuche,
bis mer zu de junge Pflänzle
wieder ‚Wälder’ sage ka.

Rosemarie Banholzer, 2000
</poem>

Uff Schriftdeutsch:

<poem>
"26. Dezember 1999"
Als der Sturm die Bäume knickte,
Wurzeln aus der Erde riss,
als die Uhr entgegentickte
dem Neujahr, war’s ungewiss,
ob die Wende in der Zeit
Folgen hätte im Getriebe
unserer Fortgeschrittenheit?
Angst und Stürme gleichermaßen
legten sich –
das Jahr Zweitausend
ohne Sonderheit begann,
doch es wird noch Jahre dauern,
bis die Kinderbäume bilden
– großgewachsen – einen Tann.

Rosemarie Banholzer, 2000
</poem>

Sit em Johr 1979 isch d Rosemarie Banholzer Mitgliid in de Muettersproch-Gsellschaft z Friburg. Dett hot se d alemannische Dichterkollege Walter Fröhlich, Bruno Epple, Hans Flügel, Thomas Burth, Manfred Bosch, Karl Kurrus, Gerhard Jung und ville andre kenne glernt. Vu de Hegauer Grupp vu de Muettersproch-Gsellschaft hot se im Johr 1997 d Johann-Peter-Hebel-Medaille kriet. Im Johr 1997 hond ihr d Badener Vereine z Ditschland d Verdienschtmedaille verliihe. Ibber ihr Sprochgebiet nus isch se vu de Bundesrepublik Ditschland im Johr 1999 mit em Verdienschtkriz am Band uszeichnet worre. Sie isch Ehremitglied im „Verein der Badener von Hamburg und Umgebung e. V.“ Vu de urkonschtanzer Karnevalsgesellschaft Elefanten A.-G. isch se zum Ehrenelefantinchen ernannt worre. De Gemeinderat vu de Große Kreisstadt Konstanz hot ihr d Goldene Ehrennadel am 29. Januar 2015 fir ihren bsundere Einsatz fir d Gemeinschaft verliehe. De Oberburgermoschter vu de Stadt Konstanz hot se ihr zum 90. Geburtschtag am 10. Februar 2015 iberreicht. D "Regionalgruppe Seealemanne" vu de Muettersproch-Gsellschaft hot ihr im November 2015 die „Ehremitglidschaft“ verliehe, weil se s Alemannisch hoch ghalte hot.


Was se so zum 90. Geburtstag bwegt, dees hot d Rosemarie Banholzer im SWR4 Studio uf echt seealemannisch verzällt:









</doc>
<doc id="22733" url="https://als.wikipedia.org/wiki?curid=22733" title="Gundowald">
Gundowald

Dr Gundowald, Gundoald, Gundovald, odr Gondovald (uf französisch, "Gombaud"), au Ballomer, isch en Usurpator im Frankeriich gsi, wo sich 584 oder 585 zum König vo Aquitanie het lo usrüefe.

Dr Gundowald het behauptet, er siig en unehelige Sohn vom Köng Chlothar I.. Er isch finanziell vom oströmische Kaiser Maurikios (Kaiser vom 13. August 582 bis 27. November 602) understützt worde. Er het im Süde vom Frankeriich e baar Stedt underworfe, drunder Poitiers und Toulouse, wo em König vo Burgund Guntram I. ghört hai. Dr Guntram, e ligitime Sohn vom Chlothar, het von em nume as Ballomer, dr Sohn vom ene Müller, gredet. Er isch mit ere Armee gegen en zoge, und dr Gundowald isch noch Comminges gflüchtet. Dr Guntram het d Stadt afo belagere, het se aber nit chönne stürme. Schliesslig hai im Gundowald siini Druppe ihn im Guntram usgliiferet und dä het en umbrocht.


</doc>
<doc id="22734" url="https://als.wikipedia.org/wiki?curid=22734" title="Childebert II.">
Childebert II.

Dr Childebert II. (* 2. Merz 570, † 28. Merz 596) isch e König im Fränkische Riich us em Gschlächt vo de Merowinger gsi.

Dr Childebert isch dr einzig Sohn vom König Sigibert I. gsi, wo im Riichsdeil Austrasie gherrscht het, und vo dr Königin Brunichild. Er isch erst fünfi gsi, wo si Vater Ändi 575 uf eme Fäldzug gege dr König Chilperich I., em Childebert si Unggle, ermordet worden isch. Dr Childebert isch denn mit siiner Mueter und siine beide Schwöstere Ingund und Chlodoswinth z Paris gsi, wo im Sigibert siini Druppe erst churz vorhät bsetzt gha hai. Noch em Sigibert siim Dod isch die austrasischi Offensive zsämmebroche, dr Chilperich het Paris eroberet und d Brunichild gfange gnoh. Dr Childebert isch vom ene Ahänger vo siim Vater, wo Gundowald (Gundoald) gheisse het, noch Austrasie in Sicherheit brocht worde. Dr Gundowald het e Volksversammlig zsämmegrüeft, wo gliichziitig au en Armeeversammlig gsi isch und wo dr Childebert zum König erhobe het. Dr Dag, wo si Herrschaft offiziell agfange het, isch dr 25. Dezember 575 gsi. 577 het d Brunichild us dr Gefangeschaft chönne flüchte und het e massgäbligi Rolle am Hof vo ihrem Sohn gspiilt.

Em Unggle vom Childebert, em Guntram I., si alli vier Söhn gstorbe und er het 577 dr Childebert adoptiert. Si hai sich gegen e Chilperich verbündet und hai von em verlangt, alli Gebiet zruggzge, won er sich zu Unrächt ageignet haig. D Brunichild, sälber e Gotin, het s Bündnis vo Austrasie mit em Westgoteriich versterkt, wo si 579 d Hürot vom Childebert siiner Schwöster Ingund mit em Hermenegild, em Sohn vom Westgotekönig Leovigild, iigfädlet het.

581 isch d Brunichild gstürzt worde. D Putschiste, Adligi wo dr Bischof Aegidius vo Reims drzueghört het, hai sich mit em Chilperich verbündet. Dä het zu dere Ziit keini Nochkomme gha und het em Aegidius versproche, ass wenn er ohni Erbe wurd stärbe, dr Childebert si Nochfolger wurd. Die Verbündete hai vorgha, dr Guntram z besiige und siis Riich underenander ufzdeile. Dr Childebert hai si nit gfrogt öb er iiverstande siig. 583 het aber d Armee dr Aegidius und siini Ahänger gstürzt und d Brunichild isch wider an d macht cho. Verfassigsgschichtlig isch dä Vorgang wichdig as Usdruck vom Widerstandsrächt.

Im Johr druf, ane 584, isch dr Chilperich ermordet worde und wo dr Childebert im Januar 585 mit fufzäh mündig worden isch, het er sich wider mit em Guntram droffe und isch as däm si Erb bestätigt worde.

Dr Childebert isch mit em oströmische Kaiser Tiberios I. und däm siim Nochfolger Maurikios gege d Langobarde verbündet gsi. D Oströmer hai für s Bündnis zahlt. Dorum het dr Childebert e baar mol Fäldzüg gege d Langobarde z Italie gfüehrt, drunder eine im Früehsummer 584. Militärisch isch dr Erfolg chli gsi. 591 het Childebert mit de Langobarde e Friide abgschlosse, und die hai sich verpflichtet jöhrlig e Tribut z zahle.

589 het s e neui Verschwörig vo Höfling ge, wo wie d Verschwörer vo 587 hai welle d Macht ergrife; d Idee isch gsi, äntwäder im Name vom Childebert z herrsche oder dä z ermorde und denn für siini unmündige Söhn z regiere. Au dä Plan isch nit glunge; er zeigt aber, wie prekär d Lag gsi isch vom junge König, wo sich nume mit grosser Müeh in siiner Umgäbig het chönne Respäkt verschaffe.

Dr Childebert isch überraschend im Alter vo 26 im März 596 gstorbe.

Dr Childebert isch mögligerwiis zweimal verhürotet gsi. Über seiini muetmassligi ersti Frau weiss me nüt. Öbbe 585/586 het er e Frau vo unbekannter Härkumft, wo Faileuba gheisse het, ghürotet. Si isch em Schiin noch bsundrigs mit ihrer Schwiegermueter Brunichild verbunde gsi. Es isch unklar, öb si eltist Sohn Theudebert II., wo 585 uf d Wält cho isch, vo dr Faileuba oder von ere früechere Frau (oder Konkubine) isch. Vo dr Faileuba stamme uf jede Fall dr jünger Sohn Theuderich II., wo 587 uf d Wält cho isch und e Dochter, Theudila (588/590), wo 613 zsämme mit ihrer Grossmueter Brunichild in d Händ vom Chilperich siim Sohn Chlothar II. gfallen isch; ihr wiiters Schicksal isch unbekannt. Wo dr Childeberts gstorben isch, si beidi Söhn no unmündig gsi; dr Theudebert het dr austrasisch, dr Theuderich dr burgundisch Riichsdeil übercho, d Brunichild het zerst für beidi faktisch d Regäntschaft gfüehrt.




</doc>
<doc id="22738" url="https://als.wikipedia.org/wiki?curid=22738" title="Lex Salica">
Lex Salica

D Lex Salica isch e Sammlig vo mündlige Gsetz vo de salische Franke wo dr Merowingerkönig Chlodwig I. befohle het ufzschriibe. Si isch zwar nit s eltiste germanische Gsetzbuech, aber doch s wichdigste vo alle "leges barbarorum" (Barbaregsetz).

S Gsetzbuech isch zum erste Mol öbbe 507 bis 511, spot in dr Regierigsziit vom Chlodwig, verfasst worde. D Nochfolger vom Chlodwig hai s no zweimol usege und under de Karolinger isch s abgänderet und systematisiert und uf Althochdütsch übersetzt worde.

D Gsetz si mündlig überdrait worde, lähne sich aber kuum an die römischi Gsetzgäbig aa, wo d Franke in Kontakt cho si drmit, wo si s römische Gallie hai afo erobere und sich mit dr gallo-romanische Bevölkerig hai afo vermische. Si si, wie die früehnere Westgotische und Burgundische Gsetzbüecher uf Latiinisch verfasst worde, aber nit wie die si si nit vo christligem Gedankeguet beiiflusst worde. Si gen eim e fast unverfelschte Iiblick in die alti, pagani germanischi Kultur. 
D Lex Salica isch vor allem e Strofgsetzbuech mit lange Liste vo Buesse ("compositio") und Strofe für verschiideni Verbräche und Gsetzesüberdrätige und het grichtligi Prozedure festgleit. D Mensche si nit gliich gsi vor em Gsetz. Die Freie si im Allgemeine nume büesst worde, währed die Unfreie mt Körperstrofe und sogar em Dod gstroft worde si. Au dr Stand vom Opfer het Iifluss gha uf s Strofmass: wenn dr Gschädigt e freie Frank gsi isch, sich d Strof herter usgfalle as zum Bispil bim ene Gallo-Roman. 

Dr Zivilrächtlig Deil isch ehnder churz. Eins vo de Gsetz mit ere grosse gschichtlige und kulturelle Dragwiiti isch das, wo d Döchder vom Erbe vo Land usschliesst. Das Gsetz, zsämme mit em Bruuch ass alli Söhn gliichvil erbe, het uf dr einte Siite zun ere Verstückelig vom Erb gfüehrt, uf dr andere-wil d Chance gross gsi isch, as e männligi Linie wurd usstärbe und so s Erb zruggfallt an dr nöchst männlig Erb-isch s Erb wider vereint worde.
Wenn me hüt vom Salische Gsetz redet, meint me fast immer s Gsetz vo dr agnatische Erbfolg in ere Monarchii.
In dr Merowinger- und Karolingerziit hai die alterdümlige germanische Brüüch und Gsetz zu widerholte Riichsdeilige und -vereinigunge gfüehrt, wo hüfig vo Bruederchrieg, z. B. dr Merowingisch Bruederchrieg, begleitet gsi si. Die agnatischi Erbfolg isch scho under em Chilperich I. öbbe 570 abgschwecht worde, so dass au Döchder salischs Erbland hai chönne erbe, wenn kei Sohn überläbt het, aber in vile europäische Adelsfamilie wird s Erb immer no noch em ursprünglige salische Gsetz ghandhabt. Spöter, zum Bispil im Heilige Römische Riich in dr Goldene Bulle vo 1356, het me, für zum de Staate dynastischi und nationali Stabilitet z ge, s Erstgeburtsrächt igfüehrt, das heisst dr eltist Sohn het alles übercho. Fraue, z. B. d Elisabeth I. vo Ängland, hai au afo dr Dron bestiige, wenn kei männlige Erb ume Wäg gsi isch. Hützudag hai vili Monarchie die agnatischi Erbfolg abgschafft.



</doc>
<doc id="22740" url="https://als.wikipedia.org/wiki?curid=22740" title="Pest (Komitat)">
Pest (Komitat)

S Komitat Pest (ung. "Pest", Ussproch: ) isch e Komitat im mittlere Deil vo Ungarn. 'S gränzt im Norde an d Slowakei und an Nógrád, im Oste an Heves und Jász-Nagykun-Szolnok, im Süde an Bács-Kiskun, im Weste an Fejér und Komárom-Esztergom. De Komitatssitz isch Budapest, d Hauptstadt vo Ungarn, wo aber e selbständigi Eiheit isch und nit zum Komitat ghört.

S Komitat wird in 16 Chleigebiet underdeilt; 's gröscht devo sin Ceglédi Kistérség noch Flächi (1234 km²) und Ráckevei Kistérség noch Ywohnerzahl (134'346). Di gröschti Stadt isch Érd (62'408 Ywohner).

Uff em Gebiet vom Komitat Pest isch de geografisch Mittelpunkt ("földrajzi középpont") vo Ungarn; er befindet sich i me Naturschutzgebiet 1 Kilometer nordöstlig vo de Gmeind Pusztavacs; sälli litt im Süde vo Pest.

Di topografische Eigeschafte vom Komitat sin verschyde; 's finde sich sowohl Gebirge und Hügel wie au Flachland. Di höchste Bärg vom Komitat sin de Csóványos (939m), de Pilis (757m) und de Dobogo-kő.

Durch di verschydene topografische Eigeschafte isch au s Chlima vo Region zu Region anderscht; d Underschyd in Bezug uff Nyderschläg und Zit wo d Sunne schynt sin groß.

An de öbbe 250 Kilometer, wo d Donau durch Ungarn fließt, hät s Komitat e Adeil vo ca. me Viertel. Witeri großi Flüss sin de Ipoly (Ipel'), e Näbefluss vo de Donau, und d Galga und de Tápió, Näbeflüss vo de Theiß. 'S gröschte stehende Gwässer isch z Délegyház (Südweste vom Komitat).

Entlang de Donau und de chleinere Flüss hät's Wälder, wo bi Hochwasser überschwemmt werre chönne. In de Wälder in de Bärg finde sich Bständ vo Rothirsch, Reh und Wildschwyn, im Börzöny-Gebirge chömme au Mufflons vor.

Vom "Kiskunsági Nemzeti Park", me 530 Quadratkilometer große Naturschutzgebiet, ghöre fuffzig Quadratkilometer zu Pest. Au de gröscht Deil vom "Duna-Ipoly Nemzeti Park" litt im Komitat.

Noch Agabe vo me Gschänkbrief vom Stephan I. uss em Johr 1009 isch sällemols s hüttig Gebiet vo Pest durch s Schloss Visegrád verwaltet worre. S ehemolig Komitat Visegrád hät sich zum Mittelpunkt vom mittelalterlige ungarische Chönigrych entwickelt. S Pilis-Gebirge isch als heilig aglüegt worre. No im Árpád-Zitalter (1000-1301) sin uss em Komitat Viségrád entstande, nämlig Pest und Pilis. Us sälle hät sich d Hauptstadt Budapest entwickelt.

Noch de osmanische Bsetzig vo Ungarn hät mer uss de ehemolige Komitat zwei neui bildet; au d Region vo Solt witer südlig isch zu Fejér cho. In de erschte Hälfti vom 19. Johrhundert isch in de Stadt Pest e Komitatssitz baut worre. 1876 hät mer au s Gebiet vo Kiskunság (zwüsche Budapest und Szeged) im Komitat züegordnet; eso isch s rysige Komitat Pest-Pilis-Solt-Kiskun entstande.

S Komitat Pest in sine hüttige Gränze isch als Folg vo de Komitatsreform (1950) bildet worre; zletscht isch 1954 no e Sydlig zu me andere Komitat cho. 'S isch de nördlig Deil vom vorherige Komitat Pest-Pilis-Solt-Kiskun und e Deil vom ehemolige Komitat Hont. E baar Gmeinde sin au no zu Nógrád, Heves, Szolnok und Fejér übergange.

Ìm Johr 2004 hät's ìm Komitat 30 Städt gee, d'Aazahl vò de wittere Gmeinde ìsch bi 157 gläge. Doodemìt ìsch Pest s Komitat mìt de meiste Städt vò ganz Ungarn, gfòlgt vò Szabolcs-Szatmár-Bereg.

Di gröschte Städt sìn flächemäßig Cegléd (244,87 km²) ùnd Nagykőrös (227,97 km²), d'Gmeind mìt de chleinste Flächi ìsch Tésa (4,42 km²). Nooch Bèvölkerig ìsch di gröschti Stadt Érd mìt 57.999 Iiwohner, gfòlgt vò Cegléd mìt 37.939; di chleinsti Gmeind ìsch au doo Tésa mìt 87 Iiwohner.

D'Bèvölkerigsdìchti lìt bi rùnd 170 Iiwohner broo Quadratkilomeeter. Öbbe 580.000 Lütt wohne ìn Städt mìt ǜber zähdausend Iiwohner. Es gìt ìnsgsamt 397.000 Wohnige z Pest; ùf 100 Wohnige chömme 285 Pèrsone, doodemìt lìt s Komitat an de Spìtze vò Ungarn.

Au ìn Bezùùg ùf de Aadeil vò de jùnge Lütt bsètzt Pest de èrscht Blatz: 191.621 vò de Iiwohner sìn ùnder 14 Johr alt, 241.655 zwǜsche 15 ùnd 29 ùnd 151.368 zwǜsche 30 ùnd 39. 

D'Aazahl vò Grùndschüele ìm Komitat lìt bi 317, sälli wère ìnsgsamt vò 101.000 Schieler bsüecht. 24.537 Pèrsone bsüeche eins vò de 53 Gymnasie ùnd de 54 Fachmìttelschüele.

Òbwohl Pest ǜber Johrzähnt hìì zù de wìrtschaftlig weenig èntwìckelte Komitat ghört hät, ìsch's hǜtt eins vò de stärkste. Säll hät's vor allem de ussländìsche Ìnvèstitione ùnd de Modèrnisierig vò de Wìrtschaft z verdanke. S BÌP ìsch mìt 1.450.000 Forìnt 14,5 Brozänt hööcher wie des vò de andere Komitat. Zwar gön allewiil no vili Iiwohner ùf Budapest gò schaffe, dùrch de Ussbau vò de Ìnfrastrùktuur ìsch abber d'Aazahl vò de Arbetsblätz z Pest sitt 1995 ùm 30 Brozänt gstììge. Als Fòlg doodevoo ìsch au d'Arbetslosigkeit ùm 6,7 Brozänt gsùnke, momentan gìt's ca. 20.000 Arbetslosi. D'Zahl vò de freie Stèlle lìt bi rùnd 9600. Òbwohl d'Ùnderschììd zwǜsche de einzelne Chleigebiet vò Pest grooß sìn, ìsch d'Arbetslosigkeit dank Ìnvèstitione au ìn de bènoochdeiligte Gèbiet gsùnke. Au de Dùrchschnìttlslohn ìsch sitt 2003 ùm acht Brozänt gstììge. Dùrch de Biidrìtt vò Ungarn zù de EU ìsch au d'Zämmearbet mìt de slowakìsche Gèbiet erliichtert wòre.

Zwar ìsch z Pest friehner no hauptsächlig Landwìrtschaft bèdrììbe wòre ùnd s Komitat hät hǜtt no e landwìrtschaftligi bìs ìndùstriälli Brägig, dank de Ìnvèstitione (zùm Bispiil ìn de Verchehr) ìsch's abber zù me Stùktuurwandel choo, woo sìch hǜtt no fùrtsètzt; de Schwèrpùnkt wìrd ùf d'Dienschtleistige verlègt. D'Ìndùstri bschäftigt hǜtt no öbbe drissig Brozänt vò de Bèvölkerig, di wìchtigste Branche sìn d'Läbesmìttel-, Maschììne- ùnd Bauìndùstri. Dass di lètschti e Züewachs ùfwiist, zeigt au, dass Pest als Standòrt ìmmer bliebter wìrd.

Di ussländìsche Ìnvèstitione kònzèntriere sìch ùf d'Agglomeration, d. h. ùf d'Städt ìn de Ùmgeebig vò Budapest. Sällewääg hän au di meiste vò de große Ùndernämme ìhr Hauptsìtz ìn de Region zwǜsche de Hauptstadt ùnd de Städt Szentendre ùnd Vác òder ìn de diräkte Nòchbergmeinde vò Budapest.

S landwìrtschaftlig nùtzbaar Land macht sèchs Brozänt vò dèm vò ganz Ungarn uss, vò ìhm sìn 3,9 Brozänt Nùtzgärte, 11,1 Brozänt Grasland ùnd 23,3 Brozänt Wald; ùf 2,2 Brozänt vò de Flächi wìrd Òbst broduziert, rùnd d'Hälfti ìsch Ackerland. Zwanzig Brozänt vò de Landwìrtschaft wìrd am üssere Rand vò Pest bèdrììbe.

Ungarndütschi Ortsnämme im Komitat Pest



</doc>
<doc id="22741" url="https://als.wikipedia.org/wiki?curid=22741" title="Pest (Begriffsklärung)">
Pest (Begriffsklärung)

S Wort Pest bezeichnet

in dr Kultur

in Zämmesetzige


</doc>
<doc id="22742" url="https://als.wikipedia.org/wiki?curid=22742" title="Badener Tagblatt">
Badener Tagblatt

S Badener Tagblatt isch e Zitig gsi, wo z Bade im Aargau erschine-n-isch. Si het im November 1996 mim Aargauer Tagblatt fusioniirt un heisst sither Aargauer Zitig. Sit em 31. Oktober 2014 erschiint d Ziitig z Bade und in de Gmeinde in de Umgäbig wider unter em Titel Badener Tagblatt

S Badener Tagblatt isch im Johr 1856 vom Joseph Zehnder gründt worde. Im Johr 1896 het sin Enkel, de Otto Wanner d Zitig übenoh, wo bis zu de Fusion im Johr 1996 im Bsitz vo de Familie Wanner blibe-n-isch.

Zerscht het d Zitig de Näme "Tagblatt der Stadt Baden" gha, aber ab em Johr 1870 het si "Badener Tagblatt" gheisse. S Verbreitigsgebiet vo de Zitig isch aber grösser gsi wi d Region Bade. Au s Freiamt het derzu ghört, wo Regionalusgabe erschine sin, nämlich s "Bremgartner Tagblatt" u s "Freiämter Tagblatt".
Wil d Region Bade am End vom 19. Johrhundert en induschtrielle Ufschwung erläbt het, wo bsunders mit de Aasidlig vo de BBC verbunde isch gsi, het au s Badener Tagblatt e immer grösseri Uflag übercho, wo zwischezitlich bi me wi 50'000 Exemplar isch gsi.
D politischi Usrichtig vo de Zitig isch am Freisinn orientiirt gsi.

Nach em Wegfall vom Titel durch d Fusion vom November 1996, het de Verlag s Badener Tagblatt Endi Oktober 2014 wider noi lanciirt und bringt in 31 Gmeinde in de Region Bade wider e Zitig mit dem traditionsriiche Name uf de Märt.


</doc>
<doc id="22745" url="https://als.wikipedia.org/wiki?curid=22745" title="Childerich III.">
Childerich III.

Dr Childerich III. (* öbbe 720; † öbbe 755) isch der letzt Merowingerkönig (743 bis 751) gsi. Er isch dr Sohn vom Frankekönig Chilperich II. gsi. 

Noch em Dod vom Theuderich IV. im Johr 737 het dr karolingisch Huusmeier Karl Martell, wo dr wirklig Herrscher im Frankeriich gsi isch, dr Erb Childerich im Chloster Sithiu (die spöteri Abtei Saint-Bertin) iigsperrt und und het dr merowingisch Dron vorläufig leer glo. Erst wo im Karl Martell si Sohn Karlmann im Früehlig 743 non emol e Schattekönig us em Gschlächt vo de Merowinger bruucht het, het me dr Childerich freiglo und inthronisiert. D Gründ drfür si nit ganz klar, aber es schiint, ass d Rächtmässigkeit vom König e Vorussetzig gsi isch für d Königsherrschaft, machtpolitisch si d Merowinger scho lang bedütigslos gsi. Me darf au anäh, ass die andere Adlige sich dr Inthronisierig und dr Legitimisierig vo dr Macht vo de karolingische Huusmeier widersetzt hai. Drzue isch cho, ass dr Huusmeier in däm Johr en entscheidende Chrieg gegen dr Herzog vo Bayre het welle füehre, und das het er, wie s schiint, gege die Grosse vom Riich nume chönne duresetze, wenn e legitime König si agfüehrt het.

Dr Childerich III. isch fast ganz unbekannt, und berüehmt isch er nume wäge siiner Absetzig worde. Me het en gschore und zwüschen em 31. Oktober 751 und em 23. Januar 752 het er müesse in s gliiche Chloster Sithiu idräte, won er vorhär gfange gsi isch. Dr Pippin het sich zum erste König vo de Karolinger krönt, vo de Merowinger het me nie meh öbbis ghört.

Dr Childerich III. het e Sohn hinderlo. Usser siim Name Theoderich weiss me nüt von em.


</doc>
<doc id="22749" url="https://als.wikipedia.org/wiki?curid=22749" title="Liste der fränkischen Herrscher">
Liste der fränkischen Herrscher

S Frankeriich het e Gschicht vo vile Deilge und Widervereinigunge gha und isch deilwiis ehnder unübersichtlig. D Huusmeier hai d Schwechene vo dr herrschende Merowingerdynastii usgnützt und ihri eigeni Macht usbaut. Dr Machtübergang vom Gschlächt vo de Merowinger uf das vo de Karolinger het im Johr 751 mit dr Königswahl vom Pippins em Jüngere si Abschluss gfunde. Für dass es übsersichtlig bliibt, si in der Liste unde noch die beide Gschlächter drennt ufgfüehrt, au wenn s chronologisch andersch sött usgseh.



"Noch dr Riichsdeilig unter em Chlodwig siine Söhn"


"Noch dr Riichsdeilig unter em Chlothar siine Söhn"

"denn Riichsdeilig mit andere Gränze"


"denn d Riichsdeilig unter em Dagobert siine Söhn"

"673–675 Churzi Widervereinigung vom Riich under em Childerich II.)"
"687 Theuderich III. au vo Austrasie anerkennt as König, Widervereinigung vom Riich"


"denn Interregnum)"



"denn Riichsdeilig under em Ludwig siine Söhn"

"mit dr Riichsdeilig im Verdrag vo Verdun het s Frankeriich im Johr 843 gändet; d Karolinger si z Lothringe im Johr 900, im Ostfränkische Riich im Johr 911 und im Westfränkische Riich im Johr 987 usgstorbe)"


</doc>
<doc id="22750" url="https://als.wikipedia.org/wiki?curid=22750" title="Teilkönigreich Paris">
Teilkönigreich Paris

S Deilkönigriich vo Paris isch in dr Ziit von 511 bis 567 eins von e baar fränkische Deilriich gsi und het si Name vo dr Residänz vom König übercho. Die Deilriich si entstande, wenn s Riich under de Söhn vom ene fränkische König ufdeilt worde si. In dr früehje Merowingerziit hai d Deilriich no kei historischi Identitet gha. S Deilriich Paris isch dorum, nochdäm s im widervereinigte Riich ufgangen isch, nüme widerbeläbt worde. Im Gegesatz zum Deilriich Paris hai die spötere Deilriich Austrasie, Burgund und Neustrie en eigeni Identität aufbaut und hai die moderni Staatenornig in Middeleuropa beiiflusst.

In de Riichsdeilige vo 511 und 561 si jedes Mol vier Deilriich entstande: Paris, Metz, Soissons und Orléans.



</doc>
<doc id="22751" url="https://als.wikipedia.org/wiki?curid=22751" title="Reich von Metz">
Reich von Metz

S Riich vo Metz isch e Nochfolgriich vom Salfränkische Riich gsi und e Vorläufer vo Austrasie.
Es het vo 486 bis 584 existiert. D Herrscher vom Riich hai alli dr Titel "König" gha. D Deilrich si entstande, wil noch fränkischem Bruuch s Erbland under de Söhn vom König ufdeilt worden isch. Die andere Riich wo bi de Deilige vo 511 und 561 entstande si, si s Riich vo Paris, s Riich vo Soisson und s s Riich vo Orléans gsi.



</doc>
<doc id="22752" url="https://als.wikipedia.org/wiki?curid=22752" title="Reich von Orléans">
Reich von Orléans

S fränkische Deilkönigriich vo Orléans isch im Lauf vom 6. Johrhundert zweimol in underschiidliger Grössi und Zsämmesetzig bin ere Riichsufdeilig under d Söhn vom ene König entstande. D Idde bi dr Ufdeilig isch nit gsi, e neue Staat z gründe, sondern jedem Sohn e Deil vom fränkische Erbland z ge. D Deilriich s en integrale Deil vom Fränkische Riich bliibe und hai erst mit dr Erschaffig vo Austrasie, Neustrie und Burgund e politischi und historischi Identitet übercho. 

S Deilkönigriich Orléans het si Name vo dr Residänz übercho. Die andere Deilriich, wo bi de Deilige vo 511 und 561 entstande si, si s Deilriich vo Paris, s Deilriich vo Soissons und s Deilriich vo Metz gsi. Dr Titel wo d Herrscher vo dene Deilriich gha hai isch "König" gsi.



</doc>
<doc id="22756" url="https://als.wikipedia.org/wiki?curid=22756" title="Reich von Soissons">
Reich von Soissons

S Riich vo Soissons isch i der Spootantike e Riich im Norde vom hütige Frankriich um Soissons ume gsi. Es het im 5. Joorhundert as unabhängigs Köönigriich bestande und im säggste Joorhundert zwäimol e Zitli as Däilriich vom Frankeriich.

Dr Aafang vom Köönigriich vo Soissons isch vom Kaiser Majorian (457–461) gmacht worde, won er dr Aegidius zum "magister militum" vom römische Gallie ernennt het. Wo dr Majorian im Joor 461 vom Ricimer umbrocht worde isch, het dr Aegidius si Heerschaft über e groosse Däil vom Norde vo dr Browinz chönne festige und us em isch s Köönigriich vo Soissons worde. Er isch mit de salische Franke verbündet gsi und het sis Riich gege d Wisigote im Süde verdäidigt. Dr Aegidius isch im Joor 464 oder 465 gstorbe. 

Si Soon Syagrius isch si Noochfolger worde. Är sälber het sich nid as Köönig sondern as "dux" bezäichnet, sini Noochbere häi em aber Köönig vo de Römer gsäit. Noch em Dood vom Frankeköönig Childerich (öbbe 481), wo mit em Riich vo Soissons verbündet gsi isch, het sich dr Chlodwig I. gege sini ehemoolige Verbündete gwändet. Im Joor 486 het dr Syagrius d Schlacht vo Soissons gegen e Frankeköönig verloore und sis Riich isch Däil vom Frankeriich worde. Dr Syagrius isch zu de Wisigote gflüchdet, die häi en aber im Chlodwig usgliiferet und dä het en 486/7 lo umbringe.

Die fränkische Deilriich vo Soissons si entstande, wo 511 noch em Dod vom König Chlodwig I. und 561 noch em Dod vom Chlothar I. s fränkische Königriich under de Königssöhn ufdeilt worden isch. Bi dr zweite Deilig isch s Riich vo Soissons an Chilperich I. gfalle. Es isch denn vo alle Deilriich bi wiitem s chliinste gsi. Dr Chilperich het das as unrächt empfunde und brobiert, mit alle Mittel si Adeil am königliche Erb z vergrössere. Dä Bruederstriit isch bis 613 gange, wo alli Merowinger Erbe usser em Chlothar II. dod gsi si. Die andere drei Riich bi dene zwei Deilige si s Riich vo Paris, s Riich vo Metz und s Riich vo Orléans gsi.



</doc>
<doc id="22757" url="https://als.wikipedia.org/wiki?curid=22757" title="Pippiniden">
Pippiniden

Als Pippinide bezeichnet me die früehste bekannte Aghörige vo dr Herrscherfamilie, wo men ere spöter Karolinger sait. S Machtzentrum vo de Pippinide isch z Austrasie gsi, nördlig vo de Ardenne. Dört hai si grossi Ländereie und zahlriichi Kliente gha. Dr Name isch abgleitet vom eltiste bekannte Verdräter, vom Pippin em Eltere. Dank ihm het d Familie d Böste vo de Huusmeier im Riich vo de Merowinger chönne a sich riisse und noh di noh die eigentligi Herrscherfamilie entmachte. D Hochziit vom Pippin siiner Dochter, dr Begga mit em Arnulfinger Ansegisel, em Sohn vom Pippin siim ängste Verbündete, em Arnulf vo Metz, het si Politik au familiepolitisch abgsicheret.

Noch em Pippin siim Dod het sich si Sohn Grimoald der Elter nit nume as si Nochfolger duregsetzt, er het s au gschafft, as dr König Sigibert III., wo denn no keini Chinder gha het, drzue z bringe, si, im Grimoald si, Sohn z adoptiere und zum Erb z mache - as Childebertus adoptivus, si richdig Name weiss me nit, isch er noch em Sigibert siim Dod vo de austrasische Barön anerkannt worde, wo e Wächsel vo dr Herrscherfamilie enere Übernahm dur e Brueder vom Sigibert, em Chlodwig II., wo z Neustrie gherrscht het, vorzoge hai, und so an Iifluss z verliere. Dr Chlodwig het im Grimoald siini Aktivitäte as "Staatsstreich" agluegt, het en gfange gnoh und z Paris lo hirichte.

Dr Childebert het sich zwar z Austrasie duuregsetzt, isch aber scho 662 gstorbe. Er isch dr letzt im Mannesstamm vo de Pippinide gsi und si Dod het dr Politik vo siim Vater und siim Grossvater e Strich dur d Rächnig gmacht. Dr Dron vo Austrasie het im Chlodwig si Sohn, dr Childerich II., gerbt und dr umfangriich Familiebsitz vo de Pippinide isch über em Childebert si Dante Begga an deren ihre Sohn, dr Pippin dr Mittleri gange. Däm isch s erst 18 Johr spöter glunge, dr plötzlig Absturz vo dr Macht wider guetzmache. Im Grimoald siini Intrige si in de Chronike vo dr Ziit so schlächt wägcho, dass es langi Ziit nit möglig gsi isch, dr Ablauf vo de Ereignis z rekonstruiere: hüfig isch sogar bestritte worde, ass dr Grimoald überhaupt e Sohn gha het.

Im Pippin si Sohn, dr Karl Martell, het schliesslig dr neue Dynastii dr Name ge: d Karolinger. Die hai d Dradition vo de Pippinide und au die vo de Arnulfinger witergfüehrt, bis si d Kaiserchrone im Johr 800 übercho hai.

Herrscher us em Gschlächt vo de Pippinide si gsi:






</doc>
<doc id="22763" url="https://als.wikipedia.org/wiki?curid=22763" title="Chlothar III.">
Chlothar III.

Dr Chlothar III. (* wohrschiinlig 650/651; † 673 noch em 10. März) isch e Frankekönig us em Huus vo de Merowinger gsi. Wo si Vater Chlodwig II. 657 gstorben sich, isch er as dr eltist vo drei Söhn si Nochfolger im Königriich Neustrie und Burgund worde. Wil er zu dere Ziit nume achti gsi isch, het si Mueter Bathilde s Riich gregiert und isch 658 understützt worde vom Huusmeier Ebroin. D Herrschaft vo dene beide isch aber sehr zentralistisch usgrichtet gsi, was zu Protest vo der Bevölkerig gfüehrt het, doch d Ufständ si bluetig zsämmegschlage worde. 664 isch d Bathilde wäge Spannige vo ihrem Amt zruggdräte und het d Macht formell ihrem Sohn überge, aber in Wirklichkeit het dr Ebroin bestimmt. E Händel mit em Huusmeier het zum ene Grichtsprozäss gfüehrt, churz druf isch e Bürgerchrieg usbroche, und dr Chlothar isch 673 ermordet worde. Er isch im Chloster Chelles begrabe, wo siibe Johr spöter au si Mueter gstorben isch.

Dr Chlothar III. het für e churzi Ziit zum letzte Mol s fränkische Riich vereinigt, het aber scho 662 si jüngere Brueder Childerich II. as König z Austrasie müesse isetze. Si Regierigsziit isch en andere Schritt uf em Wäg zum e Königtum ohni Macht gsi, und vo denn a hai immer öfter d Huusmeier die wirkligi Macht usgüebt.

Churz noch siim Dod, im Johr 675 oder 676, isch dr Chlodwig, agäblig e Sohn vom Chlothar, zum König usgrüeft worde.


</doc>
<doc id="22764" url="https://als.wikipedia.org/wiki?curid=22764" title="Pyrenäen">
Pyrenäen

D Pyrenäe (uf Spanisch "Pirineos", uf Französisch "Pyrénées", uf Baskisch "Pirinioak", uf Katalanisch "Pirineus", uf Aragonesisch "Perinés" nd auf Gaskognisch "Pirenèus") si e Gebirgschetti zwüsche dr Iberische Halbinsle und Middeleuropa. Si si öbbe 430 Kilometer lang. Si ziehn sich vom Atlantischen Ozean im Weste, vom Golf vo Biscaya, zum Golf de Roses im Mittelmeer im Oste. Dr höchst Gipfel, dr Pico de Aneto, isch 3404 Meter hoch.

D Staatsgränze zwüsche Frankriich und Spanie lit mehr oder weniger uf em Gebirgskamm. Zmidst in de Pyrenäe liit au dr Zwärgstaat Andorra.


</doc>
<doc id="22765" url="https://als.wikipedia.org/wiki?curid=22765" title="Burgund">
Burgund

S Burgund (französisch "Bourgogne" []) isch bis Endi 2015 e Verwaltigsregion im Zentrum vo Frankriich gsii. Es het e Flechi vo 31.741 km² und öbbe 1,61 Mio. Iiwohner gha. D Regionalhauptstadt isch Dijon gsi. S Territorium vo dr Region entspricht öbbe däm vom historische "Herzogtum Burgund".

Im Oste gränzt s Burgund an d Region Franche-Comté, im Norde an Champagne-Ardenne und Île-de-France. Westlig liit d Region Centre, währed im Süde d Regione Auvergne und Rhône-Alpes agränze.

S Burgund isch mit em Morvan, eme Usläufer vom Zentralmassiv Deil vo de alte Kristallingebiet. Sust bilde mesozoischi Sedimänt (die meiste us em Jura) dr Undergrund. An dr Ostflanke leite Bruchstufe zur Saône-Furche über.

Die hütig Region Burgund isch scho im Palaeolithikum vo Mensche besiidlet gsi. Fund am Felse vo Solutré wiise scho für d Ziit um 15.000 v. Chr. e dichti Besiidlig noch.

Vom 6. Johrhundert v. Chr. bis dass d Römer cho si, isch die keltischi Kultur vo de Gallier vorherrschend gsi, vor allem die vo de Häduer und de Mandubier, wo scho dr Caesar im "De bello Gallico" erwähnt. Bedütendi Asiidlige vo de Stämm si Bibracte in dr Nöchi vom hütige Autun und Alesia bi Dijon.

Um 59 v. Chr. hai d Römer under em Julius Caesar d Helvetier und anderi gallischi Stämm bi Bibracte, em hütige Mont Beuvrai zwüsche Autun und Le Creusot, gschlage. Im Johr 52 v. Chr. het d Armee vom Caesar bi Alesia, em hütigen Alise-Sainte-Reine, dr gallisch Ufstand under em Vercingetorix nidergschlage. Denn isch Gallie ins Römische Riich igliideret worde und die langsami sprochlichi und kulturelli Romanisierig vo siine Iiwohner het agfange.

Um 43 v. Chr. isch Augustodunum (Autun) gründet worde. Gege s Ändi vom dritte Johrhundert het dr Wiibau in dr Region agfange.

Im Zug vo dr Völkerwanderig im 4. Johrhundert het dr germanisch Stamm vo de Burgunder dr Rhii überschritte und het sich schliesslig im Beriich vo dr hütige Westschwiiz, Savoye und der Franche Comté niiderglo und denn s Schtammesherzogtum Burgund gründet. Wil er aber zahlemässig der asässige keltoromanische Bevölkerig unterläge gsi isch, het er zwar e Herreschicht chönne bilde, wo sich um ihre König versammlet het, isch aber bald romanisiert worde.

Im Lauf vom 5. Johrhundert het s Königriich d Räste vo dr römische Verwaltig vo de Burgunder übernoh, und um 507 isch zum erste Mol dr Name "Burgundia" as Bezeichnig vom neue Riich bruucht worde. D Burgunder hai noch em Zsämmebruch vom Weströmische Riich wiiteri Gebiet um ihr Kärnland eroberet, nördlig bis in d Gegend vo Troyes, westlig bis an d Loire, südlig bis Orange und im Oste bis an dr Alpekamm bzw. an dr Rhii und an d Aare.

Im Johr 534 hai die germanische Franke d Burgunder underworfe. Im 6. und 7. Johrhundert isch bi Erbdeilige zweimal e fränkischs Deilriich Burgund entstande, wo aber beidi Mol wider mit em Gsamtriich vereint worden isch. Innerhalb vom Frankeriich isch Burgund immer non e Riichsdeil bliibe.

Wo 843 s Fränkische Riich wider emol ufdeilt worden isch, isch die territoriali Eiheit vo dr alte Burgundia z Änd gsi: D Gebiet östlig vo dr Saône si zum Riich vom Lothar cho, die westlige, wo öbbe dr hütige Region Bourgogne entspräche, si ans westfränkische Riich gfalle. Es het no meh Deilige ge und uf em Gebiet vom historische Burgund si neue Herrschaftsberiich vo de Dynastie vo de Buvinide und vo de Welfe entstande: 879 het sich dr Boso vo Vienne zum König vo Niiderburgund, 888 dr Welf Rudolf zum König vom Hochburgund lo wehle. Die beide Herrschafte si spöter under em Konrad III. im Königriich Arelat vereint worde, si aber 1033 als Erb an s Heilige Römische Riich gfalle. Dä Deil vom Burgund, wo under dr Herrschaft vom Westfränkische Riich bliiben isch, het zerst no "Regnum Burgundiae" gheisse. Dr Richard dr Grichtsherr as Verdräter vom karolingische Königdum het 918 e Herzogtum gründet, wo zerst persönlig gsi isch. Erst sit 1075 cha me e gebietsbezognigs Herzogdum Burgund nochwiise.

910 isch s Benediktinerchloster Cluny gründet worde. Vo do us het sich d Chlosterreform über ganz Europa usbreitet.

1016 het dr französisch König Robert II. d Erbe vom Herzog Henri le Vénérable gschlage. 1031 het zweit Sohn vom französischen König Robert II. us em Huus vo de Kapetinger, dr Robert, s Herzogtum Burgund as Apanage übercho. Vo denn bis 1361 hai Kapetinger-Herzög im Herzogtum Burgund gregierte.

1131 isch die grossi Chlosterchille vo Cluny gweiht worde, won e Ziit lang die grössti Chille gsi isch.

In dr Ziit vo dr Grosse Pest 1348 isch öbbe d Helfti vo de Iiwohner vom Burgund an dr Chrankhet gstorbe.. 

1361 isch d Dynastii vo de Kapetinger-Herzög mit em Philipp I. usgstorbe. Dr König Johann dr Guet het s Herzogtum 1363 siim jüngste Sohn Philipp em Küehne ge. Dä het d Witwe vo siim Vorgänger, d Erbdochter vom Graf vo Flandre ghürotet und es het so näbe Flandre au d Freigrafschaft Burgund, wo zum Dütsche Riich ghört het, ghört. Er isch so dr Begründer vom Huus Burgund worde, ere Siitelinie vom französische Königshuus vo de Valois und einere vo de mächtigste Dynastie im Spotmittelalter, wo im französisch-dütsche Gränzruum e grosse Länderkomplex ufbaut het. In däm siim nördligste Deil, de Burgundische Niiderlande, si spöter die hütige Benelux-Länder entstande. Im Hundertjöhrige Chrieg zwüsche de Chrone vo Ängland und Frankriich hai dr Philipp († 1404) und siini drei Nochfolger en eigeständigi Politik gmacht, und sich, je wo dr Vordeil für se glägen isch, einisch mit dr einte und denn dr andere Siite verbündet. Im Allgemeine si si die Allierte vo de Ängländer gsi.

Vo 1404 bis 1419 het dr Herzog Johann Ohnefurcht gregiert, zwüsche 1419 und 1467 dr Herzog Philipp dr Guet und vo 1467 bis 1477 dr Herzog Karl dr Küehn.

Währed dr Philipp dr Guet s verstande het, siis Territorium mit vil politischem Gschick z arrondiere und z konsolidiere und zletzt über e riiche und mächtige Staat regiert het, het si Nochfolger, dr Karl, brobiert d Expansion mit militärischer Gwalt furtzsetze. Zwüsche 1474 und 1477 isch er im Chrieg mit dr Schwiizer Eidgenosseschaft gsi. 1475 het er s Herzogtum Lothringe, wo zwüsche siine nördlige und siine südlige Gebiet glägen isch, militärisch bsetzt. 1477 isch er in der Schlacht vo Nancy vo de Eidgenosse und Lothringer gschlage worde und umcho.

1477 het im Karl si Dochter, d Maria vo Burgund, dr spöter römisch-dütsch Kaiser Maximilian vo Habsburg ghürotet. Dr französisch König Ludwig XI. het druf s Herzogtum Burgund, s Mâconnais, s Auxerrois und s Charolais zu heimgfallene Lehene erklärt und die Gebiet bsetzt. Dr Maximilian het brobiert, se militärisch zrugzgwünne (1513 z. B. isch Dijon vo kaiserlige Druppe belageret worde), isch aber schlussändlig erfolglos bliibe. Sitt denn ghört Burgund definitiv zu Frankriich.



</doc>
<doc id="22766" url="https://als.wikipedia.org/wiki?curid=22766" title="Charibert II.">
Charibert II.

Dr Charibert II. (* öbbe 614; † 8. April 632), isch vo 629 bis 632 e merowingische Underkönig vo Aquitanie gsi und het si Sitz z Toulouse gha.

Dr Charibert II. isch e Sohn vom fränkische König Chlothar II. gsi. Noch em Dod vo siim Vater 629/630 isch s Frankeriich nit wie s bis denn gängig gsi isch under de beide Söhn ufdeilt worde, sondern dr Dagobert I., dr elter vo beide, het s ganze Riich gerbt. Under em Druck vo neustrische Adlige agfüehrt vom Brodulf, siim Unggle müeterligersiits, het dr Charibert en Underkönigriich z Aquitanie übercho. Zu siim Riich hai d Stedt Toulouse, Cahors, Agen, Perigueux und Saintes ghört. Vo dört us het er mit Erfolg d Baske in dr Gascogne bekämpft. 

Si Unggle Brodulf, won en understützt het, isch im Johr 630 bi dr Daufi vom Sigibert III., em Bueb vom Dagobert und dr Ragnetrude, drbi gsi und isch vom Dagobert z Saint-Jean-de-Losne im Burgund ermordet worde.

Dr Charibert isch am 8. April 632 z Blaye gstorbe, me dänggt er siig vo siim Halbbrueder Dagobert ermordet worde. Churz noch siim Dod isch s Underkönigriich wider ufglöst worde, wil si Sohn "Chilperich" churz noch ihm gstorben isch. Dr Fredegar verzellt, ass er no as Buschi gstorbe siig. Er isch mögligerwiis vom Dagobert I. ermordet worde, so dass er Aquitanie wider wurd zruggübercho.

Dr Charibert II. isch in dr Chille St. Romain z Blaye an der Gironde begrabe worde.



</doc>
<doc id="22768" url="https://als.wikipedia.org/wiki?curid=22768" title="Aquitanien">
Aquitanien

Aquitanie (franz. "Aquitaine" []) isch e historischs Gebiet, wo hüte zur Region Neu-Àquitània im Südweste vo Frankriich ghört.

Aquitanie wird im Süde von de Pyrenäe und im Weste vom Atlantik begränzt. Es umfasst dr grösst Deil vom aquitanische Becki, e Landschaft wo rächt flach und geologisch jung isch; si wird hauptsächlig vo dr Garonne, dr Adour, dr Dordogne, dr Charente und ihri Näbeflüss entwässeret. Die Flüss hai sehr jungi Sedimänt aglageret. Nume im üsserste Nordoste und im Süde het s hügligi oder gebirgigi Gegende: Am Nordostrand vo der Region lit die ersti Steilstufe vom Zentralmassiv, an dr Gränze zu Spanie erhebe sich d Pyrenäe, wo dört scho meh wie 2000 m hoch si. Zwüschen em Zentralmassiv und em Kärngebiet vom aquitanische Becki befinde sich usdehnti, relativ niidrigi Chalchplateaus mit Usläufer bis grad vor Bordeaux.

S Klima isch – abgseh vo de Hochlage – s ganze Johr duure mild. An dr Atlantikküste bedräit d Johresdurchschnittstämpratur über 15 °C, z Bordeaux öbbe 14 °C, an dr Gränze zum Limousin immer no 11 °C. Die Underschiid siis Resultat vo de milde Winter in dr Nöchi vo dr Küste. D Niiderschleg si relativ hoch und nähme gege Süde zue immer meh zue. Si falle vor allem im Winterhalbjohr.

D Bodebeschaffeheit isch vilfältig: D Flussniiderige si meistens sehr fruchtbar, au s Vorland vo de Pyrenäe. Zwüschen ihne isch dr Bode aber meistens arm: d Chalchböde im Nordoste si guet für e Wiibau und spezialisierti Kulture wie Drüffle, Nüss und Obst, si aber wäge ihrer Durchlässigkeit nit geignet für en Ackerbau. 


</doc>
<doc id="22772" url="https://als.wikipedia.org/wiki?curid=22772" title="Theudebert II.">
Theudebert II.

Dr Theudebert II. (* 585, † nach Mai 612) isch König vo de Franke gsi und het z Metz in Austrasie residiert. Er isch dr eltist Sohn vom König Childebert II. gsi und si Nochfolger, nochdäm dä 596 gstorben isch.

Er isch scho 589 vo siim Vater as Regänt noch Soissons gschiggt worde, währed si jünger Brueder dr Theuderich II. z Chalon-sur-Saône installiert worden isch, und so si d Herrschaftsgebiet z Austrasie und respektiv em Burgund scho früeh festgleit gsi.

Noch em Childebert siim Dod het für beidi Brüeder wohrschiinlig zerst ihri Grossmueter Brunichild gregiert. Si het aber an Macht verlore, wo si de Aware, wo z Thüringe igfalle si, Gäld ge het, ass si nit noch Weste wurde vordringe. 599 het sich dr Theudebert vo ihrer Vormundschaft befreit, und die isch ins Burgund zum Theuderich gange. Am Afang hai d Brüeder mänggisch no zsämmegschafft, au wenn si sich bi Sens gschlage hai, e Kampf wo dr Theuderich gwunne het. Im Johr 600 hai si sich verbündet und d Schlacht vo Dormelles gegen ihre Unggle Chlothar II. z Neustrie gwunne, und so däm si Herrschaftsgebiet uf s Land um Rouen, Beauvais und Amiens begränzt. Druf hai si e Fäldzug gege d Baske im Süde gmacht, wo in s Land igfalle gsi si und hai 602 e Gränzherzogtum zwüsche de Pyreneä und dr Garonne errichtet, die spöteri Gascogne.

Denn aber hai d Brüeder afo händle wäge dr Ufdeilig vom Land. Zerst het dr Theudebert bim neue Komflikt mit em Chlothar, wo 604 usbrochen isch, nit mitghulfe. Im Johr druf hai si grad non e Chrieg zwüsche sich chönne vermiide. Denn het dr elteri Brueder agfange, sich noch Verbündete umzluege, au dr jünger, understützt vo siiner Grossmueter, het das gmacht und wohrschiinlig mit meh Erfolg, wil dr Theudebert 611 wider mit de Aware beschäftigt gsi isch, wo wider noch Weste vordrunge si. Im Johr vorhär hai sich die beide z Selz im Elsass droffe, für zum ihre Gränzkomflikt z löse. Dr Theudebert het en Armee mitbrocht und het si Brueder erprässt.

Dr Chlothar het em Theuderich versproche neutral z bliibe, und so het er im Johr 612 chönne agriffe. Dr Theudebert het bi Toul verlore und denn bi Zülpich, won är und siini Söhn gfange gnoh worde si. Si Grossmueter Brunichild het en in e Chloster lo isperre und spöter isch er zsämme mit siim chliine Bueb, em Merowech, umbrocht worde, wohrschiinlig äntwäder vo dr Grossmueter Brunichild oder vom Brueder Theuderich.

Dr Theudebert II. isch zwei Mol verhürotet gsi. Si ersti Frau, d Bilichildis, het er 600 ghürotet und 610 het er se mit siine eigene Händ ermordet. Im gliiche Johr het er d Teudechilde ghürotet. Mit siine zwei Fraue het er vier Chinder gha:



"Noch em Ardikel uf dr änglische, em Ardikel uf dr spanische und em Ardikel uf dr dütsche Wikipedia."


</doc>
<doc id="22773" url="https://als.wikipedia.org/wiki?curid=22773" title="Alain Bashung">
Alain Bashung

Dr Alain Bashung ìsch a frànzeescher Sanger, Liaderschriiwer un Schàuispìeler. Ar ìsch àm 1. Dezamber 1947 z Pàris uf d Walt kumma un àm 14. März 2009 z Pàris gstorwa, an Lungakrabs. Si rìchtiger Nàma ìsch Baschung, dr Nàma vu sim Stiafvàter, a Elsasser.

Dr Alain Bashung verbrìngt sina Kìndheit bi sina Großeltra z Wìngerscha ìm Elsàss. Mìt 5 Johr àlt entdeckt er d Müsik: Kurt Weil, Strauss, Wagner.

Ànna 1959 kummt er uf Pàris, wo n'er Rock'n Roll entdeckt, durch d Sanger Gene Vincent, Buddy Holly, Elvis Presley.

Ìn sinra Jugend stellt dr Alain Bashung a Grupp uf. As wara mehrera Singles produziart: dr erscht ànna 1966 ""Pourquoi rêvez-vous des États-Unis ?"". Àwer 's ìsch noch kèi rìchtiger Erfolg.

Ànna 1980 wìrd andlig eins vu sina Liader a Schlàger: "Gaby, oh Gaby", wo làng ìn dr frànzeesche Hit-Parade blibt.

Ànna 1998, dr LP "Fantaisie militaire" wìrd àls bescht Album vu da zwànzig letschta Johra gschätzt; ar zeigt d nèia Iistellung vu sinra Kunscht, mehr poétisch.

Àm 28. Hornung 2009, àn da "Victoires de la musique" seht me'na s letschta Mohl ìn da Media; do bikummt er drèi Priisa. Àn dara Glagaheit kàt ma leider àui sah wia n'er schwächer worra ìsch, vu sim Kàmpf gegem Krabs.

Àm 14. März 2009 stìrbt dr Alain Bashung, ìm Saint-Joseph Spitàl z Pàris.






</doc>
<doc id="22776" url="https://als.wikipedia.org/wiki?curid=22776" title="Theuderich II.">
Theuderich II.

Dr Theuderich II. (latiinisch: "Theudericus") (* 587; † 613 z Metz) isch König vo de Franke gsi mit dr Residänz Chalon-sur-Saône. Er isch dr zweit Sohn vom König Childebert II. gsi und isch noch däm siim Dod 596 si Nochfolger im Deilriich Burgund worde.

Si Vater het en 589 as Regänt nach Chalon im Burgund gschiggt, währed si elter Brueder, dr Theudebert II., z Soissons in Austrasie iigsetzt worden isch wurde. Für e Fall, ass dr König wurd stärbe und e Riichsdeilig nötig wurd, hai beidi Prinze scho gwüsst, weles Deilriich si wurde übercho.

Noch em Childebert siim Dod im Johr 596 si d Brüeder under dr Regäntschaft vo ihrer Grossmueter Brunichild gsi. Deren ihri Macht isch chliiner worde, wo si s Vordringe noch Weste vo de Aware mit ere Gäldzahlig aghalte het. S Land isch aber deilt worde, wie s vorgseh gsi isch, dr Theuderich het im Guntram siis Burgund ubercho, mit de Stedt Orléans, Toulouse, Agen, Nantes, Angers, Saintes, Angoulême, Périgueux, Blois, Chartres, and Le Mans. Aber d Fredegund, d Mueter vom Chlotar II., em König vo Neustrie, het s Machtvakuum usgnützt und Paris, wo neutrals Gebiet hät sötte si, für sich gnoh. Si het en Armee noch Laffaux gschiggt und d Armeä vom Theudebert und vom Theuderich gschlage.

D Brunichilde, nochdäm si dr Theudebert 599 us Austrasie gjagd het, het für e Theuderich regiert. Si het s em Theudebert übel gnoh, und si Brueder agstachlet, gegen ihn Chrieg z mache. D Sens isch s zum ene Gfächt cho, wo dr Theuderich gwunne het, aber wil ihren Unggle Chlothar nit Rueh geh het, hai si sich verbündet und hai en im Johr 600 in dr Schlacht vo Dormelles entscheidend gschlage. Dr Chlothar het vo denn a nume no über d Gegend vo Rouen, Beauvais und Amiens gherrscht. 602 si d Brüeder zsämme gege d Baske zoge, wo im Süde vom Land iigfalle si und hai denn e Gränzherzogdum zwüsche de Pyreneä und dr Garonne gründet, die spöteri Gascogne, und hai dr Genialis as Herzog iigsetzt.

Spöter hai d Brüeder wäge dr Landverdeilig afo händle und dr Theuderich het dr Theudebert z Étampes gschlage. Wo dr Chieg mit em Chlothar 605 wider agfange het, het dr Theudebert em Theuderich nit ghulfe drbii. Si hai sich z Étampes an dr Louet droffe, aber dr Theudebert het kei Understützig welle ge. Dr Theuderich het s Gfächt gegen em Chlothar siim Sohn Merowech und siim Huusmeier Landrich gwunne, si eigene Huusmeier, dr Berthoald isch aber gfalle. Dr Protadius, e Parteigänger vo dr Brunichilde, isch dr neu Huusmeier gsi und het en zum Chrieg gege Austrasie ufgstachlet, aber die Adlige hai en ermordet, so isch e Chrieg zwüschen en grad no verhinderet worde. Vo denn a het jede Verbündeti gege dr ander gsuecht. 

610 hai si sich no einisch z Selz im Elsass droffe, für zum Friide z mache. Dr Theudebert isch aber mit ere Armee zu de Verhandlige cho und het siim Brueder siini Bedingige chönne diktiere und dä het s Elsass, Saintois, dr Thurgau und d Champagne verlore und denn si siini Manne östlig vom Jura vo de Alemanne gschlage worde.

611 si d Aware wider ins Riich iigfalle, und dr Theudebert het sich elei mit ene müesse schlo. Dr Theuderich het sich vom Unggle Chlothar lo verspräche neutral z bliibe und het 611 si Brueder agriffe. Zweimol het er dr Theudebert gschlage, zerst bi Toul (öbbe 611) und denn bi Zülpich (612) und isch im Driumph z Köln iizoge. Dr Theudebert und siini Söhn si gfangegnoh und umbrocht worde. 

Dr Chlothar het d Belohnig für si Neutralitet verlangt, dr Theuderich, wo denn uf em Höhepunggt vo siiner Macht gsi isch, het abglähnt. Aber lang het er si Macht nit chönne gniesse. Mit 25 isch er 613 z Metz an dr Dysenterii oder an ere Vergiftig gstorbe, won er e Chrieg gegen e Chlothar vorbereitet het, wil dä s Herzogdum Dentelin zruggnoh het, wie s em dr Theuderich im letzte Bruederchrieg gegen e Theudebert versproche gha het, wenn er wurd neutral bliibe.

Dr Theuderich het vier Chinder gha, aber ihri Mueter oder Müeter kennt me nid. Dr eltist isch dr Sigibert gsi, wo 602 uf d Wält cho isch, dr Childebert (* 603) isch e Johr jünger gsi und dr Corbus (* 604) zwei Johr. Dr chliinst isch dr Merowech gsi, wo im Johr 607 uf d Wält cho isch. Si Götti isch dr Chlothar II. gsi, was em emol noch em Dod vo siim Vater s Läbe grettet het, wo dr Chlothar zwei vo siine Brüeder het lo umbringe, währed em Childebert d Flucht glungen isch. Wil die Chinder vo Konkubine gstammt hai, het dr Kolumban se nit welle sägne, si siige vo "Huere uf d Wält brocht worde." 


"Noch em Ardikel uf dr dütsche, em Ardikel uf dr französische und em Ardikel uf dr änglische Wikipedia."


</doc>
<doc id="22777" url="https://als.wikipedia.org/wiki?curid=22777" title="Sigibert II.">
Sigibert II.

Dr Sigibert II. (* 602; † 613) isch dr eltist Sohn vom Frankekönig Theuderich II. gsi. Er isch scho as Chind vom Chlothar II. ermordet worde.

Dr Sigibert isch im Johr 602 uf d Wält cho. Er isch öbbe zähni gsi, wo si Vater, dr Theuderich II., si eignig Brueder, dr Theudebert II., im Johr 612 umbrocht het und zum eleinige Herrscher vo Austrasie und Burgund worde isch und im Johr 613 bald noch siim Driumph in siiner Residänz Metz überraschend im Alter vo 25 gstorben isch. D Urgrossmueter Brunichild het sofort dr unmündig Sigibert uf e Dron gsetzt.

Dr Brunichild isch s aber nit glunge, sich gege die austrasische Adlige agfüehrt vom Huusmeier Warnachar II. und de Burgunder under em burgundische Huusmeier Rado, wo gege ihri Regäntschaft gsi si, durezsetze. Wo im Sigibert si Armee bi dr Aisne uf em Chlothar II. siini neustrische Druppe gstossen isch, si dr Patrizier Aletheus und d Herzög Rocco und Sigwald desertiert und d Brunichilde und dr chlii König hai müesse flüchte. Si si bis zur Orbe bim Neueburger See cho, wo si im Chlothar siini Manne gfange hai. Dä het dr Sigibert und si Brueder Corbus no im gliiche Johr (613) lo umbringe und churz druf au d Brunichild, wo zerst z Renève im Burgund wäge vile Verbräche und Königsmord vor Gricht gstellt, drei Däg lang gfolteret und denn vierdeilt worden isch. Vo denn a het dr Chlothar d Herrschaft über s ganze Frankeriich gha.


"Noch em Ardikel "" uf dr dütsche, em Ardikel "" uf dr änglische, em Ardikel "" uf dr spanische und em Ardikel "" uf dr französische Wikipedia."


</doc>
<doc id="22779" url="https://als.wikipedia.org/wiki?curid=22779" title="Vierteilen">
Vierteilen

D Vierdeilig isch im Mittelalter und in dr früehje Neuziit e Hiirichdigsart gsi. Si isch bsundrigs bim ene Königsmord, öb nume e versuechte oder eme glungene, verhängt worde. Z Dütschland isch die Art vo Strof nume sehr sälte bruucht worde.

Dr Verurdeilt isch an Bei und Händ abunde und usenandergrisse worde. In de meiste Fäll het me d Vierdeilig erst vollzoge, nochdäm dr Verurdeilt scho dod gsi isch.

Deilwiis hai d Hänker sälber an de Strick zoge, wo an d Hand- und Fuessglänk vom Verurdeilte abunde gsi si. Mänggisch het me Ross oder Ochse bruucht. Wenn d Zugchraft nid gross gnueg gsi isch für zum dr Verurdeilt z döde, het dr Hänker mänggisch mit eme Mässer nochghulfe, wie s bim Robert François Damiens bassiert isch. Au "Fläschezüg" si bruucht worde, und me het im Verurdeilte Gwicht and d Füess bunde oder die am Bode festgmacht.

Es isch au vorcho, ass me d Arm und d Bei abgsägt oder abgschnitte het (Verstücklig). 

Vor allem z Ängland het me die Strof, wo sowiso scho sehr grausam und unehrehaft gsi isch, no verscherft und em Verurdeilte vorhär uf em Schafott dr Brustchorb ufgschnitte. Denn het me die innere Organ usegno und em Delinquent und de Zueschauer zeigt und denn verbrennt. Dr Hänker het si Gschicklichkeit drmit bewiise, ass er dr Verurdeilt so lang wie möglig am Läbe und bi Bewusstsi bhalte het, so dass dä bewusst siini eignigi Hirichdig erläbt het. Mänggisch het me vor em Verrisse oder Verhacke vom Körper s Herz und d Lunge usegschnitte, für zum dr Verurdeilt vo siine Schmärze z erlöse.

Bim Vierdeile si d Huut, d Muskle und die innere Organ stark zerrt worde. D Sehne, d Huut und d Muskle si verrisse d Glänk usgränggt. Es isch en üsserst qualvolle Dod gsi. Wenn d Arm und d Bei abgschnitte worde si, isch s Opfer vil rascher dur Verbluete gstorbe.




</doc>
<doc id="22781" url="https://als.wikipedia.org/wiki?curid=22781" title="Theuderich IV.">
Theuderich IV.

Dr Theuderich IV. (* noch 711; † zwüschen em 16. März und em 30. April 737) isch dr Sohn vom Dagobert III. und dr vorletzt merowingisch Frankekönig gsi. 

Er isch 715 übergange worde, statt ihm isch dr Chilperich II. zum König über Neustrie ernennt worde. Im Johre 716 isch dr Theuderich „zur Erziehig“ ins Chloster Chelles gschiggt worde und denn in d Picardie noch Château-Thierry, wo si Name vom Theuderich IV. übercho het. Wo dr Chilperich II. 721 gstorben isch, het dr Huusmeier Karl Martell, wo dr eigetlig Herrscher vom Frankeriich gsi isch, dr Theuderich as Schattekönig gwehlt. Quelle über Aktivitäte in siiner Regierigsziit git s nit. Dr Theuderich isch 737 gstorbe und dr Königsdron isch bis 742 nit bsetzt worde, wo dr Huusmeier Pippin III. dr Childerich III. zum König erhobe und churz druf abgsetzt het.


"Noch em Ardikel "" uf dr dütsche und em Ardikel "" uf dr französische Wikipedia."


</doc>
<doc id="22782" url="https://als.wikipedia.org/wiki?curid=22782" title="Estnische Sprache">
Estnische Sprache

Estnisch (Eigebezeichnig "eesti keel", uff Finnisch "viro/eesti") isch e finno-ugrischi Sproch, wo vor allem z Estland gschwätzt wird. 'S isch mit em Finnische verwandt, hät aber dütlig meh dütschi Yflüss wie säll.

Estnisch isch d Amtssproch vo Estland und wird dört vo 950'000 Lüt als Müetersproch gschwätzt. Witeri (rund 200'000) Sprächer läbe vor allem z Russland, Kanada, Schwede, Finnland und Australie. Z Estland schwätze 25 Brozänt vo de Ywohner Russisch als Müetersproch; sälli läbe vor allem im Nordoste vom Land und in de Hauptstadt Tallinn. Usserdëm git's Minderheite, wo Wißrussisch, Finnisch und Ukrainisch als Müetersproch hän.

Estnisch ghört zum Ostseefinnische Zwyg vo de finno-ugrische Sproche, isch also e uralischi Sproch. Am nöchste verwandt isch's mit em Finnische; Finne und Este chönne sich normalerwis verstoh. Witer entfärnt isch d Verwandtschaft zum Ungarische, wo hauptsächlig e grammatikalischi (z. B. Verwändig vo vyle Kasus) und weniger e lexikalischi Verwandtschaft isch, sodass öbber vo Estland Ungarisch nit verstoht bzw. anderschtumme.

Näbe baltische und slawische Sproche slawische wyst s Estnisch zimlig usbrägti dütschi Yflüss uff: Estnisch wird als "zu 25 Brozänt dütsch" bschrybe. Di dütsche Lehnwörter werre vier verschydene "Epoche" züegschrybe:


D Mehrheit vo de dütsche Lähnwörter chunnt uss em 13. Johrhundert.

Mänki dütschi Lähnwörter cha mer nit gly als sonigi erkänne, wyl si an s Estnisch abasst worre sin. S <sch> wird zum Bispyl vor allem in de ältere Lehnwörter ewegglo, wyl s Estnisch in de eigene Wörter kei kännt (in neuere Främdwörter wird's degege mit me <š> gschrybe). Bispyl für de sch-Entfall sin "naps, tund, pekk, loss, lips" (Schnaps, Stund, Späck, Schloss, Schlips. Au s "k" am Wortafang wird ewegglo ("nopf" = Chnopf (dt. Knopf)). Bsunders vyli Lähnwörter bezeichne Wärkzüg, Chleider und Obschtsorte (Hammer, Sägi, Chirsi, Birne, Chleid, Mütze).


S estisch Volk läbt scho sit dausende Johr im hüttige Estland. Sällewäg git's di beide Dialäkt (Nord- und Süddialäkt) scho lang. De Name "Estnisch" ("Eesti") isch durch skandinavischi Völker brägt worre; im Johr 98 n.Chr. wird er vom Tacitus als "Aestii" erwähnt. Im 13. Johrhundert hät de dütsch Orde Estland erobert und sini Ritter hän dört (näbe de Yheimische) e neui Bevölcherigsgruppe bildet. Uss säller Zit chömme di vyle (Nider-)Dütsche Lehnwörter.

Di erschti schriftligi Überlieferig chunnt uss em Johr 1220. S erscht Büech uff Estnisch isch im Johr 1535 druckt worre; do sich d Reformation z Estland ab 1523 zimlig schnäll verbreitet hät, enthaltet's brotestantische Inhalt. Di erschti Zitschrift ("Lühike Õpetus") isch im Mai 1766 usege worre; d Uswahl und Azahl Usgabe vo Zitige und Zitschrifte hän sin schnäll gstyge, wyl de Adeil vo Lüt, wo läse und schrybe hän chönne, mit 70-80 Brozänt (um 1850) zimlig hoch gsi isch.

Estnisch underscheidet zwei Hauptdialäkt, wo sich stark underscheide: de Norddialäkt und de Süddialäkt. Je noch Klassifikation chunnt zu denne beide no e dritte dezüe, de Nordostküstedialäkt. De Norddialäkt wird z Tallinn und i me Großdeil vo Estland gschwätzt, de Süddialäkt südlig vo de Stadt Tartu und de Nordostküstedialäkt de Küste entlang vom Gebiet östlig vo Tallinn bis uff Narva. D Standardsproch basiert uff em Norddialäkt. Mänki devo sin am Ussterbe, wyl si z wenig Sprächer hän.

De Underschyd zwüschem Nord- und em Ostdialäkt isch öbbe so groß wie dä zwüsche Spanisch und Portugysisch.

Amerkige:

Amerkige:



</doc>
<doc id="22783" url="https://als.wikipedia.org/wiki?curid=22783" title="Grafschaft Baden">
Grafschaft Baden

D Grafschaft Bade isch vo 1415 bis 1798 e gmeini Herrschaft vo de Eidgnosseschaft gsi. S Gebiet vo de Grafschaft isch de Nordoschte vom hütige Kanton Aargau gsi mit de Stadt Bade als Hauptort. 

D Region Bade isch im höche Middelalter zerscht unter de Herrschaft vo de Grafe vo Länzbrg gsi, ab 1173 den im Bsitz vo de Chyburger, u nach em Usschtärbe vo dere Familie im 1264i hei d Habsburger d Herrschaft übernoh.

Im Johr 1415 hei d Eidgnosse im Uftrag vom König Sigismund de Aargau eroberet, wil de Habsburger Herrscher, de Friedrich IV. vo Tirol em Papscht Johannes XXIII. zu de Flucht vom Konstanzer Konzil verhulfe het. Dozmol hei d Bärner de Oberaargau übernoo, und d Eidgnosse hei miteinand s Freiamt und des Gebiet eroberet, wo sider de Name "Grafschaft Baden" gha het. Näbe de bisherige habsburgische Ämter Bade u Siggethal hei au d Vogteie Chlingnau, Zurzi u Chaiserschtuel derzu ghört un au no s Chirchspil vo Lüggere. Verwaltet hei sis als gmeini Herrschaft.

Im 1528 het sich d Bevölkerig in de meischte Ämter vo de Grafschaft Bade der Reformation aagschlosse, si hei aber nach de Schlacht bi Chappel un em Zweite Chappeler Landfride im 1531i wider müesse katholisch werde. Usnahme hets z Zurzi u z Tägerfälde gäh, wo jewils i de Mehrheit reformiirt si blibe, unter em Iifluiss vo de Stadt Züri im Amt Dietike un z Würelos, und wäge de Patronatsrächt vom ehemalige Chloschter Königsfälde z Birmischtorf u z Gäbischtorf hei sich in dene beide Ämter Reformiirti chönne halte.

D Grafschaft isch in de alte Eidgnosseschaft die einzig Regioon gsi, wo ab em 17. Johrhundert Jude hei dürfe wohne. Ab em 1776 isch des Rächt uf die beide Surbtaler Dörfer Ändige u Längnau beschränkt gsi. D Jude hei keis Land dürfe bsitze, keis Handwerk dürfe usüebe u sin direkt im Landvogt unterstellt gsi. Ab em 1696 hei si all 16 Johr en noie «Schutz- u Schirmbrief» müesse chaufe.

Am 19. März 1798 si französischi Truppe i de Grafschaft Baden iimarschiirt. Si hei di ganz Schwiiz umgstaltet. D Grafschaft het irs End gfunde, wo am 11. April de noi Kanton Bade innerhalb vo de Helvetische Republik gschaffe worden isch. D Gebiet rechts vom Rhy hei nümm derzu ghört, dodefür sin s Chälleramt bi Brämgarte und di Freie Ämter derzu cho.

D Grafschaft Bade het insgsamt 11 Ämter gha, wo ma nach innere un üssere Ämter unterschide het. Di acht innere Ämter si Birmischtorf, Dietike, Äredinge, Gäbischtorf, Lüggere, Rohrdorf, Siggeamt und Wettige gsi, di üssere Chaiserschtuel, Chlingnau u Zurzi. Zu de letsch gnannte Ämter hei au d Chirchspil Kadelburg, Lienheim und Hohetenge gehört. Si si jewils vo eme Untervogt verwaltet worde. D rechtlich Situation isch in de Grafschaft Bade kompliziirt gsi, was öfter emol zu Konflikt gführt het. S het insgsamt 30 verschidnige Inhaber vo de hohe u nidrige Grichtsbarkeit gäh. D Stedt Bade, Brämgarte und Mellige hei ihri eigni Grichtsbarkeit gha und teilwis au di über Nachbardörfer. Dederzu si als Grichtsherre zum Bischpil s Chloschter Wettige, d Johanniterkommende vo Lüggere, s Chloschter Sankt Bläsi und de Fürschtbischof vo Konstanz cho. 

Di acht alte Ort vo de Eidgenossenschaft hei jewils für zwei Johr de Landvogt gschtellt, wo z Bade im Landvogteischloss residiirt het. Nach de Niderlag vo de katholische Ort im Zweite Villmärgerchrieg im Johr 1712 hei numme noch di drei reformiirte Ort Züri, Bärn und Glaris d Landvögt gstelt.

In de Grafschaft Bade isch d Landwirtschaft vorherrschend gsi. Wäge de Realteilig bim Vererbe si d Parzelle immer chliner worde.

Markträcht hei d Stedt gha, nämlich Bade, Brämgarte, Mellige, Chaiserschtuel u Chlingnau. Zurzi isch en wichtige Mässeort gsi. Am End vom 18. Johrhundert, wo d Grafschaft ufghört het i dere Form z exischtiire, hets kei einzegi Fabrigg gäh.


</doc>
<doc id="22784" url="https://als.wikipedia.org/wiki?curid=22784" title="Chilperich II.">
Chilperich II.

Dr Chilperich II. (* öbbe 670; † zwüschen em 30. Januar und em 13. Mai 721 z Noyon) isch vo 715/716 bis 721 König vo de Franke gsi. Er ghört zum Huus vo de Merowinger und isch e Sohn vom König Childerich II., wo 675 ermordet worden isch, und dr Bilchilde, ere Dochter vom König Sigibert III.

Dr Chilperich isch no jung gsi, won er noch em Mord an siine Eltere in e Chloster verbannt worden isch. Dört het er vierzig Johr as „Brueder Daniel“ gläbt, bis er 715 vo de Gegner vom Karl Martell und dr Plektrudis vo Austrasie, dr Witwe vom Huusmeier Pippin II., as König vo Neustrie ufgstellt worden isch. 716 isch er zum König vo Neustrie, em Härzland vom Frankeriich, erhobe worde as Nochfolger vom Dagobert III. D Pfalz vo Compiègne isch si Residänz gsi, si Huusmeier, dr Ragenfrid het en aber e grosse Deil vo dr Ziit uf eme zeremonielle Ochsecharre uf sine Züg mit sich gfüehrt.

D Zweckbündnis vom Chilperich, oder ehnder vom Ragenfrid mit em Frieseherzog Radbod im Johr 717 und em Eudo vo Aquitanie im Johr druf (718) gege die starki Opposition vo de Karolinger, d. h. gegen e Karl Martell, hai nüt gnützt, und dr Karl het d Neustrier bi Amblève, Vinchy (717) und Soissons (718) gschlage. 

Wo im Karl Martell si Marionettekönig, dr Chlothar IV., 719 gstorben isch, het dr Karl dr Chilperich II. vom Eudo usgliiferet übercho, het en als König anerkennt und si Iifluss z Neustrie isch wider hergstellt worde.

Dr Chilperich II. isch im Johr 721 gstorbe und z Noyon begrabe worde. Dr Karl Martell het dr Theuderich IV. as däm si Nochfolger iigsetzt.

Dr Chilperich het e Sohn gha, dr Childerich III. 



</doc>
<doc id="22787" url="https://als.wikipedia.org/wiki?curid=22787" title="Dagobert III.">
Dagobert III.

Dr Dagobert III. (* 699, † zwüschen em 3. September 715 und em 29. Februar 716) isch e merowingische Frankekönig gsi vo 711 bis zu siim Dod 715/716.

Dr Dagobert III. isch dr Sohn vom Frankekönig Childebert III., gsi, wo 711 gstorben isch. Er isch noch em ripuarische Rächt won er König worden isch, wohrschiinlig im Februar 711, no unmündig gsi. Die wirkligi Macht isch in de Händ vom Huusmeier Pippin em Mittlere gläge, aber d Lag isch nonig eso gsi, ass me uf d Ernennig vom ene ächte Merowinger hät chönne verzichte. Au z Neustrie isch e Pippinid, em Pippin si jünger Sohn Grimoald II. Huusmeier gsi. Dä isch ermordet worde vom ene Fries und si minderjöhrig Sohn Theudoald isch Huusmeier worde. Denn isch dr Pippin gstorbe, und d Plektrudis, si Witwe, isch Regäntin für e König und für e Theudoald worde. D Neustrier hai d Unsicherheit usgnützt und sich erhobe. Si hai en Armee im Wald vo Cuise zsämmezoge und hai die austrasisch Armee vom Theudald gschlage. D Neustrier si denn wider unabhängig vo de Austrasier gsi und hai dr Ragenfrid zu ihrem Huusmeier gmacht. Dä het sich mit em friesisch Herzog Radbold verbündet und isch über Austrasie härzoge.

Dr Dagobert isch numen öbbe sächzähni oder sibzähni gsi, won er im Johr 715 oder 716 gstorben isch. Eigetlig hät si Sohn, dr Theuderich IV., sötte si Nochfolger si, aber dä isch übergange worde, und an siiner Stell het me dr Chilperich II. ernennt.




</doc>
<doc id="22788" url="https://als.wikipedia.org/wiki?curid=22788" title="Chlothar IV.">
Chlothar IV.

Dr Chlothar IV. († 719) isch vo 717 bis 719 e merowingische Frankekönig z Austrasie gsi.

Vermuetlig isch er dr Sohn vom Frankekönig Childebert III. gsi, mögligerwiis aber au vom Theuderich III.

D Usenandersetzige zwüsche dr Plektrudis, em austrasische Huusmeier Karl Martell und em neustrische Huusmeier Ragenfrid, wo scho d Regierig vo siim Vorgänger Dagobert III. belastet het, si au under em Chlothar witergange. Dr Karl Martell het bi Vinchy in dr Nöchi vo Cambrai si merowingische Gegespiiler, dr Chilperich II., und däm si Huusmeier Ragenfrid am 21. März 717 gschlage. Er het dr Chilperich und dr Ragenfrid bis noch Paris verfolgt, und isch denn noch Köln zoge, für zum d Plektrudis abzsetze. Druf het er dr Chlothar IV. zum Gegekönig erhobe. Dr Chlothar, wo völlig vom Karl abhängig gsi isch, isch aber scho 719 gstorbe. Wil dr Ragenfrid noch ere entscheidende Niiderlag bi Soissons für e Karl Martell, wo 718 au Huusmeier vo Neustrie worden isch, ungföhrlich gsi isch, het dä uf d Erhebig vom ene andere Gegekönig verzichtet. Dr Chilperich isch zum Odo, Herzog vo Aquitanie, gflüchtet gsi und dä het en em Karl usgliiferet. Dr Karl het dr Chilperich denn anerkennt, und alli Deilriich si denn wider under eim König vereinigt gsi. 



</doc>
<doc id="22789" url="https://als.wikipedia.org/wiki?curid=22789" title="Childebert III.">
Childebert III.

Dr Childebert III., mänggisch au Childebert dr Grächti, ( * öbbe 678/679; † 711 vor em 2. März) isch vo 694-711 Frankekönig us em Gschlächt vo de Merowinger. Er isch dr Sohn vom Theuderich III. und dr Hrotchildis gsi.
694 isch dr Childebert III. siim Brueder Chlodwig III. uf em Dron gfolgt, isch aber nume no em Name noch Herrscher vom Frankeriich gsi, datsächlig het dr Huusmeier und "princeps francorum" (dr Erst vo de Franke), dr Pippin dr Mittleri gregiert. Z Neustrie isch im Pippin si jünger Sohn, dr Grimoald II. Huusmeier gsi. Under em Childebert het dr Pippin d Friese under em Radbold bi Duurstede besiigt und underworfe.

Im Gegesatz zu siine Vorgänger und Nochfolger isch dr Childebert III. z Choisy-au-Bac bi Compiègne begrabe und nit in dr Basilika Saint-Denis. Me weiss nüt drvo, ass er politisch dätig gsi wär.
Dr Childebert isch verhürotet gsi, me weiss aber nüt über si Frau und Mueter vo siine Chinder. Siini Söhn si dr Dagobert III. gsi und vermuetlig au dr Chlothar IV..


"Noch em Ardikel uf dr dütsche, em Ardikel uf dr französische und em Ardikel uf dr änglische Wikipedia."


</doc>
<doc id="22792" url="https://als.wikipedia.org/wiki?curid=22792" title="Chlodwig III.">
Chlodwig III.

Dr Chlodwig III., au Chlodwig IV., wenn dr Chlodwig vo Austrasie in de Liste as Chlodwig III. ufgfüehrt wird (* öbbe 677; † Ändi 694) isch vo 690 bis 694 dr Frankekönig gsi. Er stammt us em Gschlächt vo de Merowinger und isch dr Sohn vom Theuderich III. und dr Chrodechild gsi.

Won er König worden isch, isch dr Chlodwig no unmündig gsi. Si Mueter het d Vormundschaft übernoh. Das isch in früehjere Ziite zwar üeblig gsi bi minderjöhrige Herrscher, zu dere Ziit aber ehnder ungwöhnlig, wil d Huusmeier d Vormundschaft übernoh hai. Es git aber Urkunde mit Siigel vom König und vo siiner Mueter, und die bestätige ass es so gsi isch. D Regäntschaft vo dr Chrodechild isch mit ihrem Dod am 5. Juni 692 z Änd gange. Dr eigentlig Herrscher im Riich isch aber, wie bi de andere Schattekönig vo der spote Merowingerdynasti au dr Huusmeier Pippin dr Mittleri gsi. Politischi Entscheidige vom junge König si us siner churze Regierigsziit nit bekannt. Er isch en ächte " roi fainéant" gsi. Me weiss aber, ass er sich zum Katholik het lo daufe. Er isch in dr Basilika Saint-Denis begrabe. 

Si Nochfolger isch dr Childebert III. gsi.


"Noch em Ardikel uf dr dütsche, em Ardikel uf dr französische und em Ardikel uf dr änglische Wikipedia."


</doc>
<doc id="22794" url="https://als.wikipedia.org/wiki?curid=22794" title="Theuderich III.">
Theuderich III.

Dr Theuderich III. (* wohrschiinlig 653; † zwüschen em 2. September 690 und em 12. April 691) isch im Johr 673 und denn vo 675 bis 691 e König vo de Franke us em Gschlächt vo de Merowinger gsi. 

Dr Huusmeier Ebroin het dr Theuderich III. 673 zum König lo usrüefe. Er het aber gege si Brueder Childerich II. vo Austrasie verlore, isch gschore und in d Abtei Saint-Denis verbannt worde. Noch em Childerich siim Dod 675 isch er wider as König iigsetzt worde. D Macht isch aber in de Händ vo de Huusmeier bliibe. Noch em Dod vom Dagobert II. vo Austrasie und vom Ebroin isch under em Theuderich zum erste Mol sit langem s ganze Frankeriich wider under eim Herrscher vereint gsi. In dr Schlacht bi Tertry het dr austrisch Huusmeier Pippin entscheidend gwunne; er isch eso dr Huusmeier vo alle Riichsdeil worde. Er isch als "princeps francorum" (dr Erst vo de Franke) dr mächtigst Ma im Riich gsi. Er het us rächtlige Gründ s merowingische Königdum bibhalte, dr Theuderich isch en Art Geisle gsi. Er het bis zu siim Dod bedütigslos z Neustrie gläbt. Er isch z Arras in dr Chille Saint-Vaast begrabe. Si Nochfolger as König isch si eltist Sohn Chlodwig III. worde.
Dr Theuderich III. isch dr zweit Sohn vom Chlodwig II. und vo däm siiner zweite Frau Bathilde und dr Brueder vo siim Vorgänger z Neustrie und im Burgund, em Chlothar III. Er isch mit dr Chrodechild (öbbe 660 bis noch em 5. Juni 692) verhürotet gsi. Si hai zwei Söhn, dr Chlodwig III. und dr Childebert III. gha. 


</doc>
<doc id="22797" url="https://als.wikipedia.org/wiki?curid=22797" title="Lottstetten">
Lottstetten

Lottstette (dt. "Lottstetten") isch e Gmeind im bade-württebergische Landchreis Waldshüet.

Lottstette litt im üsserschte Süde vo Bade-Württeberg am Hochrhy öbbe 9 Kilometer vom Rhyfall eweg. D Gmeind isch vo de Lag her eimolig z Dütschland; si litt zämme mit Dettighofe und Jestette im "Jestettener Zipfel", wo uff 55 Kilometer Längi vo de Gränze zu de Schwiz umschlosse isch und numme über e Stroß vo Dütschland diräkt cha erreicht werre.

De Bahnhof vo Lottstette isch mit em Zug numme über s Schwizer Staatsgebiet erreichbar und wird sällewäg numme vo de SBB im Korridorverchehr bedient; dodeby gältet numme de SBB-Tarif.

D Gmeind gränzt im Norde an Jestette, im Oste an d Schwizer Gmeinde Rhynau und Marthale im Kanton Züri, im Süde an Rüdlinge im Kanton Schaffuse und im Weste an Rafz ZH.

Zu de Gmeind Lottstette ghöre d Dörfer Lottstette, Balm und Nack, d Wyler Dietebärg, s Ghöft Hardtwäghöf und d Hüser "Lottstetten-Landstraße, Zollamt" und "Nacker Mühle". Im Gmeindegebiet liige di abgangene Ortschafte Blitzbärg und Gaißbärg.

Lottstette isch im Johr 827 zum erschte Mol erwähnt worre und hät im Chloster Rhynau ghört. S Dorf hät e baar Mol de Bsitzer gwechselt, bis en 1806 zum Großherzogtum Bade cho isch.

Wyl d Gränze zimlig kombliziert verlauft, isch s Gebiet vom Jestetter Zipfel im Johr 1840 zum Zollusschlussgebiet erchlärt worre; dodurch isch d Gränze vo 55 uff 6 Kilometer verchürzt worre. Sälli Regelig, wo bis 1935 gültig gsi isch, hät de Ywohner e gwüsse Wohlstand botte, wo si jo ihri Brodukt z Dütschland und in de Schwiz zollfrei hän abiete chönne. Aber au am Schmuggel, wo's ab und züe gee hät, solle si bedeiligt gsi sy.

Bim Ortsdeil isch di mittelalterligi Burg Balm gläge, wo s Rhydal kondrolliert hät.

De Bürgermeister isch dr Jürgen Link.

Ergebnis vo dr Landdagswahle sit 2006: 

Z' Lottstette gits e regionali Internet-Zytig und die nännt sich "„Hierzuland“". Sie isch fir d Region Chläggi und de ganz Oste vum Landchreis Waldshuet, also d Gmeinde Lottstette, Dettikofe, Klettgau, Hochetenge am Hochrhy und Küssaberg.



</doc>
<doc id="22798" url="https://als.wikipedia.org/wiki?curid=22798" title="Chlodwig von Austrasien">
Chlodwig von Austrasien

Dr Chlodwig vo Austrasie, er wird mänggisch in de Liste as Chlodwig III. ufgfüehrt, isch vo 675 bis 676 König vo de Franke z Austrasie gsi.

Dr Chlodwig vo Austrasie isch öbbe im Johr 670 uf d Wält cho as, wie die austrasische Adlige behauptet hai, dr einzig, zwar illegitimi Sohn vom König Chlothar III. Wo 675 dr König Childerich II. ermordet worden isch, hai d Neustrier und Burgunder dr Theuderich III. zum König erhobe. D Austrasier und dr ehemolig Huusmeier Ebroin hai dr jung Chlodwig, wo denn fümfi gsi isch, zu ihrem Köng lo usrüefe, anstatt vom Dagobert III., eme Sohn vom Sigibert III., wo d Wahl vom Huusmeier Wulfoald gsi isch. Wo dr Ebroin gseh het, ass er nume wenig Understützig für dä Schritt findet, het er ufghört dr Chlodwig z understütze und het drfür dr Boste vom Huusmeier vo Neustrie übercho. Dr Chlodwig isch abgsetzt worde. Er isch mögligerwiis in e Chloster gschiggt worde. Siis Dodesdatum isch unbekannt.

"Noch em Ardikel uf dr französische und em Ardikel uf dr änglische Wikipedia."


</doc>
<doc id="22800" url="https://als.wikipedia.org/wiki?curid=22800" title="Dagobert II.">
Dagobert II.

Dr Dagobert II. (* 652; † 23. Dezember 679 bi Stenay) stammt us em Gschlächt vo de Merowinger, dr erste Herrschaftsdynastii vo de Franke. Er isch zwüsche 676 und 679 König vo Austrasie gsi.

Dr Dagobert II. isch ohni Nochkomme gstorbe. Die modärni Legände vom ene Sohn, wo Sigibert IV. gheisse haig (676-758, "Le Plant-Ard", dr spöter Graf vo Razés und Vorfahr vom Gottfied vo Bouillon) het kei historischi Basis.

Scho won er erst vieri gsi isch, isch dr Dagobert dr Nochfolger vo siim Vater Sigibert III. as König vo Austrasie worde. Aber schon e Johr spöter het en dr pippinidisch Huusmeier Grimoald entfüehrt und en em Bischof Dido vo Poitiers averdraut, won en zum Mönch gweiht het. So het dr Grimoald si eignig Sohn, dr Childebertus adoptivus, chönne uf e Dron setze, nochdäm dä vom König Sigibert III., wo denn no kei Sohn gha het, adoptiert worden isch. Dr Dagobert isch in es Chloster z Irland in d Verbannig gschiggt worde, spöter isch er noch Ängland cho, won er am Königshof erzoge worden isch. Sit dere Ziit het en en ängi Fründschaft mit em Wilfrid vo York verbunde. Er haig die änglischi Prinzessin Mechtilde ghürotet. D Historiker dängge das siig ehnder zwiifelhaft.

Noch em Dod vom Childebertus adoptivus isch s Riich an dr Childerich II. gfalle. Er het vo 662 bis zu siim Dod im Johr 675 gregiert. Verschiideni austrasischi Grossi under em Huusmeier Wulfoald hai dr Dagobert im Johr 676 us Irland uf e Königsdron vo Austrasie zruggbrocht. Dr neustrisch Huusmeier Ebroin, e Gegner vom Pippin em Mittlere (öbbe 635-714), und e iiflussriiche Adlige, wo um d Herrschaft im Frankeriich grunge het, het dä Schritt ohni Erfolg bekämpft.

Dr Dagobert het s Regiere siim Huusmeier Pippin überlo. Er het sich nume um siini fromme Üebige und wohldätige Wärk kümmeret. Er het Chille lo baue und verschiideni Chlöster gründet, wie zum Bispil d Chlöster Surburg und Wisseburg im Elsass. 

Grad wo d Kämpf zwüsche Austrasie und Neustrie usbroche gsi si, isch dr Dagobert am 23. Dezember 679 vom Huusmeier Ebroin und de Arnulfinger uf dr Jagd im Wald voWoëvre zwüsche Stenay an dr Maas und Verdun ermordet worde. Im Chloster Stenay isch dr ermordeti König begrabe und spöter as Märtyrer verehrt worde; spötistens sit 1068 isch dr Heilig Dagobert e Patron vo dr Chille, vor allem z Lothringe und im Elsass. D Chille Saint Dagobert isch währed dr französische Revolution 1789 zerstört worde und alli Reliquie usser em Schädel si verlore gange.

Z Frankriich isch no hüte e Spottlied (e "contine") über "le bon Roi Dagobert" wiit verbreitet. Es stammt offebar us dr Ziit vo dr französische Revolution.



</doc>
<doc id="22801" url="https://als.wikipedia.org/wiki?curid=22801" title="Maggenberger">
Maggenberger

D Maggebärger si es Rittergschlecht im hütige Kanton Fryburg gsi. 

Iri Schtammburg "Maggebärg" oder au "Niidermaggebärg" hei si uf em hütige Gebiet vo de Gmeind Tafersch gha, südweschtlich vom hütige Dorf. Im 12. Johhundert hei si sich e zweite Burg laa baue, wo Obermaggebärg gheisse het. Si isch oberhalb vo Alterschwiu gläge, i de Nöchi vom hütige Wiler Obermaggebärg, direkt am Abhang zu Seisegrabe. I de Folg vom Sempacherchrieg im 1387 isch si vo de Bärner zerschtört worde. Hüt si vo dere Burg numme no de Bärgfriid un e Zischterne vorhande.

D Maggebärger hei sich sit de Gründig vo de Schtadt Fryburg im 1157 so gnennt u sin Dienschtherr vo de Zähringer, vo de Kyburger u vo de Habsburger gsi. 
Zwüsche 1250 u 1350 het s Gschlecht sibe Mol de Schutheiss vo de Schtadt Fryburg gschtellt. De bekannteschti Verträter vo de Familie isch de Ulrich II. gsi, wo en Vertrauter vom Rudolf vo Habsburg isch gsi. Vermutlich isch de Ulrich de Erbauer vo de Burg Obermaggebärg gsi.
D Familie, wo im 1370i usgschtorbe isch, het sini Grabschtätte im Chloschter Alteryf gha.



</doc>
<doc id="22802" url="https://als.wikipedia.org/wiki?curid=22802" title="Basilika Saint-Denis">
Basilika Saint-Denis

D Basilika Saint-Denis isch en ehemoligi Abteichille in dr Stadt Saint-Denis nördlig vo Paris. Si het sit 1966 dr Status von ere Kathedrale und isch sit em Ändi vom 10. Johrhundert, gnauer sit em Hugo Capet, d Grabstett vo fast alle französische König und au vo vile Königinne. D Chille het grossi kunsthistorischi Bedütig, wil in ihrem Chor, wo 1136 agfange worden isch, die erste Spitzrippegwölb baut worde si, so dass d Chille vo St. Denis as Wiege vo dr Gotik tuet gälte.

Si isch em heilige Dionysius, em Schutzpatron und erste Bischof vo Paris, gweiht. Noch dr Legände siig dä in dr Ziit vo de Christeverfolgige um s Johr 249 uf em Montmartre gchöpft worde, haig drno si Chopf ufglüpft und siig wiiter gloffe, bis er zämmebroche siig, und an däm Blatz haig men en begrabe und spöter d Chille baut.


</doc>
<doc id="22805" url="https://als.wikipedia.org/wiki?curid=22805" title="Plektrudis">
Plektrudis

D Plektrudis (Bliktrud) († 10. August 725) isch us em vornähmste austrasische Adel und wird as Heiligi verehrt. Sie stammt vermuetlig us dr Hugobert-Irmina-Sippe.

Si isch wohrschiinlig d Dochter vo dr Irmina vo Oere und em Pfalzgraf Hugobert, em Seneschall vom Chlodwig III., gsi, und eso d Schwöster vo dr Äbtissin Adela vo Pfalzel bi Trier. Sit öbbe 670/675 isch se mit em karolingische Huusmeier Pippin em Mittlere verhürotet gsi. Mit ihm het si vili Schänkige an Chille und Chlöster gmacht. Es isch historisch wohrschiinlig, ass d Güeter, wo si bi dr Hürot mitbrocht het, im Pippin ghulfe hai, d Krise vom arnulfingische Huus z überwinde. Wohrschiinlig au wäge däm isch d Plektrudis bi alle Rächtsgschäfte vom Pippin drbii gsi. Ihri Söhn Drogo und Grimoald der Jüngeri si vom Pippin mit wichtige Böste usgstattet worde.

Churz vor em Tod vom Pippin het si brobiert, d Rächt vo ihre Grosschinder (ihri Söhn si scho gstorbe gsi) gege d Asprüch vom Pippin siim unehelige Sohn, em Karl Martell, z verdeidige. Dr Pippin het zuegstimmt, ass e unehelige Sohn vom Grimoald em Jüngere, dr Theudoald, ihn sött beerbe. D Plektrudis het dr Karl z Köln in s Gfängnis gheit. Er het aber chönne flüchte, het en Armee ufgstellt und het d Plektrudis 717 schliesslig zwunge, siini Rächt z anerkenne.

D Plektrudis isch d Gründere vo St. Maria im Kapitol z Köln gsi, wo si vermuetlig au begraben isch.




</doc>
<doc id="22806" url="https://als.wikipedia.org/wiki?curid=22806" title="Faramund (König)">
Faramund (König)

Dr Faramund isch agäblig vo 418 oder 420 bis zu siim Dod 428 e König vo de salische Franke gsi.

In dr französische Gschichtsschriibig isch er as dr erst Merowingerkönig agluegt worde, drby isch er aber sehr wohrschiinlig nume e Sagegstalt. Wenn er aber historisch wär, so hätti er sich erfolgriich mit siine Franke z Toxandrie westlig vom Rhii agsiidlet, nochdäm si s im vierte Johrhundert scho einisch ohni Erfolg brobiert hai.

Die fränkische Stämm si denn as Salfranke bekannt worde, währed me dene, wo östlig vom Rhii bliibe si Rhiifranke oder Ripuarier gsait het.

S "Liber historiae Francorum", wo im achte Johrhundert verfasst worden isch, isch die eltischti Quelle, won e König "Faramundus" erwähnt; er siig e Sohn vom Marcomer ("Marchamirus") und dr Vater vom Chlodio gsi.

Wäge däm het me langi Ziit dr Faramund as dr erst König us em Gschlächt vo de Merowinger agluegt. Am Ändi vom 19. Johrhundert het me aber gmeerkt, ass er wohrschiinlig kei historischi sondern e mythischi Person siig. Dr Autor vom "Liber historiae Francorum" het die sächs erste Büecher vom Gschichtswärk vom Gregor vo Tours zsämmegfasst und 21 zuesätzligi Informatione drzue do, drunder die über e Faramund und e Marcomir. Er het aber keini eigene authentische Informatione zur Gschicht vom 5. Johrhundert gha, sondern het sich uf em Gregor siini Agobe gstützt. Es isch sehr unwohrschiinlig, ass er drei Johrhunderti noch den Ereignis Kenntnis über die früehje Merowinger gha het, wo über die vom Gregor usegange si.


</doc>
<doc id="22809" url="https://als.wikipedia.org/wiki?curid=22809" title="Blick (Zeitung)">
Blick (Zeitung)

Dr Blick isch e Schwiizer Dagesziitig. Er isch mit ere Uflag vo 179'181 Exemplar (2013) noch dr Gratiszeitig "20 Minuten" die zweitgrössti Dageszeitig in dr Schwiiz.

Dr "Blick" isch e Bouelevardziitig. Dr wöchentligi "Blick" isch ufdeilt in e News- und e Sportdeil. Zuesätzlig zu dene erschiint im "Sonntagsblick" no s «Magazin», wo as Lifestyle-Magazin z verstoh isch.

D Zitig isch 1959 vom Ringier-Verlag as ersti Schwiizer Boulevardzitig mit ere Uflag vo 50'000 Exemplar lanciert worde. Wägen ihrem Fokus uf Verbräche, Sex und Sport isch si in dr Politik und dr etablierte Präss uf vil Kritik gstosse. Drotzdäm isch dr Blick in dr Dütschschwiiz zum ene grossen Erfolg worde.

In de 1980er-Johr het sich dr Blick under em Chefredaktor Peter Uebersax rächtspopulistisch positioniert. Hüte isch er ehnder linggsliberal. Sit 1969 erschiint am Sonndig d Schwösterzitig "Sonntagsblick" (Uflag 300'300). Sit em 14. Juni 2004 erschiint dr "Blick" im Tabloidformat.




</doc>
<doc id="22812" url="https://als.wikipedia.org/wiki?curid=22812" title="Arnulfinger">
Arnulfinger

D Arnulfinger si d Nochkomme vom Bischof Arnulf vo Metz, wo spöter heilig gsproche worden isch. Sie sind, zsämme mit de Pippinide, eini vo de dynastische Linie, wo zu de Karolinger gfüehrt hai. 

D Macht vo de Arnulfinger isch dur s änge Bündnis zwüschen em Arnulf und em Pippin em Ältere entstande, wo beidi Füehrer vom austrasische Adel gsi si. Im Pippin si Dochter, d Begga, isch mit em Arnulf siim Sohn, em Ansegisel, verhürotet gsi. Dr Arnulf und dr Pippin der Ältere si d Afüehrer vo dr austrasische Adelsverschwörig gege d Königin Brunichild gsi. 

Noch em abverheite Staatsstreich vom pippinidische Huusmeier Grimoald im Johr 661 isch d Macht, s Erb und die politische Ziil uf dr Sohn vom Ansegisel und dr Begga, uf e Pippin dr Mittler übergange. Noch siim Siig über e neustrisch Huusmeier Ebroin in dr Schlacht bi Tertry 687 het dr Pippin d Macht im merowingische Riich in siine Händ gha. Er het siine Söhn die wichdige Böste im Riich ge und eso si Herschaft befestigt: dr Grimoald dr Jüngeri isch öbbe 700 Huusmeier vo Neustrie worde, dr Drogo Dux in der Champagne. Dr Karl Martell, dr unehelig Sohn vom Pippin wird as dr Neugründer vo dr Dynastii agluegt, wo vo denn a noch ihm Karolinger heisst. D Besitz vo de Arnulfinger si um Metz und Verdun gläge gsi, die vo de Pippinide in den Ardenne, im Haspegau und in Toxandrie.


</doc>
<doc id="22813" url="https://als.wikipedia.org/wiki?curid=22813" title="Blick">
Blick

Dr Begriff Blick stoht für:

Lueg au:


</doc>
<doc id="22814" url="https://als.wikipedia.org/wiki?curid=22814" title="Tages-Anzeiger">
Tages-Anzeiger

Dr Tages-Anzeiger "(umgangssprochlig au Tagi oder TA)" isch en überregionali Zürcher Dageszitig. Er het under de Schwiizer Abonnementszitige eini vo de höchste Uflage (216'411 Exemplar, noch WEMF 2007) und wird jede Dag vo 551'000 Lüüt gläse. Dr "Dagesazeiger" isch näben em "Blick" und dr "Neue Zürcher Zitig" eini vo de füehrende Zitige in dr dütschsprochige Schwiiz.

Dr "Dagesazeiger" wird vom Verlagshuus Tamedia usege. Si Schwerpunkt lit im so genannte „Millione-Züri“ (Stadt und Agglomeration Züri). Politisch und wirtschaftlig isch er unabhängig, die politischi Haltig isch linggs vo dr Mitti.



</doc>
<doc id="22815" url="https://als.wikipedia.org/wiki?curid=22815" title="Basler Zeitung">
Basler Zeitung

D Basler Zitig (kurz BaZ) isch die füehrendi Zitig im Ruum Basel (Schwiiz). Si isch im Januar 1977 us dr Fusion vo dr linggsliberale "Nazional-Zitig" ("Nazzi-Zitig") mit dr bürgerlig-konservative "Basler Nochrichte" entstande und wird vo de "Basler Zeitung Medien" uusegee.

D Basler Zitig nimmt in dr Nordwestschwiizer Zitigslandschaft e füehrendi Stellig i (WEMF-beglaubigti Uflag 2013: 57'647 Exemplar) het aber sit 2005 40'000 Exemplar am Daag weniger verkauft.

Am 4. September 2004 het d Basler Zitig si Konzäpt und Design veränderet.
Si erschiint in sächs Bünd in zwei verschiidene Format: Der erst Bund isch dr Politik gwidmet, der zweit und dritt regionale Themene, dr viert dr Wirtschaft und dr fünft em Sport. Die Bünd erschiine im traditionelle Schwiizer Zitigsformat (320 x 475 mm), währed dr sächst Bund zur Kultur im Tabloidformat usege wird. Am Samschdig wird dr "baz" s Magazin vom Zürcher Dagesazeiger bigleit (nume für Abonnänte). Am Fritig erschiint e Grossuflag, wo im Baselbiet, wo d Basler Zitig mit dr "Basellandschaftlige Zitig" konkurriert, gratis verdeilt wird.

Under em aggduelle Cheffredaggter Markus Somm hett d BaZ e Kurswäggsel vo linggsliberal uff rächtsbürgerlig vollzoge, was z Basel eender schlächt akoo isch, au wil dr Christoph Blocher do sini Pfoote drigsteggt het. Druffabe isch au e neui Zytig, d DaagesWuche gründet worde, wo villi Schurnalischte vo dr BaZ anegwäggslet sin.


</doc>
<doc id="22818" url="https://als.wikipedia.org/wiki?curid=22818" title="Basellandschaftliche Zeitung">
Basellandschaftliche Zeitung

Die Basellandschaftlichi Ziitig ("bz") isch noch dr Basler Zitig die zweitgrösst Dageszitig in dr Region Basel und het ihre Sitz z Liestel. Si ghört zum Verlagshuus Lüdin.

D Uflag lit bi 22.579 verchaufte Exemplar (WEMF 2007), am Mittwoch git s e Grossuflag, wo in über 81'000 Huushalt gläse wird. Im Bezirk Waldeburg het d "bz" mit 32 Prozänt vo de Huushalt die stärksti Abdeckig, im Bezirk Liestel si s 29 Prozänt. Weniger stark isch d Regionalzitig in de Bezirk Sissech und Dorneck/Thierstei (Solodurn) und in dr Agglomeration (Bezirk Arlese: 7 Prozänt). Nume zwei Prozänt isch d Abdeckig vo de Huushalt im Kanton Basel-Stadt.

Sit em 16. September 2006 erschiint d "bz" as Chopfblatt vo der "Middelland-Zitig". Eigeständig produziert wird nume no dr Regionaldeil (Nochrichte und Sport), bi de Azeige git s e regionali Filterig. D Redaktion vo dr "bz" cha aber au Iifluss neh uf die übrige Deil vo der "Middelland-Zitig" und Ardikel striiche, ersetze oder verändere.

D "bz" beschäftigt in dr Redaktion öbbe zwanzig Agstellti.



</doc>
<doc id="22820" url="https://als.wikipedia.org/wiki?curid=22820" title="AG für Werbemedienforschung">
AG für Werbemedienforschung

D AG für Werbemedienforschung (WEMF) erhebt in dr Schwiiz Zahle zer Nutzig vo Printmedie. 

Sit 1964 wärde d'Uflage und Läserzaale vo Zytige und Zytschrifte erhobe. Sit es paar Joor erstellt d WEMF au Studie zer Internetnutzig.

Gründet worde isch d WEMF vo Interesseverbänd us dr Werbebranche und de Zytigs- und Zytschrifteverleger.

Syt em 1992gi isch d Trägerschaft eso:



</doc>
<doc id="22823" url="https://als.wikipedia.org/wiki?curid=22823" title="Rinder">
Rinder

D Rinder (Bovini) si e Gattigsgruppe vo de Horndräger (Bovidae). Es si grossi stämmigi Dier, won e baar Arte drvo as Nutztier e wichtigi Rolle spiile. E baar Rinderarte sait men au „Büffel“, das isch e willkürlichi Bezeichnig, wo kei systematischi Relevanz het.

Rinder hai e Chopfrumpflängi vo 1,60 m bis 3,50 m, drzue chunnt non e Schwanz, wo bis zum ene Meter lang cha si. D Schulterhöchi variiert vo 0,70 m bis 2,00 m und s Gwicht vo 150 kg bis über 1000 kg. D Dier hai e stämmige Rumpf mit chreftige Gliider. S Fäll isch meistens in verschiidene Dön vo Grau, Bruun oder Schwarz, si Längi und Beschaffeheit isch em Läbensruum abasst. Beidi Gschlächter dräge Hörner, die vo de Wiibli si aber chliiner und dünner. D Hörner si im Gegesatz zu dene vo vile andere Horndräger glatt. Wie alli Däuer hai si e Mage mit mehr as einere Chammere, wo s ihne möglig macht, schwer verdauligi Pflanzenahrig z verwärte.

S ursprünglige Verbreitigsgebiet vo de Rinder het Nordamerika, Eurasie und Afrika umfasst. Si läbe in underschiidlige Läbensrüüm, ziehn aber offeni Waldgebiet und Grasländer vor. Si si Pflanzefrässer und läbe meistens in Härdene vo underschiidliger Sozialstruktur.

Mindestens fünf Rinderarte, Urochse, Banteng, Gaur, Yak und Wasserbüffel si domestiziert worde; vor allem s Huusrind, wo vom Urochs abstammt und dr Wasserbüffel hai sich wältwiit verbreitet und chömme in verwilderte Populatione au in Regione vor, wo s ursprünglig keini Rinder ge het. Im Gegesatz drzue si die meiste wildläbende Arte in ihrem Bestand bedroht. S Wildrind isch im 17. Johrhundert usgstorbe, zwei Arte, Kouprey und Tamarau, si noch dr IUCN vom Usstärben bedroht, vili anderi Arte si gfährdet.

D Rinder im ängere Sinn umfasse vier Gattige mit im Ganze zwölf Arte.

D Abgränzig vo andere Horndrägerarte isch mänggisch umstritte. So wird s Vietnamesische Waldrind, wo äng mit de Rinder verwandt isch und erst in de 1990er-Johr entdeckt worden isch, mänggisch au zu de Rinder gstellt, wie au d Vierhornantilope. Au d Waldböck, e Gruppe vo afrikanisch-asiatische Antilope, si äng mit de Rinder verwandt. Alli die Gruppe bilde d Underfamilie vo de Bovinae innerhalb vo de Horndräger.

Stammesgschichtlig si d Rinder e rächt jungi Gruppe. Erst im Pliozän si die früheste Rinder fossil beleit. Si hai sich wohrschiinlig vo Asie us über Europa, Nordamerika und Afrika verbreitet. Vor allem im Pleistozän si si mit vile Arte verdräte.




</doc>
<doc id="22824" url="https://als.wikipedia.org/wiki?curid=22824" title="Rinder (Begriffsklärung)">
Rinder (Begriffsklärung)

Rinder heisse


</doc>
<doc id="22831" url="https://als.wikipedia.org/wiki?curid=22831" title="Vertrag von Verdun">
Vertrag von Verdun

Dr Verdrag vo Verdun isch 843 zwüsche de drei überläbende Änkel vom Karl em Grosse, de Söhn vom Ludwig em Fromme gschlosse worde. Die drei hai ghändlet drüber, wär was vom Erb vo ihrem Vater überchiem. D Vorverhandlige zum Vertrag si im gliiche Johr in dr Basilika St. Kastor z Koblänz vo 110 Abgsandte vo de betroffene Herrscher gfüehrt worde. S Ergäbnis vo de Verhandlige, wo nit as Verdragstext ufgschriibe worden isch (bzw. vermisst wärde), isch d Deilig vo dr Macht im Fränkische Riich vo de Karolinger und d Ufspaltig vom Riich in drei Deil:


Die Dreideilig het aber nume churzi Ziit ghebt. Scho 855 isch s Mittelriich Lotharingie ufdeilt worde (Prümer Deilig), denn 870 im Verdrag vo Meerse und schliesslig 880 im Verdrag vo Ribemont. Nominell und ideell isch bi dr Deilig s Riich sälber nit deilt worde - nominell mit em "sich Müeh ge um e gmeinsami Politik", ideell mit dr Brüedergmeinschaft. S Riich isch immer no as gmeinsams karolingischs Herrschaftsgebiet agluegt worde. Primär sött me d Deilig nit as Riichsdeilig, sondern as Herrschaftsdeilung innerhalb vo dr Königsfamilie aluege. Noch dr Deilig vo Verdun isch s aber nie meh zun ere duurhafte Widervereinigung vo de Riichsdeil cho und erst mit dr Erschaffig vo dr Europäische Union im zwanzigste Johrhundert isch men em Ideal vom e vereinigte Europa wider nooch cho.

Vor em Verdragschluss het me lang verhandlet und isch sich mit Misdraue begegnet. In däm Zsämmehang het me s Riich inventarisiert (Descriptio regni). D Deilig het me vorgnoh under em Gsichtspunggt vo dr Gliichwärtigkeit vo dr geographisch-politische Lag und vom wirtschaftlige Erdrag.

In de westfränkische Riichsannale, de "Annales Bertiniani", heisst s in Bezug uf e Verdrag vo Verdun: 

"Dr Karl isch zur Zsämmenkumft mit siine Brüeder gange und het se z Verdun droffe. Do het dr Ludwig, nöchdäm d Deilig gmacht gsi isch, alles uf dr andere Siite vom Rhii übercho, drzue uf dere Siite d Stedt und Gau vo Speyer, Worms und Mainz; dr Lothar s Land zwüschen em Rhii und dr Schelde bis zu ihrer Mündig und denn s Land um Cambrai, dr Hennegau, s Lomensische (zwüsche dr Maas und dr Sombre) und Castricische (südlig drvo) Gebiet, und d Grafschafte linggs vo dr Maas und witer bis zum Iifluss vo dr Saône in d Rhône, und dr Rhone noch bis zum Meer mit de Grafschafte uf beide Siite. Usserhalb vo dene Gränze het er bloss Arras wäge dr Güeti vo siim Brueder Karl übercho. Dr Räst bis Spanie isch im Karl zuegfalle. Und nochdäm sie gegesiitigi Eid gschwore hai, het me sich zletzt von enander verabschiidet."

In de ostfränkische offiziöse "Annales Fuldenses" heisst s: 

"Wo vo de Edle s Riich ufgno und in drei Deil deilt worden isch, si z Verdun in Gallie die drei König im August zsämmecho und hai s Riich deilt: dr Ludwig het dr östlig Deil übercho, dr Karl dr westlig, dr Lothar as dr eltist dr Deil drzwüsche. Wo si so Friide gmacht und mit Eid bechreftigt gha hai, si si heim zoge, jede für zum si Deil z sichere und z ordne. Dr Karl, wo Aspruch uf Aquitanie erhobe het, wil s vo Rächts wäge zu siim Riich ghöri, isch siim Neveu Pippin lästig worde, won er ihn mit zahlriiche Iifäll heimgsuecht het, öfters aber grossi Verlust in dr eigene Armee erlitte het."

Dr Verdrag vo Verdun het s ändgültige Schiitere vo dr Staatsidee, ass s Riich as Ganzes in dr Person und em Amt vom Kaiser repräsentiert wurd wie s in dr "Ordinatio imperii" vorgseh gsi isch, bedütet, au wenn under em Karl III. s Frankeriich für e baar Johr sini üsseri Eiheit wider übercho het.

Dr Verdragsschluss isch dr Afangspunggt von ere Entwicklig, wo schliesslig im hoche Mittelalter zur Entstehig vo Dütschland und vo Frankriich gfüehrt het. Dr Verdrag sälber het me früehner as dr "Afangspunggt vo dr dütsch Gschicht" agluegt, das gsehn hüte nume no einzelni Historiker eso.





</doc>
<doc id="22832" url="https://als.wikipedia.org/wiki?curid=22832" title="Lentienser">
Lentienser

D Lentienser (lat. "Lentienses") sind en Tailstamm bzw. Gau (pagus) vo de Alemane gsii, wo nördlich vom Bodesee im Piet vom hütige Linzgau glebt het.

D Lentienser werdet nume vom Ammianus Marcellinus gnennt und bizüchet sich uf Eraignis vo de Joor 355 und 378.

Ane 355 het de römisch Feldherr Arbetio e Stroofzug gege d Lentienser undernoo. Er isch zwoor inene Hinderhalt groote, het denn aber d Lentienser im End doch chöne zruggschloo.

Im Februar 378 sind d Lentienser, nochdem si erfaare hend, as s römische Heer im Oste bischäftigt isch, öber de zuegfrorni Rhii zoge und hend plünderet. Si sind denn zruggschlage wore, aber glii drufabe sind si underem König Priarius zäme mit anderne Alemane wider is Römische Riich iigfale, sind aber vom Chaiser Gratianus i de Schlacht vo Argentovaria abegmacht wore und de Priarius isch gfalle. De Gratianus het d Lentienser bis zu erne Woonsitz verfolgt und si zwunge, em Hilfstruppe z stele. 

De Name vo de Lentienser setzt vermuetli e keltische Name fort und isch no hüt im Name vom Linzgau erhalte.




</doc>
<doc id="22835" url="https://als.wikipedia.org/wiki?curid=22835" title="Rätobarier">
Rätobarier

D Rätobarier (lat. "Raetobarii") sind en Tailstamm vo de Alemane gsii, wo vermuetli nördlich vo de Donau im Piet vom Nördlinger Ries glebt hend. Si werdet nume i de "Notittia dignitatum" gnennt, emene römische Handbuech usem früene 5. Joorhundert, wo d Verwaltig und di militärischi Organisation vom Römische Riich ufzaichnet. Deno hend d Raetobarii zäme mit de Bukinobante i de Hoofarmee ("auxilia palatina") vom Ostriich tienet.

De Name setzt sich usem Name vo de römische Provinz Raetia und em germanische Stammnametail *-warijôz »Biwooner« zäme, aso öppe d »Biwooner vo Rätie«, well si im Piet vo Rätie gwont hend, wo d Römer um 260 verlore hend.




</doc>
<doc id="22837" url="https://als.wikipedia.org/wiki?curid=22837" title="Juthungen">
Juthungen

D Juthunge sind en germanische Tailstamm vo de Semnone gsii, wo spöter i de Alemane uufgange sind.

D Juthunger werdet i de antike Literatur recht hüüfig gnennt, undere anderem au bim römische Historiker Ammianus Marcellinus.

S ältisti Zügnis vo de Juthunge isch di römischi Inschrift vom Augschburger Siigeraltoor, wo uf de 11. September 260 datiert. Deno hend Juthunge i de Provinz Italia plünderet und Chriegsgfangni mitgschleppt. Bi Augschburg sind si denn am 24. April 260 vom M. Simplicinius Genialis, em Statthalter vo de Provinz Raetia bisigt wore. Die Inschrift setzt d Juthunger mit de Semnone gliich. Allerdings hend d Römer dozmol s Land nördlich vom Rhii und vo de Donau und westlich vo dr Iller verlore, wo zum Tail zu de Provinz Raetia, zum Tail zu de Decumates agri ghört het.

Zee Joor später, ane 270, sind d Juthunge wider uf Italie zoge. Wo si uf de Haicheer hend wöle d Donau öberquere, het sich ene de Chaiser Aurelianus enggege gstellt und de Siig öber si errunge. Trotzdem sind si scho e Joor spöter wider uf Italie goge plündere, sind aber bi Pavia am Fluss Tessin gschlage wore. De nöchst bizügt Öberfall is Römische Riich datiert is Joor 297, wo si vom Chaiser Constantinus bisigt wore sind. Witteri Öbergriif vo de Juthunge falet i d Joor 358 und 383/4. S letschtmool erwäänt werdet si um 430, wo si vom Aëtius bisigt wore sind. Uf de Peutingersche Tafle erschiinet si nördlich vo de Donau underem Name "Iutugi" östlich vo de Alemanne und Armalausi.

D Juthunge werdet au i de "Notittia dignitatum" gnennt, emene römische Handbuech usem früene 5. Joorhundert, wo d Verwaltig und di militärischi Organisation vom Römische Riich ufzaichnet. Deno hend juthungischi Hilfstruppe in Aphroditopolis am Nil i de römische Provinz Aegyptos dienet.



</doc>
<doc id="22839" url="https://als.wikipedia.org/wiki?curid=22839" title="Armalausi">
Armalausi

D Armalausi oder Armilausini sind en germanische Stamm gsii, wo zwüschet de Alemane im Weschte und de Markomanne und Juthunge im Oschte glebt hend und dörftet drum en alemannische Stamm gsii sii. De Name bizücht sich uf iri ärmellosi Chlaidig. Nochem Isidor vo Sevilla bidütet s germanische Wort "armelausa" »Chriegschlaid«.

Ahand vo de Peutingersche Tafle ("Armalausi") hend si öppe im Piet vom Nördlinger Ries de Donau no abwärts glebt. Denebet erschiinet si ono i zwoo spootantike geographische Schrifte und i de früemittelalterliche Weltbischriibig vom Aethicus Ister. Me as de Name isch aber vonene nöd bikannt.


</doc>
<doc id="22840" url="https://als.wikipedia.org/wiki?curid=22840" title="Vertrag von Meersen">
Vertrag von Meersen

Dr Vertrag vo Meerse isch am 8. August 870 z Meersse bi Maastricht in dr hütige holländische Provinz Limburg abgschlosse worde.

Im Verdrag isch s Erb vom fränkische König Lothar II. wo ane 869 z Piacenza gstorben isch, nämlig s Rych Lotharinge, zwüschen em Karl em Kahle und em Ludwig II. em Dütsche ufdeilt worde. Dr Karl het dr südwestlig Deil und dr Ludwig die nordöstligi Helfti übercho.

D Drennigslinie isch öbbe de Flüss Maas, Ourthe, Mosel, Marne, und Saône noch verloffe und denn dur s Juragebirg ggange. Dodrmit si die politisch und wirtschaftlig wichtige Stedt und Gebiet Aache, Holland, s Elsass und s alemannische Gebiet bis zu de Voralpe mit Züri an s spötere Heilige Römische Riich gfalle.

Dr Verdrag isch für die spöteri politischi Entwicklig vo Frankriich und Dütschland vo grosser Bedütig gsi. Lothringe und s Elsass si bis zum Ändi vom Zweite Wältchrieg umstritteni Gebiet bliibe.

In welem Gebäud dr Verdrag vo Meerse abgschlosse oder underschriibe worden isch, weiss me nit, wil s keini urkundligi und archäologischi Date drüber git.



</doc>
<doc id="22844" url="https://als.wikipedia.org/wiki?curid=22844" title="Skotinger">
Skotinger

D Skotinger (lat. "Scotingi, Scutingi") sind e germanische Stamm gsii, wo im Jura südöstlich vo Besançon im Tal vom Ain glebt hend.

D Skotinger sind im 6. Joorhundert zäme mit de Warasker dör di Burgundisch Pforte is Tal vom Doubs gfale und hend sich im Jura niderloo. Si sind denn is Riich vo de Burgunder iiglideret wore und hend e Gaugroofschaft bildet, wo ane 603 zerstmol as "pagus Scotingorum" vom fränkische Historiker Fredegar gnennt werd und bis is 12. Joorhundert bistande het. De Name vom Gau isch hüt no im Landschaftsname "Escuens" im Franche-Comté erhalte.

De Ort Salins-les-Bains im französische Jura, dozmool e wichtige Ort för Salzgwünig, isch im Piet vo de Skutinger glege.

De germanisch Name stoot zum Verb "schüüsse" und dörft sich drum uf d Biwaffnig vo de Skotinger as »Schüsser, Schütze, Schlüderer« bizüche.



</doc>
<doc id="22845" url="https://als.wikipedia.org/wiki?curid=22845" title="Vertrag von Ribemont">
Vertrag von Ribemont

Die letzt Deilig vom Frankeriich isch 880 mit em Vertrag vo Ribemont besiiglet worde. E wichdige Punggt im Verdrag isch gsi, dass jetzt au dr Westdeil vo Lotharingie an s Ostfrankeriich gfallen isch. Die Gränze zwüschen em West- und em Ostriich isch praktisch unveränderet bliibe bis in s Spotmittelalter. 

Zum Verdrag isch s cho, wil im Johr 879 dr ostfränkisch Ludwig III. dr Jüngeri sich für e Chrieg gege dr westfränkisch Louis III. und si Brueder Karlmann II. vorbereitet het, wo die mit verschiidene Problem z kämpfe gha hai. Zum einte het sich e Nitkarolinger, dr Boso vo Vienne, zum König vo Burgund lo usrüefe, zum andere hai d Wikinger wider agfange im Land iizfalle. So hai sich die westfränkische Brüeder mit em Ludwig em Jüngere z Ribemont droffe und ihm dä Deil vo Lotharingie ge, wo si im Verdrag vo Meerse übercho hai. Dr Ludwig het versproche, sich ruehig z verhalte, und dr Louis und dr Karlmann hai sich mit em Boso chönne usenandersetze.

Früehneri fränkischi Riichsdeilige:



</doc>
<doc id="22847" url="https://als.wikipedia.org/wiki?curid=22847" title="Teilung von Prüm">
Teilung von Prüm

Im Johr 843 isch s fränkische Riich im Verdrag vo Verdun in drei Deil iideilt worde. Dr Lothar I. het s Mittelriich, s Lotharii Regnum, übercho, wo men em mänggisch "Lotharingie" sait. Aber er het s nit fertig brocht, si Riich z stablilisiere. Für zum siini Söhn vor de Asprüch vo siine Brüeder z schütze, het dr Lothar I. im Johr 855 d Deilig vo Prüm vorgnoh. Es isch vermuetlig im Hofguet Schüller gsi, won er siis Riich under sine Söhn ufdeilt het:


Dr Lothar I. sälber het sich in d Abtei Prüm zruggzoge, won er e baar Däg druf gstorben isch.

Noch em früehje Dod vom Karl isch däm siis Riich under siine Brüeder Lothar II. und Ludwig II. verdeilt worde.

Sächs Johr spöter isch dr Lothar II. gstorbe, und siis Riich isch 870 im Verdrag vo Meerse under de Brüeder vom Lothar I. (Ludwig II., „dr Dütsch“, und Karl II., „dr Kahl“) ufdeilt worde.




</doc>
<doc id="22850" url="https://als.wikipedia.org/wiki?curid=22850" title="Fränkische Reichsteilung">
Fränkische Reichsteilung

D Frankekönig hai ihr Riich as ihre Bsitz agluegt und hai noch em Dod vom ene König ihri normale Erbgsetz agwändet. Noch em ursprünglige "Lex Salica" hai Döchder nit chönne Land erbe, so isch s Riich under de überläbende Söhn vom König ufdeilt worde. Erst spöter hai d Döchder wenn s keini Söhn ge het, Land chönne erbe. Me het aber nit s Riich as politischi Eiheit ufdeilt, sondern d Herrschaft in de Deilriich verdeilt. Wenn e Herrscherlinie usgstorben isch, isch ihr Land zruggfalle an dr nöchst männlig Verwandti.

Dr Chlodwig I. (466–511), e fränkische Stammeskönig us em Gschlächt vo de Merowinger, wo vo siim Stammgebiet um Tournai an dr Schelde us d Franke mit Chrieg und friidlige Middel vereint het, het vier Söhn gha. Noch siim Dod isch s fränkische Königriich under de Söhn Theuderich I., Chlodomer, Childebert I. und Chlothar I. ufdeilt worde. Jede het es "ad hoc" Deilriich übercho, respektiv s Deilriich Metz, Orléans, Paris und Soissons, wo spöter under em Chlothar I. (558–561) wider vereint worden si. Au noch däm siim Dod isch s Riich under siine vier Söhn ufdeilt worde, d Deilriich hai die gliiche Residänze gha wie bi dr vorige Deilig, aber ihri Territorie si ganz andersch gsi. Aber drei vo dene Riich hai agfange e historischi Identität z entwiggle, Neustrie im Nordweste und Austrasie im Nordoste und Burgund im Südoste. Dr Chlothar II. (613–629) het alli Riichsdeil gerbt. Spöter hai die merowingische König ihri Macht und eso ihri politische Wichdikeit verlore und ihri Huusmeier hai in ihrem Name "de facto" gherrscht. Vom Pippin II., wo vo 688-714 s ganze Riich regiert het, a isch s Riich under de Söhn vo de Huusmeier ufdeilt worde. Dr Karl Martell (688–741) het die Macht siine Söhn vererbt, wo jede drvo Huusmeier in ere Riichshelfti worden isch, Pippin dr Jüngeri z Neustrie und dr Karlmann z Austrasie.

Nochdäm dr Pippin III. (714–768) dr letzt Merowinger im Johr 751 abgsetzt het und sälber König worden isch, het er s Riich under siini zwei Söhn ufdeilt, em Karl em Grosse (742–814) und siim Brueder Karlmann I., aber dr Karl het, wo dr Karlman gstorben isch däm siis Riich anektiert. Bis zum Dod vom Sohn vom Karl em Grosse, em Ludwig em Fromme (778–840), isch s Riich undeilt bliibe, aber d Usenandersetzige vo däm siine Söhn über d Verdeilig vom Erb het no zu siine Läbziite agfange. Im Verdrag vo Verdun 843 isch s Riich in drei Deil, e westlige, en östlige und ein in dr Middi ufdeilt worde. Dr middler het scho 870 noch em Verdrag vo Meerse nume no us Italie bestande und isch 875, wo Italie an s Westfrankeriich gfallen isch, ganz verschwunde. Im Verdrag vo Ribemont im Johr 880 hai d Westfranke Lotharingie an d Ostfranke abdräte.



</doc>
<doc id="22851" url="https://als.wikipedia.org/wiki?curid=22851" title="Lex Alamannorum">
Lex Alamannorum

Pactus Alamannorum und Lex Alamannorum si Bezeichnige für die alemannische Rächtsschrifte us em früehje Mittelalter. Si si 1530 vom Johannes Sichard z Basel zum erste Mol in Deil usege worde. Es handlet sich drbii um die eltiste und bedütendste Textdokumänt us em alemannische Herzogdum mit wichtige Agobe über Wirtschaft und Gsellschaft, s däglige Läbe und d Kultur im alemannisch-schwöbische Ruum.

Dr "Pactus Alamannorum" (au "Pactus legis Alamannorum") as elteri Textstuefe us em erste Drittel vom 7. Johrhundert isch in einere einzige Handschrift us em 9. oder 10. Johrhundert überliiferet und bestoht us vier Blattfragmänt, wo üsserlig nit zsämmehänge. Es isch, ähnlig wie dr gross Deil vo dr "Lex Salica", e normierte Buessekatalog. Mit dene Strofe het me brobiert, Brüüch wie d Bluetrach und d Fehde, wo Verletzige vom Rächt, vo dr üble Nochred bis zum Umbringe vom ene Mensch, iizschrängge. 

D "Lex Alamannorum" isch in fuffzig Handschrifte us em 8. bis zum 12. Johrhundert bezügt, die einte in ere merowingische und die andere in ere karolingische Fassig. D "Lex" wird wäge dr Iigangsformle in zwei Handschrifte em Herzog Lantfrid (727 bis 730) zuegeschriibe. Si isch aber sehr wohrschiinlig e Felschig, wo im Chloster Riichenau entstanden isch. Si git dr Chille e Vorzugsstellig, reflektiert sust aber wohrschiinlig die alemannische Rächtsverheltnis zuedräffend. Si bestoht us drei Deil: Chillesache, d. h. vor allem d Bildig vo Chillevermöge; Herzogssache, d. h. d Bildig und Sicherig vo der herzöglige Herrschaft; Volkssache, d. h. e Buessekatalog wi bim "Pactus".

Me cha us de Gsetz e fortgschritteni gsellschaftligi und staatligi Verdichdig vo de alemannische Stammesstrukture zun ere ständische Ornig mit Freie, Halbfreie und Unfreie useläse. Es ähnelet im Text andere germanische Rächtsschrifte. Die alemannischi Rächtsufzeichnig ghört scho in dr Kontext vom Frankeriich. Die alemannische Herzög si zwar in de innere Aglägeheite wie dr Rächtssprächig unabhängig gsi, si aber under em Iifluss vo de fränkische König, wo d Oberhoheit gha hai, gstande. Im Deil vo dr "Lex Alamannorum" über d Chillesache chunnt zum Usdruck, ass d Chilleorganisation scho sehr usbildet gsi isch, au wenn d Christianisierig nonig lang zruggglägen isch. Währed dr "Pactus Alamannorum" no kei Iifluss vo dr Chille zeigt, het d Chille in dr "Lex Alamannorum" ihri Rächt in grossem Umfang gsicheret.






</doc>
<doc id="22853" url="https://als.wikipedia.org/wiki?curid=22853" title="Rickenbach (Hotzenwald)">
Rickenbach (Hotzenwald)

Rickebach isch e Gmeind im bade-württebergische Landchreis Waldshüet.

Rickebach, als Erholigsort staatlig aerkännt, litt im Vordere Hotzewald am südlige Rand vom Schwarzwald zum Hochrhy. Di hügeligi Hochebeni wird durch s steilwandig Dal drännt, wo s Flüssli Murg durefließt. 'S hät Wälder mit me große brozäntuale Adeil an Fichte, wo durch Wyse, Äcker und Weide underbroche werre. Bi chlarer Sicht cha mer bis zu de Alpekätte seh. S Gmeindegebiet litt uff 700 bis 900 Meter über em Meer.

'S hät sure Bode, wo Heidelbeere güet druff chönne wachse.

D Gmeind gränzt im Norde an Herrischried, im Oste an Görwihl und d Stadt Laufeburg, im Süde an Murg und Bad Säckinge und im Weste an d Stadt Wehr.

Rickebach bstoht uss sechs Gmeinde, wo friehner selbständig gsi sin und insgsamt uss 13 Ortschafte bstönn. Zu de hüttige Gmeind ghöre Rickebach, Alteschwand mit Glashütte und Strick, Hottige, Willaringe mit Egg, Jungholz, Lähnhof, Schwykhof, Wylandige und Wickartsmiehli, Bergalige und Hütte mit Rüttehof.

Wäge de Höchi isch's im Summer und im Winder öbbe 5 Grad chieler wie im Rhydal in de Nöchi. Im Januar und Februar litt normalerwis Schnee. De Näbel vom Rhydal chunnt aber numme sälte bis in sälli Höchi, sodass d Sunne öfter schynt. S südwestlig Eck vo Dütschland griegt sowiso am meiste Sunne ab.

Di hüttigi Gmeind Rickebach isch erscht 1975 durch d Gmeindereform entstande; in sällem Johr hän sich d Gmeinde Bergalige, Hottige, Rickebach und Willaringe zämmegschlosse. Alteschwand und Hütte hän sich scho 1973 an Rickebach agschlosse gha. Rickebach und sini Ortsdeil sin scho in de zweite Hälfti vom 13. Johrhundert besydelt gsi.

De Ort Rickebach isch zum erschte Mol im Johr 1257 erwähnt worre und hät sich zu einem vo de wichtigste Ört vom südwestlige Hotzewald entwickelt. Als Pfarrort isch Rickebach s Zändrum vo me usdehnte Chirchspyl gsi. Bis zu de Gründig vom Land Bade im Johr 1805 hät de Ort als Einigs- und Grichtsort zu de Grafschaft Hauestei ghört.

Alteschwand isch als Streusydlig entstande und isch um 1300 zum erschte Mol i-n-re Urkunde erwähnt worre. Mit sinem Wyler Glashütte isch's eini vo de ältste Glasmachersydlige vom Schwarzwald.

D Gmarkig Bergalige isch wohrschints scho in de Jungsteizit bsydelt gsi. S hüttig Dorf isch im 13. Johrhundert entstande.

Uss de glyche Zit chömme au di erschte urkundlige Hywys uff d Sydlige Hütte und Rüttehof, wo uss Einzelhöf füregange gsi sin; Hütte isch aber bis 1973 e selbständigi Gmeind gsi.

De erscht Hywys uff Hottige findet mer erscht im Johr 1416.

Zu Willarige zälle mit de Streusydlige Egg, Jungholz, Schweikhof, Wyladige und Wickartsmiehli vyli rächt verschydeni Wyler. Wyladige, Schweikhof, Egg und Jungholz sin di ältste Sydlige vo de Gegend, wo urkundlig nochgwyse werre chönne. Si sin scho zwüschem 8. und em 10. Johrhundert als Rodigssydlige vom Chloster z Säckinge entstande. Bis ins 14. Johrhundert sin d Ortschafte vo de Ritter vo Wyladinge uff de Burg Wyladinge vo dört verwaltet worre. Nochdem s Rittergschlächt arm worre vo de Region eweggange isch, isch Willarige mit sine Wyler zu de Einig Rickebach cho.

D Gmeind isch e Mitglyd vo de "Veriibarte Verwaltigsgmeinschaft vo de Stadt Bad Säckinge.

Am 17. März 2013 isch de Dietmar Zäpernick mit 50,05 % vo de Stimme zum neue Burgermeischter gwählt worre.

Ergebnis vo dr Landdagswahle sit 2006: 

Sit 1980 git's partnerschaftligi Beziehige zu de Gmeind Plombières-les-Bains in de Vogese, Frankrych.

Sit 2001 git's in de Gmeind e Energymuseum, wo bi Hottige isch. 'S wändet sich de heimische Energyquälle züe. De Schwerpunkt isch d Wasserchraftnutzig. Denäbe werre au land- und huswirtschaftligi Grät zeigt, wo durch Dransmussione adrybe werre.

De Hochrhysänder vo de Dütsche Telekom lit zwüsche Bergalige und Jungholz; sy Sändemast isch 184 Meter hoch. Mit ihm werre Fernsehbrogramm verbreitet.




</doc>
<doc id="22858" url="https://als.wikipedia.org/wiki?curid=22858" title="Karlmann I.">
Karlmann I.

Dr Karlmann I. (* 751; † 4. Dezember 771 z Samoussy in dr Picardie (im hütige Departement Aisne); z Reims begrabe, im 13. Johrhundert noch St. Denis überfüehrt), dr Sohn vom Pippin em Jüngere und dr Brueder vom Karl em Grosse, isch vo 768 bis 771 König vo de Franke gsi. 

Dr Karlmann isch 754 vom Papst Stephan II. in dr Abtei Saint-Denis zum König gsalbt worde und het noch em Pippin siim Dod am 9. Oktober 768 dr südöstlig Deil vom Frankeriich—vo Burgund und Aquitanie bis Alemannie—vo Soissons us beherrscht. Er isch nit guet uscho mit siim Halbbrueder Karl und das het s Regiere vom Riich schwiirig gmacht. Aquitanie het nämlig beidne ghört und wo dr Pippin gstorbe isch, isch dört en Ufstand usbroche. Dr Karl isch 769 mit ere Armee dört ane zoge, dr Karlmann isch mit siiner eigene Armee au cho, D Brüeder hai aber z Moncontour bi Poitiers ghändlet, und dr Karlmann het sich zruggzoge. Dr Karl het dr Ufstand elei zsämmegschlage, für em Karlmann siim Ruef bi de Franke isch si Rückzug nit guet gsi. D Mueter, d Bertrada, het zwüsche de zwei müesse Friide stifte. Si het aber dr Karl vorzoge und mit ihm Bündnis blant für en Usenandersetzig mit em Karlmann: Dr Karl het sich mit em Langobardekönig Desiderius verschwögeret, won er däm si Dochder, wo villicht Gerperga gheisse het, ghürotet het. Au mit eme andere Nochber vom Karlmann, em Tassilo III. vo Bayre isch er befründet gsi. Er het d Understützig vom Papst, wo nit uf guetem Fuess mit de Langobarde gstanden isch, brobiert überzcho, won er dr Desiderius drzue brocht het, em Papst e baar Territorie abzdräte. So isch dr Karlmann vo Allierte vom Karl iikreist gsi. Er het im Papst e Bündnis gege d Langobarde vorgschlage, aber dr "Primicerius", dr Christoph wo ihn drbi understützt het, isch vom Desiderius ermordet worde. Im Karlmann si Situation het sich erst besseret, wo dr Karl si langobardischi Frau verstosse het, und deren ihre Vater, dr Desiderius, het sich em Karlmann agnöcheret.

Dr Karlmann isch am 4. Dezember 771 in siim Palast z Samoussy gstorbe, wohrschiinlig isch s e natürlige Dod gsi. Är und si Brueder si nooch am ene Chrieg gsi und si Dod het dr Friide grettet, nit aber s Erb vom Karlmann siim eltist Bueb, em Pippin. D Witwe vom Karlmann, d Geberga, het dänggt, ass si für ihre Sohn wurd regiere bis zu däm siiner Mündikeit, aber im Karlmann siini wichdigste Understützer, si Cousin Adalhard, dr Abt Fulrad vo Saint Denis, und dr Graf Warin hai dr Karl drum bittet, siim Brueder siis Gebiet z annektiere. D Geberga isch mit ihre Chinder zum Desiderius gflüchtet. Wo dä alles gmacht het, für zum d Rächt vom Karlmann siine Chinder z schütze, het dr Karl siis Riich eroberet. Dr Desiderius und si Familie si in fränkischi Chlöster verbannt worde, vom Schiggsal vo dr Geberga und ihre Chinder noch 772 weiss me nüt.

Dr Karlmann isch mit dr adlige Gerberga, mögligerwiis ere Dochder vom Langobardekönig Desiderius, verhürotet gsi. Mit ihr het er zwei Chinder, dr Pippin, wo für s Johr 770 bezüügt isch, und en anders Chind, villicht e Syagrius oder e Maitli, d Ida vo Herzfeld, wo heilig gsproche worden isch.

"Noch em Ardikel "" uf dr dütsche, em Ardikel "" uf dr französische und em Ardikel "" uf dr änglische Wikipedia"


</doc>
<doc id="22863" url="https://als.wikipedia.org/wiki?curid=22863" title="Anton Geiß">
Anton Geiß

Dr Anton Geiß (* 11. August 1858 z Reatebaa, rk.; † 3. März 1944 z Schriise) isch e dydsche Bolitiker vù dr SPD z Bade gsii. Vù 1919 bis 1920 isch er "Baadische Schdaadsbresidänd" gsii.

Dr Anton Geiß isch im Oschtallgai ùf d Wäld chùù as Sùùn vùm Alois Geiß, eme Chnäächd ùn Seldner, ùn dr Viktoria geb. Müller. Är hed no zwee Brieder ùn zwoo Schweschdere ghaa. Vù 1871-1874 hed er z Reatebaa e Lèèr as Schryyner gmachd, derno isch er bis 1891 as Gsel ùf dr Walz gsii dùr Dydschland ùn d Schwyz. Am 7. Juni 1891 hed er sich z Manne as Schryynermaischder niidergloo. Ane 1895 hed er as Wiird s Gaschdhuus "Englischer Garten" in dr Mannemer Ineschdad ibernùù, 1897 as Päächder d "Central-Halle", wù dr Badische Brauerei AG ghèèrd hed. Vù 1902 bis 1903 hed in ere Wyyschdùùbe gwiirded ùn ab em 1. Mai 1905 hed er s Gaschdhuus "Zum großen Hirsch" paachded ùn hed die Wiirschdschafd ane 1906 au gchaufd. Mid syynere Frau Karoline geb. Bold hed er zwee Siin ghaa. 

Ane 1891 isch dr Geiß z Manne in d SPD yydräde. Ane 1893 isch er in dr Schdadrood vù Manne gweeld woore ùn bi dr negschde Waale 1896 ùn 1903 as Schdadrood (Stadtverordneter) wider gweeld woore.

1895 isch er vù dr SPD nominierd woore fir d Waal zem Baadisch Landdaag im Waalchrais Manne 2, wù syder 1891 e sichere Waalbezirk fir d SPD gsii isch. Dr Geiß hed d Waal mid eme groose Voorschbrùng gwùne ùn isch au bi dr negschde Waale ane 1897, 1899 ùn 1901 wider gweeld woore. Vù 1901 bis 1902 isch er Midgliid in dr Budget-Kommission gsii. Wùn er aafangs 1903 ùf Ludwigshafe in dr Pfalz ùmzooge isch, hed er miese ali Ämder ùfgee, im Mannemer Schdadrood ùn au im Baadische Landdaag. 

Ane 1905 isch er wider ùf Manne zrugzooge, isch 1907 wider in dr Mannemer Schdadrood gweeld woore ùn derno vù 1911 bis 1918 Stadtverordnetevorstand gsii.
Au in dr Baadisch Landdag isch er wider gweld woore ane 1907. Vù 1909 bis 1917 isch er 1. Vizebresidänd vù dr 2. Chamere gsii. Är hed verschiidene Uusschis aaghèèrd ùn isch ain vù dr bekandeschde SPD-Politiker z Baade woore. Vù 1908 bis 1919 isch dr Anton Geiß Vorsizender vù dr baadische SPD gsii. Im Juni 1918 hed er vùm Großherzog Friedrich II. zùm Verfassigsjubiläum dr "Orden vùm Zähringer Löwe" iiberchùù.

Wù dr Èèrschd Wäldchrieg verloore gange isch ùn noch em Kieler Matrooseùfschdand ùn dr Novämberrevolution dr Chaiser Wilhelm II. am 9. Novämber 1918 hed miese zrùgdräde, sin wie in vyyle dydsche Schdäd au z Chaarlsrue ùn z Manne Soldaadereed ùn Woolfaardsuusschis bilded woore. Ùf ere gmainsaame Sizig vùm Chaarlsruer Soldaadrood ùn em Woolfaardsuusschùs isch dr Anton Geiß am 10. Novämber 1918 zùm Vorsizende vu dr Vorlaifige Volchsregierig z Baade gweeld woore. In dääne Uusschis sin ali Bardèie din gsii, dr Geiß isch gweeld woore, wel er e Verdräder vù dr Mannemer SPD gsii isch ùn ùf dr andere Syde as langjèèrige Vizebresidänd vù dr 2. Chamere e Bolitiker gsii, wù in alene Bardèie Verdröue gnose hed. 

Am 13. ùn 14. Novämber hed er zäme mid em friejere Schdaadsminischter Heinrich von und zu Bodman ùf em Schlos Zwingeberg mid em Großherzog iber e Regierigsverzichd verhandled. Dr Friedrich II. isch derno am 14. Novämber 1918 zrùgdräde.

Am 5. Jäner 1919 isch z Baade e "Verfassungsgebende Nationalversammlung" gweeld wore, d SPD isch zwoodschdèèrgschdi Bardèi noch em Zäntrum woore. Wel d USPD us dr Regierig uusdräde isch, isch dr Geiß au no Minischder fir milidèèrischi Aagläägehaide woore. 
Am 3. Abril 1919 isch di nèi baadisch Regierig bilded woore, dr Anton Geiß isch fir ai Joor zem "Baadische Schdaadsbresidänd" gweeld woore. Di nèi Verfassig isch am 13. Abril 1919 in ere Volchsabschdimig aagnùù woore, d Nationalversammlung isch as Landdaag bschdeedigd woore. 

Am 26. Mèèrz 1920 isch dr Geiß vùm Landdaag nomol fir e Joor im Amd bschdeedigd woore. Wù aber noch dr Ryychsdaagswaal am 6. Juni 1920 dr Zäntrùms-Bolitiker Constantin Fehrenbach Ryychs-Chanzler woore isch, hed au s baadisch Zäntrùm ùf e Ùmbildig vù dr Regierig drängd. Dr Anton Geiß isch derno am 4. Augschde 1920 vù syynem Amd as Baadische Schdaadsbresidänd zrùgdräde, syy Nochfolger isch dr Gustav Trunk vùm Zäntrùm woore. Dr Geiß hed dùr d Regierigsùmbildig au syy Minischderamd verloore ghaa, iim isch nùme no syy Abgordnedemandaad im Landaag bliibe. Zu dr negschde Landdaagswaal am 30. Oktober 1921 isch er nimi aadräde, er hed sich ganz us dr Bolitik zrùgzooge. 

Dr Anton Geiß isch derno wider vù Chaarlsrue ùf Manne zooge, ane 1933 ùf Schriise. Noch em Dood vù syynere Frau isch er in e Aldershaim zooge ùn isch ane 1944 z Schriise gschdoorbe.

Z Reatebaa isch noch iim d "Anton-Geiß-Straße" gnänd woore.




</doc>
<doc id="22865" url="https://als.wikipedia.org/wiki?curid=22865" title="Karlmann (Karolinger)">
Karlmann (Karolinger)

Dr Karlmann (* vor 714, evtl. 706/708; † 17. Juli 754 z Vienne) isch vo 742 bis 747 e fränkische Huusmeier us em Gschlächt vo de Karolinger gsi. Er isch dr eltist Sohn vom Huusmeier Karl Martell und vo däm siiner erste Frau Chrotrud.
Noch em Dod vom Karl Martell isch s Frankeriich zwüsche de beide Söhn vo siiner erste Frau, em Karlmann und em Pippin em Jüngere, deilt worde. Dr Karlmann isch Huusmeier z Austrasie, Alemannie und Thüringe worde, dr Pippin z Neustrie, Burgund und in dr Provence. Die beide Brüeder hai sofort mit eme Ufstand vo ihrem Halbbrueder Grifo, wo bim Erbe nüt übercho het, z due gha. Si hai dr Ufstand niidergschlage ind dr Grifo im ene Chloster iigsperrt. Wil ihri Macht offesichtlig nit sicher gsi isch, hai dr Karlmann und dr Pippin 743 e neue merowingische König, dr Childerich III., iigsetzt, für zum so ihrem Amt as Huusmeier e königligi Legitimierig z ge. D Brüeder hai sich schiinbar guet verstande und zsämmegschafft, so het dr Karlmann im Pippin ghulfe im Hunald siini Ufständ z Aquitanie in de Johr 742 und 745 z underdrugge, und dr Pippin het dr Karlmann in de Johr 742 bis 743 understützt gege dr Sachseherzog Theoderich und gegen e Odilo vo Bayre in 742 und 744.

Au d Alemanne hai en Ufstand gmacht under ihrem Herzog, em Theudebald und hai mit de Bayre kooperiert. Zsämme hai si 743 am Lech e Niiderlage erlitte, und dr Theudebald isch im Johr druf abgsetzt worde. Dr Karlmann het denn 746 z Cannstatt die alemannische Adlige versammlet und het, noch de Annale vo Metz "(annales Petaviani)" und noch eme Bricht vom fränkische Herzog Childebrand, eme Brueder vom Karl Martell, Duusigi vo Alemanne wäge Hochverrot lo hiirichte, s Herzogdum abgschafft und s Gebiet in zwei Grafschafte ufdeilt, won er fränkischi Grafe, dr Warin und dr Ruthard, iigsetzt het. Im Schwarzwald het me mit dr Hilf vo de Adlige und em Pirmin siine Ahänger neui Chloster gründet und die wo s scho ge het, z Sanggalle und uf dr Insle Riichenau si under fränkischi Kontrolle cho, wie au s bischöflige Gebiet vo Chur, so dass d Karolinger jetzt d Alpepäss noch Italie in ihrer Gwalt gha hai. Dr Bonifatius, dr „Apostel vo de Dütsche“, wo d Chille noch em römische Vobild het welle reformiere, isch nit emol vo de Geistlige z Alemannie understützt worde und het mit em Rückdritt vom Karlmann 747 au no si Gönner verlore.

Wo dr Karlmann 747 siini Länder em Pippin überlo het und sich in d Chlöster Monte Soracte und Monte Cassino zurückzoge het, haig s wenigstens Grücht ge, ass er nit ganz freiwillig zrugdräte siig. Dr Pippin loot s explizit in ziitgenössische Dokumänt erwähne, ass es elei dr Entschluss vo siim Brueder gsi siig. Dr Pippin het also d Regäntschaft über s ganze Riich übernoh, und het mögligi Erbrächt vom Karlmann siine Chinder nit beachdet. 

Siibe Johr nochdäm er in s Chloster gangen isch, het er sich no einisch in dr Politik iigmischt. 754 het dr Papst Stephan II. dr Pippin, wo denn scho König gsi isch, drum bittet, ass er em gege dr Langobardekönig Aistulf wurd hälfe. Dr Karlmann het siis Chloster verlo und isch si Brueder cho bsueche, für zum em z säge, ass er sich nit sött iimische. Er het mögligerwiis au Understützig für si Sohn Drogo well ufdrummle. Dr Pippin het sich nit lo überrede und het dr Karlmann z Vienne lo iisperre, won er churz druf am 17. August gstorben isch.

Dr Karlmann isch z Monte Cassino begrabe.

Dr Karlmann het e Sohn gha, dr Drogo, wo 747–754 erwähnt wird, und no sächs anderi Söhn, wo 754 noch em Dod vo ihrem Vater uf Befähl vo ihrem Unggle Pippin ins Chloster gschiggt worde si.

Gschichtligi Bedütig het dr Karlmann wäge siiner Chillepolitik übercho. Es schiint, ass er d Missionierig und d Reform vo de Chillestrukture, wo zu sällere Ziit sehr unübersischtlig gsi si, us stark religiöse und weniger us politische Gründ gförderet het. Si Vater het d Missionsdätigkeit vo de angelsächsische Mönch duldet, wil mit dr Christianisierig d Nochbervölker e chliineri Gfohr gsi si für en, aber er het sich in dr fränkische Chille, wo zum e grosse Deil unabhängig vo Rom gsi isch, iigmischt und Bischöf und Äbt ii- und abgsetzt. Er het au mit Chillebsitz sihni Ahänger belohnt. Dr Karlmann het zsämme mit de Grosse vo dr Chille brobiert, die klerikali Organisation z verbessere. Dr Missionar und Erzbischof Winfried Bonifatius het so 743 en ersti Reformsynode vo de fränkische Bischöf abghalte, s Concilium Germanicum, wo vom Karlmann organisiert worden isch. E baar vo de Beschlüss vo dere Synode si hüt no in Chraft, wie zum Bispil ass es em Klerus verboten isch sich z bewaffne und uf d Jagd z goh, oder ass er für e Bischof jedes Johr e Bricht drüber muess verfasse, wien er läbt und si Amt usfüehrt. So het die zentralisierti päpstligi Organisation si Macht über die lokali fränkischi Chille immer meh vergrösseret. Dr Karlmann het mit siiner Schänkig vom Adelshof Eiloha an dr Fulda im Johr 744 em Bonifatius s möglig gmacht, e Chloster z gründe. Dr Sturmi het dört im Ufdrag vom Bonifatius am 12. März 744 Benediktinerchloster Fulda gründet, wo spöter sehr bedütend worden isch. 

Über e Charakter vom Karlmann weiss me wenig, wil s nit vil ziitgenössischi Quelle git. Im Vergliich zu siim Vater und Brueder wirkt er zögerlig und het sich vo Chillefürste lo beiiflusse. Aber au är het chönne hert duregriffe, wie s Bluetgricht vo Cannstatt 746 zeigt, won er praktisch die ganzi Füehrigsschicht vo de Alemanne as Hochverröter het lo hirichte und so dr Eigeständigkeit vom alamannische Herzogtum under dr fränkische Oberhoheit en Ändi gmacht. Vo denn aa hai die fränkische Herrscher die alemannische Grafe persönlig iigsetzt.


</doc>
<doc id="22866" url="https://als.wikipedia.org/wiki?curid=22866" title="Leo Wohleb">
Leo Wohleb

De Leo Wohleb (* 2. September 1888 z Friburg im Brisgau; † 12. März 1955 z Frankfurt am Main) isch Schtaatspräsident vom ehemalige dütsche Bundesland Bade gsi.

Nach em Zweite Wältchrieg isch em Wohleb sis Heimatland Bade in zwei Teil ufteilt worde. De Norde mit de Schtädt Karlsrue, Manne u Heidelbärg isch amerikanisch bsetzt gsi u isch zäme mit em Norde vo Württebärg zum Land Würrtebärg-Bade zämeschlosse worde. De Süde vo Bade isch fränzösisch bsetzt gsi u als Land Bade mit de Hauptschtadt Friburg im Briisgau organisiirt gsi. Am 24. Juni 1947 het de badischi Landtag de Leo Wohleb zum Schtaatspräsident gwählt.
Ab em Johr 1948 sin Idee diskutiirt worde, de Südweschte vo Dütschland noi z organisiire. Di Ziit isch als "Kampf um de Südweschtschtaat" in d Gschicht iigange. De Wohleb isch klar gäge di Südweschtschtaat gsi u het d Eigeschtaatlichkeit vo ganz Bade wider welle herschtelle. Des isch em aber nöd glunge, wil ma bschlosse het, dass bi de Fusion d Mehrheit in drü vo de vier Abschtimmigsgebiet langt, Nordbade aber knapp, Nordwürttebärg u Württebärg-Hohezollere dütlich für de noi Südweschtschtaat gschtumme het.




</doc>
<doc id="22867" url="https://als.wikipedia.org/wiki?curid=22867" title="Karl der Große">
Karl der Große

Dr Karl dr Gross, lat.: "Carolus Magnus" oder "Karolus Magnus", franz./engl.: "Charlemagne" (* wohrschiinlig 2. April 747; † 28. Januar 814 z Aache) isch sit em 9. Oktober 768 König vom Fränkische Riich und sit em 25. Dezember 800 römische Kaiser gsi. 

Dr Änkel vom Karl Martell us em Gschlächt vo de Karolinger het scho zu Läbziite dr Biname "dr Gross" übercho und zelt sit em Mittelalter as ein vo de bedütendste Herrscher vom Obeland. S Frankeriich het under ihm si grössti Usdehnig gha; mit siiner Chrönig am Wiehnechtsdag 800 dur e Papst Leo III. z Rom isch s Kaiserdum im Weste erneueret worde. Er isch uf d Initiative vom Friedrich Barbarossa am 29. Dezember 1165 vom Gegepapst Paschalis III. heilig gsproche und as "Vater vo Europa" verklärt worde. Sowol die Dütsche wie au d Franzose gsehn ihn am Afang vo ihrer Nationalgschicht.

Es git Ziite im Karl siim Läbe, wo me wenig, anderi wo me vil drüber weiss. Über si Jugend weiss me braktisch nüt-nit emol si Geburtsdatum, währed me für die mittlere und spote Johr im Vergliich zu andere mittelalterlige Herrscher ungwöhnlig riichs Quellematerial het, vor allem im Einhard si Biographii und Wärk und Brief vom Alkuin. Es isch möglig, ass er wie si Brueder Karlmann z St. Denis erzoge worden isch. Me weiss nit, wär siini Lehrer gsi si, oder öb me dört denn scho de Schüeler die siibe freie Künst biibrocht het. Dr Karl het sich siis ganze Läbe lang für Bildigsfroge vo allne Arte intressiert, vor allem für theologischi und philosophischi Diskussione wien em Bilderstriit oder über e Adoptianismus, und Hofglehrti wie dr Alkuin hai für en sonigi Froge müesse kläre. Er haig sogar en Undersuechig agordnet, öb s s Nüt gäb. Me nimmt au a, ass er Latiinisch chönne het, wo as europäischi "Lingua Franca" sicher eini vo de Sproche gsi isch, wo men am Hof gschwätzt het. Au uf d Erziehig und Bildig vo siine eigene Chinder het er grosse Wärt gleit. Me het ene s Jage und s Bruuche vo Waffe biibrocht, aber si si au, und das isch zu säller Ziit für jungi Adligi nit sälbstverständlig gsi, literarisch bildet worde.

Dr Karl isch dr elter Sohn vom Pippin em Jüngere, wo sich spöter zum König erhobe het, und däm siiner Frau, dr Bertrada, gsi. Si Geburtsjohr isch umstritte, si Geburtsort unbekannt. Es chömme in Frog Prüm, wo sich d Bertrada hüfig ufghalte het, Aache, Düre, Quierzy, Jupille, Ingelheim und au Herstal in dr Nöchi vo Lüttich z Belgie. Us dere Region stamme beidi fränkischi Königsdynastie, d Merowinger und d Karolinger.

Im Karl si Biograf, dr Einhard, het in siiner "Vita Karoli Magni" gschriibe, ass über d Chindheit und Jugend vom Kaiser nüt schriftlich überliiferet siig und ass, won er siis Wärk verfasst het - öbbe fufzäh Johr nach em Karl siim Dod - niemer meh gläbt haig, wo drüber hät chönne brichte (cap. IV).

D Vorfahre vom Karl em Grosse
768, wo dr Karl zwüsche 20 und 26 Johr alt gsi isch, isch si Vater Pippin gstorbe. Zerst het er d Herrschaft mit siim Brueder, em Karlmann, deilt, het aber noch däm siim Dod scho 771 elei afo regiere. Zu sällere Ziit si d Franke, wo früeh christianisiert worde si, in „barbarischi“ – d. h. draditionelli – Brüüch zrugggfalle und hai die neui Bildig und Religion vernochlässigt. D Sachse im hütige Norddütschland hai ihre alt Glaube bhalte. Im Süde het die römisch-katholischi Chille mit de Langobarde um d Vormacht uf dr Apennine-Halbinsle gstritte, uf dr Iberische Halbinsle si d Sarazene immer wiiter noch Norde vordrunge, im Oste si d Aware iigfalle – churz: Europa isch in Aufruehr gsi, und d Existänz vom Frankeriich isch bedroht gsi. Dr Karl isch offesichtlig vo Afang a entschlosse gsi, Westeuropa neu z ordne und het in dr Ziit bis 800 an de unterschiedlichste Fronte gliichziitig Chrieg gfüehrt.

D Sachsechrieg hai im Summer 772 agfange, si 32 Johr lang gange und hai dr "Vater vo Europa" nit in s beste Liecht gstellt. D Quelle rede vo dr Zerstörig vo de sächsische Draditione, Brüüch, Religion und Verfassig, Deportatione und Mord, wie s sogenannte Bluetgricht vo Verde 782, wo je noch dr Interpretation 4500 Adligi gchöpft oder umgsiidlet worde si. Er het sich so brutal benoh, ass er dr Name Sachseschlächter übercho het, und sogar dr Abt vo Saint-Martin het en kritisiert. Wo sich dr Herzog vo de Sachse, dr Widukind, 785 het lo daufe, hai sich d Usmäss vom Konflikt verchliineret, aber bis 804 het s immer wider Rebellione ge. Dr Karl het s sächsische Volksrächt vo de Iiflüss vom alte Glaube gsüüberet und s as "Lex Saxonum" lo ufschriibe. D Christianisierig isch mit Gwalt duuregsetzt worde und 805 isch dr Missionar Liudger zum erste Bischof vo Münster ernennt worde.

Im März 773 hai die päpstlige Botschafter am Hof vom Karl em Grosse ihn um Unterstützig gege d Langobarde bittet. Dr Karl isch mit ere Armee noch Norditalie zoge und het 774 Pavia eroberet. Er het dr letzt Langobardekönig Desiderius abgsetzt; däm si Dochter, d Gerperga, won er mit ere verhürotet gsi isch, het er verstosse, und het sich sälber zum König vo de Langobarde krönt. S Herzogdum Benevent im Süde isch zwar bis zur Eroberig vo de Normanne im 11. Johrhundert sälbständig bliibe, het aber as Satellitestaat zum fränkische Iiflussberiich ghört. Dr Karl het die Pippinischi Schänkig, wo si Vater drmit dr Chille s Dukat Rom, s Exarchat Ravenna, d Pentapolis, Tuszie, Venetie, Istrie und d Herzogtümer Spoleto und Benevent versproche het und wo dr Chillestaat spöter drus usegwachsen isch, bestätigt.

Weniger Erfolg het er mit eme Chriegszug noch Spanie im Johr 778 gha. Dr Grund drfür isch gsi, ass dr Emir vo Saragossa ihn um Understützig gegen e Emir Abd ar-Rahman I. vo Córdoba (reg. 756–788) bittet het. Wo die fränkisch Armee sich zruggzoge het, isch e Deil drvo in dr Schalacht bi Roncesvalles ufgriibe worde. Drbi isch au dr Graf vo dr bretonische Mark, dr Hruotland, dr Befählshaber vo dr vernichtete fränkische Nochhuet, gfalle. Die Gschicht isch spöter im Rolandslied bearbeitet worde. Dr Karl het dr Weste vo siim Riich neu gordnet. Si minderjöhrig Sohn, dr Ludwig isch Underkönig z Aquitanie worde und isch zsämmen mit siim Brueder Pippin, wo zum italische Underkönig ernennt worden isch 781 vom Papst gsalbt und gchrönt worde. D Franke hai ihre Herrschaftsberiich westlig vo de Pyreneä bis noch Girona, Cerdagne, Urgell und Barcelona erwiiteret. 806 isch die Spanische Mark gründet worde.

Eine Folg vom Iisatz vo de Franke in däm Ruum isch s Fürstedum Andorra, wo sit dr Ziit vom Karl em Grosse "de jure" unabhängig isch. In dr Nationalhymne vom Ländli, "El Gran Carlemany" wird dr Karl dr Grossi überschwänglig besunge.

797, noch andere Quelle 801, het dr Karl diplomatischi Beziehige zum Harun al-Rashid, em Kalif vo Bagdad ufgnoh. Si hai abgmacht, ass jede dr Glaube vom andere bi siine eigene Untertane wurd dulde. Si hai au d Möglichkeit vo Bündnis gege d Kalife vo Cordoba uf dr einte Siite und gege s oströmische Riich uf dr andere Siite überleit, die aber nie abgschlosse. Dr Kalif het im Karl en Elefant gschänggt, dr erst wo in dr überliiferete Gschicht nördlig vo dr Alpe gseh worden isch. Es het sich um e wiisse asiatischen Elefant ghandlet, wo Abul Abbas gheisse het.

Dr letzt bayrisch Stammesherzog, dr Tassilo III., wo si Lääche 757 vom Pippin übercho het, het ohni Erfolg brobiert, d Eigeständigkeit vo siim Land z rette. Au dr Herzog Arichis II. vo Benevent het bim Ufstand mitgmacht, wil au är dänggt het, ass dr Karl mit em Sachsechrieg voll beschäfdigt wer. Das isch e Fehlkalkulation gsi und d Rebellion z Italie isch mit dr Belagerig vo Capua und Salerno 786/787 beändet worde. So isch 788 Bayre Deil vom Riich worde, im Oste het me die awarischi Mark under dr fränkische Oberhoheit as Gränzmark gege d Aware errichtet. S bayrische Gebiet, wo vo 798 aa vo Salzburg us zun ere eigene Chilleprovinz usbaut worden isch, het au innerhalb vom Riich e bsundrigi Stellig bhalte und isch im 9. Johrhundert es Underkönigdum under eme "Präfekt" gsi.

795 isch dr Leo III. zum Papst gwehlt worde. Er het sofort d Understützig vom Frankekönig gsuecht und het im Karl I., as Schutzherr vo dr Chille "(patricius romanorum)", dr Schlüssel zum Grab vom Petrus und s Banner vo Rom gschiggt. S Papstdum isch scho siy lengerer Ziit under em Iifluss vom römische Stadtadel, wo in diversi Fraktione ufgsplitteret gsi isch, gstande und dä het bi dr Wahl vom Papst entschiide. 799 het sich d Konfrontation mit em Adel zuegspitzt; me het brobiert dr Papst umzbringe, denn widr en abzsetze. Me het em Leo III. vorgworfe, e unwürdige Läbenswandel zfüehre (drunder Ehebruch und Meineid), und är isch zum Karl noch Paderborn gflüchtet. Wie s zur Chrönig zum Kaiser cho isch, weiss me nit und d Forschig weiss au nit genau, was si mit dr Bemerkig vom Einhard sött afo, won er gschriibe het: „Wenn dr Karl gwüsst hätt, was dr Leo vorhet, wär er nit in d Chille iine gange.“ ("Vita Karoli Magni", cap. XXVIII). En anderi Quelle aber, d "Lorscher Annale", brichtet von ere Synode vo de fränkische und römische Bischöf, wo me em Karl d Kaiserwürde adrait haig. Mögligerwiis bezieht sich d Amerkig vom Einhard nit uf d Chrönig sälber, sondern uf d Umständ und ihre protokollarisch Verlauf.

Am Wiehnachtsdag vom Johr 800 isch dr Karl vom Papst Leo III. zum Kaiser gchrönt worde. Dä Titel isch sit dr Absetzig vom Romulus Augustulus im Johr 476 in Westeuropa nume bruucht worde. Im Karl si voll Titel vo 800 aa isch gsi: "Karolus serenissimus Augustus a Deo coronatus magnus pacificus imperator Romanum gubernans imperium, qui et per misericordiam dei rex Francorum atque Langobardorum" (frei übersetzt: „Karl, dr durchlauchti Augustus, vo Gott gchrönte Kaiser, won e grosse Friidensstifter isch, wo s römische Riich regiert, von Gottes Gnade au König vo de Franke und Langobarde“).

As "patronus et advocatus" vo dr Chille het dr Karl I. jetzt ändgültig dr byzantinisch Kaiser abglöst – wie vorhär scho dr Langobard Desiderius. Dr Patriarch vo Jerusalem het em d Schlüssel vom Heilige Grab as symbolischi Anerkennig vo der Schutzherrschaft vom Karl I. über d Christeheit. D Chrönig zum Kaiser isch e Useforderig für s byzantinische Kaisertum (Basileios) gsi, dr Karl het ihm gegenüber d Gliichberächtigung beasprucht – wenn nit meh.

Dr Karl het sich as "Augustus Imperator Renovati Imperii Romani" (Kaiser vom erneuerete Römische Riich) gseh und so as dr diräkt Nochfolger vo de römische Kaiser. Si Fränkischs Riich isch s Nochfolgeriich vom römische Kaiserriich, und er het em ufgrund vo siiner Legitimation dur d Chille "sanctus" (heilig) gsait. D Eiheit vo Chille und Riich isch jetzt ganz offiziell d Staatsdoktrin gsi. As Beschützer vom Papst und vom christlige Glaube isch dr Karl dr Gross sehr druf bedacht gsi, dass jede in siim Riich s "Pater Noster" (Vaterunser) kennt het. Es het sogar Ziite ge, wo s Schimpfe uf Priester oder uf s Christedum und siini Symbol under dr Dodesstrof gstanden isch.

Als Ersatz für die deportierte Sachse het dr Karl im Nordoste vom Riich (Transalbingie) elbslawischi Abodrite und Franke agsiidlet. Vo 804 a isch s zu Usenandersetzige mit de Däne cho. Deren ihre König, dr Göttrik (au: Gudfred) het in Friesland und Sachse iigriffe und het mit dr Understützig vo de Wilze d Abodrite bekämpft. Noch de "Fränkische Riichsannale" haig im Johr 808 dr Göttrik s "Danewerk", e drissig Kilometer langi Befestigungsaalag zwüsche Treene und Schlei zum Schutz vor de Franke baut. Es isch aber wirklig scho 737 us unbekanntem Grund baut worde. 810 hai d Däne Friesland und die friesische Insle plünderet. De Abodrite im Oste vo Holstei isch s aber glunge mit Hilf vo de Franke d Däne abzwehre und mit ene 811 e Friidensverdrag abzschliesse. Allerdings isch s Verheltnis vo de Franke und de Abodrite ambivalänt bliibe, wie s d Umständ vo dr Errichdig vom "Sachsewall" (Limes Saxoniae) um 810 bewiise.

S Verheltnis zu de slawische Stämm östlig vo Sachse und Thüringe isch au zwiispältig gsi: 789 hai d Franke e Fäldzug gege d Wilze gfüehrt; noch dr langwiirige Underwärfig vo de Sachse si au d Sorbe 806 vo de Franke besigt worde, nochdäm ihre Herzog, dr Miliduoch. umcho isch. Noch zitgenössische Quelle hai si in de Johrzähnt druf e baar Mol brobiert, sich unabhängig z mache. Au do het s schiints ei oder sogar mehr as ei Gränzmark ge; d Forschigslag drzue isch aber unklar.

Böhme isch noch ere Kampagne in de Johr 805 und 806 vo de Franke abhängig worde und het müesse Dribut zahle. In ere Urkunde vo 817, wo d Provinze und d Völker vom Frankeriich drin ufgschriibe si, zele d "Beheimi" zu de abhängige Völker. Au si si noh di noh christianisiert worde: 845 hai sich 14 Herzög us Böhme z Rägesburg lo daufe; dr bayrisch Klerus isch dr Hauptdräger vo dr Missionierig gsi. Vo dr Mitti vom 9. Johrhundert aa – im Karl si Grosschind, dr Ludwig dr Dütschi isch sit 843 König (lueg dr Verdrag vo Verdun) – hai s Ostfrankeriich und s Großmährische Riich vom Sventopluk wäge Mähre afo händle; vo 862 aa isch au Ungarn e Problem worde. D Expansion vo de Franke in däm Ruum het dr politisch und kulturell dütsch Iifluss im östlige Mitteleuropa begründet.

Gege d Aware, wo vom Donauruum us s Riich agriffe hai, het dr Karl 791 persönlig e Fäldzug agfüehrt, wo aber nit glungen isch. Denn het er e neue vorbereitet und d "Fossa Carolina" zwüschen Altmühl und Rezat baut. 995/6 isch dr zweite Fäldzug under em Eberhard vo Friaul und em König Pippin vo Italie gmacht worde und dä isch erfolgriich gsi. Dr riisig Schatz vo de Avare isch in d Händ vo de Franke gfalle, und ihr Staat isch zerstört worde. D Überräst vo dr Bevölkerig si zwunge worde, s Christetum azneh. Am Afang het men e no ihri eigeni Herrschaftsorganisation innerhalb vom Frankeriich glo, spötistens im 10. Johrhundert si si aber ändgültig us dr Gschicht verschwunde.

Dr Nikephoros I., dr byzantinisch Kaiser („Basileus“) sit 802, het gfunde, ass d Kaiserwürde vom Karl en Anmassig siig und het si Anerkennig verweigeret. E fränkischi Gsandtschaft, wo 803 z Konstantinopel acho isch, het wider müesse heim goh ohni öbbis fetig brocht z ha. Dr Konflikt het sich no verscherft, wo dr Karl Dalmatie und Venetie, Regione, wo Byzanz Aspruch druf erhobe het, behandlet het, wie wenn si ihm wurde ghöre. Dr Nikephoros het druf 806 die oströmischi Flotte gschiggt und e Seeblockade über Venedig verhängt. Im Karl si Sohn, dr Pippin, König vo Italie, het Venedig eroberet. Dr Nikephoros isch denn e chli offener gsi für Verhandlige. E byzantinischi Gsandtschaft isch Ändi 810 z Italie acho. Denn isch dr d König Pippin († 8. Juli 810) aber scho gstorbe gsi, so het se dr Karl noch Aache bstellt. 811 het er se mit eme fründlige Brief zrugggschiggt, wo aber in der Kaiserfrog kompromisslos gsi isch. Wo die noch Konstantinopel zrugg cho sich, isch dr byzantinisch Kaiser Nikephoros I. scho dod gsi, gfalle in dr Schlacht vo Pliska am 26. Juli 811 uf eme Bulgarefäldzug. Si Schwiigersohn, dr Michael I. Rhangabes het bald d Macht a sich grisse. Är isch, nit wie si Vorgänger, an eme Verständnis mit em Weste intressiert gsi. Dorum het er jetzt sälber e Gsandtschaft noch Aache gschiggt, wo dört 812 acho isch. In ere öffentliche Zeremonii het si dr Karl dr Gross as Kaiser aberkennt. Dä het allerdings im Friide vo Aache (812) drfür wider uf Venetie und Dalmatie müesse verzichte.

Die byzantinische Kaiser hai aber wiiter dänggt, ass si e höchere Rang haige und d Nochfolger vom Michael I. hai sich afo "Kaiser vo de Römer" nenne. Eso hai si Aspruch erhobe die einzige Nochfolger vo de antike römische Kaiser z si. Die westlige Kaiser, wo noch em Karl em Grosse cho si, hai sich zerst nume "imperator augustus" (erhabene Kaiser) gnennt. D Titulatur "erhabene Kaiser vo de Römer" "(Romanorum imperator augustus)" begegnet me im Weste, d. h. im Heilige Römische Riich, erst sit em Otto III. (996).

Dr Karl I. het s Frankeriich im Innere mit zum Deil diefgrifende Reforme neu gordnet. Si Sohn und Nochfolger, dr Ludwig dr Frommi het die spöter wiiter gfüehrt. As ersts het er d Bildigsreform in Agriff gnoh, wil ohni Läse und Schriibe e Verwaltig, wo uf schriftlige Dokumänt basiert isch, unmöglig isch. Er het de Chlöster und Bischöf befohle, Schuele ufzmache. Am Hof si Glehrti us ganz Europa ufbote worde, und me het ene wichdigi Hofämter, Bistümer und Riichsabteie ge. Der Hof isch dr zentrali Chnotepunggt gsi, wo alli Informatione duur en gflosse si, wo persönligi Beziehige agknüpft und Büecher vermittlet worde si. D Stammherzogdümer het dr Karl abgschafft, die rächtligi Eigeständigkeit vo de Stämm het me allerdings bhalte. Au si d Stammesrächt ufgschriibe worde und hai de Stämm zum Deil neui Rächt und Freiheite brocht. D Friese im Norde vom Riich zum Bispil hai in dr Lex Frisionum bedütendi Privilegie chönne bhalte oder neu übercho uf dr Grundlag vo ihre draditionelle Gsetz und Brüüch. Si si "Freiji" worde und hai u. a. ihre Podestat, en Amtsdräger wo si Gmeinschaft representiert het, sälber chönne wehle. Au d Iideilig vom Friesland in drei klar definierti Bezirk isch in dr "Lex Frisionum" vorgschriibe.

Dr Karl het brobiert d Riichsverwaltig z vereinheitliche und dr Hofklerus und e Dienstadel, won er neu erschaffe het hai se usgfüehrt. D Hofkapälle, wo alli Kleriker am Hof drzueghört hai, isch s zentrale Verwaltigsorgan vo dr wältlige und dr geistlige Ornig im Riich gsi. D Grafe si d Verwalter vom Riich gsi, jede in siiner Grafschaft mit ere Grafschaftsverfassig. Si hai d Regalie, königlichi Hoheitsrächt wie s Markträcht, s Salzregal, s Befestigungsrächt, s Judeschutzrächt (Juderegal), s Wasserregal, s Forsträcht, s Jagdrächt, u.s.w., usgüebt und hai in bestimmte Beriich dr König as Mark-, Burg- oder Pfalzgrafe verdräte. Bsundrigi Bedütig hai d Markgrafe gha: Si si d Herrscher in de neue Gränzmarke gsi und hai, wil si in dr vorderste Verdeidgungslinie vom Riich gstande si, vili Sonderrächt gha, öbbe as Militärbefählshaber und Grichtsherr. D Landgrafe hai Wehrpflichtigi müesse stelle.

Ass me Ämter und Lääche de füehrende Adelsfamilie (de „Grosse“) ge het, het dene ihri Loyalität gsicheret und e neui Riichsaristokratii begründet. D Grafschaftsverfassig isch zum wichtigste Instrumänt worde, für zum s Riich zsämmezhalte, au wenn s grossi regionali Underschiid ge het. Dr grösst Underschiid isch in dr römische Tradition vo dr "civitas", wo im Weste vom Riich gherrscht het und em germanische Gau, wo im Oste Bruuch gsi isch. Vo do löön sich die underschiidlige Entwicklige im Staatsufbau und im Staatsrächt erkläre: s hütige Frankriich isch e zentralistischi Präsidialrepublik, wo d Regionen und Départements im Wäsentlige nume Verwaltigseiheite si, währed die dütschsprochige Länder föderalistischi parlamentarischi Republike si, wo d Undereiheite (Bundesländer oder Kantön) e wiitriichendi Autonomii hai und hüfig die alte Stammesgränze respektiere.

Mit de Kapitularie, de königliche Aordnige isch d Gsetzgäbig vereiheitligt worde, s Grichtswäsen und d Rächtsprächig si reformiert worde (u. a. d Iifüehrig vo Rügezüüge, Achläger wo vo dr Herrschaft vereidigt worde si, und vo Schöffe). Für dass me s Riiseriich het chönne regiere, si Königsbote, d "missi dominici", iigsetzt worde. Die si, im Allgemeine z zweit-e geistlige und e wältlieg Verdräter-usggschiggt worde für zum d Dekret vom Herrscher duurezsetze und hai under Umständ in ihrem Bezirk au die unmittelbari Riichsgwalt usgüebt.

S Gäldwäse, wo vorhär ganz uneiheitlig gsi isch, isch au reformiert worde. D Währig isch nüme an s Gold bunde gsi, und dr Silberdenar, wo im ganze Riich gültig gsi isch, isch iigfüehrt worde. Ei Solidus bzw. Schilling isch 12 Denar wärt gsi; ei Pfund "(libra)", wo s Gwicht drvo gegenüber em antike Mass erhöht worden isch, het 20 Solidi entsproche. In dr Münzornig isch festgleit worde, ass us eim Pfund Silber 240 Pfennig (Denar) müesse prägt wärde. Dr angelsächsisch König Offa vo Mercie het die Reglig zur gliiche Ziit iigfüehrt, und si isch z Ängland bis 1971 in Chraft gsi.

D Chille het en üsserst wichdigi Rolle gspiilt in de Reforme, und dr Karl het die klerikali Infrastruktur usbaut, u. a. si vili neui Bistümer gründet worde, wobii dr Karl s Rächt in Aspruch gnoh het, d Bischöf sälber z ernenne. Er het d Chille mit grosse Schänkige, mit em Zähntgebot riich und mächdig gmacht. Si isch so zum wohrschiinlig wichtigste Faktor worde, wo s Riich zsämmeghebt het. Si isch mit dr Iifüehrig vo dr Metropolitanverfassung, mit de regelmässige Synoden und de Visitatione, vor allem aber mit dr Besserig vo dr Bildig vom Klerus reformiert worde und vili kirchlichi Missständ si besiitigt worde. Dr Benedikt vo Aniane het Reform in de Chlöster duuregfüehrt mit de Benediktregle "(ora et labora)" und eiheitligi Consuetudines, wo d Regle ergänzt hai. Erst jetzt si d Mönch klar vom Wältklerus drennt gsi. D Kanonikerstift und d Domkapitel hai e "vita communis" ("Gmeinschaftligs Läbe vo Brüedern") müesse läbe, so het me ihr Läbe besser chönne überwache, au wenn d Regle weniger asketisch gsi si as die in de Chlöster. Mit dr Lithurgiireform, wo dr Pippin noch em römische Vorbild agfange het, het me wiiter gmacht. S Ziil isch gsi, s ursprünglige Sakramentar, wo me em Papst Gregor em Grosse zuegeschriibe het, anstatt vo de sogenannte iunggelasianische Sakramentar, wo im 8. Johrhundert in Umlauf cho si, iizfüehre. Dr Papst Hadrian I. het s "Sacramentarium Gregorianum-Hadrianum" noch Aache gschiggt, wo dr Karl drum bittet het. Dr Benedikt vo Aniane oder dr Alkuin hai s "Supplementum Anianense" verfasst, für zum d Lugge im "Gregorianum-Hadrianum", wo ganz uf e römische Stationsgottesdienst zuegschnitte gsi isch, z fülle.

So wie s bi de Franke sit langem Bruuch gsi isch, het dr Karl 806 e Blan für d Deilig vom Riich noch siim Dod gmacht, die sogenannti "Divisio Regnorum". Siini beide eltere Söhn si aber scho früeh gstorbe, und dr Karl het 813 dr Ludwig dr Fromm zum Mitkaiser gmacht, wo, wie me s denn verstande het, si einzige legitim Erb gsi isch. 814 isch dä denn noch em Dod vo siim Vater Herrscher worde.

Noch ere Herrschaft vo 47 Johr isch dr Karl dr Grossi am 28. Januar 814 z Aache gstorbe und isch in dr Pfalzkapälle, d. h. dr Mariechille begrabe worde. D Dodesursach isch mögliigerwiis en Infektion mit ere Rippefällentzündig gsi, wo zum Chrankebid basst, wie s dr Einhard in siiner "Vita Karoli Magni" beschriibe het: e Fieber mit Schmärze in dr Siite; aber me weiss es nit genau.

Dr Karl het sich scho früeh as dr einzig rächtgläubig Verdeidiger vo dr Christeheit gseh, und so wird er in dr Grabinschrift beschriibe as "imperator orthodoxus", wo s "regnum Francorum" edel "(nobiliter)" vergrösseret haig.

Dr Karl I. het sich in siim Sex- und Familieläbe nit vil um das kümmeret, was d Chille dänggt het. Er het si ersti Frau verstosse und en anderi ghürotet, het e ganzes Harem vo Konkubine und Chinder mit ene gha. Er het siine Döchder zwar verbote, z hürote, aber si hai chönne as Konkubine vo Mitgliider vom Hof läbe. Noch siim Dod isch das denn au offe, wie in dr "Visio Wettini" vom Riichenauer Abt Heito, kritisiert worde und dr Ludwig, wo scho immer e Broblem mit dr Moral vo siim Vater gha het, het im Karl siini Konkubine und deren ihri Chinder vom Hof verbannt. 


As Näbefraue si bekannt:


Bertha het e Beziehig mit em Karl siim Hofgeistlige, em Angilbert, gha und si hai d Chinder Nithard (* öbbe 790; † 844/45) und Hartnid († 813) gha. Dr Bertha ihri Liaison isch s Vorbild für d Sag "Eginhard und Emma".

Bim Karl sim "Sekretär" Einhard heisst s, dass d Rotrud und au d Bertha unverhürotet bliibe siige. Es isch möglig, ass die beide Döchter aber nit in dr Chirche ghürotet hai, was für e Einhard nit legitim gsi isch.







D Epoche vom Karl em Grosse, aber au är ganz persönlig, het wäsentlich drzue bidrait, ass dr kulturelli Niidergang, wo as Folg vo dr Völkerwanderig, vom Undergang vom Weströmische Riich und vo de bildigsfindlige Tendänze im Früehe Christetum in wiite Deil vo Europa agfange het, aghalte und umkehrt worden isch. Mit dr Eroberig vo grosse Deil vo Europa het dr Karl e kulturelli Renaissance chönne afo, uf dr Grundlag vo der latiinische Sproch und Schriftkultur, vo dr antike Überliiferig und vom Christedums, wo im ganze Riich duuregfüehrt worden isch. Die wirkt bis hüte noch und Europa het sich, andersch as öbbe Asie oder Afrika, zum ene Kulturruum, wo bi alle regionale Underschiid vergliichswiis eiheitlig isch, entwigglet. Au Gebiet, wo nie zum römische Riich ghört und kei eigeni Stadtkultur gha hai—wie wiiti Deil vom hütige Dütschland—si Deil vo dere kulturelle Bewegig worde, wo vor allem vo de staatlig gförderete Chlosterschuele drait worden isch.

Im Geistesläbe isch im Karl si Herrschaft as die Karolingischi Renaissance bekannt. D Kunst, d Literatur und d Architektur hai en usserordentlige Ufschwung erläbt.
Dr Karl het an siim Hof bedütendi Glehrti versammlet, under anderem dr Angelsachs Alkuin as Leiter vo der Hofschuel, d Langobarde Paulus Diaconus, Petrus vo Pisa, dr Westgot Theodulf vo Orléans und dr Angilbert und dr Einhard (au: "Eginhard" – wie men em im angelsächsische Sprochruum sait). Dr Hildebold, dr erst Erzbischof vo Köln, isch im Karl si Kanzler und dr Erzkaplan vo siim Hof gsi. Für e baar Johrzähnt isch dr kaiserlig Hof e geistigs Zentrum gsi mit ere stimulierende intelektuelle Atmosphäre und ere Usstrahlig in alli Deil vom Riich. Si Vitalität und Kreativität het s em persönlige Interesse vom Herrscher verdanggt, und dem Engagement vo de Glehrte, Literate und Künstler, vor allem aber em Umstand, ass e Bildigsbegriff die gmeinsami Grundlag gsi isch, wo allne Epoche, wo in dere Hiisicht fruchtbar gsi si, gemeinsam isch, nämlig d Überzüügig vom Eigewärt vo dr Bildig, wo nit drvo abhängt, öb s verwärtbar siig für machtpolitischi, chirchligi, theologischi oder ökonomischi Zwäck, au wenn me die natürlig nit us em Blick verlore het.

D "Septem Artes liberales", si nit zwäckorientiert gsi, si hai keini technische Fertigkeite vermittlet, wo me unmittelbar hätt chönne bruuche, sondern e formali Bildig mit eme sprochlich-literarische Schwerpunggt as Usgangsbasis für e Wiiterbildigsprozäss noch dr eigetlige Usbildigsphase, wo lebenslang offen isch. Dr Lupus vo Ferrières, wo so öbbis wien e früehne Humanist gsi isch, het s öbbe im Johr 830 eso usdruggt: "Mir isch s vollkomme klar, ass d Bildig für sich sälber wärt isch, se z ersträbe" (Lupus, epist. 1, 5). Scho under em Ludwig em Fromme isch das Bildigsideal wider gfährdet gsi.

Noch em Einhard, "Vita Karoli Magni", Kap. 29, siig dr Karl dr Grossi au an siiner Muetersproch "(lingua propria)" sehr interessiert gsi, also am westgermanische Idiom vo de Franke. So haig er siine Glehrte dr Ufdrag ge, e Grammatik vo siiner Muetersproch z verfasse. Es isch mäglig, ass es sich drbii nume um e Buechstabekund ghandlet het. Er het au "barbarischi" (d. h. germanischi bzw. volkssprochligi) "und sehr alti Heldelieder, wo d Date und Chrieg vo alte König besinge", lo ufschriibe. Es isch unklar In weler Sproch und Form das gmacht worden isch, öb uf Latiinisch oder Althochdütsch, öb as Regeste oder in Liedform. Die Sammlig isch us unbekannte Gründ nit erhalte bliibe; im Karl si Sohn, dr Ludwig dr Frommi isch in dr Neuziit mänggisch zu Unrächt für ihre Verlust verantwortlig gemacht worde. Dr Einhard brichtet au, ass dr Karl die latiinische Bezeichnige für d Wind und d Mönetsnäme sälber ins Fränkische übersetzt haig, z. B. het er em Januar "Wintarmanoth" (Wintermonet) gsait, em Mai "Wunnimanoth" (Weidemonet) und im Dezämber "Heilagmanoth" (Heiligmonet). Au e Sammlig vo de wichtigste Rächtstext, vo de Volks- und Stammesrächt und au vo de "Capitularie" het er lo mache. Wichtigi chirchlichi Text wie die latiinischi Bible, die sogenannti Vulgata, d Benediktsregle und s Sakramentar vom Gregor em Grosse si sprochlig korrigiert worde und me het Musterexemplar zur Vervilfältigung gmacht. Vo dr Hofbibliothek us si sälteni Text de Kathedral- und Chlosterbibliotheke zur Abschrift zur Verfüegig gstellt worde. Buchbeständ si in Büecherverzeichnis erfasst und Desiderataliste si erstellt worde. S Ziil vo allne dene Aktivitäte isch die systematischi Sichtig, Erfassig und Bestandssicherig vo dr ganze überliiferete Kulturtradition gsi, für zum uf däm Fundament chönne witerbaue.

Au d Schrift sälber het me reformiert. D Buechschrift, wo vom Karl siim Hof gförderet worden isch, die karolingischi Minuskel "(Carolina)", und wo us Chliibuechstabe bildet worden isch, isch s Vorbild für d Antiqua, wo hüte no vil bruucht wird.

Im Karl si Biograph und Leiter vo dr Hofschuel, dr Einhard, het drüber gschriibe wie dr Karl vili neui Gebäud wurd lo baue, in erster Linie die „wunderbari“ Pfalzkapälle in dr Pfalz z Aache , wo in de letzte zwanzig Johr vo siim Läbe si Lieblingspfalz worden isch, me chönnt säge en Art „Hauptstadt“ nördlig vo de Alpe. Für si haig er sogar Süüle und grossartigi Marmordeil us Rom und Ravenna lo bringe. Au e Riiterstatue vom Theoderich het er us Ravenna noch Aache brocht; das het dr Walahfrid Strabo in siim Gedicht "De imagine Tetrici postum" kritisiert. Dr Einhard verzelt au von ere holzige Rhiinbrugg bi Mainz (wo aber leider bald wider abbrennt siig) und ass me agfange haig, zwei Paläst bi Ingelheim und bi Nijmegen baue.

D Chlöster u. a. z Sanggalle und uf dr Insle Riichenau im Bodesee, z Bayre St. Emmeram bi Rägesburg, z Freising und am Tegeresee, im Mondsee z Fulda und z Trier si neu gründet worde, zu Abteie gmacht worde oder si in ihrer Bedütig gwachse. Si si d Hauptdräger vo dr Bildigsreform gsi, wo dr Karl drmit agfange het, und me het se hüfig vergrösseret. Für Sanggalle z. B. isch d Ziit vom 9. bis zum 10. Johrhundert es "Goldigs Ziitalter" gsi. Dört isch öbbe 790 e latiinisch-dütsche Abrogans entstande, wo s eltiste dütsche Buech isch. D Mönche hai au dr Gartebau stark vorwärtsbrocht und am Afang vom 9. Johrhundert d Rose in Mitteleuropa iigfüehrt.








</doc>
<doc id="22870" url="https://als.wikipedia.org/wiki?curid=22870" title="Liste der römischen Kaiser (800–924)">
Liste der römischen Kaiser (800–924)

Das isch e Liste vo de römische Kaiser vo dr Chrönig vom Karl em Grosse aa bis zum Dod vom Berengar vom Friaul. Z unterscheide sind die Kaiser vo dene vom Oschtrömische oder Byzantinische Riich. Dr Titel do het sit dr Deilig vo Prüm de italiänische König im nördlige und mittlere Italie ghört, wo früehner s Langobarderiich gsi isch. Uf das bezieht sich d Agob "König sit" in dr Liste.



</doc>
<doc id="22875" url="https://als.wikipedia.org/wiki?curid=22875" title="Gustav Trunk">
Gustav Trunk

Dr Josef Ludwig Gustav Trunk (* 24. Juli 1871 z Waldprechtsweier, rk.; † 23. Abril 1936 z Chaarlsrue) isch e dydsche Bolitiker vùm Zäntrum z Bade gsii. Är isch drèimol "Baadische Schdaadsbresidänd" gsii: 1920/21, 1925/26 ùn 1927.

Dr Gustav Trunk isch 1871 z Waldprechtsweier ùf d Wäld chùù as Sùùn vùm Magnus Trunk, eme Haubdlèèrer vù Hainstadt, ùn dr Sophie geb. Weber vù Kirrlach. Är hed no drèi Brieder ghaa. Syy Vader isch graad èèrschd ane 1871 as Haubdlèèrer ùf Waldprechtsweier versezd woore. Noch dr Volchsschuel isch dr Gustav Trunk mid zwelf Joor ùf d "Lendersche Lehranstalt" (hid "Heimschule Lender"), ere katholische Privatschuel z Sasbach chùù. In dr Zyd zwische 1880 ùn 1890 isch d Lender-Schuel landwirdschafdli uusgriichded gsii (d Schieler hän vyylmol miese hälfe ùf dr landwirschafdlige Bfaargieder), des hed dr Trunk arg breegd, au schbeeder in dr Bolitik hed er sich yygsezd fir d Buure. Noch dr Untersekunda, wù doodemool di ledschd Schduuf gsii isch an sälere Schuel, isch er ùf s Gymnasium z Raschdi ùn hed dèrd ane 1893 s Abitur gmachd.

Noch em Abitur hed dr Trunk Räächdswiseschafd schdudierd z Heidelberg (1893 ùn 1895-97) ùn z Berlin (1894-95). As Schdudänd isch er Midgliid vù dr "Katholischen Deutschen Studentenverbindung Arminia Heidelberg (K.D.St.V. Arminia Heidelberg)" woore, ere katholische Schdudändeverbindig, wu 1887 grinded wore isch ùn zem Cartellverband (CV) ghèèrd. S èèrschd Staatsexame hed er 1897 gmachd. As Referendar hed er 1897-1900 am Amdsgriichd z Wolfe gschafd. Noch syym zwaide Staatsexame ùn dr Promotion ane 1900 isch er ùf Chaarlsrue zooge ùn hed dèrd e aigeni Rächdsaawaldspraxis ùfgmachd.

Ane 1897 hed er d Emma Eppel vù Baade-Baade ghyroode. Mid iire hed er zwai Chinder ghaa, e Doochder ùn e Sùùn.

Im Èèrschde Wäldchrieg hed er vù 1915 bis 1918 im Landschdùùrm diend.

In syynere Zyd as Referendar z Wolfe isch er Midgliid vùm Zäntrùm woore. Vù 1911 bis 1919 isch er Schdadrood z Chaarlrue gsii. As Räächdsaawald hed er vyylmool Buureverbänd verdräde, wäge däm isch er no dr Novämberrevolution ane 1918 as Minischder fir Ernèèrig in dr Vorlaifige Volchsregierig z Baade voorgschlaa woore. Wù di nèi Verfassig 1919 aagnùù ùn s Kabinett ùmbilded woore isch, isch s Minischderiùm fir Ernèèrig ùfgleesd woore. Dr Gustav Trunk isch derno Minischder fir Juschtiz in dr nèie baadische Regierig woore. Bis im Novämber 1929 isch er Juschtizminischder gsii, är isch in däre Zyd groosi Reforme aagange, z. B. im Gfängiswääse ùn in dr Fiirsorgerziejig.

Drèimool isch dr Gustav Trunk au "Baadische Schdaadsbresidänd" gsii: 1920/21, 1925/26 ùn 1927.

Wù syyni Frau ane 1931 gschdoorbe isch, isch dr Trunk in e perseenligi Krise groode. Au in syynere Bardèi isch er in e Minderhaideposition chùù: Är isch e Aahänger vùm Heinrich Brüning gsii, im baadische Zäntrùm hed aber dr Heinrich Köhler noch syym Rùgdrid as Ryychsfinanzminischder al mee Yyflùs griegd. Wäge däm isch dr Gustav Trunk im Novämber 1929 vù syym Amd as Juschtizminischder zrùgdräde ùn au 1930 us em Landaag uusgschiide. 

Ane 1931 hed dr Gustav Trunk syyni Krise iberwùnde ghaa, är hed nomool ghyroode ùn wider as Räächdsaawald gschafd. In d Bolitik isch er aber nimi zrùg.

Wù d Nationalsozialischte an d Machd chùù sin, isch em Trunk syy Minischderpension gschdriche woore. Är hed sich doodergeege vehemänd gwèèrd, schliesli hed er dr Ryychsjuschtizminischder, dr Franz Gürtner, chene iberzyyge ùn iim isch ab em Mèèrz 1936 e ""Iibergangsgäld"" gnäämigd woore.

Dr Trunk isch aber doo scho doodchrangg gsii, syder 1935 hed er e Urämii ghaa. Am 23 Abril 1936 isch dr Gustav Trunk z Chaarlsrue gschdoorbe. Är isch ùf em Friidhof z Baade-Baade nääbe syynere èèrschde Frau begraabe.

"Badische Biographien - Neue Folge." Hrsg. im Auftrag der Kommission für geschichtliche Landeskunde in Baden-Württemberg von Bernd Ottnad, ab Bd. 5 von Fred L. Sepaintner. Kohlhammer, Stuttgart 1982. Bd. 3, 273f.


</doc>
<doc id="22886" url="https://als.wikipedia.org/wiki?curid=22886" title="Tassilo III.">
Tassilo III.

Dr Tassilo III. (* öbbe 741; † öbbe 796) isch dr letzt bayerischi Herzog us em Gschlächt vo de Agilolfinger und e Cousin vom Karl em Grosse gsi.

Dr Tassilo isch dr Sohn vom Herzog Odilo gsi und isch no as Chind 748 mit dr Zuestimmig vom Frankekönig Pippin III. Herzog vo Bayre worde.

Dr Tassilo het s chirchliche Läbe in siim Herzogtum uf de Synode z Aschheim (756?), z Dingolfing (769/770 oder 776/777?) und z Neuching (771) stark beiiflusst. Er het Chlöster gstiftet und deilgnoh an dr Gründig vo Adelschlöster, für zum e Herzogschille ufzbaue. Er het si Machtberiich gege Oste erwiiteret, won er 772 d Karantane underworfe het. 

D Langobarde und d Bayre si sich us politische und wirtschaftlige Grünnd immer nooch gstande. Dr Tassilo isch mit dr Liutberga verhürotet gsi, dr Dochter vom letzte Langobardekönig Desiderius und er isch sit de 760er Johr mehmol z Italie gsi, won er sich 768/769 mit em Desiderius und em Papst verbündet het. 772 het dr Papst Hadrian I. im Tassilo si Sohn, dr Theodo, z Rom dauft. Si Bündnis mit de Langobarde het en in Konflikt mit em Karl em Grosse brocht. Wo dä 774 s Langobarderiich eroberet het, het dr Tassilo si wichtigste Bündnispartner verlore. 

D Riichsannale verzelle, ass dr Tassilo, wo sit 757 de Franke lehnspflichtig gsi siig, sich 763 gweigeret haig, bim ene Fäldzug vo de Franke in Aquitanie drbii z si, won er sich drzue mit eme Schwur verpflichtet gha haig. So haig er sich schuldig gmacht wäge Fahneflucht (althochdütsch "harisliz"). Dä Bricht aber wird vo dr modärne Forschig in Zwiifel zoge.

Dr Tassilo III. isch Herzog bliibe, bis en im Johr 787 dr Karl us politische Gründ (wägem siim Bündnis mit de Langobarde zur Sicherig vo dr bayrische Eigeständigkeit, won er blant het und dr spötere Kooperation mit de Aware) zum Lehnsma degradiert het. Im Johr 788 het men em Tassilo e lehnsrächtlige Prozäss in der Ingelheimer Pfalz gmacht, wäge däm wo 763 bassiert isch und wäge siim Bündnis mit de Aware. Me het en zerst zum Dod verurdeilt, spöter begnadigt und schliesslig in d Abtei Jumièges verbannt.

Dr Karl der Grossi het im Winter vo 791 und im Winter druf in dr alte bayrische Herzogsstadt Rägensburg gläbt, für zum d Iiornig vo Bayre in s Fränkische Riich persönlig z überwache. As Nochfolger in dr bayrische Herrschaft het er denn ein vo siine Schwöger, dr schwäbisch Graf Gerold, as Präfekt igsetzt. 794 het me dr Tassilo us siim Chloster vor e Riichssynode z Frankfurt zitiert, won er schriftlig für sich und siini Nochkomme uf Bayre het müesse verzichte.

Me schetzt ass er vo 741 bis zum 11. Dezember 796 gläbt het, aber wüsse duet me nüt gnaus. Mögligerwiis het er siini letzte Johr as eifache Mönch im Chloster Lorsch gläbt. In dr Basilika, wo hüt zerstört isch, haig s e Grabschrift gha, wo sich uf e Tassilo bezoge haig.




</doc>
<doc id="22892" url="https://als.wikipedia.org/wiki?curid=22892" title="Hermann Hummel">
Hermann Hummel

Dr Hermann Hummel (* 22. Juni 1876 z Loor, ev.; † 13. Sebdämber 1952 z Krefeld) isch e dydsche Bolitiker vù dr FVP, schbeeder DDP z Bade gsii. 1921/22 isch er "Baadische Schdaadsbresidänd" gsii. Vù 1909 bis 1924 isch er Midgliid vùm Baadische Landdaag gsii ùn vù 1924 bis 1930 Midgliid vum Ryychsdaag. Är hed as Chemyylèèrer gschafd ùn isch Midgliid im Ùfsiichdsrood vù dr BASF ùn ab 1926 vù dr I.G. Farben gsii. Ane 1939 isch er in d USA emigirierd.

Dr Hermann Hummel isch 1876 z Loor ùf d Wäld chùù as Sùùn vùm Hermann Hummel, eme Reallèèrer, ùn dr Luise Friederike geb. Göbelecker. Är hed no vier jingeri Gschwischder ghaa, zwee Brieder, Hellmuth Hummel (* 1879) ùn Otto (* 1885-1955), ùn zwoo Schweschdere, Luise Elisabeth (* 1881) ùn Hedwig (* 1883). Noch dr Volchsschuel hed dr Hummel z Loor s Gymnasium bsuechd, scheder di Hèècher Bùùrgeschuel z Ettlinge, derno s Realgymnasium z Chaarlsrue, wùn er ane 1894 s Abitur gmachd hed. Die hyfige Wägsel in dr Schuele sin veruursachd gsii dùr d Versezige vù syym Vader.

Noch em Abitur hed dr Hummel 1894 aagfange Ingenieurwese an dr TH Chaarlsrue z schdudiere, ab 1896 an dr TH Stuegert. Im Sùmersemeschter 1899 hed er no ne Schduudiùm in Mathematik ùn Naduurwiseschafde an dr Universität Heidelberg aagfange, im Windersemeschter 1899 isch er an d Universität Fryyburg gwägsled, ab 1900 an d Universität Stroosburi. D Staatspriefig hed er ane 1902 in dr Hauptfächer Mathematik ùn Physik ùn in dr Nääbefächer Chemyy, Mineralogyy ùn Geografyy abglaid. Derno hed er as Lèèramdskandidaad an dr Oberrealschuele z Manne ùn z Chaarlsrue Chemyy ùnderriichded. 1906 isch er Profässer an dr Realschuel z Chaarlsrue woore ùn hed dèrd as Chemyylèèrer ùnderriichded ùn s Chemyylabor glaided.

Am 12. Mèèrz 1912 hed dr Hermann Hummel d Emma Reis ghyroode, d Doochder vùn eme Mainzer Wyyhändler. Si hän zwai Chinder zäme ghaa, e Sùùn, Karl Philipp Hermann (* 1910) ùn e Doochder, Marie Luise (* 1911).

Vù 1912 bis 1914 hed er bi dr Electra Lackwerke GmbH gschafd. 

Im Èèrschde Wäldchrieg hed er sich 1917 frèiwilig gmälded, isch Offiziersaawärder wore ùn Leutnant vù dr Reserve. Mid em Feldartillerii-Regiment Nr. 27 isch er z Frankryych ùn z Russland gsii. 1918 isch er in d Gaasabdailig vùm Chriegsminischterium abkommandierd woore. Bis zùm Änd vùm Chrieg isch er Inspekteur vù dr Fliegertruppe gsii.

E Kolleg vùm Hermann Hummel an dr Realschule z Chaarlsrue isch dr Karl Heimburger gsii, wù au schbeeder Diräkter vù däre Realschuel woore isch. Dr Heimburger, e Schdadrood ùn Abgordnede im Landdaag vù dr linksliberale "Süddeutsche Demokratische Partei", em baadische Landesverband vù dr Deutsche Volkspartei (DtVP), hed dr Hummel fir Bolitik indräsierd. Dr Hummel isch derno au in d DtVP yydräde ùn isch ab 1903 schdelverdrädende Vorsizende gsii.

D DtVP hed sich ane 1910 mid dr "Freisinnige Volkspartei" ùn dr "Freisinnige Vereinigung" zue dr "Fortschrittliche Volkspartei (FVP) " verainigd. Noch dr Novämberrevolution 1918 hed sich derno d FVP mid em lingge Fliigel vù dr Nationalliberale Partei (NLP) zue dr Deutsche Demokratische Partei (DDP) zämegschlose.

Wù dr Hummel 1906 in d DtVP yydräde isch, isch er glyychzydig us dr Evangelische Chilche uusdräde. 

Ane 1909 isch dr Hummel in dr Baadische Landdaag gweeld woore, bi dr Ryychsdaagswaal 1911 hed er kai Erfolg ghaa. Fir syyni Ùfgaabe as Landdaagsabgordnede isch er imer wider vù syyne Bflichde as Realschuellèèrer endbùnde woore.

Wù dr Èèrschd Wäldchrieg verloore gange isch ùn noch em Kieler Matrooseùfschdand ùn dr Novämberrevolution dr Chaiser Wilhelm II. am 9. Novämber 1918 hed miese zrùgdräde, sin wie in vyyle dydsche Schdäd au z Chaarlsrue ùn z Manne Soldaadereed ùn Woolfaardsuusschis bilded woore. Dr Hermann Hummel am 13. Novämber 1918 zùm Schdelverdräder vùm Minischder fir milidèèrische Aagläägehaide gweeld wore, em Hans Brümmer vù dr USPD. Dr Hummel isch ain vù dr weenige bùùrgerlige Bolitiker gsii, wù fir d Yybindig vù dr USPD in di Vorlaifig Baadisch Volchsregierig gsii isch.

Wel d USPD im Jäner 1919 us dr Regierig uusdräde isch, hed dr Anton Geiß s Amd vùm Minischder fir milidèèrischi Aagläägehaide ibernùù. Am 3. Abril 1919 isch di nèi baadisch Regierig bilded woore, dr Hermann Hummel isch in däre Regierig Kultusminischder woore. Wel s Amd vùm Schdaadsbresidänd al Joor gwägsled hed ùnder dr Minischder, isch au dr Hummel im Novämber 1921 fir ai Joor Baadische Schdaadsbresidänd. In ere Reed vor em Ryychsdaag zùm Verfasigsdaag ane 1922 hed er ùf di lang demokratisch Tradition vù dr baadische Landesverfasig hiigwiise un hed di Weimarer Verfasig globd, si cheem us em glyyche nationale Gaischd. Mid dr Betoonig vu dr demokratische Tradition hed er vor alem dääne dr Winde wele us dr Säägel nee, wù Demotrati un Barlemäntarismus as „undeutsch“ diffamiert hän.

Dr Hermann Hummel isch bi dr Landdaagswaal 1919 in Baadische Landdaag gweeld wore. As Abgordnede hed er sich as Referänd fir s Yysebaanwääse ùn as Midgliid vùm Yysebaanrood sich v. a. mid Verchèèrsfrooge bschäfdigd.

Dr Hummel isch in däne Joore as Minischder zèèrschd Fraktionsvorsizende ùn derno au Landesvorsizende vù syynre Bardèi woore. Är hed in däre Zyd au zwee Èèredoktertitel iberchùù, dr Dr.-Ing. e. h. vù dr TH Charlsrue ùn dr Dr.-Ing. h. c. vù dr Uni Fryyburg, ùn är isch au wider in di Evangelisch Chilche yydräde.

Im Oktober 1922 hed er aagchinded, as er d Aarbed as Bolitiker wil ùfgee ùn e Schdel in dr Chemyyinduschtrii wil aanee. In syynere Bardèi isch er dooderfiir arg kritisierd woore. Är isch drno mid em Ablauf vù syym Joor as Schdaadsbresidänd au as Minischder zrùgdräde, hed schbeeder au dr Bardèivorsiz ùfgee ùn isch am Änd vù dr Legislaturperiod 1925 us em Baadische Landdaag uusgschiide. Im Ryychsdaag isch er aber no vù 1924 bis 1930 as Verdäder vùm Waalchrais Magdeburg gsii.

Dr Hermann Hummel isch im Schboodjoor 1924 as Direkter ùn Ùfsichdsroodsmidgliid zue dr "Badische Anilin- und Sodafabrik (BASF)" z Ludwigshafe gange. Dr Carl Bosch hed iin zue dr BASF gruefe. Wù "I.G. Farbenindustrie AG" grinded wore isch, hed dr Hummel ab 1926 em Ùfsichdsrood vù dr I.G. Farben aaghèèrd. Derzue isch er no Ùfsichdsroodsmidgliid vù dr "August Horch Automobilwerke GmbH" z Zwickau wore ùn Midgliid im wiirdschafdsbolitische Uusschùs vùm Ryychsverband vù dr Dydsche Induschtrii.

1925 hed er as aine vù zwee Inveschtoore d "Imprimatur GmbH" ùfgchaufd. Wù d "Frankfurter Zeitung" 1930 in groosi finanziälli Schwiirigkaide chùù isch, hed dr Carl Bosch am 29. Abril 1929 e Verdraag mid dr Familie Simon-Sonnemann, wù d Frankfurter Zeitung ghèèrd hed, abgschlose. Noch däm Verdraag hed d Imprimatur GmbH 48 Brozänt vùm Gselschafdskapital vù dr "Frankfurter Societäts-Druckerei GmbH", wù d Frankfurter Zeitung drùgd hed, ibernùù. Dr Hummel isch im juni 1929 Ùfsichdsroodsmidgliid bi dr Frankfurter Societäts-Druckerei GmbH woore ùn 1930 elainige Gselschafder vù dr Imprimatur GmbH.

1937 isch dr Carl Bosch Bräsidänt vù dr "Kaiser-Wilhelm-Gesellschaft " woore ùn hed dr Hermann Hummel as Assischtänt zue sich ùf Berlin ghoold.

Wel dr Hummel vù dr Nationalsozialischte as "Systempolitiker" difamierd ùn al mee kritisierd wore isch, isch er schliesli 1939 chùùrz vor em Zweede Wäldchrieg ùn chùùrz, voreb dr Carl Bosch gschdoorbe isch, in d USA emigirierd. 1951 isch er ùf Dydschland zrùgchùù ùn hed sich z Krefeld niidergloo.

Am 3. Sebdämber 1952 isch dr Hermann Hummel z Krefeld gschdoorbe.





</doc>
<doc id="22893" url="https://als.wikipedia.org/wiki?curid=22893" title="Karl III. (Ostfrankenreich)">
Karl III. (Ostfrankenreich)

Karl III., au Karl dr Dick (lat. "Carolus pinguis"), * 13. Juni 839; † 13. Januar 888 z Neidinge) isch König vo Alemannia vo 876 a, König vo Italie sit 879 gsi, 881 isch er as Karl III. Kaiser vo de Römer worde, König vom Ostfrankeriich im Johr 882 und vom Westfrankeriich zwei Johr spöter im Johr 884. In 887 isch er in Lotharingie und mögliigerwiis Italie abgsetzt worde. E baar Wuche druf isch er im Januar 888 gstorbe.

Alemannie het er 865 bi dr "divisio regnorum" (Riichsdeilig) vom Ostfrankeriich übercho und het dört noch em Dood vo sim Vater Ludwig em Dütsche 876 afo regiere. Z Italie isch er noch em Ruggdritt vo siim eltere Brueder, em Karlmann vo Bayre, won e Schlegli erlitte het, inthronisiert worde. 881 isch er vom Papst Johannes VIII. zum Kaiser krönt worde. Won er Nochfolg vo siim Brueder, em Ludwig em Jüngere, im Johr druf adräte het, isch s ganze Ostfrankeriich widervereint gsi. Denn het er vo siim Cousin, em Karlmann II., im Johr 884 s Westfrankeriich gerbt und s ganze karolingische Riich isch wider eis gsi, wenn au nume für churzi Ziit. Er het zweimol d Wikinger mit Gäld drzue brocht, Friide z mache, so bi dr berüehmete Belagerig vo Paris im Johr 886.

Er wird hüt hüfig as fuul und unfähig betrachtet, aber siini Ziitgnosse hai nit so schlächt über en dänggt. Me weiss, ass er vil chrank gsi isch und dänggt, ass er an Epilepsii glitte het. 


</doc>
<doc id="22895" url="https://als.wikipedia.org/wiki?curid=22895" title="Liste der römisch-deutschen Herrscher">
Liste der römisch-deutschen Herrscher

Die Liste vo de römisch-dütsche Herrscher zelt d König vom Ostfränkische Riich sit em Verdrag vo Verdun und d Kaiser vom Heilige Römische Riich uf. Es het au die verschiidene Gegekönig, wo us verschiidene Gründ nit die volli Macht im Riich gha hai, aber doch e wäsentligi Rolle gspiilt hai. Nit ufgfüehrt si die römisch-dütsche Kaiser, wo nit gliichziitig au römisch-dütschi König gsi si.

Interregnum 1740 bis 1742

Problem bi dr Nummerierig git s in de folgende Fäll:



</doc>
<doc id="22897" url="https://als.wikipedia.org/wiki?curid=22897" title="Liudolfinger">
Liudolfinger

D Liudolfinger, au Ottone, si e sächsischs Adelsgschlächt und e dütschi Herrscherdynastii gsi. D Liudolfinger hai im Heilige Römische Riich vo 919–1024 gregiert. Begründer vom Adelsgschlächt isch dr Graf Liudolf († 866) gsi. D Bezeichnig Ottone goht uf die drei liudolfingische Kaiser wo Otto gheisse hai, zrugg: Otto I., Otto II. und Otto III.

Dr Ufstiig vom Gschlächt fallt mit em Ufstiig vom Ostfränkische Riich und em Entstoh vom Heilige Römische Riich zsämme. Wo dr König Konrad I. beschlosse het, dr mächtigst vo de Stammesherzög, dr Liudolfinger Heinrich vo Sachse, zu siim Nochfolger z ernenne, het d Familie, wo vorhär nume im Herzogtum Sachse bedütend gsi isch, d Königswürde für es Johrhundert bhalte und s Schiggsal vom Riich währed dere Ziit bestimmt.

Dr Heinrich I. isch dr Sohn vom Herzog Otto I. vo Sachse gsi und en Änkel vom Liudolf. Er isch 919 z Fritzlar vo de fränkische und sächsische Grosse zum ostfränkische König gwehlt worde. Eini vo siine wichtigste Ufgobe isch d Verdeidigung vom Riich gege d Magyare, wo s immer wider agrife hai. Er het se im Johr 933 an dr Unstrut entscheidend gschlage. Im gliiche Johr het er d Elbslawe und d Böhme underworfe. Eso het er s Riich noch inne chönne stabilisiere. Eins vo siine politische Ziil isch gsi, s Riich z vereine. Das het er mit dr "Quedlinburger Huusornig", wo 929 verabschiidet worden isch und wo si zweit Sohn, dr Otto, zu siim Nochfolger bestimmt het, welle mache. Die andere Söhn hai sich mit der Herzogswürde müesse abfinde. Mit em König Otto I. isch 936 eini vo de bedütendste Persönlichkeite im Heilige Römische Riich uf e Dron gstiige. 

Es isch im Otto si Armee gsi, wo d Ungare ändgültig besiigt het und dr Bedrohig us em Südoste en Ändi gmacht het, won er se in dr Schlacht uf em Lechfäld 955 vernichtend gschlage het, so dass s Riich vo usse weniger bedroht gsi isch und är dr Ruef vom Retter vom Christedum übercho het. Au im Innere isch s Riich friidliger worde, wo d Rebellione vo de Grosse weniger hüfig worde si. Im Johr 962 het sich dr Otto vom Papst Johannes XII. zum Kaiser lo chröne. Gliichziitig het er s römische Kaisertum vom Karl em Grosse erneueret, het die Pippinischi Schänkig bestätigt, und het si Sohn und Dronfolger, dr Otto, mit dr Theophanu, ere byzantinische Prinzässin verhürotet. Under siiner Herrschaft isch d Kultur ufblüeht in dr sogenannte Ottonische Renaissance.

Scho 973 isch er as Otto II. König und denn au Kaiser worde. Er het d Politik vo siim Vater witer gfüehrt. Wäge siim Fäldzug im Johr 978 gege s Westfrankeriich, won er Paris belageret het, het er sich mit siiner Mueter, dr Adelheid, verstritte und die isch noch Burgund zu ihrem Brueder Konrad III. zoge, was dr Otto politisch gschwecht het. Er het mit em westfränkische König, em Lothar, 980 z Margut-sur-Chiers Friide gschlosse. Z Italie isch in dr Zwüscheziit alles drunder und drüber gange. Dr Otto isch gege Süde zoge, het si Mueter adroffe und mit ere Friide gmacht und het denn brobiert d Sarazene us Kalabrie z verdriibe. Am 13. Juli 982 het er d Schlacht am Kap Colonna verlore und isch nume knapp dr Gfangeschaft entcho. E Folg vo dr Schwächig vo der kaiserliche Macht z Italie isch der gross Slaweufstand vo 983, won e Agriff uf Hamburg nume mit Müeh het chönne abgwehrt wärde. Wo dr Otto II. 983 gstorben isch, het er e dreijöhrige Sohn hinderlo.

Dä isch as Otto III. im Johr 983 zum dütsche König gwehlt worde. Si Mueter het für en bis 991 d Regäntschaft übernoh. Fümf Johr spöter isch er zum Kaiser gchrönt worde. In siiner Regierigsziit het sich dr Schwerpunggt vo dr Kaiserherrschaft noch Italie verlageret. Er het siini Verdraute, dr Bruno vo Kärnte as Gregor V. und dr Gerbert vo Aurillac as Silvester II., gege dr rebellisch römisch Stadtadel zu Päpst lo wehle. Z Pole isch e Chilleorganisation iigrichdet worde, wo vom Reich unabhängig gsi isch. 1001 het dr Otto noch eme Ufstand müesse us Rom flüchte. Er isch gstorbe, bevor er mit dr Zruggeroberig het chönne afo. Dr Otto isch 1002 gstorbe und het kein Erbe hinderlo. Er isch z Aache begrabe worde.

Aber mit em Heinrich, eme Cousin vom Otto, isch non emol e Liudolfinger zum dütsche König gwehlt worde. Dr Heinrich isch dr Uränkel vom König Heinrich I. gsi und het 1002 as Heinrich II. d Dron bestiige. Drotz alle Widerständ isch er 1014 zum Kaiser gchrönt worde. Spöter isch er, ufgrund vo siine vile Stiftige (Gründig vom Bambärger Bistum) 1146 heiliggsproche worde. Er isch 1024 ohni männligi Erbe gstorbe, so dass d Ottonedynastii in dr männlige Linie usgstorben isch. Mit em Heinrich isch d Epoche vo de Ottone z Änd gange und d Königswürde isch an d Salier (Konrad II.) übergange.


</doc>
<doc id="22904" url="https://als.wikipedia.org/wiki?curid=22904" title="Theophanu (HRR)">
Theophanu (HRR)

D' Theophanu (latinische Form, gr. Theophano Θεοφανώ oder "Theophania" Θεοφάνια, * ca. 960, nooch menke Agabe 955, im oströmische Riich; † 15. Juni 991 z'Nimwegen, hit Holland), Nichte vum (oscht)römische Kaiser, isch d'Frau vum (Wescht-)Kaiser Otto II. un Mitkaiseri vum Heilige Römische Riich fier 11 Johr un regierendi Kaiseri fier 7 Johr gsi. Si isch eini vu dr iflussriichschte Herrscherinne vum Middelalder gsi un stoht in dr Herrscherfolge vum Kaiserriich zwische ihrem Ehema Otto II. un ihrem Suhn Otto III.. Si isch die erscht Frau gsi, wo Ditschland regiert het.

Dr Namme stammt us em byzantinische Grichisch, "Theophaneia" (Θεοφάνεια) bezeichnet d'‚Gotteserschinig‘, d' ‚Theophanie‘.

Weder dr Burtsort un -dag noch d'Eltere vu dr Theophanu sind schriftlich überliferet; bsunders enthaldet d'Hochzitsurchunde entgege vu dr Pflogeheite vu dr Zit keini Agabe iber ihri Eltere, si wird numme as Nichte vum oströmische Kaiser Johannes I. Tzimiskes bezeichnet.
Vermuetlich isch d'Theophanu d'Dochter vum byzantinische Feldherr Konstantin Skleros un sinere Frau Sophia Phokas gsi, het demit zwar us hochem byzantinischem Adel gstammt, isch aber nit vu kaiserlicher Abchumft gsi, also keini sognennti "Porphyrogenneta"., wo dr Otto I. usrprünglich as Frau fier si Suhn het ha welle.

Dr Otto dr Gross het zwei Gsandtschafte vergäblich mit em Ziel uf Konstantinopel gschickt, e byzantinischi Prinzessi - as Gmahli fier si Suhn z'gwinne; erscht die dritt Gesandtschaft under dr Füehrig vum Kölner Erzbischof Gero het e gwisse Erfolg gha. D Ottone häi sich die „purpurborene“ Anna (* 963) gwinscht, won e Dochter vum verstorbene Kaiser Romanos II. gsi und später uf Kiew verhirotet worre isch. Dr Gero het aber nume d'Theophanu nooch Italie brocht, e Nichte vum amtierende Kaiser Tzimiskes, wo aber au numme Regent fier die minderjährige Söhn vum Romanos gsi isch. Demit het Byzanz im Otto d'Anerchenning as glichwertger römischer Kaiser versagt, denn d'Theophnau isch, wil nit purpurbore, nit ganz ebebürtig gsi. Sällewäg het's uf dr ditsche Site Stimme gä, d'Braut wiider heimz'schicke. Säll hät aber dr Otto dr Gross mit Rucksicht uf d'Beziehige zue dr Griche vu Byzanz wohl chum mache chänne..

So isch d'Theophanu am 14. April 972 z'Rom mit em Otto II. verhirotet worre. Us dr Ehe sin fimf Chinder hervorgange:

In dr Hochzitsurchunde vu dr Theophanu isch z'entnämme, dass si bi ihrer Hirot z'Rom vum Papscht Johannes XIII. zur römische Kaiseri krönt worre isch. In dr Urchunde vum Ottos II. wird d'Theophanu oft erwähnt (in guet eme Viertel vu allene Urchunde), was ihr bevorzugts un iflussriichs Interessi an dr Staatsgschäfte zeigt.

Noochdem dr Otto II. am 7. Dezember 983 iberraschend an dr Malaria gstorbe isch, het dr Mainzer Erzbischof Willigis, d'Theophanu un ihr Schwigermueder Adelheid, us Italie nooch Ditschland gruefe. Uf em Riichstag z'Rara (Rohr bi Meininge in Thüringe) het anno 984 dr Heinrich vu Bayern, as nächschter männlicher Verwandter vu dr herrschende Dynasti, wo sällewäg Asprüch uf d'Vormundschaft un d'Regentschaft erhobe het, dr chlei, noch umündig Otto III. - erscht drei Johr ald aber scho zum Chenig krönt - an d'Theophanu ibergä. 

Im Mai 985 isch dr Theophanu z'Frankfurt am Main endgültig d'Herrschaft zuegsproche worre, was d'Erblichkeit vu dr Riichskrone abahnt het. Mit dr in dr gliche Zit z'Konstantinopel regierende Kaiser Basileios II. un Konstantinos VIII. isch d'Theophanu ibrigens nit bluetsverwandt gsi (entsprechendi Behauptige in dr äldere Literatur entbehre in jedere sachliche Grundlag). D'Theophanu isch bis zue ihrem Dod anno 991, uf em Höchepunkt vu ihrer Macht, d'Regenti vum Heilige Römische Riich gsi.

Si het zämme mit ihrer Schwigermueder Adelheid d'Riichsherrschaft bsunders in Lothringe un Italie gfeschtigt, aber au an dr slawische Oschtgrenze (Anno 986 sin nooch mehrere Feldzüg vu dr Kaiseri d'Slawefürschte vu Böhme un Pole in Friide zum Hofdag z'Quedlinburg erschine). Durch ihri klug Machtpolitik isch es ihre glunge, ihrem Suhn Otto III. dr Kaiserthron 'sichere.

D'Theophanu het offizielli Dokumente in Usüebig vu ihrer Regierigsgwalt -also in ihrem eigene Namme - usstelle loh - fier e Frau in sällere Zit absolut unüblich. In dr Ravennater Urchunde vum 1. April 990 het si in dr byzantinische Tradition as Kaiser signiert (nit as Kaiseri, lueg: d'Kaiseri Eirene un d'Kaiseri Theodora II., wo beidi an dr Stelle vu ihre Söhn regiert hän), idrucksvoll as "Theophanius gratia divina imperator augustus - Theophanius, durch göttlichi Gnade erhabener Kaiser". D'Johr in dr Urchunde sin nooch ihre zellt worre, wie bi eme männliche Kaiser. S'Startdatum isch debei 972 gsi.

D'Kaiseri Theophanu isch nooch churzer Chranket am 15. Juni 991 z'Nimwegen gstorbe un isch uf ihrem Witwesitz z'Köln in dr Abteikirche St. Pantaleon bestattet worre. Nooch em Dod vu dr Theophanu het ihr Schwiigermueder, d'Kaiseri Adelheid, ohni Schwirigkeite d'Regentschaft fier dr Enkel Otto III. bis am End vu 994 witterfüehre chänne.

Grad in dr Zit um 1000 het sich d'Chunscht im Riich an byzantinische Vorbilder in dr Buechmolerei un Goldschmidechunscht oreintiert; D'Theophanu het us Konstantinopel e Gfolge an Chünschtler, Architekte un Chunschthandwercher mitbrocht, durch sälli sich u. a. dr Ifluss vu dr byzantinische Chünschte im Riich verbreitet het.

Durch d'Theophanu isch s'Nikolaus-Brüchtum in Weschteuropa igfüehrt worre. Si het usserdem dr Gebruch vu dr Gable in Weschteuropa igfüehrt - zue sällere Zit het mer in Weschteuropa noch mit dr Finger gesse.

D'Theophanu isch uf eigene Wunsch im Weschtwerch vu St. Pantaleon z'Köln bigsetzt worre (ein vu ihre Lieblingsheilige isch dr heilig Pantaleon gsi). Ihri ledschte Ruhestätte het si (nooch mehrere Umbettige) im vun Sepp Hürten nej gstaltete Sarkophag us wissem Naxos-Marmor gfunde, wo am 28. Dezember 1962 e Bleibehälter mit dr wänige sterbliche Iberreschte vu dr Kaiseri ibettet worre isch. 

An dr Stirnsite vum Sarkophag isch, in Alähnig an s'obe abbildet Elfebeirelief us em 10. Johrhundert, e Christus z'sähe, wie er s'Herrscherpaar krönt un sägnet. Usserdem isch d'Hagia Sophia (Konstantinopel) sowie Sankt Pantaleon (Köln), as Symbol vu dr geinte Chilche zue dr Zitte vum Ottos II. un dr Theophanu em hittige Wunsch um Einigkeit abbildet. Dr Sarkophag wird vu dr folgede Schrift umgä: "Domina Theophanu, Imperatrix, uxor et mater Imperatoris, quae basilicam sancti Pantaleonis summo honore coluit et rebus propriis munificenter cumulavit, hic sepulcrum sibi constitui iussit" (Kaiseri Theophanu, Gatti vu eme Kaiser un Mueder vu eme Kaiser, wo dere Chilche vum hl. Pantaleon besunderi Gunscht erwiise un si us ihrem Besitz grosszügig beschenkt het, het sich an dere Stell bestatte loh).

Sit 1989 findet jährlich am 15. Juni, em Todestag vu dr Theophanu, am Sarkophag vu dr Kaiserin e Eucharistifiir fier d'Einheit vu dr Christe in Oscht un Wescht statt, dere ihr chilchlichi Einheit anno 1054 im Morgeländische Schisma usenanderbroche isch.


Sachbüecher

Belletristik

Müsik

Film



</doc>
<doc id="22910" url="https://als.wikipedia.org/wiki?curid=22910" title="42">
42



</doc>
<doc id="22917" url="https://als.wikipedia.org/wiki?curid=22917" title="Personalpronomen">
Personalpronomen

Ds Personalpronome (Plural: -pronome oder -pronomina) isch e veränderlechi Wortart und e Untergruppe vo de Pronome. Syni Funktion isch es, das es als Satzglid für öppis anders steit.

Personalpronomina hei e doppleti Funktion:


I den öuropäische Sprache drückt d Wahl vom Personalpronome für di agsprochnigi Person ussertdäm d Höflechkeitsform uus. So wird i vilnen öuropäische Sprache di zwöuti Person numen als vertroulechi Form 'bruucht. Zum Usdruck vo Höflechkeit dient je nach Sprach di dritti Person (so im Italiänische), di zwöuti Person plural (so im Französische) oder di dritti Person plural (so im Hochdütsche). Im Alemannische wird als Höflechkeitsform i de meiste Dialäkt di dritti Person plural 'bruucht. Dernäbe git's aber o Dialäkt, wo di zwöuti Person plural bruuche.

Im Gägesatz zum Hochdütsche zeichne sech di alemannische Personalpronomina derdür uus, das sech di unbetonte vo de betonten underscheide. So heisst's unbetont: "I ha’ne gseh", aber betont: "I ha ihn gseh".

Es anders Merkmal vom Alemannische sy di betonte Pronomina vor 3. Person singular neutrum "äs" und "ihns". Si sy di traditionelli Bezeichnig für vo jüngere Froue z rede. Teilwys bruucht me se hütztags chuum meh. Si erlouben o Sätz wi: "ÄS isch es, won i gseh", oder: "IHNS han i gseh", wo uf Hochdütsch nid müglech wäre ("*ES ist es, das ich sehe", "*ES habe ich gesehen").

Pronomina im Genitiv git's nume no i Relikte. So chunt ds unbetonte Pronome "ere" vor i Sätz wi: "Es git ere no". Die Konstruktion, wo di hochdütschi Übersetzig dervo sehr unüeblech und archaisch wär ("es gibt ihrer noch"), het e rein partitivi Funktion, bezeichnet also Einzelstück, wo zu're Mängi ghöre. Di glychi Funktion het im französische ds Pronome "en" oder das italienische "ne", etwa in französisch: "Il y en a toujours".


</doc>
<doc id="22921" url="https://als.wikipedia.org/wiki?curid=22921" title="Adam Remmele">
Adam Remmele

Dr Adam Remmele (* 26. Dezämber 1877 z Altneudorf, frèireligiees; † 9. Sebdämber 1951 z Fryybùrg) isch e dydsche Bolitiker vù dr SPD z Baade gsii. Är isch zwaimol "Baadische Schdaadsbresidänd" gsii: 1922/23 ùn 1927/28. Dr Remmele ghèèrd zue dr wiichdigschde baadische SPD-Bolitiker in dr Weimarer Zyd.

Dr Adam Remmele isch z Altneudorf im Oodewald, wù syder 1975 zue Schönau ghèèrd, ùf d Wäld chùù as Sùùn vùm Peter Remmele (1850-1891), eme Miler, ùn dr Katharina geb. Daub (1858-1941). Är hed no drèi Brieder ùn ai Schweschder ghaa. Dr Remmele isch z Altneudorf ùf d Volgsschuel gange, derno hed er ab 1890 z Ludwigshafe in dr Pfalz Miler glèèrd. Noch dr Gselebriefig 1893 isch er ùf Wanderschafd dùr Siiddydschland gange. Wùn er noch e baar Joor ùf Ludwigshafe zrùgchùù isch, isch er 1894 in d SPD ùn in d Gwäärgschafd yydräde. Är hed as Miler in Miiline gschafd ùn an dr Sùndig als Wäärbig gmachd fir d Gwäärgschafd. Wäge däm isch er vùm Ùndernäämerverband bal ùf e Schwaarzi Lischd gsezd woore ùn är hed e baar Mool syy Aarbedsschdel verloore. Mid 21 isch er scho im Vorschdand vùm Beruefsverband, vù dr Gwäärgschafd ùn vù dr Bardèi gsii. Är hed sich au engaschierd fir d Konsumverain ùn isch in dr Ùfsichdsrood vùm Ludwigshafener Konsumverain gweeld woore. 

Ane 1901 hed dr Adam Remmele d Philippine Dilger (1881-1933) ghyroode. Si hän drèi Siin ghaa.

Wù z Ludwigshafe ane 1903 s Aarbedsamd yygriichded woore isch, isch dr Remmele Laider vù däm Amd woore. 1905 hed er e Schdel in dr Haubdverwaldig vùm "„Deutschen Mühlenarbeiterverband“" ùn isch ùf Altenburg z Thüringe zooge. Drèi Joor schbeeder, 1908, isch er wider zrùgchùù ùn isch z Manne Redaktèèr bi dr "„Volksstimme“" woore, wù vù dr SPD uusegee woore isch. 

Dr Adam Remmele hed ane 1909 bi dr Landdaagswaal kandidierd, isch aber nid gweeld woore, derfiir isch er 1911 in dr Schdadrood vù Manne gweeld woore. Bis 1918 isch er Schdadrood gsii ùn au Midgliid vù dr Chraisversamlig.

Im Èèrschde Wäldchrieg isch dr Remmele zèèrschd as Dezernent vùm Lääbensmidelamd z Hamburg verbfliichded gsii, 1918 isch er no chùùrzi Zyd im Landschdùùrm z Villinge gsii.

Wù dr Chrieg verloore gange isch ùn noch em Kieler Matrooseùfschdand ùn dr Novämberrevolution dr Chaiser Wilhelm II. am 9. Novämber 1918 hed miese zrùgdräde, isch dr Remmele ùf Manne zrùggchèèrd ùn isch zäme mid syynem Brueder Hermann Midgliid im Landesuusschùs vù dr Aabaider- ùn Soldaadereed (Elferuusschùs) woore. Er hed derno di nèi baadisch Vorlaifig Volchsregierig ùnderschdizd.

Am 5. Jäner 1919 isch z Baade e "Verfassungsgebende Nationalversammlung" gweeld wore, d SPD isch zwoodschdèèrgschdi Bardèi noch em Zäntrum woore, d USPD isch us dr Regierig uusdräde. Am 3. Abril 1919 isch di nèi baadisch Regierig bilded woore, dr Adam Remmele isch 1. Vizebresidänt vù dr Nationalversamlig woore ùn baadische Ineminischder.

Syy Brueder Hermann Remmele isch Midgrinder vù dr USPD gsii ùn 1919 USPD-Bezirkssekretär fir Baade ùn d Pfalz woore ùn 1920 in d KPD yydräde. Wäg dr geegesäzlige Positione vù dr SPD ùn dr USPD bzw. KPD hän sich die zwee Brieder Adam ùn Hermann verschdride. Dr Hermann isch 1933 in d Sowjetunion gflichded ùn isch im Rame vùn ere Stalinistische Syyferig 1937 verhafded ùn 1939 verschose woore.

Dr Adam Remmele hed d Volchswèère as Gfoor fir d Demokratii aagsää – s hed èèrschd am 22.2.1919 ne Putschversuech z Manne gee – wäge däm hed er as Ineminischder die Volchswèère ùfgleesd. E andere Schwäärpunkt vù syynere Aarbed isch d Ryychsrefoorm gsii, dooderzue hed er 1929 Voorschleeg uusebroochd.

Wel s Amd vùm Schdaadsbresidänd al Joor gwägsled hed ùnder dr Minischder, isch au dr Remmele im Novämber 1922 fir ai Joor Baadische Schdaadsbresidänd woore, zem zwaide Mool derno 1927/28.

1925/26 isch er au no Baadische Kultusminischder gsii, wel d DVP us dr Regierig uusdräde isch.

Wù dr Remmele bi dr Grùndschdaileegig vù dr Fryybùùrger Universideedsklinik gsii isch, hed em d Universdieed Fryybùùrg im Novämber 1926 e Èèredokter verliie.
1928 isch er in dr Ryychsdaag gweeld woore. No dr Regierigsùmbildig 1929 isch er baadische Justizminischder ùn au wider Kultusminischder gsii.

Ab 1929 hed er al mee Konflikt mid dr Räächdsbardèie ghaa, no Usenandersezige mid em vù dr Nazis dominierde ASTA an dr Universideed Heidelberg ùn verschiidene Professore an dr Universideede Heidelberg ùn Fryybùùrg hän em räächdi Zydige bi dr Ryychsdaagswaal 1930 e usereeligi Bezieig noogsaid, was iin arg belaschded hed, wel syy Frau scho lang chrangg gsii isch. Dr Remmele isch derno am 30. Juni 1931 vù alne syyne Ämder zrùgdräde. Är isch ùf Hamburg zooge ùn isch dèrd Midgliid im Voorschdand vùm "Zentralverband deutscher Konsumvereine" woore.

Au wän dr Remmele nimi in dr Bolitik aktiv gsii isch, isch er ainewääg bal, nochdäm d Nationalsozialischte an d Machd chùù sin, e Obfer vù dr Gwaldhèrschafd woore. Ändi Mèèrz 1933 isch em syy Minischderpension endzooge woore, am 4. Mai 1933 isch er z Hamburg vù dr Gestapo verhafded ùn am 13. Mai ùf Chaarlsrue broochd woore.

Dr NS-Gaulaider Robert Wagner ùn dr Ineminischder Karl Pflaumer hän d Aawyysig gee, as dr Remmele zäme mid segs andere prominände Sozialdemokrate in ere „Schaufaard“ am 16. Mai 1934 ùf eme ùfige Laschdwaage dùr Chaarlsrue gfaare wird, vùm Gfängnis Riefstahlstraße zem Bolizèipräsidium am Määrdblaz ùn derno iber Bruchsal in s KZ Kislau. Döuserdi vù Lyd sin an dr Schdroose gschdande ùn hän zuegluegd ùn die Gfangene uusgägsd. Kapälle hän s Lied "„Das Wandern ist des Müllers Lust“" gschbiild, Flùùgbleder mid em Tekscht sin verdaild ùn d Lyd aaghalde woore midzsinge. Doodermid hed mer vor alem wele dr Adam Remmele demietige, wel er vù Beruef Miler gsii isch. Dr Remmele isch derno zee Mooned lang im KZ Kislau gfange ghalde woore.

Am 27. Juli 1933 isch syy Frau gschdoorbe. Dr Ineminischder hed syy Gsuech fir e Hafduurlaub zue dr Lyychd abgläänd, aber dr Laagerkommandant Franz Konstantin Mohr hed em Remmele 14 Dääg Uurlaub gee „ùf Èèrewoord“. Im Lauf vùm Joor 1933 ùn 1934 sin e Dail Gfangeni wider endloo woore, dr Remmele am 9. Mèèrz 1934. Är isch derno wider ùf Hamburg gange. Am Aafang hed er Schwiirigkaide ghaa, e Aarbedsschdel z finde, schliesli hed er chene ne Versandgschäfd fir Kafee, Tee ùn Kakao ibernee. Doodervù hed er aber chuum chene lääbe, wäge däm hed er bi dr Baadische Regierig e Aadrag gschdeld ùf e Iibergangsgäld ùn hed no au ne moonedlige Bedraag vù 250,- Ryychsmark griegd. Im Juli 1943 isch s Huus vùm Remmele bi me Bùmbeaagrif ùf Hamburg zerschdèèrd woore, er hed derno chene iibergangswyys z Hechthausen an dr Niiderelbe blyybe.

Glyy noch em Chrieg isch dr Remmele wider ùf Hamburg zrùggange. Är hed ghùlfe d Konsumverein wider ùfzböue ùn isch vù 1947 bis 1949 Gschäfdsfierer im Voorschdand vùm Zentralverband gsii.

Vùm Mèèrz 1946 bis 1949 isch er Voorschdandsmidgliid in dr Hamburger Pensionskasse gsii ùn er hed au im Sebdämber 1946 uf dr SPD-Lischd fir d Hamburger Bùùrgerschafd kandidierd.

Vùm Februar 1948 bis im Augschde 1949 isch dr Remmele Midgliid vùm Wiirdschafdsrood vù dr "Vereinigte Wirtschaftsgebiet" z Frankfurt a. M. gsii.

Im Endnazifizierigsbrozäs geege dr Franz Konstantin Mohr, dr eemoolig Laagerkommandant vùm KZ Kislau, hed dr Remmele 1947 z Dieburg zuegùnschde vùm Mohr uusgsaid, wel dää as Kommandant di Gfangene gued behandled ghaa hed.

Am 16. Mai 1948 isch em Remmele d Èèrebùùrgerwiird vù Chaarlsrue verliie woore.

D Universideed Fryybùùrg hed iim im Mai 1946 au syy Èèredokter wider zrùggee, wù iim im Dritte Ryych aberkand woore isch.

Dr Adam Remmele isch am 9. Sebdämber 1951 z Fryybùùrg gschdoorbe. Är isch im e Uurnegraab ùf em Haubdfriidhoof z Chaarlsrue begraabe.

Z Schönau-Altneudorf gid s e "Adam-Remmele-Str." Am Huus, wùn er ùf Wäld chùù isch, isch 1956 e Gedänggdaafle ùfghänggd woore.

Im Chaarlsruejer Schdaddail Daxlande gid s syder 1965 d "Adam-Remmele-Schule", e Grùnd- ùn Haubdschuel.





</doc>
<doc id="22924" url="https://als.wikipedia.org/wiki?curid=22924" title="Lech">
Lech

Dor Lech isch a rächdor Näabafluss vo dor Donau, en Östreich und en Deidschland. Är isch 264 km laang. Sae Quäll isch en Vorarlberg; dornåch laofd-or durch s esdreichische Bundesland Tirol ond gåd emm siidbåerischa Rain en d Donau nae. 

Ãfanga duad dor Lech bei Zürs-Lech, nordesdlich vom Arlbärgpass em esdreichischa Bundesland Vorarlberg. Firrs aerschde bilded-or d Grenz zwischa de „Lechtaler Alpen“ ond de „Allgäuer Alpen“. Bei Fissa gåd-or ens „Alpenvorland“ ibor. Uff saem Wäag zor Donau kommd-or an folgende graeßore Sdedd vorbei: Reutte (en Tirol, älle weidore Städt en Bayern:) Fissa, Lächbrugg, Schongau, Landsbärg, Augsburg (Sitz vom båerischa Regiirungsbezirk Schwaba). Ogfär 10 km ondorhalb vo Donauwörth gåd-or en d Donau nae.

Nåch dor deidsch-esdreichischa Grenz nemmd-or Vils uff. Bei Fissa isch dor Lechfall ond nå durchquerd dor Lech Båerisch-Schwåba und Oberbåera. D graesde Sdedd am send Landsberg am Lech ond Augsburg. Dord nemmd-or ao saen gräesdaa Näabafluss, d Wärdach uff. Bei Rain gåd-or en d Donau.

Dor Lech isch en dor Velgorwandorung em Graosa und Ganza d Grenz zwisch-m alemanischa ond-m båerischa Sdammesgebiid gwäa. Aus demm Grond isch-or bis haed uff weide Stregga ao d Språchgrenz vom schwäbischa und vom båerischa Dialäggd. D Grenz zwischa denne båede Dialäggd isch also ed endlang dor Illor, am Grenzfluss zwischa Bada-Wirddabärg ond Båara, sondorn endlang vomm Lech. Em Gebiid zwischa Iller ond Lech schwäddsd-mor s so gnannde Osd-Schwäbisch. Enzwischa hådd dord a bissle båerischor Aefluss Aezug ghalda, weil dui Gẽged seid 1803 dank em Napoleon zo Båera ghaerd.


</doc>
<doc id="22929" url="https://als.wikipedia.org/wiki?curid=22929" title="Sivananda">
Sivananda

De Swami Sivananda Saraswati (skt. Svāmī Śivānanda Sarasvatī; * 8. September 1887 z Pattamadai, Tamil Nadu, Indie, † 14. Juli 1963 z Rishikesh, Indie) isch en südindische Arzt, Yogalehrer und spirituelle Maister gsii. 

De Sivananda isch am 8. September 1887 as jüngste vo drai Söö vom Vengu Iyer (sprich: Aier) und vo de Parvati Ammal uf d Welt choo und het de Name Kuppuswamy öberchoo und stammt usere orthodoxe südindische Brahmanefamili mit birüemte Vorfaare. Scho as Chind isch er dör sini starchi Nöchsteliebi uufgfalle. Er het denn z Tanjavur (Tamil Nadu, Indie) a de "Medical School" Medizin studiert und het as üsserst fliissige und hilfsberaite Student vill Understützig öberchoo. Au het er e medizinischi Zitschirft mitem Name "Ambrosia" usegee. Obwoll er usere strenge Brahmanefamilie cho isch, het er sich wenig um d Chasteregle gchümmeret und sich au um Lüüt vo de undere Chaste persönlich gwidmet.

Churz nochem Tod vo sim Vatter isch de Kuppuswamy ane 1913 uf Malaysia ggange und het glii chöne d Laitig vomene chliine Spitool vonere Gummiplantage öbernee. Obwoll er vill Erfolg gha het und au zu Geld cho isch, het er sich 1923 entschide, ales uufzgee. Er isch mitem Schiff uf Chennai (Madras, Indie) zrugg und het den as Wandermönch e Pilgerrais undernoo. Noch merere Mönet isch er uf Rishikesh cho, emene chliine Pilgerort am Ganges am Südfuess vom Himalaya. Dai het er sin Guru (spirituelle Lehrer) Swami Visvananda Saraswati troffe und het underem Name Sivananda Saraswati d Initiation as Dashnami Sannyasi (skt. daśnāmī saṃnyāsī) öberchoo.

De Sivanada het denn inere chliine Hütte glebt und sich enere strenge Askese underzoge. Denebet het er a chranke Mönch und Askete medizinischi Hilf abotte. Spöter het er as Wandermönch vili indischi Pilgerort bsuecht.
Ane 1936 het de Sivananda d "Divine Life Society" ggründet und het sini erste Schüeler ghaa. Glii het sich us de chliine Gmainschaft z Rishikesh en bikannte Ashram bildet, wo schnell gwachsen isch. Um sinene Schüeler und Aahänger s Studium vo de hailige Schrifte z erliechtere, het er 1948 d "Yoga-Vedanta Forest Academy" gründet und drai Joor spööter d "Yoga-Vedanta Forest Academy Press", um sini Schrifte z veröffetliche. As Arzt het er sich immer bsundrigs um die Chranke und Ärmste gchümmeret und 1957 isch s "Sivananda Eye Hospital" z Rishikesh offiziell uufggange.

De Sivananda isch em 14. Juli 1963 z Rishikesh gstorbe.

De Swami Sivananda het öber 200 Büecher usebrocht und denebet au Flugblätter vertailt und sinene Schüeler usserhalb vom Ashram und vo Indie Brief gschickt. Vo sim Elterhuus isch er en Hindu und sin Vatter isch en hochfromme Aahänger vom Shiva gsii. De Sivananda het sich bsundrigs mitem Vedanta usenandergsetzt und verschidnigi Yogarichtige zämegfüert, wel er all Aspekt vom Lebe för wichtig ghalte het, so de Karma-Yoga (Nöchsteliebi und Dienst a de Arme und Bidürftige), Bhakti-Yoga (Higoob a Gott), Jñana-Yoga (Studium vo de heilige Schrifte), Hatha-Yoga (Körperüebige), und Raja-Yoga (Beherrschig vom Gaist). De Swami Sivananda het sich nöd um d Chastezueghörigkait vo sinene Schüeler gchümmeret und er het au Fraue as Schüeler uufgnoo, so di Tütschi Swami Sivananda Radha (1911-1995), wo spöter z Kanada glebt het. De Sivananda het au anderi Religione gachtet und vo sinene christliche oder muslimische Schüeler nöd verlangt, as si eri Religio uufgend.

De Sivananda het meriri Schüeler ghaa, wo au im Weste birüemt wore sind. De Swami Omkarananda (1929-2000) het 1966 z Winterthur en Ashram ggründet, de Swami Vishnu-devananda (1927-1993) ghört zu de erste, wo de Yoga im Weste bikannt gmacht het. Witteri Schüeler sind de Swami Chidananda, de Swami Krishnananda, de Swami Satyananda. Au de Russ Boris Sacharow (1899-1959) und de Belgier André van Lysebeth (1919-2004) sind Schüeler vom Sivananda gsii.





</doc>
<doc id="22930" url="https://als.wikipedia.org/wiki?curid=22930" title="Omkarananda">
Omkarananda

De Swami Omkarananda Saraswati (* 25. Dezember 1929 z Hyderabad, Indie; † 4. Januar 2000 z Lange bi Bregez, Österriich) isch en indische Sannyasi (Mönch) gsii und e Schüeler vom Swami Sivananda. Er isch de Gründer vom "Divine Light Zentrum" z Winterthur.

De Omkarananda isch am 25. Dezember 1929 z Hyderabad (Indie) uf d Welt cho und het de Name Hari Krishna öberchoo. Er het sini Eltere früe verlore und isch vo christliche Ordeschwöstere underrichtet wore und spöter uf s Islamia-College gange. Mit vierzeni het er e Vision vom Shirdi Sai Baba ghaa und isch mit sechzeni uf Rishikesh ggange und dai scho glii en enge Schüeler vom Swami Sivananda wore. 

Ane 1965 isch de Omkarananda i d Schwiiz cho und het sich z Winterthur niderloo, woner ane 1966 s "Divine Light Zentrum" (DLZ) gründet het. Da Zentrum het guete Erfolg ghaa und namhafti Förderer und Schüeler gwune, isch aber au immer stärcher i s Schussfeld vo Kritike cho.

I de sibezger Joor isch s DLZ is Blickfeld vo de Öffetlichkait groote, well militanti Aahänger vom Omkarananda mit kriminelle Aktione versuecht hend gege iri Kritiker azgoo. Die hend im Oktober 1975 i zwee Bombeaschläg gipflet. Ai Bombe isch z Söizi bim Huus vom Regierigsroot Jakob Stucki deponiert wore und die andere bimene Winterthurer Rechtsawalt, doch sind baid Bombe nöd detoniert. De Omkarananda und e paar vo sinene Aahänger sind wege Mordversuech vor s Gricht cho und de Omkarananda isch ane 1979 zu 14 Joor Zuchthuus und 15 Joor Landesverwiis verurtailt wore.

Noch de Haft het sich de Omkarnanda z Lange bi Bregez niderloo, woner e zwaits Zentrum ggründet het und woner denn am 4. Januar 2000 gstorbe isch.

Da Bombeattentat het i de Press höchi Welle ufgworfe und de Tagi het probiert nochezwiise, as d Zörcher Polizai zäme mit de belgische Polizai i da Attentat involviert gsii sai und s Material ade Attentäter gliferet hebi; drum saiet die Bombe onöd explodiert. De zueständig Polizaifunktionär isch zuedem spöter wegere andere Sach vom Dienst dispensiert wore. Zudem werd au bizwiiflet, wie wiit de Omkarananda i die Aktione involviert gsii sai und öb er öberhopt nebis devo gwüsst hebi. Aahänger vom Omkarananda redet au vomene Komplott vo de Kritiker am DLZ, doch isch ene bis hüt nöd glunge, d Urtail vo 1979 z revidiere.




</doc>
<doc id="22933" url="https://als.wikipedia.org/wiki?curid=22933" title="Sonnengruss">
Sonnengruss

Surya Namskar oder de Sunnegruess (Sanskrit: सूर्य नमस्कार, Sūrya Namaskāra) isch e dynamischi Raije vo 12 Yoga<nowiki>stelige</nowiki>, wo d Biweglichkait förderet.

De Sunegruess bistoot us zwölf Yogastelige (Asanas), wobi e paar zwaimol vorchömed. Si werdet mit em Schnuuf koordiniert und je noch Wunsch au mit Mantre verbunde, wo de Hindu-Sunegott Surya mit zwölf verschidnige Näme grüesset (u. a. Mitra, Pushan, Marici, Aditya und Savitar). S Surya Namaskar werd em Morge nochem Uufstoo oder bi Suneufgang zwölfmoll nochenand döregfüert, dient aber au zum Uufwärme vorere Yogastund. Die Abfolg vo de Üebige regt de Chraislauf aa, förderet d Biweglichkait und aktiviert au d Muskle. Zudem werdet au die sibe Chakre (Energizentre) agregt.



</doc>
<doc id="22937" url="https://als.wikipedia.org/wiki?curid=22937" title="Ordinatio imperii">
Ordinatio imperii

Mit dr Ordinatio Imperii het dr Ludwig dr Fromm brobiert, em fränkische Riich e neui Ornig z ge. D Reglig, wo us 18 Kapitel bestanden isch, isch im Johr 817 im Reformriichsdag z Aache mit dr Zuestimmig vom Adel und dr Chille erlo worde. Dr Ludwig het siis Erb welle in Ornig bringe, nochdäm er drei Möned vorhär am Grüendonnstig in däm Johr bim ene Unglück, wo vili anderi dödet het, fast umcho wer.

Noch de klassische Beschriibige het dr Ludwig d Uffassig, wo denn in dr Chille gherrscht het, agnoh, wo as Ideal e vereints Christetum under eme einzige Herrscher gha het, und het sich drbii uf en Adel gstützt, wo mit de Karolinger gross worden isch und wo Angst gha het, ass er bi nere Riichsdeilig Bsitz wurd verliere. 
Mit dr "Ordinatio Imperii" het me welle d Erbregelig verändere, wo gsait het, ass s Riich under de Nochkomme zu gliiche Deil sött ufdeilt wärde. S neue Ziil isch s gsi, dass s fränkische Riich en Eiheit wurd bliibe. Noch dr "Ordinatio" het dr eltist Sohn vom Ludwig em Fromme, dr Lothar I., Kaiser vom Riich sötte wärde, siini Brüeder, dr Pippin und dr Ludwig dr Dütsch hätte sötte König z Aquitanie, dr Pippin, und z Bayre, dr Ludwig, wärde, im Pippin si Sohn hätt sötte König vo Italie bliibe, aber alli hätte sötte em Kaiser understellt si, wo diräkt über dr Räscht vom Riich hätt sötte herrsche. Im Fall vom Dod vom ene Underkönig wer är vo siine Söhn beerbt worde, wenn er aber ohni Chinder gstorbe wer, hät dr Lothar siis Königriich sötte erbe. Wenn dr Lothar ohni Söhn gstorbe wär, hätt "vom Volk" en andere Sohn vom Ludwig em Fromme zum Nochfolger sötte gwehlt wärde.

Wäge dr zweite Frau vom Ludwig, dr Judith, won er e Sohn, dr Karl dr Kahli mit ere gha het, isch d "Ordinatio Imperii" nit lang gültig bliibe, wil dr Ludwig, und wohrschiinlig isch d Judith drhinder gsi, d "Ordinatio Imperii" gänderet het, ass au dr Karl öbbis wurd erbe. Das hai dr Lothar und siini Brüeder nit well akzeptiere und het zum ene Bruederchrieg gfüehrt, wo im Verdrag vo Verdun gändet het.



</doc>
<doc id="22938" url="https://als.wikipedia.org/wiki?curid=22938" title="Altes Ägypten">
Altes Ägypten

Under em Alte Ägypte verstoot mer s historische Ägypte vo de Vorgschicht bis zu de Römerzit. 
D Egypter sälber häi iirem Land "Kemet" gsäit, was übersetzt „Schwarzes Land“ bedütet. Dä Naame chunnt vom schwarze Schlamm, wo dr Nil noch dr jöörlige Schwemmi zruggloo het und won e fruchtbari Ärnt garantiert het. En anderi Bezäichnig für s Land, wo im Alterdums brucht worden isch, isch "„Ta meri“" ("") gsi, was "gliebts Land" bedütet.

Die egyptischi Gschicht umfasst d Periode vo dr Früezit bis zur Eroberig dur s Römische Riich oder alternativ bis zur Eroberig dur d Araber.

Die egyptischi Kultur isch in färne Urzite entstande, d Hochkultur het in dr Früedynastische Periode aagfange, wo in Oberegypte en ersts Riich entstande isch. Das het sich milidäärisch in dr Richdig vom Nildelta vergröösseret, bis es ganz Unteregypte erooberet het und sich die bäide Däil zum Egyptische Riich veräinigt häi.

Verschidnige Periode werded underschide:


</doc>
<doc id="22939" url="https://als.wikipedia.org/wiki?curid=22939" title="Gründonnerstag">
Gründonnerstag

Dr Grüendonnstig oder Hoh Donnstig isch dr Name vom fümfte Dag vo dr christlige Karwuche.

Dr Grüendonnstig isch dr Gedänkdag vom letzte Obemohl vom Jesus und siine zwölf Apostel am Obe vor siiner Chrüzigung.

Dr Grüendonnstig isch dr Dag vor em Karfritig und isch ein vo de drei Kardäg im ängere Sinn. Mit dr Vesper foot am Obe vom Grüendonnstig s so genannte "Triduum Sacrum" (oder "Triduum Paschale") aa, also d Fiir vo de drei österlige Däg (Karfritig, Karsamstig und Ostersunndig). In dr Liturgie het er e hoche Rang as dr Gedächtnisdag vom "Letzte Obemohl" und dr Iisetzig vo dr Eucharistii dur e Jesus Christus sälber. Wil d Kardäg grundsätzlig Druurdäg si, isch e bsundrigi Prachtentfaltig nit erlaubt. Sit em Vierte Laterankonzil het me aber d Realpräsenz vom Liib und em Bluet vom Jesus in dr Eucharistii welle verehre, dorum isch in dr katholische Chille sit em 13. Johrhundert as zweits eucharistischs Hochfest, s Fronliichnamsfest am zweite Donnstig noch Pfingste iigfüehrt worde, wo so mit em Grüendonnstig äng verbunden ischt.

Wärend em Gottesdienst am Hohe Donnstig Obig gits e paar Bsunderhaite im Ablauf vo de Liturgii.

Noch em Gsang zum Gloria, wo mit de Orgle, em lüüte vo de Glöggli dor d Ministrante und em grosse Glüüt im Kirchturm, undermoolt isch, verstummt d Orgle und d Glogge bis zum Gloria i de Fyr vo de Osternacht. Gsunge werd i dera Zyt nu "à capella," s Lüüte vo de Kircheglogge dor lärme mit Rätsche und s Glöggle vo de Ministrante dor s bewege vo Klappere ersetzt. Im Volksmund sait me; d Glogge flüüged för dia Zyt uf Rom.
Noch em Kommuniongang i dera Fyr werd de Tabernakel glärt und s Allerheiligst för d Zyt bis zur Ostere an en spezielle Ort übertreit. Aaschlüssend werd im Gedänke as Gebät, vo Jesus mit sine Jünger im Garte Gezemani, e Zyt vo de Nachtwach abghalte.
Wil dia Fyr d Iisetzig vo de Eucharistii dor Jesus bedüüted, werd i einzelne katholische Pfarreie i dem Gottesdienst de Erstkommunikante s erstmol d Kommunion usdeilt. S grosse Fäst mit de Kommunionkleider, Gschänk usw. findet aber erst am Wysse Sunntig statt.




</doc>
<doc id="22941" url="https://als.wikipedia.org/wiki?curid=22941" title="Donau">
Donau

D Donnä oder Donau isch dä zwaitlängschte Fluss in Eyropa. Er entstaht dur dä Zammefluss vo dä Brig ond dä Breg i dä Baar und flüüsst nach fascht 2900 Kilometer in Rumänie is Schwarzi Meer. S'Iizugsgebiet vo de obere Donau gränzt a das vom Rii, und die oberi Donau, bis ungfähr bi Sigmaringe, flüüsst zum Rii fasch parallel, öppe 50 Kilometer nördlich am Bodesee verbii, aber in entgägegsetzti Richtig, nach Oschte.

D' Donau isch de zweitlängschti Fluss vu Eyropa (numme d'Wolga isch länger), un isch vum Urschprung, em Zsämmefluss vu Brigach un Breg bi Eschinge us grechnet bis ins schwarz Meer 2845 Kilometer lang.

Vu dr Quell vum längschte Quellfluss, dr Bregquell bi Furtwange im Schwarzwald ischer no e weng länger, nämli 2888,7 Kilometer.

D' Donau isch eine vo de wichtigschte Flüss, wo im alemannische Sproochrum entschpringe tüend.

Si fliesst dur zää eyropäischi Länder: Düütschland, Öschtrych, d Slowakei, Ungarn, Kroazie, Serbie, Rumänie, Bulgarie, d Republik Moldau un d Ukraine.

Di wichtigste Nebeflüss sind de Lech, d Isar, de Inn, d March, d Drau, d Save, d Theiss, de Alt und de Pruth.

Dr Main-Donau-Kanal, wo 171 Kilometer läng isch, macht für d Schiff e Verbindig vo dr Donau zum Main.

De Fluss het im Altertum im Oberlauf "Danuvius" ghaisse – "Danubius" isch nu e Schriibvariante. Im Underlauf isch er "Istros" oder "Hister" gnennt wore. Wäred de letzt Name sprochlich nöd klar isch, cha de erst Name vo abglaitet werde. De Name lutet i de Boor "Tune" oder "Toene" odr "Donnä" und uf Bairisch "Doane". Di hochtütschi Form isch "Donau".

Di luutlich Entwicklig vo de moderne tütsche Forme isch aber linguistisch nöd ganz klar. Uf Altalemannisch haisst de Fluss "Tuonouwa". De ungarisch Name "Duna" und de slawisch Name "Dunav" / "Дунав" sind entleent vom gotische Name "Δούναβις" (= "*Donaws"), degege isch d Bildig vo Rumänisch "Dunăre" unklar. Nochem Fluss isch de Flussgott Danuvius binamst.

Hüt isch d' Donau am Oberlauf chliner wie dr Rhii, aber d' Donau isch geologisch viil älter, un se isch dr einzig Fluss in Europa wo vu Weschte ge Oschte fliesst. Dr Rhii isch degege dr einzig Fluss, wo vu de Alpe bis zum Meer nordwärts fliesst.

Säll git a bsunderi Situation im Gebiet nordweschtlich vum Bodesee. Zwüsche di Iizugsgebiet vu dr Donau und vum Rhii liit d' "Europäischi Wasserscheide", säll isch e Linie, wo relativ kompliziert vor allem über dr Schwarzwald und dur s Allgäu lauft. Ä jedes Regetröpfli wo uf dr eine Site vu sällere Linie abechunt, rännt in dr Rhii un dodemit in d'Nordsee, un älles, was uf dr andere Siite abechunt rännt ind Donau und am End ins schwarz Meer.

Vor dr letschte Iiszit hot dr Rhii numme am süedliche Zipfel vum Schwarzwald agfange, und älles Wasser, wo vu de Alpe abegrännt isch, isch in d'sognannti Urdonau gflosse un ge Oschte transportiert wore. Schpöter het no durch Erosion dr Rhii si Richtig gänderet, un s'Alpewasser fliesst hüt ge Norde.

Anders erum fliesse hüt unterirdisch grosse Menge Wasser vur Donau in Rhii; das isch d Donauversickerung, und d'am beschte bekannti Stell wo mr säll cha beobachte isch dr Aachhafe ir Nöchi vum Bodesee. Säller unterirdisch Wasserablauf wird durch si eigne Erosion immer grösser, s'isch drum dass mr animmt, dass dr oberirdisch Donauoberlauf wird eanert verschwinde.



</doc>
<doc id="22950" url="https://als.wikipedia.org/wiki?curid=22950" title="Christlich Demokratische Union Deutschlands">
Christlich Demokratische Union Deutschlands

D Christlich Demokratische Union Deutschlands (churz CDU) isch e dütschi Partei, wo uff chrischtliche un demokratische Grundwerte zehlt.

D CDU het ihri Wurzle vor allem in dr früehere, katholische Zentrumspartei. Nachem Zsämmebruch vo de NS-Diktatur hän sich in Ditschland mehreri chrischtlich orientirti Ortsverband zämetue und 1945 d CDU gründet, wo aber im Gegesatz zum Zentrum iberkonfessionell aglegt worre isch. D CDU isch zerscht numme uf Länderebene organisiert gsi, wil die Allierte e ditschlandwitti Zsämmearbet verbotte gha hän.

D CDU in dr Sowjetzone isch aber politisch mit dr SED glichgschaltet worre, so dass d Kooperation vu dr Wescht-CDU igstellt worre isch. D Oscht-CDU isch aber nooch dr ditsche Wiidervereinigung 1990 dr Wescht-CDU biträtte. Mit Usnahm vu Bayere, wo sich dr Landesverband Chrischtlich Soziali Union (CSU) gnennt het, hän sich die weschtditsche CDU-Landesverbänd 1950 zue dr Bundes-CDU zsämmegschlosse. Mit dr CSU het mer sither im Bundestag e Fraktionsgmeinschaft.

D Gschicht vu dr Chrischtdemokrate (wie au vu dr Sozialdemokrate) im Saarland isch e besundere Fall, wil sich alli Parteie iber s Saarstatut in sich zerstritte hän. Zwische 1953 un 1960 het es dorum dert bis zue vier chrischtlich-konservativi (un zwei sozialdemokratischi Parteie) gä, wo sich vor allem in ihrer Haltig zue dr Zuekumft vom Saarland (Europastatut oder ditsches Bundesland) underschiide het. Zitwiis het es in sällere Zit au Versueche gä, im Saarland e CSU-Landesverband z etabliere. 1976 und bi dr Wiidervereinigung 1990 (DSU) het es noch emol Versueche gä, d CSU iber Bayern usz'dähne. 

Noch de Bundesdagswahle 2005 het CDU under dr Angela Merkel e Koalition mit dr SPD bildet. D Merkel isch Bundeskanzleri worde und demit die erschti Frau in dem Amt. Noch de Bundesdagswahl 2009 het d Union mit de FDP e Koalition bildet. Sit 2013 regiert si wieder i dr große Koalition mit dr SPD.

CDU un CSU sin Mitglid vu dr Europäische Volkspartei (EVP) un ihri Abgordnete im Europaparlament Mitglider vu dr EVP-Fraktion.




</doc>
<doc id="22951" url="https://als.wikipedia.org/wiki?curid=22951" title="Ludwig der Fromme">
Ludwig der Fromme

Dr Ludwig I., au Ludwig dr Fromm, frz. Louis le Pieux (* Juni/August 778 z Chasseneuil bi Poitiers; † 20. Juni 840 z Ingelheim am Rhii), isch König vom Fränkische Riich (z Aquitanie sit 781, im Gsamtriich sit 814) und Kaiser (813–840) gsi. Er isch dr Sohn und Nochfolger vom Karls em Grosse gsi und het zerst mit däm siiner Reformpolitik mit Erfolg witergmacht. Siini eigene Söhn hai en zweimol, 830 und 833/34, für e Ziit lang wäge dr Erbfolg abgsetzt. Mit dr "Ordinatio imperii" het er brobiert e fränkischs Grossriich z schaffe, wo chönnt überläbe. Drei Johr noch siim Dod isch s Frankeriich vo siine Söhn im Verdrag vo Verdun (843) ufdeilt worde und nume no eimol under em Karl em Dicke für e baar Johr wider vereinigt gsi.


</doc>
<doc id="22954" url="https://als.wikipedia.org/wiki?curid=22954" title="Vishnu-devananda">
Vishnu-devananda

De Swami Vishnu-devananda (* 31. Dezember 1927 z Kannimangalam, Kerala, Indie; † 9. November 1993 Mangaluru, Karnata, Indie) isch en Yogamaister und ghört zu de Pioniere vom Yoga im Weste. Er isch au underem Name ""de flügedi Swami"" bikannt und isch e Schüeler vom Swami Sivananda gsii.

De Vishnu-devananda isch am 31. Dezember 1927 as Soo vo riche Guetsbsitzer z Kannimangalam im südindische Staat Kerala uf d Welt choo. As junge Maa isch e i d Armee trete. E Flugblatt mit spirituelle Aalaitige vom Swami Sivananda, won er zuefällig gfunde het, het en biwoge wäred eme Urlaub uf Rishikesh z raise, um de Sivananda z treffe. Er het denn sini Militärlaufbaan ufgee und isch 1947 Sannyasin (Mönch) wore und denn en enge Schüeler vom Sivananda gsii. Er het ununderbroche Hatha-Yoga güebt und isch ann vo de grosse Maister i dere Disziplin wore und isch de erst Yogalehrer i de "Sivananda Yoga Vedanta Forest Academy" z Rishikesh gsii. 

Ane 1957 het en de Sivananda in Weste gschickt, um dai de Yoga zunderrichte. Er isch uf Kanada und het z Montreal s "Sivananda Yoga Vedanta Centre" ggründet. Im Verlauf vo de Ziit het er z Amerika, z Europa und z Indie meriri Yogazentre gründet.

De Vishnu-devananda het sich aktiv för de Weltfride iigsetzt und isch immer wider miteme Flugi öber Chriegszone gfloge. 1971 isch er mitem Schauspiler Peter Sellers uf Belfast gfloge und e paar Mönet öber de Suez-Kanal. Er het Blueme und Flugblätter mit Fridesbotschafte abgworfe. Debi het er ununderbroche s Mantra: "“Om Namo Narayanaya”" gsunge. Sini Botsdchaft isch gsii: "“De Mensch isch frai wiene Vogel. Öberwindet d Grenze mit Blueme und Liebi, nöd mit Gweer und Bombe!”" 1983 isch er öber d Berliner Muur gfloge und z Ostberlin glandet. Nocheme churze Verhör isch er frai gloo wore und zrugg uf West-Berlin gschickt wore. 1984 isch er undem Motto “Yoga för de Fride” miteme Bus dör Indie graist, demit d Mensche vo sinere Haimet mite moderne Form vom Yoga vertraut werdet.

De Vishnu-devananda isch wäred ere Pilgerrais för de Weltfride am 9. November 1993 i de Chüstestadt Mangaluru (Karnata, Indie) gstorbe.




</doc>
<doc id="22955" url="https://als.wikipedia.org/wiki?curid=22955" title="Ganges">
Ganges

De Ganges (skt. गंगा oder गङ्गा, Gaṅga "f.") isch ann vo de wichtigte Flüss vo Indie und Bangladesch und ghört zu de sibe hailigste Flüss vom Hinduismus. Sini Quele liget im Himalaya und er flüsst in Bengalische Golf. Sini Längi bitrait 2511 Kilometer.

De Ganges entspringt im mittlere Himalaya. De obersti Lauf bis zum Zämefluss vom Alaknanda werd aber Bhagirathi gnennt. Im Bergland flüsst er geg Südweste und verloot den de Himalaya bi Haridwar, wo aini vo de sibe hailige Stätte am Ganges isch. Denn flüsst de Ganges imene grosse Boge südwärts und denn ostwärts. Z Bengale wendet er sich geg Süüde und bildet denn z Bangladesch zäme mit de Ärm vom Brahmaputra und em Meghna ais vo de grösste Flussdelta weltwiit, wo in Golf vo Bengale mündet.

Am Fluss liget meriri wichtigi Städt. Am Zämefluss mit de Yamuna lit Allahabad und witer flussabwärts Varanasi, eini vo de hailigste Städt vo Indie. Im indische Staat Bihar lit Patna und am ene Siitearm am Westrand vom Gangesdelta lit Kalkutta (Kolkata).

Im Hinduismus isch d "Ganga" e Göttin und zält zu de hailigste Flüss, nebet de Yamuna und de Sarasvati, wo hüt nüme lokalisiert werde cha. D Ganga entspring im Himmel und stürzt imene Wasserfall uf d Erde. De Shiva fangt si uf sim Chopf uuf, well sus d Erde vo de Wucht vom Wasserfall zertrümmered wör. Dargstellt werd d Ganga as e jungi Frau ufemene Gangesdelfin oder ufeme Makara, emene krokodilartige mythische Wese.

Am Fluss liged meriri religiösi Stätte, wo i de Regle em Shiva ghailigt sind, do d Ganga as Nebefrau vom Shiva gelt. Zu de bikannte Orte ghöret im Himalaya Rishikesh und underhalb devo Haridwar. Allahabad het sini Bidütig well do d Yamuna, und noch ainige Traditione au die nödsichtbari Sarasvati, zämeflüüset. Em bikanntiste isch Varanasi, bikannt för sini grosse Liicheverbrennigsplätz. Wer i de Ganga badet, werd vo Sünde und schlechtem Karma grainigt.

De Ganges isch enorm wichtig för d Biwässerig vom Land und dient au Milione vo Mensche as Trinkwasserresource. Allerdings isch s Wasser vom Fluss üsserst dreckig und bsunders im Underlauf mit Industriiabwasser öberbilastet. Do d Kapazität vo de Liicheverbrennigsplätz z Varanasi nüme lenget, werdet d Liiche nöm vollständig verbrennt und denn mitsammt de Äsche in Fluss grüert, wa zu de Verbraitig vo Chrankete füert.


</doc>
<doc id="22959" url="https://als.wikipedia.org/wiki?curid=22959" title="Liste der Herrscher Frankreichs">
Liste der Herrscher Frankreichs

In dere Liste vo de Herrscher vo Frankriich si alli König und Kaiser vom Land, sit em Verdrag vo Verdun 843 bis zum Ändi vom Zweite Kaiserriich 1870. D Monarchii as Herrschaftsform isch in dr Erste (1792–1804) und Zweite Republik (1848–1852) für e Ziit abgschafft gsi. Erst mit dr Dritte Republik (ab 1871) het sich die republikanischi Staatsform ändgültig chönne duresetze.

Frankriich isch im Mittelalter us em Westfrankeriich entstande. Lueg au:


En eidütigi Abgränzig zwüschen em Fränkische Riich und em spötere Königriich Frankriich git s nit. Me cha s Problem uf drei Arte aluege: Me cha beidi as ei Eiheit aluege, und denn wäre d Merowinger, sit Faramund (um 420–428), wo wohrschiinli nit e historischi Person gsi isch. oder sit em Chlodio (um 425-450) die erste französische Herrscher. Anderi ziehn s vor, dr Verdrag vo Verdun as dr Afang vo Frankriich z neh, wil vo denn a s West- und s Ostfrankeriich drennt gsi si und sich die modärne Staate Frankriich und Dütschland hai afo entwiggle. Oder aber me nimmt dr Hugo Capet as dr erst französisch König und gseht im Westfrankeriich nume e Vorgängerstaat. In dere Liste chunnt die middleri Aasicht zum Usdruck.

D König vo Frankriich hai vom Papst dr Titel "„Allerchristlichst König“" (roi très chrétien) übercho. Bis 1791 und vo 1814 bis 1830 si si mit "„... dur d Gnad vo Gott König vo Frankriich und Navarra“" usw. bezeichnet worde, währed sich die beide Bonaparte-Herrscher "„Kaiser vo de Franzose“" und dr Ludwig XVI. noch 1791 und dr Bürgerkönig Ludwig Philipp "„König vo de Franzose“" gnennt hai.

Dr Sohn vom Ludwig XVI. isch in emigrierte Adelskreis und im Usland as Ludwig XVII. gfüehrt, au wenn er nie regiert het. 1814 mit dr Dronbestiigig vom Ludwig XVIII. isch die Fiktion – wo em Salische Erbrächt entspricht – bestätigt worde. So isch d Lugge bim Name Ludwig erklärt. 

Us em gliiche Grund git s kei Napoléon II.: d Regäntschaft vom Napoléon siim Sohn Napoleon Franz Bonaparte isch au e Fiktion, wo wäge dr Nummerierig vom Napoléon III. entstanden isch. Dr Sohn vom Kaiser Napoléon III., dr Napoléon Eugène Louis Bonaparte wird au as "Napoléon IV." zehlt.

D Legitimiste hai s Huus Bourbon noch 1830 mit eme Ludwig XIX. und eme Heinrich V. witergfüehrt, d Orleaniste noch 1848 mit eme Philipp VII. und eme Philipp VIII..



</doc>
<doc id="22984" url="https://als.wikipedia.org/wiki?curid=22984" title="Sanskrit">
Sanskrit

Sanskrit (skt. संस्कृत, "n.", saṃs-kṛta »zweeggmacht«) isch de Name vom klassische Altindische und isch di hailig Sprooch vom Hinduismus und werd au hüt no vo de Glehrte bruucht. S Sanskrit werd i de Regle i de Devanagari-Schrift öberliferet.

S Sanskrit isch di klassischi Form vom Altindische, sini ältisti Form werd Vedisch gnennt. Die Sprooch ghört zum indoiranische Zwiig vo de indoeuropäische Sprooche und isch am nöchste verwandt mit iranische Sprooche, wie em Avestische oder Persische. 

S Sanskrit isch nochem Hethitische die ältisti öberlifreti indoeuropäischi Sprooch. S Altindische het älteri Sprooche ufem indische Subkontinent verdrängt, nämli s Dravidische, wo hüt no im Dekkhan gredt werd (Tamil, Malayalam, Kannada und Telugu u. a.) und s Munda, wo hüt no vo Stämm in Zentralindie gredt werd. Natürli het s Sanskrit vill Wörter us dene Sprooche uufgnoo. Weli Sprooch as d Träger vo de Industalkultur gredt hend, wo vo de Inder öberlageret woren isch, isch bis hüt nöd bikannt.

Di ältiste sprochliche Zügnis vom Altindische findet sich i Kailschrifttext ausem nöche Orient im Zämehang mit de Mitanni. D Könige vo dem bronzezitliche Riich träget aidütig indischi Näme (z. B. "Artatama"; skt. Ṛtá-dhāmā; "Tuisratta" skt. Tveṣá-rathaḥ). Imene Vertrag zwüschet de Mitanni und de Hethiter werdet au di vedische Götter "Mitra-", "Waruna-", "Indra" und di beede "Nasatyanna" gnennt (skt. Mitráḥ, Váruṇaḥ, Índraḥ, Nāsatyau). Ainzelni altindischi Uusdrück findet sich vor alem im Hurritische, wie "maryannu" »Striitawagechrieger« (skt. máryaḥ "m." »Jüngling, junge Chrieger«), manninni »Halsschmuck« (skt. maṇíḥ "m.") oder "babrunnu" »bruu« (skt. babhrú- »rootbruu«). Die Sprooch zaigt no älteri Forme as s Sanskrit uuf ("aika-" »ais«; skt. ékaḥ). S Mitanniindische werd nöd zum Sanskrit grechnet.

S Vedische isch die ältisti Sprochform vom Sanskrit, wo bis öppe 1000 v.Chr. bruucht woren isch. S underschaidet sich dodri, ases me grammatikalischi Forme het as s klassische Sanskrit und i de Verwendig vom Wortschatz; so hend gwüssi Wörter no en anderi Bidüütig und Wörter för Tiger, Riis oder Bambus feelet no, do d Sprecher vom Vedische, wo vom Hindukusch her cho sind, nonöd d Ebine vom Ganges bisidlet hend.

S klassische Sanskrit isch im 4. oder 3. Joorhundert vor Chrischtus vom indische Grammatiker Panini bischribe wore. Dozmol isch Sanskrit numeno d Sprooch vo de Brahmane und Glehrte gsii. Sin Höhepunkt het s klassischi Sanskrit aber erst zwüschet em 4. und em 6. Joorhundert noch Chrischtus erlebt.

Usem Sanskrit het sich s Mittelindische entwicklet, wo sitem 6. Joorhundert vor Chrischtus i verschidnige Tielekt öberliferet isch, so s Pali, as Sprooch vom Buddhismus, und verschidnigi Tielekt, wo underem Name Prakrit zämegfasst werdet. S Sanskrit isch de Vorläufer vo villne moderne indische Sprooche, so Hindi, Gujarati, Marathi, Bengali, Singhalesisch und au Romani, d Sprooch vo de Zigüüner.

S Sanskrit het e üsserst riichhaltigi Literatur förebroocht: religiösi Text, philosophischi Schrifte, wüsseschaftlichi Abhandlige wie Medizin oder Astronomii, Grammatike, Heldeepe, Lyrik. Liebesgschichte und no vill mee.

Die wichtigste Werch sind die vier Vede, wo no inere arachaische Sprochform öberliferet sind, em Vedische. D Vede sind die ältiste und wichtigste religiöse Schrifte vom Hinduismus. D Bhagavadgita, e religiös-philosophischi Schrift isch im klassische Sanskrit öberliferet, so au die baide indische Nationalepe Ramayana und Mahabharata.



</doc>
<doc id="22985" url="https://als.wikipedia.org/wiki?curid=22985" title="Rishikesh">
Rishikesh

Rishikesh (Hindi: ऋषिकेश, Ṛṣikeś) oder Hrishikesh (Sanskrit: Hṛṣīkeśa) isch en Pilgerort und e Stadt im indische Bundesstaat Uttarakhand mit öppe 60’000 Iiwooner. 

Rishikesh lit am hailige Fluss Ganges am südliche Fuess vom Himalaya und isch en alte Pilgerort vom Hinduismus. De Ort isch binennt nochem Hrishikesha, emene Biname vom Vishnu. De modern Name werd aber au vom Sanskritwort "ṛṣi-" »Waise, Seher« abglaitet.

Di vile Tempel und Ashram vo Rishikesh liget uf baidne Flussufer und werdet dör e Fuessgängerbrugg verbunde. I de Oobedämmerig werd am Triveni Ghat jede Tag e Gangaarati (Vereerig vo de Ganga) döregfüert, hüüfig mit Prominente. Entlang vom Fluss lebet i de Wälder vill Sadhu und Sannyasin (Askete und Mönch) und z Lakshman Jhula, wo e zwaiti Fuessgängerbrugg isch, hets en Underkumpft för Wandermönch. 

De Ort isch im Weste bikannt wore, well i de sechzger Joor d Beatles, The Beach Boys, de Donovan und anderi Musiker z Rishikesh sind goge meditiere. De John Lennon het gär e Lied mitem Titel "“The Happy Hrishikesh Song”" komponiert. Hüt gönd vill Mensche vo de ganze Welt uf Rishikesh zum Yoga lerne und de Ort het de Ruef d “Hoptstadt vom Yoga” z sii. Z Rishikesh het au de Swami Sivananda glebt, an vo de Pioniere vom moderne Yoga.


</doc>
<doc id="22986" url="https://als.wikipedia.org/wiki?curid=22986" title="Jimmy Wales">
Jimmy Wales

Dr Jimmy Donal „Jimbo“ Wales, * 7. August 1966 z'Huntsville, Alabama, USA) isch anno 2001 Gründer vu dr freie Enzyklopädi Wikipedia gsi un vu 2003 bis 2006 dr Vorsitzend vu dr Wikimedia Foundation.

Im Oktober 2006 het er d'Leitig vu Wikimedia an d'Französi Florence Nibart-Devouard abgä. Gegewärtig het er im Wikimedia-Projekt d'Rolle vume "chairman emeritus" un isch in sällere Rolle witterhi au im Vorstand verträtte.

Anno 2004 het er zämme mit dr Angela Beesley s'Internetportal Wikia gründet.

Im Wales si Rolle in dr Wikipedia isch nit unumstritte, wie mer in dr Diskussione zu sinem Lemma uf diverse Wikisproche sähe cha. Uf ere humoristisch gmeinte Undersite vu sinere englische Nutzersite het dr Jimmy Wales d'Wikipedianer ufgforderet, si Namme in verschideni Sproche un Usdrucksforme z'ibersetze.



</doc>
<doc id="22987" url="https://als.wikipedia.org/wiki?curid=22987" title="Patañjali">
Patañjali

De Patañjali (Sanskrit: पतञ्जलि Patañjali; IPA: []) isch en indische Waise gsii, wo schätzigswiis zwüschet em 2. und 4. Jh.n.Chr. glebt het. Er isch de Verfasser vom Yogasutra und gelt as Vater vom Yoga. Denebet werdet em no e Grammatik und e ayurvedischi Schrift zuegwise.

Öber d Lebesdate vom Patañjali isch nünt bikannt. Noch de Legende isch sini Muetter d Gonika (skt. Goṇikā) gsii, en Asketin, wo elai as Aisidleri glebt het. Do si kai Schüeler gfunde het um eres Wüsse witterzgee, het si zum Sunegott Surya bette. Do isch e chliini Schlange vom Himmel i eri Händ ghait, wo denn zumene Bueb woren isch und de Name Patañjali öbercho het (skt. pat- “flüüge, fale, abeghaie”; añjali- “Händ i Gruess- und Bethaltig”). De Patañjali gelt as Inkarnation vo de Weltschlange Shesha (skt. Śeṣa)

De Patañjali werd i de indische Kunst as e Mischwese dargstellt. Siin Underliib ab de Hüft isch e Schlange, wo zämegringlet isch. Sini Händ het er vor de Brust i de Gruesshaltig (skt. añjalimudrā) zämegfaltet. Öber sim Chopf braitet sich e villchöpfigi Schlange wiene Scherm uus.

De Patañjali werd as Autor vom "Yogasutra" (skt. Yogasūtram "n." »Laitfade vom Yoga«) aggee und gelt drum as Vatter vom Yoga. Sini bischribnig Grundsätz geltet no hüt, werdet aber zum Tail verschide interpretiert. Em Patañjali sis Yogasutra isch scho im 5. Jh. vom Vyasa im "Yogasutrabhasya" kommentiert wore, und de Shankara (788-820), ann vo de grösste und bikanntiste indischie Philosophe het de Kommentar "Patanjalayogasutrabhasyavivarana" usegee. Im 10. Jh. het de islamisch Universalglehrti al-Biruni (973-1048) s Yogasutra is Arabische öbersetzt (Kitab Patanjali). Im 16. und 17. Jh. sind meriri Kommentär zu de Yogasutra verfasst wore. Mit de Verbraitig vom Yoga usserhalbvo Indie isch denn s Yogasutra i meriri Sprooche öbersetz wore; uf Tütsch gitses guet zwanzg verschidnigi Uusgoobe! 

Nebet em Yogasutra werd em Patañjali au de "Mahabashya" (skt. Mahābhāṣya »Grosse Kommentar«), en Kommentar öber d Grammatikabhandlig "Astadhyayi" vom Panini, zuegschribe. Deno hetti de Patañjali aber öppe im 2. Jh. v.Chr glebt. Vermuetli handlet sich aber um zwee verschidnige Autore mit em gliiche Name.

As dritts Werch werd em Patañjali no d "Carakapratisamskrita" zuegschribe, e Kommentar öber d "Carakasamhita", aini vo de ältiste Abhandlige öber Ayurveda. D Öberliferig sait, as er da Werch gschribe heb, nochdem er e Tanzkurs bsuecht hebi und ase d Funktion vom Körper gcheneglernt heb. Da Werch isch aber verlore.




</doc>
<doc id="22988" url="https://als.wikipedia.org/wiki?curid=22988" title="Kirchenstaat">
Kirchenstaat

Dr Chillestaat isch vo 756 bis 1870 s wältlig-politische Herrschaftsgebiet vom Papstdum gsi.
Dä Staat "(stato pontificio, stato della Santa Chiesa)" isch 756 mit dr Pippinische Schänkig vo Ländereie an dr Bischof vo Rom "(Patrimonium Petri)" entstande. Er isch im Grund e Staateverbund gsi, wo im Lauf vom Mittelalter vo Rom und Latium us immer grösseri Deil vo Mittelitalie bis zur Adria umfasst het. Drzue hai au zwei süditaliänischi Exklave, wo vo neapolitanischem Gebiet umschlosse gsi si—Benevent und Pontecorvo—zum Chillestaat ghört. Sit im 14. Johrhundert e Ziit lang d Päpst vo Frankriich zwunge gsi si z Avignon z residiere, hai bis zur Französische Revolution au d Grafschaft Avignon und s Comtat Venaissin drzue ghört. 
Dr Napoléon Bonaparte het dr Chillestaat 1798/99 und no einisch 1809–1814 ufglöst, und noch dr Restauration isch er währed dr Revolution vo 1848 wider erschütteret worde – aber beidi Mol hai die europäische Grossmächt, vor allem Östriich, die päpstligi Herrschaft wider erneueret. Wo im "Risorgimento" 1859/60 dr Garibaldi, understützt vo Frankriich und Sardinie-Piemont, en italiänische Nationalstaat bildet het, isch dr Grossdeil vom Chillestaat zum Königriich Italie cho, und dr Papst het under französischem Schutz nume über s alte päpstlige Kärngebiet Latium gherrscht. Au dä Räststaat mit dr Hauptstadt Rom isch 1870 vom italiänische Königriich anektiert worde, was d Päpst, wo sich as „Gfangeni im Vatikan“ gsee hai, johrzähntelang nit anerkennt hai. Erst in de Lateranverträg vo 1929 het men e Kompromiss zwüschen em Papst und Italie gfunde und dr Vatikanstadt as Nochfolgere vom Chillestaat dr Status vom ene souveräne Staat ge.


</doc>
<doc id="22990" url="https://als.wikipedia.org/wiki?curid=22990" title="Napoléon Bonaparte">
Napoléon Bonaparte

Dr Napoleon Bonaparte, as Kaiser Napoleon I. (frz. "Napoléon Bonaparte" bzw. "Napoléon I"; * 15. August 1769 z Ajaccio uf Korsika as "Napoleone Buonaparte"; † 5. Mai 1821 y Longwood House uf St. Helena im Südatlantik) isch e französische General, Staatsma und Kaiser gsi.

Dr Bonaparte isch us ere korsische Familie cho und isch währed dr Französische Revolution in dr Armee zum General ufgstiige. Er isch e militärischs Talänt vom erste Rang gsi. Vor allem d Feldzüg z Italie und z Ägypte hai en populär und zum ene politische Hoffnigsdräger gmacht. Dank dere Popularität het er im Staatsstreich vom 18. Brumaire d Macht in Frankriich chönne überneh. Zerst vo 1799 bis 1804 as Erste Konsul vo dr Französische Republik und denn bis 1814 as Kaiser vo de Franzose, het er es halbdiktatorischs Regime mit plebiszitäre Elemänt iigfüehrt. 

Mit verschiidnige Reforme – öbbe vo dr Justiz mit em Code Civil, wo d Rächtsgliichheit verbesseret het, oder vo dr Verwaltig – het dr Napoleon die staatlige Strukture vo Frankriich bis in d Gegewart ine prägt. Ussepolitisch het er mit dr französische Armee zitwiis wiiti Deil vom kontinentale Europa kontrolliert. Au in de eroberte Gebiet het der Napoleon Reforme entwäder uferlegt - z. B. mit em i Code Napoléon umbenennte Code Civil - oder angregt, wie die Stein-Hardenberg'sche Reforme in Preusse. Er isch vo 1805 aa au König vo Italie und vo 1806 bis 1813 Protektor vom Rhiibund gsi. Er het d Uflösig vom Heilige Römische Riich verursacht und die staatligi Ornig vo Mitteleuropa isch zum ene zentrale Problem vom 19. Johrhundert worde. Am Afang het er sälber no dr Nationalstaatsgedanke usserhalb vo Frankriich verbreitet, aber wil dä zum Deil z Spanie, z Dütschland und schliesslig au z Russland konservativ umdütet worden isch, het s das schwiirig gmacht die napoleonischi Ordnig in Europa ufrächtzerhalte. 

Dr katastrophali Usgang vom Fäldzug gege Russland im Johr 1812, wo dört as dr "Vaterländisch Chrieg" bezeichnet wird, het schliesslig zum Sturz vom Napoleon gfüehrt. Noch ere churze Verbannigsphase uf Elba isch er für hundert Däg an d Macht zruggcho. In dr Schlacht bi Waterloo isch er am 18. Juni 1815 ändgültig besiigt und zletzt bis zu siim Dod uf d Insle St. Helena verbannt worde.










</doc>
<doc id="22991" url="https://als.wikipedia.org/wiki?curid=22991" title="Risorgimento">
Risorgimento

As (Italiänisch für "Widergeburt"/"Widererstehig") bezeichnet me in dr italiänische Gschichtsschriibig s Ziitalter noch em Wiener Kongräss vo 1814/15, wo d Vereinigung vo de Fürstedümer und Regione uf dr Apennine-Halbinsle, wo denn sälbständigi Staate gsi oder vo fremde Mächt beherrscht worde si, in e unabhängige Nationalstaat Italie agsträbt worden isch, und au die politische und soziale Bewegige z Italie zwüsche 1815 und 1870, wo wältaschaulig sehr heterogen gsi si.

Dr italiänisch Staat isch as konstitutionelli Monarchii noch mehrere revolutionäre Ufständ und de "Italiänische Unabhängigkeitschrieg" 1861 as Königriich Italie gründet und 1870 mit dr militärische Eroberig vom Chillestaat und däm siiner Hauptstadt Rom dur italiänischi Druppe volländet worde.



</doc>
<doc id="22994" url="https://als.wikipedia.org/wiki?curid=22994" title="Giuseppe Garibaldi">
Giuseppe Garibaldi

Dr Giuseppe Garibaldi (* 4. Juli 1807 z Nizza; † 2. Juni 1882 uf Caprera) isch e berüehmte Guerillakämpfer und eine vo de populärste italienische Protagoniste vom Risorgimento gsi, dr italiänische Einigungsbewegig zwüsche 1820 und 1870. Me het em au „Held vo zwei Wälte“ gsait. Die Titulierig het sich uf sini militärische Leistige in Südamerika und in Europa bezoge. Är giltet als Vater vom 1861 entstandene Königriich Italie, wo 1946 zur hütige Republik Italie worde isch.

Die republikanisch-demokratischi Wältaschauig vom Garibaldi isch vom Giuseppe Mazzini, eme Vordänker vom italiänische Nationalismus und vo früehje Vorstelligen vom ene geinte Europa („Europa vo de Völker“) prägt gsi. Er het 1834 am ene Ufstand z Piemont mitgmacht und isch, won dä zsämmegschlage worden isch, zum Dod verurdeilt worde. Er isch noch Südamerika gflüchtet und isch dört bi Ufständ z Brasilie drbii gsi und het z Uruguay e Flotte im Chrieg gege Argentinie kommandiert.

Im Revolutionsjohr 1848 isch er noch Europa zruggcho. Siini Fäldzüg dur Italie hai en zum Nationalheld gmacht. In dr churzläbige Römische Republik, wo am 9. Februar 1849 vom Mazzini usgrüeft worden isch, isch er dr Afüehrer vo dr Revolutionsarmee gsi. Wo dr Papst Pius IX. gflüchtet isch und sich d Franzose im April hai afo iimische, het er se zerst chönne ufhalte. Die französischi Armee isch aber z stark gsi, het Rom meh as e Moned lang belageret und dr Garibaldi het sich schliesslig müesse zruggzieh und die Römischi Republik isch am 3. Juli 1849 zergschlage worde. Dr Garibaldi het wider müesse flüchte, dasmol noch New York in de USA.

Er isch 1854 wider noch Italie zrugg und het s Königriich Piemont-Sardinie im ene Chrieg gege Östriich understützt. 1860 isch er mit duusig so genannte Rothemli vo Genua us noch Süde gseglet, für zum Sizilie und Neapel z erobere. Dr Wilhelm Rüstow isch si Generalstabschef gsi, und spöter Kommandant vom lingge Flügel vo dr Südarmee. Am 19. Septämber het dr Rüstow bi Capua und am 1. Oktober gege d Neapolitaner gwunne. In Sizilie het sich dr Garibaldi zum Diktator im Name vom Viktor Emanuel II. ernennt. In dr Schlacht vo Calatafimi het si Armee d Druppe vom König vo Neapel gschlage, und e Volksufstand het em bi dr Eroberig vo Palermo ghulfe.

No im gliiche Summer isch er bis noch Neapel cho, won er am 1. Oktober d Schlacht am Volturno gschlage het. Denn isch er gege Rom zoge. Wil aber, wenn er Rom bsetzt hät, Frankriich under em Kaiser Napoléon III., em Beschützer vom Katholizismus, igrife hät und s Bündnis zwüsche Piemont und Frankriich ufs Spiil gsetzt gsi wer, het dr Premierminister vo Piemont, dr Camillo Benso Conte di Cavour, beschlosse, sälber gegen e Garibaldi z zieh. Wo dä gseh het, ass e Mehrheit vo dr Bevölkerig für en Aschluss an die piemontesischi Monarchii isch, het er Sizilie und Neapel em König Viktor Emanuel II. ge und het sich uf d Insle Caprera vor Sardinie zruggzoge. 

Dört het er Plän gmacht, die päpstlige Staate im zentrale Italie z befreie und Rom zur Hauptstadt vom junge italiänische Königriich z mache. 

Uf siim erste Fäldzug, 1862, isch er in dr Schlacht am Aspromonte vo de Druppe vom italiänische König schwer verwundet worde, doch 1867 isch er wider loszoge und nume französischi Druppe hai en chönne ufhalte.

Währed em Dütsch-Französische Chrieg (1870–71) het er en Armee vo Freiwillige agfüehrt, für zum die neui französischi Republik z understütze.

1871 isch dr Garibaldi vo dr französische Nationalversammlig zum Deputé für Côte-d'Or, Paris, Alger und Nizza ernennt worde. Er isch allerdings für en Aschluss vo Nizza an Italie gsi (Nizza und Savoye si vo Piemont-Sardinie 1861 an Frankriich abdräte worde as Gegeleistig für die militärisch Understützig im Chrieg gegen Östriich). Dorum het me si Ernennig rückgängig gmacht. Druf het dr Victor Hugo si Mandat us Protest nidergleit.

Dr Garibaldi isch ins Exil gange, wil er d Verbindg zwüsche Nizza und dr französische Dritte Republik abglähnt het. Er isch am 2. Juni 1882 uf dr Insle Caprera gstorbe.




</doc>
<doc id="23007" url="https://als.wikipedia.org/wiki?curid=23007" title="Karlmann (Ostfrankenreich)">
Karlmann (Ostfrankenreich)

Dr Karlmann (* öbbe 830; † 29. September 880 z Altötting) us dr Familie vo de Karolinger isch vo 876 bis 880 dr König vom Ostfrankeriich und vo 877 bis 879 König vo Italie gsi.

Er isch dr eltist Sohn vom König Ludwig em Dütsche und dr Hemma, dr Dochter vom Graf Welf, gsi. 

Bi dr Riichsdeilig vo siim Vater 865 het er dr Titel "dux" (Herzog) vom ostfränkische Deilriich Bayre übercho. Noch däm siim Dod 876 het er as König vom Ostfrankeriich gherrscht.

Er isch au vo 877 bis 879 dr Nochfolger vo siim Unggle, em westfränkische König Karl dr Kahli, as König vo Italie gsi.

877 het er z Altötting e Chorherrestift gründet, wo dur Schänkige bald sehr wohlhabend worden isch, und het d Stiftschille baut.

Die geographischi Lag vo siiner Königspfalz isch für e Karlmann au dorum günstig gsi, wil er no die italiänischi Königschrone gerbt het. Won er es ziitlilang z Verona gsi isch, isch er schwer chrank worde, isch noch Ötting zrugg und isch dört im Johr 880 gstorbe. Er isch in dr Stiftschille Altötting begrabe. 

879, won er scho nüm het chönne regiere, het er Italie siim Brueder Karl III. em Dicke, wo im alemannische Deilriich gherrscht het, ge. Noch em Karlmann siim Dod het si Brueder Ludwig III. dr Jüngeri, wo in Franke, Sachse, Bayre und dr Helfti vo Lothringe gherrscht het, dr Räst vo Lothringe übercho. Im Karlmann si Sohn, dr Arnulf het Kärnte gerbt.

Noch dr hauptsächlig westfränkische Historiographii isch dr Arnulf ere unehelige Verbindig vom Karlmann und dr Liutswind, mögligerwiis ere Schwöster vom Nordgaugraf Ernst, entstammt. Noch em Arnulf siiner Geburt öbbe 850 het dr Karlmann (vor 861) e Dochter, wo me dr Name von ere nit kennt, vo däm Graf Ernst ghürotet. Die isch noch em 8. August 879 gstorbe. Me cha aber nit usschliesse, ass es sich bei dene zwei Fraue um die gliichi Person handlet.



</doc>
<doc id="23013" url="https://als.wikipedia.org/wiki?curid=23013" title="Berengar I.">
Berengar I.

Dr Berengar I. vo Friaul (* öbbe 840; † 7. April 924 z Verona) isch Kaiser vo 915 bis 924 gsi und König vo Italie in de Johr 888–889, 896–901 und 905–924. Eso ghört er zu de Nationalkönig.

Er isch eins vo zäh Chinder vom Unruochinger Eberhard († 866), em Markgraf vo Friaul, und däm siiner Frau Gisela († 874), dr Dochter vom Kaiser Ludwig dr Frommi, gsi.

874 het er d Nochfolg vo siim Vater as Markgraf vo Friaul adräte. 

Noch dr Absetzig vom Karl em Dicke isch dr Berengar I. 888 vom Bischof Anselm vo Mailand z Pavia zum König vo de Langobarde gchrönt. Wo aber dr ostfränkisch König Arnulf mit erene Armee agruggt isch, het em dr Berengar z Trient as König vo Italie ghuldigt. 889 isch er vo siim Gegner, em Herzog Wido III. vo Spoleto, an dr Trebia gschlage worde und dr Wido isch 891 vom Papst Stephan V. zum Kaiser gchrönt worde. Noch däm siim Dod 894 isch dr Ostfrank Arnulf wider über d Alpe zoge und het Oberitalie bsetzt. Won er 895 abzogen isch, isch dr Berengar wider von em abgfalle und het d Herrschaft über Ober- und Mittelitalie mit em Wido siim Sohn, em Kaiser Lambert, Herzog vo Spoleto, deilt. Noch em Lambert siiner Absetzig 896, siim Dod 898 und em Arnulf siim Dod 899 het dr Berengar brobiert, si Herrschaft übers ganze Langobarderiich z erwiitere.

Im Berengar si Position isch wägen ere Niiderlag gege d Ungare an dr Brenta 899, wo die ins Land iigfalle si, schwiirig gsi und dorum het me dr Ludwig, König vo Niiderburgund, noch Italie iiglade und en 901 zum Kaiser gmacht. 

905 het dr Berengar dr Ludwig chönne verdränge, nochdäm er en bi eim vo däm siine Italiefäldzüg gfangegnoh het und ihn z Verona het lo blände. Dr Berengar isch allerdings erst 915 vom Papst Johannes X. zum Kaiser gchrönt worde.

Es het die ganz Ziit Ufständ ge, won em z schaffe ge hai. Deren ihri Astifter, d Markgrafe vo Ivrea und Toskana und dr Bischof Lambert vo Mailand, hai 919 em König Rudolf II. vo Hochburgund d Chrone vo Italie adrait. Dr Rudolf het am 29. Juli 923 dr Berengar bei Fiorenzuola in dr Nöchi vo Piacenza vollständig gschlage, und wo dä d Ungare z Hilf grüeft het, si au die letzte baar, won em no dreu bliibe si, von em abgfalle. Sogar z Verona, won en immer understützt gha het, het s e Verschwörig ge, und dr Berengar I. isch am 7. April 924 dört ermordet worde.

Dr Berengar isch mit siiner erste Frau, dr Bertila vo Spoleto († vor Dezember 915), sit öbbe 880/890 verhürotet gsi. Si isch d Dochter vom Herzog Suppo II., Graf vo Camerino, gsi und die beide hai zsämme drei Chinder gha. Die eltisti Dochter het sich spöter mit em Adalbert I., em Markgraf vo Ivrea, verhürotet. Dr Berengar II. isch ihre Sohn gsi. 

As zweiti Frau het dr Berengar vor em Dezämber 915 d Anna ghürotet, wo noch em Mai 936 gstorben isch. Mit ihre het er keini Chinder gha.

Im Berengar siini Chinder si gsi:



</doc>
<doc id="23014" url="https://als.wikipedia.org/wiki?curid=23014" title="Könige und Kaiser von Italien (774–1014)">
Könige und Kaiser von Italien (774–1014)



</doc>
<doc id="23016" url="https://als.wikipedia.org/wiki?curid=23016" title="Liste der Herrscher namens Lothar">
Liste der Herrscher namens Lothar

Lothar hai die folgende Herrscher gheisse: 



</doc>
<doc id="23018" url="https://als.wikipedia.org/wiki?curid=23018" title="Lothar">
Lothar

Lothar isch e "Name" vo männlige Persone. Er chunnt vo Chlothar, en althochdütsche Personename.

Herrscher mit em Name Lothar

Persone mit em "Familiename" Lothar:

Persone mit em "Vorname" Lothar:


</doc>
<doc id="23019" url="https://als.wikipedia.org/wiki?curid=23019" title="Chlothar">
Chlothar

Chlothar (mänggisch au "Chlotar") isch en althochdütsche männlige Personename, die hütigi Form isch Lothar.
Er setzt sich zsämme us de beide Wörter "hlut" = "luut" und "heri" = "Chrieger". Er het also öbbe "luute Chrieger" bedütet.

Chlothar isch under de Franke hüfig e Herrschername gsi. Vor allem under de Merowinger isch er verbreitet gsi (lueg Chlothar I., Chlothar II., Chlothar III. und Chlothar IV.). Er isch immer no verbreitet in dr Form vo Lothar.

Variante vom Name si:


</doc>
<doc id="23020" url="https://als.wikipedia.org/wiki?curid=23020" title="Guido von Spoleto">
Guido von Spoleto

Dr Guido III. vo Spoleto (eigentlig Wido bzw. Wido III.; † Dezember 894) isch s wichtigste Mitgliid vo dr Familie vo de Guidone gsi, wo in dr zweite Helfti vom 9. Johrhundert im langobardische Herzogtum Spoleto in Mittelitalie gherrscht hai.

Dr Guido isch dr Sohn vom Markgraf Wido I. vo Spoleto und siiner Frau Itana, vermuetlig e Dochter vom Herzog Sico vo Benevent, gsi. Er isch vo 876 aa Herzog vo Camerino gsi, em östlige Deil vom Herzogtum Spoleto, wo vo siim Vater Wido I. under siine Söhn ufdeilt worden isch. Er het s Herzogdum 883 wider vereinigt. Für zum Hilf gege d Sarazene überzcho, het er sich an Byzanz gwändet. Druf het en dr Kaiser Karl III. 883 wäge Hochverrot agchlagt und het en gfangegnoh. Dr Guido het aber chönne flüchte und het für churzi Ziit e Bündnis mit de Sarazene abgschlosse. 885 het en e Riichsversammlig vom Vorwurf vom Hochverrot freigsproche. Dr Guido isch zu säller Ziit dr mächtigst Fürst z Italie gsi. Dr Papst Stephan V. het en noch siiner Wahl 885 um Hilf bittet, wo dr Kaiser Karl III. ihn nit gege d Sarazene het welle understütze, wil me nit mit em d Papstwahl abgmacht gha het. Für zum s neue Bündnis z sterke, het dr Stephan dr Guido adoptiert. Dr Herzog het druf d Sarazene am Garigliano gschlage und Capua und Benevent eroberet. 

Noch em Karl siim Dod 888 isch dr Guido noch Burgund zoge und het sich z Langres zum Karl siim Nochfolger as westfränkische König lo chröne. Er het sich aber vor em Odo vo Paris, wo z Compiègne gwehlt worden isch, müesse zruggzieh. Zrugg in Italie isch er gege dr Berengar I. zoge, wo sich zum italiänische König het lo chröne. Er het en 889 an dr Trebia gschlage. Denn het sich dr Guido, wo vor allem vo de oberitaliänische Bischöf understützt worden isch, z Pavia zum König vo Italie lo chröne. 891 het er dr Papst Stephan V. zwunge, ihn zum Kaiser z chröne. Im Johr 892 het er s fertig brocht, ass dr Papst Formosus si Sohn Lambert zum Mitkaiser gchrönt het. Er isch im Dezämber 894 gstorbe, nochdäm dr Arnulf vo Kärnte, wo dr Formosus uf Italie grüeft het, Norditalie bsetzt het. 

Si Sohn Lambert het d Chrone an Arnulf verlore, wo dä uf eme neue Fäldzug uf Italie cho isch. Dr Lambert isch 898 gstorbe.

Mit siiner Frau Angiltrude, wo 894 no gläbt het, het er u. a. e Sohn gha: 




</doc>
<doc id="23021" url="https://als.wikipedia.org/wiki?curid=23021" title="Komi (Sprache)">
Komi (Sprache)

Komi (Eigebezeichnig "Коми Кыв – Komi Kyv") ghört zum permische Zwyg vo de finno-ugrische Sproche und isch dodemit e Uralischi Sproch. Es wird vor allem in de Republik Komi (re Deilrepublik im Nordweste vo Russland) gschwätzt, wo's e regionali Amtssproch isch, z Nordeuropa und Nordsibirie wird's aber (bsunders vo de Chante, Manse und Nenze) als Verchehrssproch benutzt. Di nöchste Verwandte sin s Permjakisch und s Udmurtisch. Im Johr 2002 hät's z Russland zämme mit em Komi-Permjakische 311'600 Komi-Sprächer gee; dodevo hän 217'316 Komi und 94'328 Komi-Permjakisch gschwätzt.

D'Sproch hät sich uss em Altpermische entwickelt; im 14. Johrhundert isch si zum erschte Mol als Liturgysproch benutzt worre und mer hät e Rächtschrybig festglegt. Im 17. Johrhundert isch di kyrillischi Schrift ygfiehrt worre; si wird sither und bis hüt benutzt (abgseh vo-n-re churze Periode, wo s latynisch Alphabet benutzt worre isch). Literatur uff Komi git's sit em 19. Johrhundert.

D'Sproch hät 10 Dialäkt; vo sälle isch s Prisiktivkarisch, wo in de Umgebig vo de Hauptstadt Syktywkar gschwätzt wird, d'Schriftsproch. Underschyd git's bi de Phonem l und v und bi de palatale d/t.

Im 14. Johrhundert isch für s Komi s altpermisch Alphabet ygfiehrt worre, wo de Stefan vo Perm ygfiehrt hät. Dodemit hät s Komi abgseh vom Ungarische di ältsti Schribdratition vo de finno-ugrische Sproche.

S hüttig (kyrillisch) Alphabet:

"А/а, Б/б, В/в, Г/г, Д/д, Е/е, Ё/ё, Ж/ж, З/з, И/и, І/і, Й/й, К/к, Л/л, М/м, Н/н, О/о, Ӧ/ӧ, П/п, Р/р, С/с, Т/т, У/у, Ф/ф, Х/х, Ц/ц, Ч/ч, Ш/ш, Щ/щ, Ъ/ъ, Ы/ы, Ь/ь, Э/э, Ю/ю, Я/я"

Usserdem git's d'Digraphe "Дз/дз, Дж/дж" und "Тш/тш".

Zwüschem Komi und de nöcher verwandte Sproche folge d'Underschyd bstimmte Regle. Dodurch chönne d'Sprächer vo verschydene Sproche enand verstoh.





Es git no öbbe 2000 Wörter, wo d'Verwandtschaft vom Ungarische mit em Komi zeige. Di beide Sproche hän sich vor 2000 bis 3000 Johr vo-n-enand abgspalte.


</doc>
<doc id="23023" url="https://als.wikipedia.org/wiki?curid=23023" title="Lambert von Spoleto">
Lambert von Spoleto

Dr Lambert vo Spoleto (* öbbe 875; † 15. Oktober 898 z Marengo) isch dr Sohn vom Herzog Guido vo Spoleto us em Huus vo de Widone, Vorfahre vo de Salier, gsi, wo 889 as König Guido II. vo Italie zum ene Nationalkönig worden isch und 891 dr Papst Stephan V. zwunge het, ihn zum Kaiser z chröne.

Si Vater het im Februar 892 dr neu Papst Formosus drzue brocht, dr Lambert zum Mitkaiser z ernenne. Dr Guido isch zwei Johr spöter gstorbe. Dr Lambert het d Chrone gerbt, het se aber scho 896 an dr Arnulf vo Kärnte, wo dr Formosus noch Italie grüeft het, wil ihm d Widone z mächtig worde si, verlore. Noch em Abzug vom Arnulf het dr Lambert Pavia zruggeroberet und dr Graf vo Mailand, dr Maginulf, wo dr Arnulf understützt het, lo chöpfe. Im Herbst het er dr Berengar vo Friaul bi Pavia droffe, und die beide hai Norditalie under sich ufdeilt. Dr Berengar het s Gebiet zwüsche dr Adda und em Po übercho und dr Lambert dr Räscht, so wie s bis 889 gsi isch. Noch em Dod vom Formosus 896 het sich dr Lambert im Johr druf vom Stephan V. zum Kaiser lo chröne und dr dot Formosus für verschiidnigi Verbräche lo verurdeile. Im Arnulf si Salbig isch vom neue Papst Johannes IX. annulliert worde, aber dä het au dr Formosus rehabilitiert. Sibzig Bischöf het dr Lambert z Ravenna versammlet, und die hai d "Constitutio Romana" vom Lothar I. vo 824 wider bestätigt, wo d Awäseheit vom Kaiser bi dr Papstwahl vorgschriibe het.

Dr Lambert het denn immer no mit em Berengar und em Adalbert vo dr Toscana z due gha. 898 isch dr Adalbert gege Pavia zoge. Dr Kaiser isch südlig vo Mailand in dr Nöchi vo Marengo gsi, het dr Adalbert überrascht und bi Borgo San Donnino gschlage und en as Gfangene noch Pavia brocht. Won er zrugg uf Marengo isch, isch er umcho, mögliigerwiis ermordet vom Hugo, em Maginulf siim Sohn oder im ene Unfall. Er isch z Piacenza begrabe.

Georg Gresser: »Lambert v. Spoleto« in "Lexikon für Theologie und Kirche", Band 6, Freiburg 1997, Sp. 617-618



</doc>
<doc id="23026" url="https://als.wikipedia.org/wiki?curid=23026" title="Fornjot (Mond)">
Fornjot (Mond)

Dr Fornjot (au Saturn XLII) isch ein vu dr winzige ussere Mönd vum Planet Saturn.

D'Entdeckig vum Fornjot durch dr David C. Jewitt, Scott S. Sheppard, Jan Kleyna un Brian G. Marsden uf Ufnahme vum 12. Dezember 2004 bis zum 11. März 2005 isch am 3. Mai 2005 bekannt gä worre. 
Dr Fornjot isch zerscht under dr vorlaifige Bezeichnig S/2004 S 8 gfüehrt worre. Im April 2007 isch dr Mond no vu dr Internationale Astronomische Union uf d Rifferiis Fornjotr, em Vadder vum Ägir (au Ægir oder Hlér), vum Logi (au Loge) un vum Kari, us dr nordische Mythologi daift worre.

Dr Fornjot umchreist dr Saturn uf ere retrograde exzentrische Bahn in guet 1491 Däg. D'Bahnexzentrizität betrait 0,206, wobi d'Bahn mit 170,4° gege d'Ekliptik gneigt isch. Er wird wäge sälle Bahneigeschafte zue dr Nordische Mondgruppe vum Saturn zellt. D'Mitglider vu sällere Gruppe haldet mer fier Absprengsel vum relativ grosse ussere Mond Phoebe.

Dr Fornjot het e gschätzte Durchmesser vu numme 6 km. Sofern er e Absprengsel vu dr Phoebe isch, dät er dere ihri Eigeschafte bezüglich Dichti un Albedo deile.



</doc>
<doc id="23028" url="https://als.wikipedia.org/wiki?curid=23028" title="Greip (Mond)">
Greip (Mond)

D' Greip (au Saturn LI) isch ein vu dr winzige ussere Mönd vum Planet Saturn.

D'Entdeckig vum Fornjot durch dr David C. Jewitt, Scott S. Sheppard, Jan Kleyna un Brian G. Marsden uf Ufnahme vum 05. Jänner bis zum 1. Mai 2006 isch am 26. Juni 2006 bekannt gä worre. 
D'Greip isch zerscht under dr vorlaifige Bezeichnig S/2006 S 4 gfüehrt worre. Anno 007 isch dr Mond no vu dr Internationale Astronomische Union uf d'Greip, eini vu dr nün Agirsdöchter us dr nordische Mythologi daift worre.

D'Greip umchreist dr Saturn uf ere retrograde exzentrische Bahn in 906,56 Däg. D'Bahnexzentrizität betrait 0,375, wobi d'Bahn mit 159,2° gege d'Äquatorebeni vum Saturn gneigt isch (172,7° gege d'Ekliptik). D'Greip wird wäge sälle Bahneigeschafte zue dr Nordische Mondgruppe vum Saturn zellt. D'Mitglider vu sällere Gruppe haldet mer fier Absprengsel vum relativ grosse ussere Mond Phoebe.

D'Greip het e gschätzte Durchmesser vu numme 6 km. Sofern si e Absprengsel vu dr Phoebe isch, dät si dere ihri Eigeschafte bezüglich Dichti un Albedo deile.



</doc>
<doc id="23029" url="https://als.wikipedia.org/wiki?curid=23029" title="Universität Basel">
Universität Basel

D Universität Basel isch im Jahr 1460 gründet worde und isch so die eltisti Hochschuel in dr Schwiz. Ihri Bibliothek isch eini vo de bedütendste im Land. Die universitäre Astalte si über d Innestadt verdeilt. S Kollegiehuus, wo im Johr 1939 uf dr Südsite vom Petersplatz baut worden isch, het mehreri Hörsäl, en Aula für 500 Persone und Arbets- und Verwaltigsbüro. 

D Universität Basel isch as e Folg vom Basler Konzil under em Bischof vo Basel Johann vo Venninge vom Basler Root uf en Initiative vo de Bürger gründet worde. D Stiftigsurkund het d Form von ere bäpstlige Bulle vom Bapst Pius II. und stammt vom 12. Novämber 1459. Die offizielli Eröffnigsfiir het am 4. April 1460 stattgfunde. Alli Hörsäl si denn am Rhiisprung gsi und d Uni het vier Fakultete gha und zwar die vo de Artiste, e medizinischi, e theologischi und e juristischi. D Artistefakultet ("artes liberales") isch bis 1818 d Grundlag für die andere drei Studiefächer gsi.

Wäge dr Debatte über d Reformation isch au d Universitet sit 1494 in ere Krise gsi. 1507 isch denn neu greglet worde, wie d Stadt zur Finanzierig wurd biidräge. In de Johrzähnt druf het sich d Bürgerschaft meh und meh em reformatorische Standpunkt gnööcheret. Wo vier Profässer Aahänger vo der Reformation aagriffe hai, het men e 1523 kei Lohn meh zahlt und dr Oekolampad, won e baar Johr druf z Basel d Reformation duuregfüehrt het, und dr Konrad Pellikan, wo 1504 z Stroosburg e hebräischs Wörterbuech usegee het, si zu Profässer für Theologii ernennt worde. Wo d Reformation sich duuregsetzt het, si die altgläubige Dozänte und Profässer, drunder dr Erasmus uf Freiburg im Brisgau züglet. Wäge de Unrueje in dr Stadt isch d Uni drei Johr lang, vo 1529 bis 1532, offiziell gschlosse gsi, e baar Profässer hai aber wiiterhi Underricht gee. D Uni het 1532 neui Statute übercho und isch im Basler Root understellt gsi. Im Novämber vo däm Johr isch si as reformierti Universitet wider ufgmacht worde. In de Johr druf si Stipändie gstiftet worde für armi Schüeler und Studänte. 1539 het der Root d Statute gänderet und der Uni meh Autonomii gloo. 

In der zweite Helfti vom 16. Johrhundert isch Basel für si medizinischi Fakultet berüehmt gsi. Zwar het scho 1531 der Räkter Oswald Bär die ersti öffentligi anatomischi Sektion usgfüehrt, aber erst 1588 het dr Medizinprofässer und Stadtarzt Felix Platter (1536–1614), dr Sohn vom Thomas Platter, s erste anatomische Theater noch em Vorbild vom ene Amphitheater iigrichdet. Im Johr druf het dr Caspar Bauhin dr botanisch Garte vo dr Universität bim Untere Kollegium am Rhiisprung gründet.

Im Lauf vo de Johrhundert si Drucker und grossi Glehrti in d Stadt cho, was Basel zum ene Zentrum vo dr früejere Buechdruckerkunst und vom Humanismus gmacht het. 1622 isch d Universitätsbibliothek Basel gründet worde uf dr Grundlag vo de Büecher, wo s scho in de verschiidene Institut gha het und de Büechereie vo säkularisierte Chlöster. Hüte isch si mit über drei Millione Büecher und Schrifte eini vo de grösste Bibliotheke in dr Schwiz.

S 19. Johrhundert isch dr Afang vo dr Modärne an dr Uni gsi. 1835 isch die "Freiwilligi Akademischi Gsellschaft" zur Understützig vo dr Universität gründet worde. Wo d Bedütig vo de Naturwüsseschafte grösser worden isch, het me in dr zweite Helfti vom 19. Johrhundert mehreri neui Fächer drzue do. Gege s Ändi vom Johrhundert si au Fraue zum Studium zueglo worde. Die ersti Studentin isch d Medizinere Emilie Frey gsi, wo sich 1890 immatrikuliert het. 

1919 isch d Volkshochschuel gründet worde. S Universitätsgsetz vo 1937 het d Universität in fünf Fakultete iideilt. D Naturwüsseschafte si in dr Philosophisch-Naturwüsseschaftlige Fakultet zsämmegfasst worde. 1939 isch dr Sitz vo dr Uni vo dr Alte Uniwersidäät am Rhiisprung in s nöije Kollegiehuus am Petersblatz verläit worde. 1971 isch s Biozentrum vo dr Universitet Basel, wo wältwiit bekannt isch, drzue cho. Die wirtschaftswüsseschaftlige Fächer si 1988 im "Wirtschaftswüsseschaftlige Zentrum" (WWZ) neu organisiert worde. Im Johr 2000 isch s Pharmazentrum eröffnet und drei Johr spöter isch d Fakultet für Psychologii gründet worde. Sit 2004 git s d Chinder-Uni.

Währed Johrhunderte het d Stadt Basel d Uni elei drait. Hützudag si die beide Kantön Basel-Stadt und Basel-Landschaft für d Universität zueständig. Die sterkeri Bedeiligung vom Landkanton isch d Folg drvo, ass in den 1980er und 1990er Johr immer meh Studänte us em Baselbiet cho si und am 11. März 2007 hai 85% vo de Baselbieter ere gmeinsame Drägerschaft zuegstimmt. D Basler Uni isch die ersti Universität, wo vo zwei Kantön gmeinsam und gliichberächtigt finanziert und gfüehrt wird.

S Universitetsgsetz vo 1996 het dr Uni s Rächt uf Sälbstverwaltig ge. Dr "Universitetsrot" isch s oberste Organ und sini Mitgliider wärde vo de beide Basler Kantön gwehlt.

D Universitet isch Mitgliid in dr Europäische Konföderation vo de Oberrhiinische Universitete (EUCOR).

D Uni Basel isch e relativ chliini Universität, isch aber im erste Johrzähnt vom 21. Johrhundert um öbbe 50 Brozänt gwachse, schnäller as alli andere Schwiizer Universitete. Im Herbstsemester 2014 het s me as 13'000 Studierendi ghaa, drvo öbbe 2700 Doktorante. Fast 7300 si Fraue gsi. S akademische Personal isch öbbe 2000 stark.

D Basler Uni het e guete Ruef und isch füehrend in dr Dropemedizin. S Biozentrum isch noch em "The Scientist" eine vo de zäh beste Blätz für Postdoktorande. Im Joor 2013-14 isch si noch de World University Rankings uf e 74. Blatz vo alle Uniwersidääte uf dr Wält choo.

D Universität Basel isch e Volluniversität und het siibe Fakultete und die drei Nationale Forschigsschwerpünggt Nanowüsseschafte, Sesam und Bildkritik.


D Forschig an der Universität Basel konzentriert sich uf d Beriich Life Sciences und Kultur. Die medizinischi Forschig wird in Zsämmenarbet mit em Universitätsspital Basel gleistet.

Eine vo de berüehmtiste Lüt, wo an dr Universität underrichdet hai, isch dr dütsch Philosoph und Dichter Friedrich Nietzsche gsi, er het z Basel Underricht in Griechisch und Literatur ge.

An dr Universität Basel hai under andere Underricht ge:


An dr Universität Basel hai under anderem studiert:


D Universität Basel cha zwei Nobelpriisdreger in Medizin ufwiise, und zwar dr Tadeus Reichstein (1950) und dr Werner Arber (1978).




</doc>
<doc id="23033" url="https://als.wikipedia.org/wiki?curid=23033" title="Universitätsspital Basel">
Universitätsspital Basel

S Universitätsspital Basel (früehner: "Kantonsspital Basel", bis 1973 "Bürgerspital Basel") isch s grösste Chrankehuus z Basel und eins vo der füehrende Gsundheitszentre in dr Schwiz. S Chrankehuus befindet sich uf dr Grossbasler Siite vom Rhii uf em Gländ, won emol em Breedigerkloster ghöört het, und bestoht us eme witläufige Komplex vo mehrere Gebäud, wo mitenander verbunde si. 

1973 isch d Universitätsklinik as "Kantonsspital" vom Bürgerspital abdrennt worde, s Bürgerspital Basel isch jetzt e Pflägklinik, het aber au vili anderi sozial-medizinischi Ufgobe, wo mit dr Integrierig vo Behindrete z due hai. 

Jedes Johr wärde öbbe 25'000 Lüt stationär und 130'000 ambulant behandlet. 2004 het s 700 Bett gha. S Universitätsspital het 3'500 medizinischs Fachpersonal, Mitarbeiter in dr Verwaltig und in dr Forschigsabdeilig. Näbe de reguläre Beriich vo der operative Medizin ghöre vier Spezialklinike zum Chrankehuus: d Fraueklinik, d Augeklinik, d Klinike für Dermatologii und HNO.

2018 händ Baselstadt und Baselland pschlosse, d Spitäler vo der Region zämezlegge.

Näbe dr medizinische Behandlig vo de Patiente wird im Huus au underrichdet und gforscht. D Forschigsabdeilig isch äng mit dr medizinische Fakultet vo dr Universität Basel verbunde. 



</doc>
<doc id="23038" url="https://als.wikipedia.org/wiki?curid=23038" title="Bayrisch">
Bayrisch

S Wort bayrisch isch en Adjektiv, wo sich cha bezieh uf:



</doc>
<doc id="23039" url="https://als.wikipedia.org/wiki?curid=23039" title="Blocher">
Blocher

Blocher isch dr Familiename vo:

Blocher isch de Name vo folgende Ortschafte i de Vereinigte Staate:
Wyters:


</doc>
<doc id="23040" url="https://als.wikipedia.org/wiki?curid=23040" title="Britney Spears">
Britney Spears

D Britney Jean Spears (* 2. Dezember 1981 z McComb, Mississippi) isch en US-amerikanischi Popsängere, Schauspiilere und Designere. Si isch die ersti Künstlere, wo s fertig brocht het mit ihre erste vier Albene eins noch em andere uf em erste Blatz vo de "Charts" vom Billboard Magazin z lande. In weniger as zäh Johr het si meh as 85 Millione Albene und 78 Millione Singles verchauft. Noch dr RIAA hai in dr US-amerikanische Musiggschicht nume siibe anderi Sängere meh Albene verchauft as si. In de letzte baar Johr het si meh Schlagziile in de Ziitige wäge de Skandäl, wo si drin verwigglete gsi isch, übercho as wäge ihrer Musig.















</doc>
<doc id="23042" url="https://als.wikipedia.org/wiki?curid=23042" title="Karl I.">
Karl I.

Karl I. bzw. Charles I. isch de Name vo folgende Herrscher:

Kirchlechi Herrscher:


</doc>
<doc id="23044" url="https://als.wikipedia.org/wiki?curid=23044" title="Permische Sprachen">
Permische Sprachen

Di permische Sproche sin e Gruppe vo de uralische Sprochfamilie, wo z Udmurtie und in de Republik Komi (Russland) gschwätzt werre. Abgseh vom Ungarische hän si di ältste Tekscht vo de finno-ugrische Sproche. In de 2. Hälfti vom 14. Johrhundert hät's e altpermjakischs Schriftdum gee, wo im 18. Johrhundert verfalle isch.

Zu de permische Sproche ghöre

S Permisch isch di erschti Sprochfamilie, wo sich uss em finnische Sprochzwyg usedrännt hät. Durch d'Entlehnige uss em Tschuwaschische, wo's in allne drei permische Sproche git, cha mer devo usgoh, dass d'Permier dörtmols, wo d'Wolgabulgare gherrscht hän, no e Eiheit gsi sin.


</doc>
<doc id="23049" url="https://als.wikipedia.org/wiki?curid=23049" title="Felix Platter">
Felix Platter

Dr Felix Platter oder Plater (* 28. Oktober 1536 z Basel; † 28. Juli 1614 z Basel) isch e Mediziner und e autobiographische Schriftsteller gsi.

Dr Felix Platter isch dr Sohn vom Thomas Platter em Eltere gsi und isch z Basel uf d Wält cho und ufgwachse. Er het vo 1552 bis 1557 Medizin z Montpellier studiert und hett denn as Arzt z Basel gschafft.

Wo 1563/64 s sogenannte »grosse sterbendt« in dr Stadt gwüetet het, und in äim Joor öbbe e Driddel vo dr Bevölkerig - vier Duusig Lüt noch dr Schetzig vom Platter - umbrocht het, isch dr Platter immer baraat gsi, z hälfe, im Geegesatz zu vile andere Ärzt. Die häi sich vilmol zruggzooge oder si sogar us dr Stadt gflüchdet, wie dr Schüeler vom Paracelsus Adam vo Bodestäi.

1571 isch dr Platter Stadtarzt und Brofässer an dr Universität Basel worde. Er isch dört e baar mol Räkter und Dekan gsi. Er isch berüehmt gsi as Sammler vo Kunst, Musiginstrumänt, Präparat und Stei. Wo dr Montaigne 1580 noch Italie greist isch, het er z Basel bim Platter aghalte für zum däm si Herbarium azluege.

Dr Platter isch e Pionier vo dr pathologische Anatomii gsi und eine vo de Gründer vo dr Grichtsmedizin. Er het d Gsetz vo dr wüsseschaftlige Optik agwändet, won er 1583 usegfunde het, ass me mit dr Linse vom Aug s Bild uf em Augehintergrund fokussiert und het si Theorii bewiise mit klare pathologische Fäll. In siim dreibändige Lehrbuech "Praxeos medicae opus" (1602–1608) het dr Platter e Gsamtüberblick vo dr klinische Medizin ge. Im "Pestbricht" über d Basler Pestepidemii vo 1610 und 1611 het er sich as wägwiisende Epidemiolog erwiise. D "Observationes" vo 1614 si e Sammlig vo Chrankegschichte.

Er het z Basel au e Systematik vo de Geistesstörige vorgstellt, wo sich uf genaui klinisch-psychopathologischi Beobachtige gstützt het. Er het d Zwangs- und Wahnsymptom, Hypochondrii, Melancholii, Delirium, Trunksucht, Iifersucht und Symptom vo dr "Verblödig" beschriibe. Er het d Einzelsymptom ufgfüehrt und se denn zu Syndrom zsämmegfasst.

Sis "Dagebuech", wo erst 1840 veröffentligt worden isch, isch kulturhistorisch bedütend. Er schriibt drin über si Jugendziit, sis Läbe as Studänt z Frankriich und die ersti Ziit z Basel bis 1561.

Z Basel het men es Spital noch em Felix Platter benennt: s Felix Platter-Spital. Es befindet sich nooch an dr französische Gränze bi Burgfälde.





</doc>
<doc id="23050" url="https://als.wikipedia.org/wiki?curid=23050" title="Felix Platter-Spital">
Felix Platter-Spital

S Felix Platter-Spital isch noch em Universitätsspital Basel s zweitgrösste Spital z Basel. Si geriatrischs Kompetänzzentrum ghört zu de grösste in dr Schwiiz. Es het dr Name vom Felix Platter übercho, won e bedütende Basler Mediziner und Universitätsprofessor im 16. Johrhundert gsi isch. S Spital bestoht us drei Beriich, em Geriatrische Kompetänzzentrum, dr Rheumatologische Universitätsklinik und dr Orthopedische Früehrehabilitation. Alli drei Beriich hai ängi Beziehige zum Universitätsspital Basel. Jedes Johr wärde öbbe 3000 Patientinne und Patiente behandelt. S Felix Platter-Spital het öbbe 800 Mitarbeiter.

Multidisziplinäri Abklärige und Behandlig vom physische und psychische Gsundheitszuestand und em soziale Hindergrund.

D Sprächstunde biete Diagnostik und Therapi für ambulanti Patientinne und Patiente a.

Ambulanti Dienst:


S Felix Platter-Spital heisst erst sit em Novämber 1956 eso. Aber d Afäng vom Spital gönge zrugg bis ins Johr 1890. Die Orthopädischi Universitätsklinik vom Felix Platter-Spital isch am 1. März 2003 ins Universitätsspital Basel verleit worde. 

Dr Bau vom ene nöije Spidaalgeböid uf em hütige Areal het am 19. August 2015 d Baubewilligung bekho und im Oktober isch dr Grundstäi gläit worde. 
Die alte Spidaalgeböid wärde abgrisse usser em Hauptgeböid, wo in gnosseschaftligi Woonige umbaut wird. Es isch in ere serielle Iisebeton-Skelettbautechnik konstruiert und söll as Bischbil vo dr Noochchriegsarchidektuur erhalte bliibe und under Dänggmolschutz gstellt wärde.



</doc>
<doc id="23051" url="https://als.wikipedia.org/wiki?curid=23051" title="Demenz">
Demenz

E Demenz (lat. "dementia" „ohni Geist“) isch e Defizit an kognitive, emotionale und soziale Fähigkeite, wo zun ere Beiidrächtigung vo de soziale und brueflige Funktione füehrt und fast immer, aber nit usschliesslig mit ere diagnostizierbare Erchrankig vom Hirni zsämmehängt. Vor allem si s Churzziitgedächdnis, s Dänkvermöge, d Sproch und d Motorik, bin e baar Forme au d Persönlichkeitsstruktur, bedroffe. Maassgäblig isch dr Verlust vo Fähigkeite, wo me scho erworbe het, im Unterschiid zu dr ageborene Minderbegabig (Oligophrenii). Hüte si e Deil vo de Ursache vo Demenze klärt, und e baar Forme chönne in eme gwüsse Umfang behandlet wärde, d. h. d Symptom chönne im Afangsstadium von ere Demenz verzögeret wärde. D Form vo Demenz, wo am hüfigste aber bi wiitem nit die einzigi isch, isch d Alzheimer-Chrankhet. E Demenz cha uf ganz verschiidene Ursachen beruehe, für d Therapii isch d Klärig vo dene Underscheidigsmerkmol sehr wichtig.


</doc>
<doc id="23052" url="https://als.wikipedia.org/wiki?curid=23052" title="Basler Sanatorium">
Basler Sanatorium

S Basler Sanatorium, wo 1886 gründet worden isch, isch vo de Brüeder Kelterborn z Davos baut worde. Es isch s erste Sanatorium für unbemittleti tuberkulosechranki Baasler gsi. 

Vorhär hai sich s nume die oberste Gsellschaftsschichte chönne leiste, Tuberkulose z behandle. Für chranki Lüt us de ermere Bevölkerigsschichte, wo d Tuberkulose au sehr vil hüfiger vorcho isch, isch d Diagnose e definitivs Dodesurteil gsi, wil si e Therapii, wo au nume e Chance gha het, dr Chrank gsund z mache, ganz eifach nit häi chönne zaale. Dr Dr. Adolf Hägler-Gutzwiller het sich doorum für e Sanatorium fürs Volk iigsetzt, für zum dr grooss Underschiid in dr Behandlig vo arme und riiche Basler Tuberkulöse z verchliinere. S Basler Sanatorium isch wit über Graubünde und d Schwiz uuse zum Vorbild für sozial motivierti Lungesanatorium in ganz Europa worde. In de 1950er Johr isch s Sanatorium umbaut worde und mit dr Iifüehrig vom Pennicilin het d Tuberkulose besser chönne bekämpft wärde. Noch fast hundert Johr isch s Sanatorium 1985 zuedo und verchauft worde. 


</doc>
<doc id="23054" url="https://als.wikipedia.org/wiki?curid=23054" title="Bürgerspital Basel">
Bürgerspital Basel

S Bürgerspiddal Basel isch e sozial-medizinischs Unternähme z Basel. Es het sich uf wichtigi Ufgoobe wie d Betreuig vo alte Mensche, d Beglaitig und di bruefligi Integration vo Mensche mitere Behinderig und die medizinischi Rehabilitation spezialisiert. Es isch e sälbständigi, öffentlig-rächtligi Stiftig, wo zur Bürgergmaind vo dr Stadt Basel ghört. 1973 sin d Akutklinike vom Bürgerspiddal usglideret worde und an Kanton Baselstadt übergange. Die übrige Beriich sind bim Bürgerspiddal Basel bliibe.

Sithär zelle alli sozial-medizinische Beriich, wo nid zur Akutmedizin ghöre, zu dä Kärnufgoobe vom Bürgerspiddal:
Für d Usfierig vo dene Ufgoobe verfiegt s Bügerspital über folgendi Beriich:

S Spiddal het öbbe 1500 Mitarbaitendi – meh als 400 drfo mit ere IV-Ränte – und im 2015 e Betriebsertrag vo 116 Millione Schwiizerfranke gha. Zum Bürgerspiddal ghöre fünf Alterszentre, zäh Wohnhüüser für Mensche mit ere Behinderig, elf Betrieb und Wärkstette und d Reha Chrischona z Bettige. S Bürgerspiddal Basel isch uf dr Liste vo de Kulturgieter, wo nazionaali Bedütig hän.

S Bürgerspiddal het siini erste Afäng im Groosse Spiddaal näben em Barfiesserklooster gha und goht uf s Mittelalter zrugg.



</doc>
<doc id="23062" url="https://als.wikipedia.org/wiki?curid=23062" title="Hati (Mond)">
Hati (Mond)

Dr Hati (au Saturn XLIII) isch ein vu dr chleinere ussere Mönd vum Planet Saturn.

D'Entdeckig vum Hati dur dr David C. Jewitt, Scott S. Sheppard, Jan Kleyna un Brian G. Marsden uf Ufnahme vum 12. Dezember 2004 bis zum 11. März 2005 isch am 3. Mai 2005 bekannt gä worre.

Dr Hati isch zerscht Vorlaifig as S/2004 S 14 bezeichnet worre. Im April 2007 isch dr winzig Mond no uf dr riisig Wolf Hati, e Suhn vum Fenriswolf un Zwillingsbrueder vum riisige Wolfes Skalli (oder Skoll), us dr nordische Mythologi daift worre.

Dr Hati umchreist Saturn uf ere retrograde exzentrische Bahn in 1080,1 Däg. D'Bahnexzentrizität betrait 0,2913, wobi d'Bahn mit 163° gege d'Ekliptik un 172° gege d'Äquatorebeni vum Saturn gneigt isch. Dr Hati wird wäge sälle Bahneigeschafte zue dr Nordische Mondgruppe vum Saturn zellt. D'Mitglider vu sällere Gruppe haldet mer fier Absprengsel vum relativ grosse ussere Mond Phoebe.

Dr Hati besitzt e Durchmesser vu gschätzte 6 km. Sofern er e Absprengsel vu dr Phoebe isch, dät er dere ihri Eigeschafte bezüglich Dichti un Albedo deile.

Mit ere visuelle Helligkeit vu +24,4 mag isch dr Hati e extrem liechtschwachs Objekt.



</doc>
<doc id="23065" url="https://als.wikipedia.org/wiki?curid=23065" title="Arnulf von Kärnten">
Arnulf von Kärnten

Dr Arnulf vo Kärnte (* öbbe 850; † 8. Dezember 899) isch vo 887 bis 899 dr König vom Ostfrankeriich gsi, vo 894 bis 895 König vo Italie und vo 896 bis 899 dr römisch-dütsch Kaiser.

Dr Arnulf isch en illegitime Sohn vom Karolinger Karlmann gsi. Es isch möglig, ass dr Karlmann d Mueter vom Arnulf spöter doch no ghürotet het. Dr Arnulf isch z Moosburg uf dr Mosaburch ufgwachse. Er isch 876 zum "Präfekt vo de östlige Marke" ernennt worde, und isch noch em Dod vo siim Vater 880 Herzog vo Kärnte worde. Er isch in langi Kämpf gegen e Swentopluk vo Grossmähre und gege d Normanne verwigglet gsi.

Dr Arnulf isch im Novämber 887 noch Kämpf gege si Unggle und Vorgänger Karl dr Dick dr ostfränkisch König worde. 888 isch er noch Italie zoge, für zum sich d Köngswürde azeigne, wo noch em Dod vom Karl III. an dr Berengar I. gangen isch. Dr Berengar het ihm dr Lehnseid gschwore, het si Dron aber 889 an dr Herzog Wido (Guido) II. vo Spoleto verlore. Noch em Wido siim Dod het dr Arnulf 894 no einisch Oberitalie besetzt, het s aber 895 wider an dr Berengar und am Wido siim Sohn Lambert verlore. Erst noch dr Absetzig 896 vom Lambert (dä isch 897 wider an d Macht cho, aber im Johr druf scho gstorbe) isch dr Arnulf zum römische Kaiser gwehlt worde und no im gliiche Johr geges Ändi vom Februar het en dr Papst Formosus zum Kaiser krönt. Die Chrönig isch aber noch siim Abzug und em Dod vom Formosus vom Papst Johannes IX. 898 annulliert worde.

Im Johr 888 het dr Arnulf dr Odo vo Paris as dr westfränkisch König bestätigt, het s aber 893 akzeptiert, won er vom Karl em Iifältige ersetzt worden isch. 895 het er denn doch wider dr Odo understützt. Erst 898 het sich dr Karl noch em Odo siim Dod im Westfrankeriich duregsetzt.

891 het er bi Löwe d Wikinger entscheidend gschlage, was dene ihre Raubzüg es Ändi gmacht het.

Dr Arnulf het wohrschiinlig wie anderi Karolinger au an Epilepsii glitte. Er isch 899 am ene Schlaganfall gstorbe und isch im Chloster St. Emmeram z Rägesburg begrabe worde, wo au si Sohn, dr Ludwig das Kind, und si Frau, d Oda begrabe si.

E Gedänkdafele an en het s in dr Walhalla bi Rägensburg.

Dr Arnulf het vor 888 d Konradinerin Oda († noch em 30. November 903) ghürotet, und si hai e Sohn gha, dr Ludwig IV., das Chind (* 893; † 911). Dä isch noch em Dod vo siim Vater im Johr 900 König vom Ostfrankeriich worde.

Drzue het dr Arnulf mehreri uneheligi Chinder gha:




</doc>
<doc id="23066" url="https://als.wikipedia.org/wiki?curid=23066" title="Liste der bayerischen Herrscher">
Liste der bayerischen Herrscher



</doc>
<doc id="23069" url="https://als.wikipedia.org/wiki?curid=23069" title="Augustinus von Hippo">
Augustinus von Hippo

Dr Augustinus vo Hippo (* 13. Novämber 354 z Tagaste in Numidie; † 28. August 430 z Hippo Regius), mänggisch au dr Heilig Augustin oder Augustinus vo Tagaste, isch ein vo de früehchristlige Chilleväter gsi.

Dr Augustin isch as Aurelius Augustinus z Tagaste in Numidie (hützudag Annaba z Algerie) uf d Wält cho. Er isch zerst z Tagaste uf d Schuel gange, denn het en si Familie uf Madauros und schliesslig uf Karthago zum studiere gschiggt. Dört het er e philosophischs Wärk gschriibe, wo aber verlore gangen isch. 383 isch er uf Rom gange. Denn het er e Lehrstell as kaiserliche Rhetorikbrofässer z Mailand übercho, wo denn d Residänz vom Kaiser gsi isch. Noch zwei Johr isch er uf Tagaste zrugg. Wo si Bueb, dr Adeodatus, im Johr 390 gstorben isch, het er si Familiebsitz z Tagaste verchauft. Er isch denn in dr Küstestadt Hippo mehr oder weniger zwunge worde, Kleriker z wärde. Er het zum orthodoxe Christedum ghört, wo vo de Kaiser understützt worden isch, und het si Version vom Glaube de lokale Iiwohner, wo nit immer zur gliiche Glaubensrichdig ghört hai, chönne begriflig mache. 391 isch er e Presbyter (e Briester) worde und vo 396 bis zu siim Dod im Johr 430 isch er dr Bischof vo Hippo gsi, ere Stadt, won er nie ganz deheim gsi isch din. Er het afo Büecher schriibe, won er din dr Manichäismus agriffe het, ere Glaubensrichdig, won er as Teenager drzueghört het. Die afrikanischi christligi Dradition, dr Donatismus (noch em Donatus, eim vo de früehe Chilleväter) isch vo dr offizielle Chille noch dr Regierigsziit vom Konstantin em Grosse (305-337) as schismatisch verurdeilt worde. Dr Augustin und dr Bischof vo Kathago, dr Aurelius, hai se in Büecher bekämpft und ere au politisch Schwiirikeite gmacht. 411 vom 1. bis zum 8. Juni het dr Kaiser en öffentligi Debatte, wo Hunderti vo Bischöf drbii gsi si, lo abhalte und die het d Position vo dr offizielle Chille understützt. Druf si d Freiheite vo de Donatiste vo Gsetz us igschränggt worde und em Augustin siini Richdig het gwunne. Denn, won e Briester, dr Pelagius, vorbiicho isch und bredigt het, het er däm siini Idee afo agriffe, au wenn die andere Kleriker nit so ganz verstande hai, wiso er sich so vergelsteret. Churz vor siim Dod het non e Agriff uf dr italiänisch Bischof Julian vo Eclanum vorbereitet. Er isch am 28. August 430 z Hippo Regius gstorbe.




Primärtext






</doc>
<doc id="23070" url="https://als.wikipedia.org/wiki?curid=23070" title="Augustinus">
Augustinus

Dr männlig Name Augustinus isch die latinisierti Form vo Augustin und e Variante vo August. Bekannt isch dr Name dur die Heilige Augustini, dr Augustinus vo Hippo und dr Augustinus vo Canterbury.

Bekannti Lüt mit däm Name si:




</doc>
<doc id="23072" url="https://als.wikipedia.org/wiki?curid=23072" title="Dietrich Bonhoeffer">
Dietrich Bonhoeffer

De Dietrich Bonhoeffer (* 4. Februar 1906 z Breslau; † 9. April 1945 im KZ Flossebürg) isch en lutherischer Theolog gsi un einer vo de bekannteschte Verträter vo de Bekennende Chile. Er isch en Gägner vom Nationalsozialismus gsi un isch kurz vor em End vom zwaite Weltchrieg im KZ Flossebürg umbrocht worde.

Scho mit 24 Johr het de Bonhoeffer sich in evangelischer Theologii habilitiirt. Er het dann Uslandserfahrige gsammlet un isch uf Schpanie un in d USA greist. Nach sine Uslandsufenthalt isch er Privatdozent z Berlin worde. Er isch au Jugendreferent gsi un het sich in de ökumenische Bewegig engagiirt.
Wo de Hitler im 1933 an d Macht cho isch, het de Bonhoeffer scho bald sine Vorbehalt gäge s noii Regime Usdruck gäh. Im Chilekampf het er sich gäge di Dütsche Chrischte gschtellt, de Arierparagraph abglehnt un d Judeverfolgig aaprangeret.
Im Johr 1935 het er d Leitig vom Predigerseminar vo de Bekennende Chile z Finkewalde übernoh. D Nazionalsozialischte hei ihm im 1940 es Redeverbot erteilt un im 1941 au es Schribverbot. Am 5. April 1943 het me de Bonhoeffer verhaftet un am 9. April 1945 - wäge sinere Beteiligung am Hitlerattetat vom 20. Juli 1944 - im KZ Flossebürg ufghängt.

Wil de Bonhoeffer sich politisch engagiirt het un au s Attetat uf de Hitler unterstützt het, hei d Chilene im Nachchriegsdütschland erscht grossi Müeh gha, sin Widerschtand positiv z gsäh. So hei sich zum Bischpil im 1948 Paschtore z Bielefeld gege d Umbenennig von ere Schtross gwehrt, „weil wir die Namen unserer Amtsbrüder, die um ihres Glaubens willen getötet sind, nicht in eine Reihe mit politischen Märtyrern gestellt wissen wollen.“
D Iistellig in de Chile gägenüber em Bonhoeffer het sich aber gwandlet un in de Zwischeziit gits vili Chilegeminshüser un anderi Iirichtige, wo de Näme vom Bonhoeffer träged.












</doc>
<doc id="23073" url="https://als.wikipedia.org/wiki?curid=23073" title="Dante Alighieri">
Dante Alighieri

Dr Dante Alighieri (* 1265 z Floränz; † 14. Septämber 1321 z Ravenna) isch en italiänische Schriftsteller, Dichter, literarische Theoretiker, Moralphilosoph und politische Dänker gsi.

Dr Dante isch vor allem für sis monumentale epische Gedicht "La commedia", spöter "La divina commedia (Die göttligi Komödie)" berüehmt. Das isch eins vo de grösste literarische Wärk vom Mittelalter, wo s menschlige Schiggsal us ere christlige Perspektive beschriibt. Dr Dante het vili vo siine persönlige Erfahrige, Sympathie und Vorliebe drin verewigt, aber es isch uf dr allgemeinste Ebeni en Allegorii, wo d Form von ere Reis dur d Höll, s Fägfüür und s Paradis het. S Gedicht isch e Zügnis von ere umfassende Glehrtheit, eme diefe Verständnis vo dr zitgenössische Gsellschaft und ere grosse sprochlige Erfindigschraft. Es isch in Terzine uf Italiänisch gschriibe und nit uf Latiinisch, wie me s zu siner Zit gwohnt gsi isch, und isch dr Afangspunggt vom Siigeszug vo de literarische Nationalsproche, zerst z Italie und spöter nördlig vo de Alpe wie z Ängland mit em Geoffrey Chaucer siine "Canterbury Tales".

Dr Dante het au wichdigi theoretischi Wärk gschriibe über d Rhetorik, d Moralphilosophie und d Politik. Er het sich, wie noch im d Humaniste uf die klassischi Kultur gstützt, won er vo de Wärk vom Virgil, vom Cicero, vom Boethius und andere sehr guet kennt het. Aber, und das isch sälte gsi bi Nidkleriker, er het sich au in dr Scholastik und dr Theologii uskennt.

Was men über s Läbe vom Dante weiss, stammt s meiste von em sälber. Er isch as Durante 1265 z Floränz uf d Wält cho, si Stärnbild si d Zwilling gsi, aso zwüschen em 21. Mai und em 20. Juni. 

Über si Familie weiss me wenig: si Ururgrossvater het Cacciaguida gheisse und vo däm siiner Frau stammt dr Familiename Alighieri, e Schwöster wird mögligerwiis in dr "Vita nuova" erwähnt und über si Vater git s beleidigendi Sonett, wo dr Dante und si Fründ Forese Donati enander as Witz gschiggt hai. Si Familie het politisch d Guelfe gege d Ghibelline understützt—dr Dante sälber het in dr Kavallerii kämpft—aber si isch nit prominänt gnue gsi, für dass si ins Exil hätt müesse go, wo d Ghibelline an dr Macht gsi si. Im Dante si Mueter, d Bella, isch gstorbe, won är no jung gsi isch, sicher vor siim vierzähte Geburtsdag. Si Vater het sich wider verhürotet mit dr Lapa di Chiarissimo Cialuffi und si hai e Bueb, dr Francesco und e Maitli, d Gaetana, uf d Wält brocht. Dr Vater isch vor 1283 gstorbe und het siine Chinder Land z Floränz und in dr Umgäbig hinderlo, nit vil aber gnueg für e bequems Läbe. Öbbe in dere Zit het dr Dante d Gemma Donati ghürotet, won er sit 1277 mit ere verlobt gsi isch.

Dr Dante redet vo siim grosse Lehrer, em Brunetto Latini und vom ene talentierte Fründ, em Guido Cavalcanti. Er isch in ere hochkulturelle Umgäbig gross worde, won er siini erste künstlerische Versuech gmacht het, beiiflusst vom Dichder Guido Guinizelli (* öbbe 1230-1240, † 1276). Er isch z Floränz ufgwachse, ere Stadt, wo sit dr Schlacht bi Benevento 1266 in de Händ vo de Guelfe gsi isch, und wo sich as Grossmacht gseh und agfange het, ihri Macht über d Toskana uszbreite. Mit dr politische Blüehte isch e kulturelli cho. Dr Brunetto Latini, wo im Exil gläbt gha het, isch noch em Siig vo de Guelfe zruggcho und het die intellektuelli Atmosphäre vo dr Stadt prägt, wo die jüngeri Generation, drunder dr Dante, dr Dichder Guido Cavalcanti (* 1255; † 1300) und dr Forese Donati drzue brocht het, sich für d Ideä vom Aristoteles, vom Cicero und vom Seneca z begeistere, sich politisch z engagiere und ihri Talänt as Schriiber z bruuche, für zum ihri Stadt stark z mache.

Im Dante si Fründschaft mit em Cavalcanti, siim "primo amico", wien er em in dr Widmig vo dr "Vita nuova" gsait het, het agfange, won er em eis vo siine erste Sonett, wo spöter Deil vo dr "Vita nuova" worden isch, gschiggt het und wo dä positiv druf reagiert het. Es isch under anderem Dangg em Cavalcanti gsi, ass er siis erste Buech uf Italiänisch und nit uf Latiinisch gschriibe het. Er het s Bruuche vo dr Volkssproch spöter in "Convivio" und au uf Latiinisch in "De vulgari eloquentia" verdeidigt. Spöter aber, won er e Prior vo Floränz gsi isch, het er zuegstimmt, ass dr Cavalcanti muess ins Exil goh. Dä het denn in dr Verbannig d Malaria übercho und isch im August 1300 gstorbe. Im Inferno het dr Dante siim Fründ e Dänggmol gsetzt, het drüber gschriibe was er em verdanggt und wie gärn er en gha het, aber au wiso er sich von em drennt het.

D Beatrice, wo dr Cavalcanti nit vil für se übrig gha het, isch si neui Inspiration worde. Si isch eini vo de berüehmtiste Figure in dr Wältliteratur und het sich, je noch de Veränderige im Dante siim Läbe, sälber entwigglet: e Heiligi in "Vita nouva", gstürzt im "Convivio" isch si in dr "Göttlige Komödie" mit eme diefere Verständnis beschriibe as je vorhär und haig dr Dante vo dr „ordinäre Härde“ ewäggfüehrt.

Dr Guinizelli isch ein vo de grösste Dichder vo dr Zit gsi. Siini Gedicht si die erste wo im, wie em dr Dante spöter gsait het, "Dolce stil novo", im neue süesse Stil, gschriibe gsi si und si esthetisch, intellektuell und philosophisch aspruchsvoll gsi. Si hai von ere Dame ghandlet und vo dr "gentilezza", dr Tugend, wo si in ihre Bewunderer erweggt het. Die Ideä hai e grosse Iifluss uf e Dante gha, won er si "Vita nuova" gschriibe het und er het s "canzone" »Donne ch'avete intelletto d'amore« (Dame wo s Härz verstöhn) und s Sonett »Amore e 'l cor gentil sono una cosa« (D Liebi und en edels Härz si s Gliiche) gschriibe.

Dr Dante verzellt, ass er noch em Dod vo dr Beatrice sich in d Schrifte vom Boethius, em Cicero und andere Philosophe haig afo versängge, für zum Drost z finde. Das isch denn zun ere läbenslange Liideschaft worde und het alli wiitere Wäek vom Dante beiiflusst. D "donna gentile" vo dr "Vita nuova" isch zur "donna philosophia" worde, won en in allne siine Gedanke begleitet het. Er isch uf die florentinische religiöse Schuele gange, für zum de Disputatione zuezlose. Si Stil isch stränger worde und er het die Veränderig im Gedicht »Voi che 'ntendendo il terzo ciel movete« (Dir, wo mit em Geist dr dritt Himmel beweget) beschriibe. D "canzoni", won er noch däm intensive Studium dichdet het, si im "Convivio" si dichterische Basis.

Dr Dante het sich au sterker im politische Läbe vo dr Gmeind afo deilnäh. 1295 isch er e Mitgliid vo dr Gilde vo de Ärzt und Apitheker worde, wo Philosophen ufgnoh hai. Eso het er öffentlige Ämter chönne fülle. Das isch aber e Zit gsi, wo gföhrlig gsi isch für d Politiker. In de 1290er Johr isch d Florentiner Gsellschaft in zwei Lager deilt gsi, d Ghibelline und d Guelfe. D Guelfe, wo an dr Macht gsi si, hai sich ins Lager vo de „Schwarze“ under em Corso Donati und in d Partei vo de „Wiisse“, wo dr Dante drzue ghört het, gspalte. Die „Wiisse“ hai d Konfrontation gwunne und die „Schwarze“ us dr Stadt verbannt. Dr Dante isch z midst drin gsi. Im May 1300 isch er mit andere in d Nochberstadt San Gimignano gschiggt worde, zum dr Bund vo de toskanische Stedt gege dr Papst Bonifaz VIII. z versterke. Im däm Johr isch er in s Priorat gwehlt worde, wohrschiinlig as Sprächer vo de Papstgegner, won er doch früehner en Understützer von em gsi isch, und er het sich de päpstlige Gebietserwiiterige widersetzt. Im "Convivio", dr "Monarchia" und dr "Göttlige Komödie" verdeidigt er denn d Position, ass s Riich si politischi Autoritet nit vom Papst wurd übercho.

Wo dr Brueder vom französische König Philipp IV., dr Charles de Valois, wo mit em Papst und de „Schwarze Guelfe“ verbündet gsi isch, het welle noch Floränz cho, si d Bürger unentschlosse gsi und hai welle e Botschft, drunder dr Dante, noch Rom schigge, für zum usefinde was dr Papst well. Dr Dante sälber het nit gwüsst, was mache noch em berüehmte Zitat: „Wenn i gang, wär bliibt, und wenn i bliib, wär goht?“ Z Rom het dr Papst die beide andere Botschafter zrugggschiggt und dr Dante dört bhalte. Im Novämber 1301 het d Stadt dr Charles iine glo und in dr gliiche Nacht si au die „Schwarze“ zruggcho. Sächs Dag lang hai si denn d Stadt terrorisiert. Dr Dante isch immer no z Rom gsi, won er drvo ghört het und gmerkt het, ass en dr Papst usmanövriert het. Im Januar 1302 het en die neui florentinischi Regierig vor sich zitiert, und won er nit gangen isch, het men en mit drei andere früehnere Priore verurdeilt für Verbräche, wo si nit begange hai. Won er am 10. Merz 1302 wider nit erschiine isch, si är und vierzäh anderi „Wiissi“ zum Dod dur Verbrenne verurdeilt worde. D Stadt, won ihm s wichdig gsi isch, het en verstosse, aber in dr "Göttlige Komödie" zeigt er, wien er über das persönlige Unglügg ewägcho isch, und so het er d "Comedia" zur "divina comedia" gmacht.

In dr erste Zit im Exil het dr Dante Kontakt mit de andere verbannte „Wiisse“ gha und e militärischi Lösig gsuecht, denn het er das aber ufge und sich uf s Schriibe konzentriert, in dr Hoffnig, ass im das wurd ermöglige, emol wider noch Floränz zruggzgoh. So isch öbbe 1304 bis 1307 "Il convivio (S Gastmohl)" entstande. Er het vorgha es Wärk in fufzäh Bänd zverfasse, het aber schliesslig nume vier gschriibe. Es isch meh worde as nume s Sammlig vo Kommentar uf siini Gedicht; er het drin brobiert die politische und ethische Broblem vo dr Zit z behandle und het im erste Band s Bruuche vo dr Volkssproch in literarische Wärk verdeidigt. Er het s Ändi vo dr klerikale Schriibkultur uf Latiinisch vorusgsait und ass d Zuekumft vo dr Literatur in dr Landessproch und bim stedtische Bürgerdum wurd ligge. Die italiänischi Literatur isch spöter mit em Humanismus im Norde verbreitet worde und Italiänisch isch zur füehrende Schriftsproch in Europa worde und s drei Johrhundertlang bliibe.

Im Novämber 1308 isch dr Luxeburger Heinrich VII. zum dütsche König gwehlt worde und im Johr druf het en dr Nochfolger vom Papst Bonifaz, dr Clemens V., zum König vo de Römer erklärt und ihn noch Rom iiglade, für zum en zum Kaiser z chröne. Das het in de Kreis vo de Imperialiste Begeisterig usglöst und au dr Dante het afo hoffe, ass e Kaiser Friide im Land wurd mache und die wältligi und geistligi Macht sich wurde ergänze. Aber wo dr Heinrich 1310 noch Italie cho isch, het er sich z lang im Norde vom Land ufghalte und so siine Find Zit geh, sich z organisiere. D Stadt Floränz isch en Afüehrere im Kampf gege die kaiserligi Ornig gsi. Dr Dante het si Stadt in siine Brief, won er in dere Zit gschriibe het, verurdeilt und dr Kaiser agspornt. Dr Clemens het sich denn gegen e Kaiser gwändet und das het dr Dante an d Hinderlist vom Bonifaz erinneret. Dorum het er 1313 si Polemik "De Monarchia (Über d Monarchii)" gschriibe, won er drin argumentiert het, ass die politische Herrscher im Papst nid Underdan siige, dass aber s Glück in dere Wält vom Glück in dr nechste wurd abhänge und für säll siig dr Papst as Pontifex zueständig.

Dr Dante het si "Commedia" wohrschiinlig vor 1308 agfange und s Schriibe vo siim grösste Wärk het em Halt ge im Exil, e schwiirigi Zit für en. Im "Paradiso" het er si Ururgrossvater Cacciaguida lo säge: „bitter isch dr Gschmack vom Brot vo öbber anderem ... beschwerlig isch s d Stäge vom ene andere ufe und abe z goh.“ Me het en in vile Hüüser gärn ufgnoh, vor allem het er bim Herrscher vo Ravenna, em Guido Novello da Polenta gläbt, em Neveu vo dr berüehmte Francesca, wo dr Giovanni Malatesta ghürotet, sich aber in däm si Brueder Paolo verliebt het, und denn vom Giovanni umbrocht worden isch. Dr Dante het s Buech churz vor siim Dod im Johr 1321 fertig gschriibe. 

D Gschicht vo dr "Commedia" isch eifach: e Maa, me nimmt im allgemeine a dass das dr Dante sälber siig, cha dur e Wunder im Johr 1300 e Reis mache dur d Höll, s Fägfüür und s Paradies. Si Füehrer in dr Höll und em Purgatorium isch dr antik römisch Dichder Vergil, und d Beatrice zeigt em s Paradies. Er drifft dört vili Seele und lehrt, ass er in dr Zuekumft in dr Verbannig müess läbe. Eso chan er beschriibe, wien er mit siim persönlige Unglück umgangen isch und cha au Lösige für d Problem vo siim Land vorschlo.

Dr Dante isch vom Guido noch Venedig gschiggt worde und isch dört chrank worde. Er isch noch Ravenna zrugg und isch dört in dr Nacht vom 13. uf e 14. Septämber 1321 gstorbe. Me het en z Ravenna begrabe und die füehrende Literate vo siner Zit si zu siim Begräbnis cho. Dr Guido, sälber e Dichder, het d Liichered ghalte. D Stadt Floränz het meh as eimol brobiert, d Liiche vom Dante in si Heimetstadt z überfüehre—si hai in dr Basilika Santa Croce e Kenotaph für en baut—aber Ravenna het se nit usege, und das het zu Striit zwüsche de beide Gmeinde gfüehrt.

Es isch vor allem si "Commedia" wo dr Dante berüehmt gmacht het. Scho am Ändi vom 14. Johrhundert het s zwölf Kommentar zu däm Wärk ge, wo brobiert hai es z erkläre. Dr Giovanni Boccaccio het e Biografii vom Dante gschriibe und denn 1373-74 die erste öffentlige Vorläsige über d "Commedia" ge, s erste modärne Wärk, wo zu sällere Zit zsämme mit de alterdümlige Klassiker an dr Universitet glehrt worden isch. Me het im Dante afo "divino poeta" säge und in ere wunderbare Uflag vom Gedicht, wo 1555 z Venedig usege worden isch, isch zum erste Mol dr Titel "Divina commedia", die "Göttligi Komödie" bruucht worde. Au wo die epischi Dichdig us dr Mode cho isch und vom Roman und Drama as literarischi Form ersetzt worden isch, het das im Dante siim Ruef nit gschadet. Jedi Epochi het drin ihr Spegelbild gfunde: im 19. Johrhundert noch em Napoleon siine Chrieg hai sich d Lüt mit de dragische Figure in dr "Höll" identifiziert. Im früehje 20. Johrhundert isch die sprochligi Esthetik, wo mänggisch sogar im Gegesatz zur Struktur stoht, gschetzt worde. Spöter het me s as e polyphonischs Meisterstück agluegt, wo die einzelne Deil enander widerspiegle. Die "Göttligi Komödie" isch sit meh as hundert Johr ein vo de Grundstei vo dr höchere Erziehig in dr westlige Kultur und het die grosse modärne Dichder in alle Sproche inspiriert. Dr T. S. Eliot het dänggt, ass me vo allne modärne Dichder nume dr Dante mit em Shakespeare chönnt vergliiche: “[They] divide the modern world between them. There is no third.” (Si deile die modärni Wält underenander uf. Es git kei dritte.) Wie s nume no dr Shakespeare gmacht het, het dr Dante us historische Figure universelli Type erschaffe, wo Deil worde si vom westlige Dänke.





</doc>
<doc id="23074" url="https://als.wikipedia.org/wiki?curid=23074" title="Dante">
Dante

Dante isch dr Vorname vo de folgende Persone:
Dante isch dr Familiename vo de folgende Persone:

Dante bezeichnet:
D Abchürzig DANTE bezeichnet:


</doc>
<doc id="23075" url="https://als.wikipedia.org/wiki?curid=23075" title="Helene (Mond)">
Helene (Mond)

D' Helene (au Saturn XII) isch e chleine (dr sibzehntgröscht) Mond vum Planet Saturn.

D'Helene isch am 1. März 1980 vu dr französische Astronome Pierre Laques un Jean Lecacheux am Observatorium uf em Pic du Midi in dr französische Pyrenäe entdeckt worre. 

Obwohl si gmäss vu dr Systematik die vorlaifig Bezeichnig "S/ 1980 S 6" erhalde het. isch si wäge ihre Bahneigeschafte iblicherwiis "Dione B" gnennt worre - wil si in dr gliiche Bahn wie dr Mond Dione um dr Saturn lauft. Anno 1988 isch si no offiziell uf d Helene us dr grichische Mythologi daift worre, wo bim Champf mit em Held Achilles umku isch.

D'Helene umchreist dr Saturn ime middlere Abstand vu 377.420 km in 2 Däg, 17 Stund un 41 Minüte. D'Bahn wiist e Exzentrizität vu 0,0022 uf un isch 0,021° gegeniber vu dr Äquatorebeni vum Saturn gneigt.
Si isch ein vu zwei chleine Mönden uf dr selbe Bahn wie dr gross Mond Dione. D'Helene lauft in dr Dione ime Winkelabstand vu 60° im füehrende Lagrange-Punkt L vorus. Im folgende Lagrangepunkt L lauft dr Mond Polydeuces in dr Dione ime Winkelabstand vu 60° hinderher.

D'Helene isch e uregelmässig gformter Chörper mit ere Usdähnig vu 36×32×30 km. 
Ihri ring Dichti vu 1,4 g/cm dütet druf hi, ass si vor allem us Wasseriis sowie ringe Adeile an silikatischem Gstei zusämmegsetzt isch.
D'Helene rotiert in 2 Däg, 17 Stund un 41 Minüte um die eige Ax un het demit wie dr Erdmo e bundeni Rotation.
Si besitzt e helli Oberflächi mit ere Albedo vu 0,6, säll heisst, 60 % vum igstrahlte Sonnenliechts werre reflektiert. 

Vu dr Erde us gsähe isch si mit ere schinbare Helligkeit vu 18,5 e usserscht liechtschwachs Objekt.



</doc>
<doc id="23076" url="https://als.wikipedia.org/wiki?curid=23076" title="Dante (Vorname)">
Dante (Vorname)

Dante isch e männlige Vorname. Er isch ursprünglig italiänisch und isch etymologisch en Abchürzig vom alte Name Durante, wo hüt nume no wenig bruucht wird. Dä chunnt vom latiinische Durans, wo s Partizip Präsens vom Värb "durare" mit dr Bedütig "abherte", "ushalte" usw. isch. Er isch eso in dr Bedütig em Name Konstantin ähnlig.

Dr Name isch dur dr italiänisch Dichder Dante Alighieri, wo eigetlig Durante gheisse het, berüehmt und populär worde. Im Italiänische wärde au d Forme Durando und Durantino bruucht.


</doc>
<doc id="23077" url="https://als.wikipedia.org/wiki?curid=23077" title="Geoffrey">
Geoffrey

Geoffrey isch en änglische männlige Vorname. In dere Form isch s die elteri, britischi Schriibwiis im Underschiid zu Jeffrey im Amerikanische Änglisch. Er wird hüfig as Geoff oder Jeff abkürzt.
Geoffrey chunnt über s Altfranzösische vom ene germanische Name. D Etymologii isch unsicher: dr zweit Deil vom Name stammt vo "frid", "Friide", aber für en Afang si verschiideni Ursprüng vorgschlage worde, drunder "gawia" ("Gebiet"), "walah" ("Fremde"), "gisil" ("Geisle") oder "god" ("Gott"). Wenn die letzt Möglikeit die richdig isch, wer dr Name e Variante vo Godfrey, dütsch Gottfried.
Dr Name isch vo de Normanne noch Ängland brocht worde noch dr Eroberig vom Wilhelm em Eroberer 1066. Er isch vor allem under em änglische Adel beliebt gsi.



</doc>
<doc id="23079" url="https://als.wikipedia.org/wiki?curid=23079" title="Hyperion (Mond)">
Hyperion (Mond)

Dr Hyperion (au Saturn VII) isch ein vu dr middelgrosse Mönd vum Saturn. 

Dr Hyperion isch am 16. September 1848 vum William Cranch Bond, George Phillips Bond un William Lassell entdeckt worre.

Daift worre isch dr Mond uf dr Titan Hyperion us dr grichische Mythologi. 
Dr Hyperion isch churz nooch ere anno 1847 erschinene Veröffetlichig vum Astronom John Herschel ("Results of Astronomical Observations made at the Cape of Good Hope"), wo er d'Nämme vu dr bis dertna bekannte sibe Saturnmönd vorgschlage het, entdeckt worre. Im Lassell, wo dr Hyperion zwei Däg nooch dr Bonds gsichtet het, isch im Herschel si Nammensschema bekannt gsi. Sällewäg het er no dr Namme Hyperion vorgschlage.

Dr Hyperion umchreist dr Saturn ime middlere Abstand vu 1.464.100 km in 21 Däg 6 Stund un 43 Minüte. D'Bahn wiist e Exzentrizität vu 0,0175 uf un isch 0,568° gegeniber vu dr Äquatorebeni vum Saturn gneigt. 

Dr Hyperion isch fier si Grössi ein vu dr am stärchschte uregelmässig gformte Chörper im Sunnesystem. Er besitzt e Usdähnig vu 360×280×225 km. 

Schins isch dr Hyperion e Bruchstuck vu eme grössere Ursprungchkörper, wo bi eme Impaktereignis usenanderbroche isch. Uf sinere Oberflächi isch e riisiger, 10 km diefe Chrater mit eme Durchmesser vu 120 km sichtbar. 

Mit numme 0,544 g/cm wiist dr Hyperion, noch viil extremer wie bi dr andere Saturnmönd, e sehr ringi Dichti uf. Er isch offesichtlich hauptsächlich us porösem Wasseriis mit ringe Adeile an silikatischem Gstei ufbaut. 

Im Unterschiid zue dr meischte middelgrosse un grosse Saturnmönd wiist dr Hyperion mit ere Albedo vu 0,25 e verhältnismässig dunkchli Oberflächi uf, wo us dr Ablagerig vu eme dunkchle Material herchu chännt. Nooch Undersuechige vu dr Rümsonde Cassini vu anno 2005 (veröffetlicht in Nature 5. Juli 2007) handelet es sich bi dr dunkchle Ablagerige um Chohlewasserstoffverbindige.

Ufnahme vu dr Rümsonde Voyager 2 un erdbundeni photometrischi Undersuechigen hän zeigt, dass im Hyperion si Rotation chaotisch isch, wobi si Rotationsax in völlig uvorhersehbarer Wiisi schwankt. Er isch dr einzige bekannt Mond im Sunnesystem, wo e sonigs Verhalde zeigt, obwohl Computersimulatione schliesse len, ass villlicht au anderi uregelmässig gformti Mönd in dr Vergangeheit eso rotiert hän. 
Dr Hyperion nimmt under dr Mönd e bsunderi Stellig i. Er isch höchscht uregelmässig gformt, si Bahn isch relativ exzentrisch un er befindet sich ime relativ ringe Abstand vu eme grosse Mond, em Titan, wo er in ere 3:4 Resonanz drmit um dr Planet lauft. Sälli Faktore begrenze d'Möglichkeite, bi dene e stabili Rotation möglich isch. 

Dr Hyperion isch e liechtschwachs Objekt mit ere schinbare Helligkeit vu 14,2. Um ihn z'beobachte, isch e grössers Teleskop erforderlich. 

D'Rümsonde Cassini het am 11. Juli 2005 bim Vorbiflueg neji Ufnahme vum Mond us einige 10.000 km Entfernig zue dr Erde sende chänne.

Am 26. September 2005 het die glich Sonde dr Mond bi eme wittere Vorbiflug nächer undersueche chänne, wobi si sich usserscht dicht uf numme 500 km Entfernig het nächere chänne. Dabi sin die bsiher beschte Photos vum Mond entstande, wo e ugwöhnlichi Oberflächi zeige un d'Vermuetig vu ere relativ poröse Konsistenz undermüre.



</doc>
<doc id="23080" url="https://als.wikipedia.org/wiki?curid=23080" title="Ravenna">
Ravenna

Ravenna (veraltet : "Raben") isch en italiänischi Stadt mit öbbe 160'000 Iiwohner und isch d Hauptstadt vo dr italiänische Provinz Ravenna in dr Region Emilia-Romagna.

Ravenna lit an dr Adria zwüsche Rimini und em Po-Delta. S Stadtzentrum isch hüte wäge dr Verlandig öbbe 9 km vo dr Küste ewäg, aber dur e Canale Candiano mit em Hafe und em Seebad "Marina di Ravenna" verbunde.

Vo 402 bis zum Fall vom weströmische Riich 476 isch Ravenna d Hauptresidänz vo de weströmische Kaiser gsi. In de Johrzähnt druf hai do au au dr Odoaker, dr oschtgotisch König Theoderich dr Gross und däm siini Nochfolger residiert.

Noch dr Rückeroberig vo Italie dur oströmischi Druppe isch d Stadt denn bis zur Iinahm dur d Langobarde im Johr 751 s Zäntrum vom ene kaiserlige Exarchat gsi.

Anne 1861 isch Ravenna Deil vom Königriich Idalie worde.

I dr Stadt isch hüt dr Sitz vom ene Erzbischof.




</doc>
<doc id="23081" url="https://als.wikipedia.org/wiki?curid=23081" title="Hölle">
Hölle

Höll isch religionsgschichtlig d Bezeichnig für d Dotewält. In eschatologische Religione, d. h. Religione, won e zuekümftigs Wältändi lehre wie zum Bischbil s Christedum, isch s dr Ort im Jensiits, wo sonigi, wo Dodsünde begange hai, noch em Dod anechömme. Das si gfalleni Ängel (Düüfel), aber au menschligi Übeldäter und hüfig au sonigi, wo nit dä speziell Glaube hai. Dr Ufenthalt isch für alli Ewikeit und wird vo schregglige Quale begleitet.

Dr Begriff „Höll“ (Althochdütsch "hella", Mittelhochdütsch "helle") leitet sich vom Name vom Doteriich in dr germanische Mythologii, "Hel", ab.

Die christlige Chille stütze sich uf s Neue Testamänt (Matth. 13, 41-42; Mark. 9, 42-43; 2. Thess. 1, 8-9; Hebr.10, 26-31; Offb. 20, 15). D Duur vo dr Höllestrof isch ewig, d Strofe si ungliich und d Apokatastasis, wo sait ass d Apostate (die Abgfallene) schliesslig mit Gott widerversöhnt wärde, wird abglehnt. Au vili Protestante akzeptiere das, au wenn s Gfüehl, ass me das schwerlig mit em Glaube an d Liebi vo Gott und si Gnad cha veriibare, wiiter verbreitet isch as in dr katholische Chille.

In dr Kunst isch d Höll sehr vil spöter as dr Himmel dargstellt worde. Es chunnt hüfig vor in Verbindig mit em Jüngste Gricht. Sit em 8. Johrhundert kennt die obeländisch Kunst dr Höllerache, wo d Sünder verschluggt. Es git au d Vorstellig vo dr Höllestadt, wo dr Himmelsstadt gegenüber gsetzt isch.

 Band 9, S.39-40


</doc>
<doc id="23083" url="https://als.wikipedia.org/wiki?curid=23083" title="Fegefeuer">
Fegefeuer

S Fägfüür, lat. "Purgatorium", isch noch dr katholische Chille dr Ort oder Zuestand, wo dr Doti ane chunnt, wenn er kei Dodsünd begange het, aber e Strof für lässligi Sünde muess abbüesse. Me redet vo dene as die „Arme Seele“. Wil nume die wenigste Mensche sündefrei stärbe und so diräkt in d Gegewart vo Gott chömme noch em Dod, bietet s Fägfüür dene, wo nit in d Höll chömme, d Möglichkeit sich dur Liide z lüütere. D Chille stützt sich do uf Stelle in 2.Makk. 12, 40-46 und im Neue Testamänt Matth.12, 32 und 1. Kor.3, 10-15.

D Ostchillene lähne d Idee vom Fägfüür grösstedeils ab. Si kenne aber in ihre liturgische Büecher e Lüüterigszuestand und d Fürbitt um Erlösig drus. D Protestante verwärfe s Purgatorium, au wenn dr Luther sälber nit sicher gsi isch.

 Band 6, S.85f


</doc>
<doc id="23085" url="https://als.wikipedia.org/wiki?curid=23085" title="St. Blasien">
St. Blasien

St. Bläsi isch e Stadt im Landchreis Waldshüet, Bade-Württeberg.

De heilchlimatisch und Kneipp-Kurort St. Bläsi isch im Südschwarzwald südlig vom Schluchsee im Albdal. De diefst Punkt isch uff 600 Meter über em NN, de höchst uff 1349 uff em Spießhorn, wo zum Fäldberg ghört.

Öbbe 77 Brozänt vo de Gmeindflächi bstönn uss Wald, 16 Brozänt werre landwirtschaftlig gnutzt, de Rest isch Sydligs- und Verchehrsflächi.

St. Bläsi gränzt im Norde an d Gmeinde Fäldberg und Schluchsee (Lkr. Breisgau-Hochschwarzwald), im Oste an Hüsere und Höcheschwand, im Süde an Dachsberg und im Weste an Ibach und Bernau im Schwarzwald (Landchreis Waldshüet).

Zu de Stadt St. Bläsi ghöre d Ortschafte Immeneich, Mänzeschwand und Schlagete, wo friehner selbständig gsi und in de 1970er-Johr ygmeindet worre sin. Zu de ehemolige Gmeind Immeneich ghöre d Dörfer Immeneich und Nydermiehli (Niedermühle). Zu de ehemolige Gmeind Mänzeschwand ghöre d Dörfer Mänzeschwand-Hinderdorf und Mänzeschwand-Vorderdorf. Zu de Stadt St. Bläsi in de Gränze vo de 1970er-Johr, also vo de Gmeindereform, ghöre d Stadt St. Bläsi, d Höf Glashof, Windberghof und Wolfsbode und d Hüser In der Schmelze, Im Hüttlebuck und Glashofsäge. Zu de ehemolige Gmeind Schlagete ghöre s glychnamig Dorf, d Wyler Eckartschwand, Lehewys, Luchle, Nydlige und Underbildstei und d Zinke Balleberg und Underkutterau.

Im Johr 858 isch zum erschte Mol e Benediktinerchloster im hüttige St. Bläsi erwähnt worre (Chloster St. Bläsi). D Gschicht vo de Stadt hät äng mit derre vom Chloster z düe. S Chloster isch ab em spote Mittelalter eins vo de wichtigste im Schwarzwald gsi, bis es im Johr 1806 säkularisiert worre isch. Di letschte Mönch sin (uff Umwäg) zum Stift St. Paul im Lavanttal (Kärnte) übergsydelt. Deno isch in de Chlostergebäude eini vo de erschte Maschinefabrike vo Dütschland (Spinnereimaschine) uffbaut worre. Im Chloster isch vo 1934 bis 1939 s Kolleg St. Bläsi mit me Internat underbrocht gsi; 1946 hät mer's widder ygrichtet. Es wird vo Jesuite gleitet. Während em Chrieg vo 1939 bis 1945 sin d Gebäude als Lazarätt gnutzt worre.

1882 hät de Lungearzt Dr. Haufe s Sanatorium St. Bläsi mit de Schwindsucht (Tuberkulose) als Behandligsschwerpunkt uffgmacht. Obwohls Widerständ au vo de asässige Bevölcherig gee hät, wo d Angscht und dodemit s Furtblybe vo de Summergäst, also e Gwinnusfall befürchtet hät, hät d Klinik bis hütt ihr Rüef als Spezialklinig chönne bhalte und witer usbaue. Durch di ärztlige Bemiehige und dodemit em Rüef vo de Klinik isch St. Bläsi zum ganzjöhrige Kurort worre.

D Stadt isch de Sitz vom Gmeindeverwaltigsverband St. Bläsi, wo au d Gmeinde Bernau, Dachsberg, Hüsere, Höcheschwand, Ibach und Todtmoos dezüe ghöre.

Ergebnis vo dr Landdagswahle sit 2006: 

S Wappe enthaltet e Hirsch, wo noch links springt.

D Wappe vo de Stadtdeil:

St. Bläsi hät partnerschaftligi Beziehige zu

Noch re Brandkatastroph im Johr 1768 hät de Architäkt Pierre Michel d’Ixnard (1768–1781) e neui Abdeichirch im friehchlassizisdische Styl baut. De Kuppelbau hät e Durchmässe vo 36 Meter und isch 62 Meter hoch; dodemit isch er de gröscht vo derre Art z Europa.

1892 isch s Sanatorium St. Bläsi baut worre, wo sich in de Johrzähnt denoch zu einem vo de bekannteste Lungeheilastalte vo Dütschland entwickelt hät. Hütt no kännt mer d Lungefachklinik St. Bläsi au usserhalb vo de Gränze vom Landchreis Waldshüet. Behandelt werre Patiänte mit allne Forme vo Lungechrankhete wie chronischi Bronchitis, Asthma bronchiale, Lungetumor, Schlofmedizin und Beatmigsmedizin. Au Tuberkulosechranki werre do behandelt. Z seh sin do näb em hisdorische große Spyssaal und em hisdorische Chrankezimmer di einzelne Kämmizimmer und de Wandelgarte.

Di internationale Summerkonzärt im Dom finde jewyls vo Änd Juni bis Afang Septämber mit beriehmte und bekannte Chör, Musikensembles und Organiste statt. Usserdem d'Chlosterkonzärt im Festsaal vom Kolleg und de International Holzbildhauerwättbewärb.



</doc>
<doc id="23086" url="https://als.wikipedia.org/wiki?curid=23086" title="Hyrrokkin (Mond)">
Hyrrokkin (Mond)

D' Hyrrokkin (au Saturn XLIV) isch ein vu dr usserschte Zwergmönd vum Planet Saturn.

D'Entdeckig vu dr Hyrrokkin durch dr David C. Jewitt, Scott S. Sheppard, Jan Kleyna un Brian G. Marsden uf Ufnahme vum 12. Dezember 2004 bis zum 30. April 2006 isch am 26. Juni 2006 bekannt gä worre. 
D'Hyrrokkin isch zerscht vorlaifig as S/2004 S 19 gfüehrt worre. Im April 2007 isch dr Mond no uf d'Riisi Hyrrokkin us dr nordische Mythologi daift worre.
Fier dr Mond isch zerscht d'Schribig "Hyrokkin" verwendet worre. D' "Working Group for Planetary System Nomenclature (WGPSN)" vu dr Internationale Astronomische Union (IAU) het sich aber später dezue entschlosse, die ursprünglich nordisch Schribwiis z'verwende.

D'Hyrrokkin umchreist dr Saturn uf ere retrograde Bahn in guet 932 Däg. D'Bahnexzentrizität betrait 0,333, wobi d'Bahn mit 151,4° gege dr Saturnäquator geneigt isch. Si zellt, sällewäg au ihr Namme us dr nordische Mythologi, zue dr Nordische Gruppe vu dr Saturnmönd.

D'Hyrrokkin besitzt e ugfähre Durchmesser vu villicht 8 km. Witteri Date sin nit bekannt. 

Mit ere visuelle Helligkeit vu +23,5 mag isch d'Hyrrokkin e extrem liechtschwachs Objekt.



</doc>
<doc id="23087" url="https://als.wikipedia.org/wiki?curid=23087" title="Himmel (Religion)">
Himmel (Religion)

In vile Religione wohnt Gott, beziehigswiis wohne d Götter, an eme Ort, wo in obeländische Kulture im allgemeine mit "Himmel" bezeichnet wird. D Vorstellig vom ene datsächliche Ruum (zum Bispil dr Bärg Olymp bi de alte Grieche oder vom ene Beriich usserhalb vo dr Himmelsschale, wie in mängge Schichte vom Alte Testamänt), und die gliichnishafti Darstellig vom ene Zuestand, wo nit cha lokalisiert wärde, verschmälze inenander. Dr Konflikt zwüsche dene Vorstellige isch em mythische Dänke fremd und das vor allem, wil vili Hochkulture d Planete, wo me vo Aug cha gseh und wo vo ihre Näme in de meiste Sprochen d Bezeichnigen vo de Wuchedäg abgleitet si, und d Stärn diräkt mit ihre Götter identifiziert hai, das heisst, si hai ihre Götter am Himmel chönne zueluege.

Im Himmel si religiösi oder eschatologischi Bedütig spiilt under anderem e wichdigi Rolle in dr Genesis vom Pentateuch und in dr chinesische Philosophii, wil währed der Zhou-Dynastii dr Himmel sälber as Gottheit agluegt worden isch. Sehr verbreitet isch au d Uffassig in de Religione, dass die Dote an däm Ort witerläbe (Uferstehig) und dört e paradiisischs Läbe füehre. Anderi aber chömme an e schregglige Ort (Underwält, Höll) as Strof für ihr Benäh in dere Wält. D Vorstellig vo körperlose Seele, wo „in Himmel chömme“, wird hüte hüfig ehnder as Deil vom Volksglaube agluegt.

S Läbe noch em Dod in dr altägyptische Religion


</doc>
<doc id="23088" url="https://als.wikipedia.org/wiki?curid=23088" title="Zopf">
Zopf

En Zopf (bärndütsch:Züpfe) isch es Brot i Form vo eme Zopf, wo i de Schwiiz traditionell am Sunntig zum Z'Morge gässe wird.

De Zopf wird us Hefedaig hergschtellt, wo us Zopfmehl, Milch, Butter, Salz, Hefe un mängisch au mit Ei gmacht wird.

D Quellelag zu de Ursprüng vom Zopf isch ned guet. So gits für d Form vom Zopf verschidnigi Theorie. Im Elsass heissts, d Form vo de Haarzöpf vo de Fraue sigi d Inschpiration gsi. In de Schwiiz het im 1951i d "Fachschuel für Bäcker un Konditotre" druf higwise, dass ma früener tote Ehemanner en Haar-Zopf vo ihre Ehefrau un en Zopf us Brotdaig mit ins Grab gäh heigi.

Di erscht erwähnig vo eme Zopf isch us em Johr 1470 us Bärn.

De Zopf isch ursprünglich es reins Sunntigsbrot gsi. Au hüt no wird in vilne Familie numme am Sunntig Zopf gässe. Au bim Beck cha ma meischt numme am Wocheänd Zopf go poschte. Bi de Grossverteiler isch es hütztag e chli anderscht. Bi Migros un Coop gits de Zopf hüfig di ganz Woche z chaufe.

Hie gyts es freis Rezäpt unger dr GFDL mit Biudli (ou GFDL), wieme richtig tuet Züpfe bache:
lix.cc/blog


</doc>
<doc id="23089" url="https://als.wikipedia.org/wiki?curid=23089" title="Zopf (Begriffsklärung)">
Zopf (Begriffsklärung)

S Wort Zopf meint



</doc>
<doc id="23090" url="https://als.wikipedia.org/wiki?curid=23090" title="Himmel">
Himmel

Himmel bezeichnet
Himmel isch dr Name vo de folgende Bärg und Gegende:
Himmel isch dr Familiename vo de folgende Persone:


</doc>
<doc id="23091" url="https://als.wikipedia.org/wiki?curid=23091" title="Renminbi">
Renminbi

Dr Renminbi () isch d Währig vo dr Volksrepublik China. Si wird vo dr "People's Bank of China" usege. Die internationali Abchürzig noch ISO 4217 isch "CNY". Z China sälber wird RMB bruucht. S Symbol isch ¥. D Eiheite vo dr Währig si dr "Yuán" (, formell: , "Eihheit"), "Jiǎo" () und "Fēn" (). Ei Yuan entspricht 10 Jiao bzw. 100 Fen.

Umgangssprochli wird anstatt "Yuán" hüfig "Kuài" (, "Stück") und anstatt "Jiǎo" wird "Máo" (, "Hoor") bruucht.

Dr Renminbi isch en intärni chinesischi Währig, wo nit im internationale Handel bruucht oder ghandlet wird. Me cha chinesischs Gäld international nit überwiise. Dr Wächselkurs wird vo dr chinesische Regierig noch eigenem Ermässe festgleit und wird nit diräkt vo wirtschaftlige Faktore bestimmt.



</doc>
<doc id="23096" url="https://als.wikipedia.org/wiki?curid=23096" title="Binningen">
Binningen

Binnige (offiziell Hochdütsch: "Binningen") isch e politischi Gmeind im Bezirk Arlese im Kanton Basel-Landschaft in dr Schwiiz.

Binnige lit im Leimedal uf 292 m ü.M. und isch die letzti Gmeind am Fluss Birsig, bevor dä z Basel in Rhii fliesst. Sini Nachbergmeinde si im Süde Bottmige, im Südweste Oberwil, im Weste Allschwil und im Norde und Oste d Stadt Basel. Binnige het en änge Kontakt zur Stadt und isch beliebt as Wohngegend. D Flechi vom Gmeindigebiet bedreit 4.43 km², drvo si 68% Siedlige, 23% Landwirtschaftszone und 9% Wald.

"Uf eme silbrige Grund isch e schwarze Pfahl mit drei silbrige Stärn"

S Gmeindiwappe goht uf s Familiewappe vo dr Basler Familie «vo Binnige», wo vo 1292 bis 1300 bezügt isch, zrugg. Es isch im Jahr 1921 vo dr Gmeind überno worde.

Zwüschen em 11. und em 14. Johrhundert daucht dr Name vo dr Gmeind in verschiidene Variante uf, z. B. as «Binnengin» oder as «Biningin». Im Johr 2004 het Binnige die eltisti Nennig vom Ortsname in ere Urkund us em Johr 1004 mit eme grosse Fest under em Motto: "Botz 1000" gfiirt.

33% vo dr Bevölkerig si reformiert und 27% römisch-katholisch. Dr Usländeradeil bedrait 20.4%.


Sit 1993 verastaltet dr Verein "„Comitato - Arte & Cultura Binningen/Bottmingen“" d Kunstusstellig "Arte". Si findet jede Herbst statt und het sich von ere lokale zun ere Usstellig mit internationaler Bedeiligung und themenbezogene Sonderusstellige entwigglet.

Sport wird in dr Gmeind ganz gross gschriibe. S Hallebad Spiigelfäld isch e Dräffpunggt für Jung und Alt und bietet näben em normale Schwümme zahlriichi anderi Sportmöglichkeite aa. Es git vili Verein für divärsi Sportarte. Dr SC Binnige isch wohrschiinlig dr bekanntist Schuttklub im Leimedal. 
Dr Handballclub "HB Blau Boys Binningen" ghört zsämme mit dn Partnerverein us Oberwil und Therwil zu de grösste Verein in dr Nordwestschwiiz. Under em Label HSG Leimedal si die interregionale Team ufgfüehrt. Au d Liichtathletik-Riige Binnige bietet qualitativ hochstehends Training a.





</doc>
<doc id="23097" url="https://als.wikipedia.org/wiki?curid=23097" title="Birsfelden">
Birsfelden

Birsfälde (offiziell hoochdütsch: Birsfelden) isch e politischi Gmeind im Bezirk Arlese im Kanton Basel-Landschaft in dr Schwiz.

Birsfälde lit 259 m ü.M. an dr Mündig vo dr Birs in Rhii. Es isch d Gmeind im Kanton Baselland, wo am diefste lit. Au dr diefst Punggt im Kanton befindet sich z Birsfälde, uf 246 Meter ü.M. an dr Birsmündig. D Birs bildet d Gränze zur Stadt Basel im Weste; im Norde und Nordoste isch dr Rhii die natürligi Gränze zu Basel und Rieche (Kanton Basel-Stadt) und zu Gränzach-Wyhle (Dütschland). Im Oste und Süde gränzt Birsfälde an Muttez. Zur Gmeind ghöre au s Wasserchraftwärk Birsfälde und dr Birsfälder Haafe am Rhii. Birsfälde isch mit dr Dramlinie 3 mit Basel und mit de Buslinie 70 und 80 au mit Liestel verbunde.

D Flechi vo dr Gmeind isch 252 Hektar grooss, drvo si 81 % Siidligsflechi, 18 % Landwirtschaftsgebiet und 1 % Wald.

Uf em Wappe vo Birsfälde het s drei gääli Stärn, wo under eme wiisse Wällebalke uf rotem Grund stöhn. Die drei gääle Stärn symbolisiere dr Fluernaame Stärnefäld, währed dr Wällebalke d Birs darstellt.

Fund us dr Stei- und dr Bronzeziit und Räst von ere römische Warte im Stärnefäld belege die früechi Besiidlig an dr Birsmündig. Dr "Birsfälder Hof" isch scho im Hochmittelalter bekannt gsi und het de Groofe vo Hombärg und em Dalbe Chloster z Basel ghört. Noch em Bau von ere feste Holzbrugg über d Birs 1425 het sich uf em Birsfäld e chliini Bruggesiidlig entwigglet. Dr gross Ufschwung isch aber erst noch dr Basler Kantonsdeilig im Johr 1833 cho, wo d Birs d Kantonsgränze und Birsfälde e Zollort worde si. Wirtshüüser mit Ställ und Fuehrhaltereie mit Ross si entstande. Dank siiner günstige Verchehrslaag in dr Nööchi vom früeje Industriiviertel Dalbedaal, hai sich do au vili Arbeiter niidergloo. 

Birsfälde het lang zur Gmeind Muttez ghört und het erst 1874 dr Status von ere eigeständige Iiwohnergmeind übercho. Ab 1923 isch dr Baasler Flugblatz uf em «Stärnefäld» gsi und Birsfälde isch mit em ganze europäische Luftverchehrsnetz verbunde gsi. 1950 isch dä «international» Flugplatz z chlii worde und me het en noch Blotzheim verleit, wo dr jetzig EuroAirport Basel-Mulhouse-Friburg entstanden isch.

Dr Naame Birsfälde leitet sich vo de früenere Fälder an dr Birs ab. In dr regionale Umgangssproch sait me Birsfälde scherzhaft au «Blätzbums».

Zämme mit de Areal Santihanns und Chläihüninge und em Auhaafe Muttez bildet dr Birsfälder Haafe d Rhiihääfe vo beide Baasel. Zämme hai si e Flechi vo über 1,3 Mio. m². S Chraftwärk Birsfälde über em Rhii broduziert öbbe 100 MW Stroom.
Z Birsfälde befindet sich au dr Hauptsitz vo Vitra und vo Delica.

Birsfälde het e chli meh as 10'000 Iiwohner. 30 % vo dr Bevölkerig si römisch-katholisch und 27 % reformiert. Dr Usländeradeil beträit 23,9 %.

Dr siibechöpfig Gmeindiroot vo Birsfälde isch us de folgende Persone zsämmegsetzt:

Partnergmeind isch Plan-les-Ouates.





</doc>
<doc id="23098" url="https://als.wikipedia.org/wiki?curid=23098" title="Guido Novello da Polenta">
Guido Novello da Polenta

Dr Guido Novello da Polenta († 1323 z Bologna) isch en oberitaliänische Herrscher und Dichder gsi. 

Dr Guido Novello da Polenta isch dr Änkel vom Guido em Eltere gsi. 1265 isch er z Ravenna an d Macht cho.<br>
1316 het er em Dichder Dante, won e baar Johr vorhär us Floränz verdriibe worden isch, z Ravenna Asyl ge. Dä het dört si "Göttligi Komödie" fertig gschriibe. 1321 het er dr Dante mit ere diplomatische Mission noch Venedig gschiggt, wo dr Dichter chrank drvo heicho und churz druf dra gstorben isch.

1322 isch dr Guido zum Afüehrer vo Bologna gwehlt worde. Er het siim Brueder, em Erzbischof Rinaldo d Herrschaft über Ravenna überlo. Dä isch aber churz druf vo sim Cousin, em Ostasio da Polenta, ermordet worde, und dr Ostasio het d Macht übernoh. Mit Hilf vo de Bologneser het dr Guido brobiert, Ravenna zruggzerobere im Johr druf. Er isch aber besiigt worde und 1323 z Bologna im Exil gstorbe.



 


</doc>
<doc id="23100" url="https://als.wikipedia.org/wiki?curid=23100" title="Paulínia">
Paulínia

Paulínia isch e Schdat im Bundesschdaat São Paulo z Brasilie.

Im Johr 2008 hai z Paulínia 81.544 Persone uf 139 km² gläbt.

Paulinia lit öbbe 118 Kilometer vo São Paulo ewäg. Im Norde vo dr Stadt het s grossi Chemii- und Petrochemiialage wie d Replan (Refinaria do Planalto Paulista) und Rhodia. Dank dr hoche Industrialisierig het d Stadt s sibthöchste Pro-Chopf-Iikomme z Brasilie.

E Fluss, dr Jaguari, fliesst am Rand vo dr Stadt vorbii, und en andere, d Atibaia, fliesst dur s Zentrum vo dr Stadt und deilt se in zwei Helftene.



</doc>
<doc id="23101" url="https://als.wikipedia.org/wiki?curid=23101" title="Ghibellinen und Guelfen">
Ghibellinen und Guelfen

D Ghibelline und d Guelfe si zwei Parteie im mittelalterlige Italie gsi.
Ghibelline isch dr Name gsi für d Parteigänger vom Kaiser. Die Bezeichnig isch vo dr Stauferstadt Waiblinge z Württebärg cho, wo d Staufer as Kampfruef bruucht hai. Es git Beleg für dä Name sit 1215, zur Ziit vom Stauferkaiser Friedrich II. Au noch em Undergang vo de Staufer isch dä Name bis ins Spotmittelalter bruucht worde. 

D Guelfe hai politisch im allgemeine dr Papst understützt und hai ihre Name vo de Gegner vo de Staufer, de Welfe, übercho.

Dä Underschiid zwüsche Papst- und Kaiserdreue isch allgemein und im Lauf vo dr Ziit si d Bezeichnige Ghibelline und Guelfe eifach Bezeichnige für Parteie in de oberitaliänische Stedt worde. Es het Ziite und Bedingige ge, wo Guelfe dr Kaiser understützt hai. Z Floränz zum Bispil hai sich im spote 13. Johrhundert d Guelfe, wo erst grad d Ghibelline us dr Stadt verbannt hai, in zwei Fraktione gspalte, e „schwarzi“, papstdreui und e „wiissi“, won e Kompromiss gsuecht het. Dr Dichder Dante, wo zu de Afüehrer vo de „Wiisse“ ghört het, isch en Opfer vo dere Rivalitet worde. Wo nämlig die „Schwarze“ an d Macht cho si, hai si ihn und anderi „Wiissi“ us dr Stadt verbannt, wie das gang und gäb gsi isch in sonige Situatione.


</doc>
<doc id="23102" url="https://als.wikipedia.org/wiki?curid=23102" title="Guido da Polenta">
Guido da Polenta

Dr Guido Da Polenta, au Guido dr Elter († 1310) isch e Politiker in dr italiänische Stadt Ravenna in dr Romagna gsi.
Dr Guido Da Polenta isch dr Afüehrer vo de Guelfe, dr pro-päpstlige Partei, z Ravenna gsi. Er het sich öbbe 1275 mit dr Malatesta Familie vo Rimini verbündet und het im Gianciotto Malatesta si Dochder Francesca zur Frau ge. Im Johr 1275 het er d Ghibelline us dr Stadt verdriibe. 1278 isch d Romagna under die diräkti Kontrolle vom Papst cho. Dr Guido het si Macht usbaut und het sich noch 1285 gege die päpstlige Machtasprüch afo wehre. Er isch 1286 zum "podestà" (Stadtoberhaupt) vo Ravenna gwehlt worde und isch vier Johr im Amt gsi.

In 1290, wo dr Guido z Floränz gsi isch as "podestà", isch dr päpstlig Beamti, dr Stefano Colonna, z Ravenna acho und het dört welle d Macht übernäh. Im Guido siini Söhn, dr Lamberto und dr Bernardino, hai en gfangegnoh und a Revolte gege dr Papst in dr Romagna azettlet. 

1292 isch er no einisch z Ravenna für e Johr zum "podestà" gwehlt worde. In siiner Amtsziit het er d Fiind vo dr Kommune vo Usse abgwehrt und im Innere siini politische Gegner underdruggt.

Dr Guido da Polenta isch im Johr 1297 gstorbe. Si Sohn Lamberto isch si Nochfolger z Ravenna worde, dr Bernardino z Cervia.

Dr Guido Novello da Polenta, dr Herrscher vo Ravenna, wo dr Dante in dr Stadt ufgnoh het, isch si Änkel gsi.



</doc>
<doc id="23104" url="https://als.wikipedia.org/wiki?curid=23104" title="Cirquent">
Cirquent

Cirquent isch a dütschi IT-Beratungsfirma. Sit Endi September 2008 ghört Cirquent zue 72,9 % der NTT Data, ere Dochtergsellschaft vo der NTT us Japan, zue 25,1 % der BMW Group. Es isch us dr Softlab Group usegange und ghört sit 1992 zue BMW. D Firma isch durch Zuekäuf und Gründunge zu einem vo der führende dütsche Berotungshüser worde, se belegt Platz siibe uf der Lünendonk-Lischte.

Cirquent mit Hauptsitz z Münche hed vier wiideri Schdandort z Dütschland und isch mit Niderlassige z Öschtrrich, in der Schwiz und z Grossbritannie vertrete. Cirquent hed Consulting-Lösige für Automotive, Banke, Versicherige, Telekommunikations- und Fertigungsunternehme. Dezue chömme no Betrieb und Wartig vo IT-Systeme.

Der Name Cirquent isch a Chunschtwort und leitet sich us de Worte "Circle" und "Konsequent" ab. Debi soll d' Silbe "cir" (usem englische Wort "circle" = Chreis) fürs ganzheitliches Verschtändnis vo Chundelösige schto, und de zweite Silbe "quent" (usem Wort "konsequent") für de unbedingti und konsequente Chundezentrierig.



</doc>
<doc id="23105" url="https://als.wikipedia.org/wiki?curid=23105" title="Romagna">
Romagna

D Romagna isch e historischi Landschaft in Norditalie zwüsche de Apennine und dr Adria, dr Republik San Marino und Ravenna, wo - mit ere chliine Usnahm - nie e politischi Eiheit gsi isch.
Bedütendi Stedt si näbe Ravenna Imola, Faenza, Cervia, Forlì, Cesena und dr Badort Rimini.

Dr Name "Romagna" isch as "Romania" in dr langobardische Ziit entstande. Eso hai die s Gebiet bezeichnet, wo under dr byzantinische Hoheit bliibe isch (Exarchat vo Ravenna), im Gegesatz zu de eigene Bsitz, dr "Langobardia" oder Lombardei.

Mit dr Urkunde, wo as "Pippinischi Schänkig" bezeichnet wird (754/756) isch dr Chillestaat Bsitzer vo dr "Romagna" worde. Währed Johrhunderte het er sich aber kuum gege d Asprüch vo de Kaiser uf dr einte Siite und die vo de oberitaliänische Stedt uf dr andere chönne duresetze. D Lag isch erst im Johr 1278 klar worde, wo dr Rudolf vo Habsburg uf d "Romagna" verzichdet het.

Dr Cesare Borgia, dr Sohn vom Papst Alexander VI., het brobiert, sich mit dr "Romagna" en eiges Herrschaftsgebiet z schaffe, s "Herzogdum Romagna". Das isch em im Johr 1499 au glunge; wo aber si Vater 1503 gstorben isch, isch s scho wider z Änd gsi.

1509 isch d "Romagna" e Deil vom Chillestaat worde. Dr Napoleon het us dr "Romagna" 1797 e Deil vo dr Cisalpinischen Republik gmacht, wo sit 1802 "Italiänischi Republik" gheisse het und 1805 s Königriich Italie worden isch. Im Wiener Kongräss isch d "Romagna" wider an dr Chillestaat gfalle bis zum Risorgimento. 1860 isch s Gebiet zsämme mit Umbrie und de Marke zum neue Königriich Italie cho.

D Romagna bildet hüte mit dr Emilia d Region Emilia-Romagna.


</doc>
<doc id="23107" url="https://als.wikipedia.org/wiki?curid=23107" title="Da Polenta">
Da Polenta

D Da Polenta Familie isch en adligi, norditaliänischi Familie gsi, wo vom 13. bis zum 15. Johrhundert e bedütendi lokali und regionali Rolle as Politiker z Ravenna gspiilt het. Es isch aber Dank em Dante und vile andere Künstler, ass si meh as e Fuessnote im ene Gschichtswärk verdient, wil er d Gschicht vo dr Francesca da Polenta in siiner "Göttlige Komödie" verewigt het.

D Familie het ihre Name vo ihrer Stammburg Polenta in dr Romagna südwestlig vo Cesena. Si het sich z Ravenna niiderglo. Die Stadt isch draditionell ghibellinisch, d. h. kaiserdreu gsi. 1239 si aber d Guelfe an d Macht cho. Wo dr Kaiser Friedrich II. im Johr druf d Stadt eroberet het, isch s de Guelfe schlächt gange. Eine drvo isch dr Lamberto da Polenta gsi. Me het en gfangegnoh und denn hiigrichdet. 

Si Sohn, dr Guido dr Elter oder Guido Minore, het 1275 e Bündnis mit dr Malatesta Familie z Rimini gschlosse und em Sohn vo dr Familie si Dochder Francesca da Polenta zur Frau ge. Denn het er d Guelfe z Ravenna wider an d Macht brocht und sich an siine politische Gegner grächt. Siini Söhn Lamberto und Bernardino hai em ghulfe, sich dr Macht vom Papst z widersetze. Dr Lamberto isch si Nochfolger as "podesta" vo Ravenna gsi, dr Bernardino z Cervia.

Im Guido Minore si Änkel, dr Guido Novello, het für e Ziit in dr Stadt gherrscht und dr Dante bi sich ufgnoh. Noch em Dod vom Dante isch er noch Bologna gange as " capitano del popolo" und sidder het dr Ostasio da Polenta vo Cervia im Guido si Brueder Rinaldo ermordet und sich sälber zum Herrscher über Ravenna gmacht. 

Au dr Ostasio isch das gsi, was me hüt e Renaissance Herrscher wurd nenne. Au är het d Künst understützt—er isch in de Johr 1345/46 mit em Boccaccio befründet gsi—isch aber in dr Politik skrupellos und gwaltdätig gsi. 1326 het er Cervia im Süde vo Ravenna iignoh und si Unggle wo dört gherrscht het, dr Bannino da Polenta, und si Cousin umbrocht.

Au si Sohn Bernardino isch in dere brüedermordende Dradition bliibe. Wo siini Brüeder 1347 konspiriert hai gegen en, het er se iigsperrt und lo verhungere. Spöter isch im Bernardino si Sohn, dr Guido, vo siine eigene Söhn abgsetzt worde und die hai en lo verhungere. Eine vo dene, dr Obizzo, het denn siini Brüeder umbrocht. Währed däm siiner Herrschaft het d Stadt Venedig ihre Machtberiich vergrösseret und dr Obizzo het mit ere e Bündnis abgschlosse. 1410 isch e Venezier "podestà" (Stadtoberhaupt) vo Ravenna worde. 1441 hai d Venezier dr Ostasio Da Polenta, dr Sohn vom Obizzo, noch Kreta ins Exil gschiggt. Dört isch er e baar Johr druf gstorbe, mögligerwiis isch er ermordet worde.

D Johreszahle beziehn sich uf ihri Regierigsziit z Ravenna



</doc>
<doc id="23108" url="https://als.wikipedia.org/wiki?curid=23108" title="Guido">
Guido

Guido isch e männlige Vorname.

Dr Name isch in de romanische Sproche im Lauf vo dr Völkerwanderig us em germanische Name "Withold" entstande. S althochdütsche Wort "Wit" (oder au "Wid" oder "Widu" wie in Widukind) bedütet Wald, "hold" heisst sovil wie Ma oder Kärli (im alte Dütsch wer das e "Hold" gsi).






</doc>
<doc id="23110" url="https://als.wikipedia.org/wiki?curid=23110" title="Francesca da Polenta">
Francesca da Polenta

D Francesca da Polenta, au Francesca da Rimini, (* öbbe 1255-1260; † öbbe 1283-1285) isch d Dochder vom Herrscher vo Ravenna, em Guido da Polenta gsi. Si isch berüehmt worde wäge ihrer Liebesaffaire und ihrer Ermordig, wo dr Dante in siiner "Göttlige Komödie" drüber verzelt.
D Francesca da Polenta isch öbbe 1255 z Ravenna as d Dochder vom Guido da Polenta uf d Wält cho. Ihre Vater isch dr Afüehrer vo de lokale Guelfe gsi und für zum si Position z sterke, het er mit dr Malatesta Familie z Rimini e Bündnis abgschlosse. Für zum das z besiigle, het er d Francesca em Giovanni Malatesta, wo dr Biiname dr Lahm (Gianciotto oder "lo Sciancato") gha het, as Frau ge, e Hürot us politische Gründ und nit us Liebi. Die zwei hai z Rimini in dr Romagna gläbt und e Dochder, d Concordia, und mögligerwiis e Sohn Francesco gha.

Ihre Ma Giovanni, wo denn e chlii elter gsi isch as vierzig, het si Frau, wo fast zwanzig Johr jünger gsi isch, öbbe 1283-1285 zsämme mit ihrem Liebhaber, em Giovanni siim Brueder Paolo, eigehändig ermordet, won er uusegfunde het, ass si en Affaire hai. Dr Giovanni Malatesta isch 1304 gstorbe.

Dr Dante isch dr Erst gsi, wo über d Dragödie gschriibe het, und das im Canto V vo dr "Höll" in dr "Göttlige Komödie". Noch ihm haig sich d Francesca in dr Paolo verliebt, wo dä für si Brueder Gianciotto noch Ravenna cho isch, für zum um si z wärbe. 

Dr Silvio Pellico und dr Gabriele D'Annunzio hai Schauspiil drüber gschriibe, dr Hermann Götz, dr Riccardo Zandonai und dr Sergey Rachmaninoff Opere komponiert. Vili anderi Künstler hai sich au mit däm Thema beschäfdigt.






</doc>
<doc id="23115" url="https://als.wikipedia.org/wiki?curid=23115" title="Gosselmingen">
Gosselmingen

Gosselming (ditsch "Gosselmingen") isch a klanes Dorf vu ungfähr 600 Inwohner, wu i de Moselle Region (Frankreich) Lothringe leijt, i Frankrich, newe Sarrebourg.

S Dorf isch geje 465 (n.J.S) durch a Chef vu Franke gegrindet wore. Seler Chef hät "Gozhelm" gheische. Deweije heischt s Dorf jetzt "Gosselming". Zerscht hän de Lit s Dorf "Gozhelminge" gnennt ãwer s isch schnell "Gosselming" wore. Seler Nãme existiert jetzt noch und zite mehr als 1000 Jahr. I de ditschi Zit (1870-1918, 1940-1944) hät s "Gosselmingen" ghascht. Hit ze Dãs heischt s wider "Gosselming".

Gosselming isch a Dorf wu sehr frih gegrindet wore isch. D Franke hän's gebäut wenn se s Römische Reich invadiert hän. 
S Dorf isch durch de Drissigjährige Krieg schwer beschädicht wore. Fãscht ãlli Lit sin gestorwe und ãlles isch vernischtet wore. Nume a pààr Familie hän iwerlebt. Wie iwerãll herum hät d Bevölkerung a schreklicher Priss bezãhlt. Me kenne de Zãhl vu de Iwerlewende nit meh als uf ungfähr 20 Persone schätze. Noh dem schrekliche Krieg hät de Region wider Lit geprüscht. Seli sin vu verschiedeni Teile vu Europa kumme. Manschi sin vu de Schwitz kumme, anderi vu Ditschland, a paar Franzose sin ã kumme. De Lit hän noh s Dorf wider gebaüt, ãwer se hän s nimme genau am selwe Platz anegmãcht. S Dorf ich a bissele verschobe wore. S isch wãrum me noch hit manchi Nãme härt wu uns ãns ãlte Dorf denke mãche. Zum Beispiel gits a stick wu Krizgàde heischt (Kreuzgarten uf Ditsch), des isch wàrschinlich de ãlte Kerischhof gwenne.

Hit isch s Dorf ãm vergräsere. De Wohnsiedlung werd immer glaner. Geje wãs newes Dorf manchmal passiert, isch d Lãndschãft sehr schen, weje d Nãtur fãscht nit beschädigt wore isch. De Stolz vum Dorf isch sini Fussballmãnschãft, wu bis jetzt im Durchschnitt immer guti Resultãt bekumme hät.


Dr lothrìngisch Dialekt vun Gosselming ghert zem Rhinfrankisch.


</doc>
<doc id="23116" url="https://als.wikipedia.org/wiki?curid=23116" title="Calais">
Calais

Calais (IPA: []) (niederländisch Kales, dütsch Kalen) isch ä Hafeschdadt im Norde vo Frankriich.
Dütschi Partnerschdedt si Duisburg und Wismar.

Calais lit an der französische Küschte am Ärmelkanal (frz. "la Manche"), nume 34 km vo der Südküschte vo Ängland äwäg. Bi gueter Sicht cha mä d Chriidefelse vo Dover gseh. Der Ort isch die gröschti Schtadt, aber nit d Präfektur vom Département 62, Pas-de-Calais und näbe Boulogne der wichtigscht Hafe für ä Schiffsverkehr mit Ängland. In der Nöchi liit dr französisch Iigang zum Eurotunnel z Coquelles/Sangatte. Calais isch Mittelpunkt vo der Tourismus-Region "Opalküschte" (frz. "Côte d’Opale").
Der Chärn vo der Schtadt underdeilt sich in d Altschtadt innerhalb vo der alte Schtadtbefeschtigung, und de jüngere Vorort St. Pierre, wo mit emä Boulevard verbunde si.

Am Afang vom 100-jöhrige Chrieg isch Calais 1346–1347 vom König Eduard III. vo Ängland belageret und schliesslig iignoh worde. Die englischi Wullewirtschaft uf em Kontinent het sich über Calais abgwigglet.

Am 7. Januar 1558 isch Calais us em änglische, urschprünglig normannische Bsitz zu Frankriich cho. Calais isch die letschti Baschtion vo Ängland uf em Feschtland gsi.

1885 si Calais und St. Pierre zu einere Stadt vereinigt worde.

Im Zweite Wältchrieg isch Calais zerscht vo der dütsche Luftwaffe und schböter vo de Alliierte bombardiert worde. Es isch scho zruggeroberet gsi, wo s im Februar 1945 ä schwers irrtümligs Bombardement erlitte het, wenn britischi Bomberpilote eigentlig Dünkirchen hai well bombardiere, wo no vo dr Wehrmacht ghalte worde isch. Die hischtorischi Inneschtadt vo Calais isch nume in chliinem Mass widr ufbaut worde.



</doc>
<doc id="23117" url="https://als.wikipedia.org/wiki?curid=23117" title="Rouen">
Rouen

Rouen (IPA []; im örtliche Français régional au []) isch e Stadt a dr Seine i dr Normandi, sisch di alti Hauptstadt vo dr Normandi un hüt d Hauptstadt vo dr Region Haute-Normandie un em Department Seine-Maritime. 

2007 het Rouen e Bevölchrig vo 115.000 Ywohner gha; i de Vorstädt wohne 410.000 Mänsche.

D Jeanne d’Arc isch 1431 uf em Place de la vieux Marché z Rouen verbrannt worre.
Rouen isch unter andrem für syni Kathedrale un syni circa 2.000 Fachwerchhüüser bekannt. Rouen isch für e langi Zit eini vo de gröschte un rychschte Städt vo Europa gsi.

I dr Gegend um Rouen finde sich Spure vonere Bsiidlig wo i s 9. un 6. Johrhundert vor Chrischtus zruggönn. Ab em 5. Johrhundert isch Ackerbau un Viezucht noochgwiise.

Gründet worre isch Rouen vo de Gallier wo d Stadt "Ratumacos" gnännt hen (Gallisch "roto" (Rad) un "magnus" (Märit)). Vo de Römer isch d Stadt "Rotomagus" gnännt worre.

Vo 841 a hen d Wikinger ihri Raubzüg d Seine naa agfange un Rouen plündret. Noochdäm dr französischi Chönig Karl III. de Normanne unter Rollo 911 d Normandi überloo het isch Rouen d Hauptstadt vum Herzogtum Normandi worre.
Am 16. April 1203 isch dr französchi Chönig Phillippe Auguste i Rouen ymarschiert un het d Normandi dodemit a Frankriich anektiert.
Im Mittelalter het z Rouen eini vo de gröschti jüdischi Gmeinde vo Europa gwohnt; circa 6.000 Jude (öber 20 % vo dr Bevölchrig) hen i Rouen gläbt. 1306 isch d jüdischi Gmeinschaft vum Philippe IV le Bel vertriibe worre.

Im Hunderjährige Chrieg isch Rouen vo de Ängländer bsetzt worre; d Jeanne d’Arc isch am 30. Mai 1431 z Rouen vor Gricht gstellt un drno verbrannt worre. 1449 hen d Franzose d Stadt schliessli zruggerobret.

Am Aafang vo dr Renaissance isch Rouen di zweitgröschti Stadt vo Frankriich nooch Paris gsi. D Fischer vo Rouen sin bi uf Neufundland un s baltische Meer go fische.
Syt de 1530er isch d Bevölchrig vo Rouen durch d Reformation beyflusst worre, aber nüt ganz überträte. Für e Zit lang isch Rouen 1562 ganz vo de Hugenote kontrolliert worre.
Nooch dr Bartholomäusnacht het d Stadt d Hugenote ygsperrt und eso versüecht si zschütze. Dr Pöbel isch aber am 20. September i s Gfängnis ybroche un het d Hugenote ermordet.

Während em Prüüsisch-Französische Chrieg vo 1870 isch Rouen vo April bis Juni 1871 vo de Prüüse bsetzt gsi.

Au im Zweite Wältchrieg isch d Stadt vo de Dütschi bsetzt gsi un während dr Schlacht um d Normandi schwer bschädigt worre. Di berüemti Kathedral isch durch d Bombardments fascht zerstört worre.

Di traditionali Sproch vo Rouen isch s Normännische, e Langues d'oil. De Dialäkt vo dr Gegend um Rouen (s "Cauchois") stoht scho lycht im Übergang zum Pikardische.

Hüt wird wie im gröschte Deil vo dr Normandi numme no e regionali Umgangssproch gsproche, s "Français régional".


S git zwo Metrolinie z Rouen, ihri Längi isch 15,7 km.

Rouen isch e Partnerstadt vo:



</doc>
<doc id="23119" url="https://als.wikipedia.org/wiki?curid=23119" title="William Shakespeare">
William Shakespeare

Dr William Shakespeare (dauft am 26. April 1564; † 23. April/3. Mai 1616) isch en änglische Dichder und Dramatiker gsi. Vo vilne wird er as dr grösst Stückschriiber, wo je gläbt het, agluegt.

Dr Ben Jonson, en andere änglische Dichder und Dramatiker, wo in sällere Ziit gläbt het, het von em gsait, ass dr Shakespeare „nit vo eim Ziitalter, sondern für alli Ziite siig“ und wenn me gseht, wie hüfig siini Stück, won er für e chliini Londoner Theaterkompanii gschriibe het, immer no gläse und ufgfüehrt wärde, muess me säge, ass er rächt gha het.

In siine Stück zeigt er as Autor Uffassigsvermöge, Iifüehligschraft, Scharfsinn und Dichderkunst. Er het siini Talänt nit bruucht, für zum abstrakti Theme wie diefsinnig au immer, z behandle, sondern het menschlige Figure mit allen ihre Gfüehl und Fähikeite uf d Bühni gstellt in Sitatione, wo d Zueschauer immer no aspräche, egal in weler Kultur si läbe oder in weli Sproch sini Stück übersetzt si.


York-Tetralogii


Lancaster-Tetralogii


Heiteri Komödie

Problemstück

Romanze

Früechi Tragödie

Römerdramene

Spöteri Tragödie


Laud-em Thaddäus Troll hot dr Schwob Christoph Martin Wieland als Erschtr 22 Theadrstick vom Shakespeare ens Deitsche ibrsetzt, ond em Sebdembr 1761 ischt zom erschda Mol a Stick vo-nem em deitscha Schbrochroom ufgefiirt worra: "The Tempest", ondrem deitscha Titl "Der Sturm", ond zwar em obrschwäbischa Biberach an der Riss.
Noh weitre drei Drama hend d Leit en dera Stadt zom erschda Mol em Wieland seira Ibrsetzong haira kenna: Dr "Macbeth" am 26. Novembr 1771, "As You Like It" ondrem deitscha Titl "Wie es euch gefällt" am 24. Februar 1775 ond schliaßlich noh "Love’s Labour’s Lost" ondrem deitscha Titl "Verlorene Liebesmüh’". Des ischt em Johr 1782 gwäa; dr gnau Dag woiß mr nem-me.




</doc>
<doc id="23122" url="https://als.wikipedia.org/wiki?curid=23122" title="Ben Jonson">
Ben Jonson

Dr Ben Jonson, eigentlig "Benjamin Jonson" (* 11. Juni 1572 z London; † 6. August 1637 z London), isch en änglische Bühniautor und Dichder gsi.

Dr Ben Jonson isch z Westminster uf d Wält cho. Si Vater, won e protestantische Geistlige gsi isch, isch denn scho dod gsi. Dr Jonson het dr Bruef vo siim Stiefvater, won e Muurer gsi isch, glehrt. Spöter isch er Soldat und denn e fahrende Schauspiiler worde. Währed dere Ziit het er siini erste Stück gschriibe. Si Durchbruch as Autor het er 1598 mit "Every Man in his Humour" gha. Churz druf het er e Ma im ene Duell dötet und isch dr Dodesstroof entcho, isch aber für e Zitli im Gfängnis glandet. Mögligerwiis het er as Spitzel für d Regierig gschafft. Si Karriere as Autor het ihre Höhepunggt zwüsche 1603 und 1612 gha. 1616 isch d Folio-Usgob vo sine Wärk erschiine, wo mit grosser Sorgfalt ediert worden isch. In de letzte Johr vo sim Läbe isch er vom ene Schlagafall glehmt gsi. Er isch am 6. August 1637 gstorbe und isch in dr Westminster Abbey begrabe worde. Dr Jonson isch verhürotet gsi; sini Chinder si jung gstorbe.




</doc>
<doc id="23124" url="https://als.wikipedia.org/wiki?curid=23124" title="Thomas Stearns Eliot">
Thomas Stearns Eliot

Dr Thomas Stearns Eliot (* 26. September 1888 z St. Louis, Missouri, USA; † 4. Januar 1965 z London) isch en änglischsprochige Lyriker, Dramatiker und Kritiker gsi, wo as ein vo de bedütendste Verdräter vo der literarische Modärne gültet. Im Johr 1948 het er dr Literaturnobelpriis übercho.

Dr Eliot isch z St. Louis/USA as Sohn von enere agsehene Bostoner Familie uf d Wält cho. Zerst het er z Harvard, spöter an dr Sorbonne z Paris Mathematik, Philosophii und europäischi und asiatischi Sproche studiert. 1911 isch er as Doktorand an d Harvard-Universität zrugg, bevor er 1914 ändgültig noch Europa gangen isch. Si ersti Station dört isch Marburg gsi, won er e Feriekurs vo dr Universität gnoh het. Wo dr Erst Wältchrieg agfange het, isch er zerst noch London und schliesslig noch Oxford züglet. In dere Ziit het er siis erste bedütende Gedicht "The Love Song of J. Alfred Prufrock" veröffentlicht.

Z Ängland het er zerst as Bankagstellte gschafft. Denn isch er Diräkter vom ene agsehene Verlag worde. 1915 het er d Vivienne Haigh Wood ghürotet. Uf ere Reis nach Paris im Johr 1920 isch er em James Joyce begegnet, und si si Fründ worde spöter. 1922 het er die literarischi Ziitschrift "Criterion" gründet. Im gliiche Johr isch si ersts Hauptwärk, s Värsepos "Das wüste Land" (dr änglisch Originaltitel isch "The Waste Land)" erschiine, und er het dr Dial-Priis für bsonderi Verdienst um die amerikanischi Literatur übercho und isch eso uf ei Chlapf berüehmt worde.

1927 het dr Eliot die britischi Staatsbürgerschaft agnoh und isch dr Church of England biidräte. In dere Zeit isch er betont britisch ufdräte. Das isch sowiit gange, ass er sich en änglischen Akzent zuedo het. Vili Aspäkt vo dr amerikanische Tradition het er abglehnt. Er isch aber in d USA zrugg für e Ziit und het dört zwei Johr z Harvard Underricht ge. 

1935 het er s Drama "Murder in the Cathedral" veröffentligt. Im Lauf vo de nechste zwei Johrzähnt het er verschiideni Essay usege und 1944 s bedütende lyrische Wärk "Four Quartets". 1952 isch dr T. S. Eliot Präsident vo dr Londoner Bibliothek worde. 

Im Lauf vo de Johr het er vili Ehredoktertitel übercho, under anderem vo dr Sorbonne, dr Yale University, Oxford und Münche. Bis churz vor sim Dod het er no meh Essays und Drame veröffentlicht, drunder "The Confidential Clerk" und "The Elder Statesman".

Dr T.S. Eliot isch am 4. Januar 1965 im Alter vo 76 Johr z London gstorbe.






</doc>
<doc id="23126" url="https://als.wikipedia.org/wiki?curid=23126" title="Harvard-Universität">
Harvard-Universität

D Harvard University (churz "Harvard") isch e privati Universität z Cambridge, Massachusetts im Grossruum vo Boston an dr Ostküste vo de USA. D Hochschuel isch im Johr 1636 vo dr "Massachusetts Bay Colony" gründet worde und isch eso die eltist Universität in de Vereinigte Staate. Si het ihre hütig Name vom John Harvard (1607-1638) übernoh, wil ere si Bibliothek vererbt het.

D Harvard University ghört zur „Ivy League“, ere Sportliga von e baar private Universitäte im Nordoste vo de Vereinigte Staate. Si isch au Gründigsmitgliid vo dr Association of American Universities, eme Bund vo füehrende forschigsintensive nordamerikanische Universitäte, wo sit 1900 bestoht.




</doc>
<doc id="23127" url="https://als.wikipedia.org/wiki?curid=23127" title="Ungarischer Forint">
Ungarischer Forint

De Ungarisch Forint (ung. "magyar forint" , Abchürzig: HUF) isch d'Währig vo Ungarn.

Im mittelalterlige Königrych Ungarn und in de östrych-ungarische Monarchy isch de Forint scho e bekannti Währig gsi. Er isch au in andere Länder benutzt worre.

Noch em Zweite Wältchrieg, am 1. August 1946, isch als Folg vo de Hyperinflation de hüttig Forint anstell vom Pengő ygfiehrt worre: de Forint isch nümmi uss Gold gsi. Er isch sällemols no in hundert Fillér underdeilt worre, sälle isch aber sit 1999 nümmi im Umlauf.

Au noch em Ydritt vo Ungarn in di Europäischi Union isch de Forint blybe, er isch aber nümmi lang im Umlauf. Wänn de Euro ygfiehrt wird, isch im Momänt no nit chlärt. Noch de letschte Agabe wird er no bis 2012 s Zahligsmittel vo Ungarn sy.

D Umsetzig vom Forint i Euro isch du doch nid so schnäll gange wi alli gmeint het. Zersch het di Ungarisch Regierig gseit, si well 2008 der Forint abschaffe. Chly später het's du heisse me miech das 2010. Doch beidi Termine hei wäge höche Staatsdefizit nid chönne yghalte wärde. Sit em Jahr 2006 git's kes offiziells Datum meh wenn das das söll passiere. Im Februar 2011 het der Minischterpresidänt Viktor Orbàn im ne Interview gseit, das d Ungaren nid vor 2020 der Euro überchömme. Öp das allerdings klappet hanget aber Houptsächlech dervo ab, öp Ungarn der Wächselkursmechanismus II erfülle odern nid. Wenn das nid der Fall isch blybt er Forint no lenger.

Am 1. März 2008 sin d'1- und 2-Fillér-Münze abgschafft worre; ihri Herstellig hät d'Notebank mehreri Milliarde Forint chostet. D'Brys, wo nit mit me Nuller oder me Fümfer uffhöre, mien uff- (2,49 und weniger) bzw. abgrundet (2,5 und meh) werre. Vyli Kasse und Kassebrogramm hän sich no nit do dra abasst, sällewäg mien d'Brys oft no im Chopf usgrächnet werre. Bi Kontoständ wird jewyls di ganzi Summe uff- oder abgrundet.

Di erschte ungarische Münze sin im Johr 1946 brägt worre; es hät si im Wert vo 2, 10 und 20 Fillér und 1, 2 und 5 Forint gee. Sälli Münze sin bis 1989 hergstellt worre und in säller Zit numme um Chleinigkeite verändert worre, usserdem hät mer d'50-Fillér-, 1- und 2-Forint-Münze agschafft. 1989 sin völlig neui Münze im Wert vo 1 bis 200 Forint usegee worre; de Fillér isch bis zum Johr 1999 stufewis abgschafft worre. 1998 hät mer s 200-Forint-Stuck us em Verchehr zoge, am 15. Juuni 2009 isch e neus iigfiehrt wore.

Di erschti zweifarbigi Münze, s 100-Forint-Stuck, wo hütt no im Umlauf isch, isch im Johr 1996 usegee worre. Sit 2002 werre jedes Johr neui Münze in de Verchehr brocht. Für Sammler werre au Münze uss Buntmetall, Silber und Gold hergstellt.

D'Schyn sin vom Grafiker Károly Vagyóczky gstaltet worre. Si werre in de "Diósgyőri Papírgyár" ("Babierfabrik Diósgyőr") druckt und alli glych groß (154x70 mm). Uff allne Gäldschyn findet mer

Hütt sin Schiin zu 500, 1000, 2000, 5000, 10000 un 20000 Forint im Umlauf. Bis zum 15. Novämber 2009 sin au Zweihunderter im Umlauf gsi, sì sin abber scho vier Monet vorhär durch di gliichwärtigi Münze ersetzt wore.



</doc>
<doc id="23130" url="https://als.wikipedia.org/wiki?curid=23130" title="Guido Cavalcanti">
Guido Cavalcanti

Dr Guido Cavalcanti (* öbbe 1255 z Floränz; † 1300 z Floränz) isch en italiänische Dichter gsi, wo grosse Iifluss uf d Dichder vo siiner Ziit, drunder au uf e Dante, gha het.

Dr Guido Cavalcanti isch öbbe 1255 z Florenz as Sohn von ere riiche Familie vo Kauflüt uf d Wält cho. Si Vater, dr Cavalcante de' Cavalcanti, wo dr Dante in sim "Inferno" im Höllestrofekreis vo de Epikuräer und Häretiker darstellt - het zur Partei vo de Guelfe ghört. Noch em Siig vo de Ghibelline 1260 isch er noch Lucca ins Exil gange. 1266 isch dr Vater wider noch Floränz zrugg und het si Sohn Guido 1267 mit dr Beatrice us dr ghibellinische Familie vo de Farinata degli Uberti verhürotet. 

Dr Guido Cavalcanti isch sit de 1280er-Johr dief in de politische Usenandersetzige z Floränz verwigglet gsi und het, wie si Vater, zur „wiisse“ Fraktion vo de Guelfe ghört. 1284 isch er - zsämme mit em Dino Compagni und em Brunetto Latini - im Rot vo dr Kommune gsi. 1294 het men em für e Ziit verbote, sich politisch z bedätige und im Juni 1300 het en s Priorat, wo au si Fründ Dante drzue ghört het, zsämme mit andere Afüehrer vo de „Wiisse“ und de „Schwarzen“ us Floränz verbannt. Im Exil z Sarzana isch er chrank worde, me vermuetet an Malaria, und wo im gliiche Johr s Verbannigsurteil ufghobe worden isch, isch er schwer chrank noch Floränz zrugggange, won er im August gstorben isch.

As Dichter zehlt dr Guido Cavalcanti mit em Dante, em Dino Frescobaldi und em Cino da Pistoia zu de Hauptverdräter vo dr Stilrichtig vom Dolce stil novo. Es si 53 Gedicht (Sonett, Kanzone und Ballade) von em erhalte. In dene het er die höfischi Konzeption vo dr Liebi, wo us dr okzitanische Trobadordichdig übernoh worden isch, zun ere Doktrin vo dr schicksalhafte Macht vo dr Liebi usbaut, wo mit naturphilosophische und medizinische Inhalt überformt isch. Dr Cavalcanti bedont mit pathologische und zerstörerische Merkmol die pessimistischi Grundhaltig stärker as die Andere. Si bekanntists Wärk isch d Kanzone "Donna mi prega", wo scho dr Dino del Garbo e latiinische Kommentar drzue gschriibe het. Es wird bis hüte as eins vo de wichtigste Dokumänt für d Amordoktrin im italiänische Duecento betrachdet.

D Gedicht vom Cavalcanti si sprochlig und rhetorisch schwiirig und usdrücklig nit druf agleit, in d Breiti z wirke, sondern si für en Elite vo Dichter und Glehrte gschriibe, wo ähnlig dängge. Si Dichtig het nit nume uf e Dante, won em d "Vita nova" gwidmet het und en as dr Primus under de "famosi trovatori" grüehmt het, und uf anderi Dichter vo siiner Ziit Iidrugg gmacht, sondern au no uf dr Petrarca und dr Marsilio Ficino.



Dr Cord Meijering het e Gedicht vom Cavalcanti ("Tu m'hai sì piena di dolor la mente...") 1997 verdont as Duo für Flöte und Klarinette.



</doc>
<doc id="23133" url="https://als.wikipedia.org/wiki?curid=23133" title="Richard Nixon">
Richard Nixon

Dr Richard Milhous Nixon (* 9. Januar 1913 z Yorba Linda, Kalifornie; † 22. April 1994 z New York) isch en US-amerikanische Politiker vo dr Republikanische Partei und vo 1969 bis 1974 dr 37. Presidänt vo de Vereinigte Staate gsi. Er isch bis jetzt dr einzig Presidänt vo de Vereinigte Staate, wo us siim Amt zruggdräte isch. Dr Grund für das isch d Watergate-Affäre gsi. 

Eins vo siine dringendste Problem isch dr Vietnamchrieg gsi. Scho 1969 het er agfange die amerikanische Druppe us Vietnam zruggzzieh, het aber dr Chrieg au uf Laos und Kambodscha usdehnt. Nochdäm d Strategii vo schwere Bombardemänt vo Nordvietnam wie d Operation "Christmas Bombing" im Dezämber 1972 nüt gnützt het, het er 1973 mit de Nordvietnamese e Friide abgschlosse, wo schlussändlig ere Kapitulation gliich cho isch, und am 1. Mai 1975 si d Nordvietnamese z Saigon iimarschiert.

Ussepolitisch het dr Nixon sich um en Entspannig im Chalte Chrieg bemüeht. Er het d SALT (Gspröch uber d Beschränggig vo de strategischi Waffe) mit dr UdSSR abghalte, wo 1972 mit em ABM-Verdrag, em Verdrag zur Begränzig vo Rageteabwehrsystem, abgschlosse worden isch. Er het 1972 Staatsbsüech in dr Volksrepublik China und in dr Sowjetunion gmacht und het mit China d Beziehige normalisiert.

Innepolitisch isch d Inflation e grosses Problem gsi. Dr Nixon het e Ziit lang e Planwirtschaft iigfüehrt, wo d Löhn und d Priis gsetzlig iigfrore het. Er het au neui staatligi Ämter gründet, drunder e nationali Umwältbehörde, d "Environmental Protection Agency" (EPA).

Was im Nixon zum Verhängnis worden isch, isch si missdrauischi Natur gsi. Er het d Rolle vom Kabinett verchliineret und sich ganz uf siini Verdraute verlo. Die hai en in dr Abhörskandal, wo as Watergate-Affaire bekannt worden isch, verwigglet, und dr Nixon het d Undersuechigskomission aglooge drwäge. Schliesslig het er am 9. August 1974 müesse zruggdräte. Dr Gerald Ford isch si Nochfolger worde und het en brompt begnadigt, was so unpopulär gsi isch, ass es em mögliigerwiis d Widerwahl gege dr Jimmy Carter im Johr 1976 kostet het.


Sekundärliteratur



</doc>
<doc id="23135" url="https://als.wikipedia.org/wiki?curid=23135" title="ASEAN">
ASEAN

Dr Verband vo de Südostasiatische Natione, kurz ASEAN (vo ängl. "Association of Southeast Asian Nations"), isch e internationali Organisation vo südostasiatische Staate und het ihre Sitz z Jakarta (Indonesie). Jedes Johr findet im Novämber e Gipfeldräffe vo de ASEAN-Staate statt.

S ursprünglige Ziil isch d Verbesserig vo dr wirtschaftlige, politische und soziale Zsämmenarbet gsi. Drzue si spöter au Sicherheits-, Kultur- und Umwältfroge cho.

Im Lauf vo de Johr si no meh Organisatione gründet worde: s ASEAN-Regionalforum (ARF) für Sicherheitsfroge, d ASEAN-Freihandelszone (AFTA) zur Förderig vom Handel, d ASEAN Investment Area (AIA) zur Förderig vo gegesiitige Diräktinvestitione, u. a.m.


</doc>
<doc id="23139" url="https://als.wikipedia.org/wiki?curid=23139" title="Staufer">
Staufer

D Staufer (früehner het men e au fälschligerwiis hüfig "Hohenstaufe" gsait) si e schwäbischs Adelsgschlächt gsi, wo im 12. und 13. Johrhundert mehreri dütschi König und Kaiser gstellt het.

Dr Name „Staufer“ leitet sich vo dr Burg Stauf uf em Hohestaufe am Nordrand vo dr Schwäbischen Alb bi Göppige ab.

Dr erst Staufer, wo me mit Name kennt, het Friedrich gheisse, e Name, wo hüfig vo de Staufer bruucht worden isch. Vo ihm weiss me nume, ass si Schwöster mit eme Graf Berthold im Brisgau verhürotet gsi isch. Dr Sohn vo däm Friedrich het dr gliich Name gha und isch noch de Urkunde in dr Middi vom 11. Johrhundert Pfalzgraf z Schwabe gsi. Vo dä siim Sohn, em "Fridericus de Buren", weiss me dank ere genealogische Ufstellig us em 12. Johrhundert dr Herrschaftssitz: e Burg Büre, vermuetlig s hütige Wäschebüre bi Göppige. Vo was me vo de Hürotsverbindige us dere Staufer-Generation weiss, cha me schliesse, ass d Staufer scho in dr Mitti vom 11. Johrhundert zu de iiflussriichste Adelsfamilie im südwestlige Dütschland ghört hai. Allerdings schiint s, ass si zu däm Ziitpunggt no wenig Land gha hai. Vermuetlig het sich ihre Bsitz uf drei Kärngebiet um Büre und Lorch, im Elsass in und um Schlettstadt mit dr Hohkönigsburg und bi Hagenau beschränggt.

S erste Datum in dr Familiegschicht, wo me exakt cha nochwiise und won e wichdigi Station für d Staufer gsi isch, isch s Johr 1079, wo dr Friedrich I. vom salische Kaiser Heinrich IV. zum Herzog vo Schwabe ernennt worden isch und däm si Dochter. d Agnes ghürotet het. Dr Friedrich I. het au d Burg Stauf baut und 1002 s Chloster Lorch as Huuschloster vo dr Familie gstiftet. Är und siini Söhn, dr Friedrich II. und dr Konrad hai dr Bsitz vo dr Familie vergrösseret. Gliichziitig si d Staufer wichtigi Verbündeti vom salische Kaiserhuus im Südweste vom Riich worde.

Nochdäm d Salier 1125 usgstorbe si, hai dr Friedrich II. vo Schwabe und dr spöter König Konrad III. as Söhn vo dr letzte Saliere d Königswürde beasprucht. Dr Friedrich II. het sich 1125 zur Wahl gstellt. Es isch aber dr Lothar vo Supplinburg (1075-1137), wo d Armee gfüehrt het, wo dr letzt Salier Heinrich V. vernichtend gschlage het, gwehlt worde. Churz druf het s Chrieg ge zwüschen em neue König und de Staufer wägem Huusguet, wo de Salier ghört gha het und wo d Staufer für sich beasprucht hai. Im Johr 1127 hai d Staufer dr Konrad as Gegekönig ufgstellt. Er het sich aber 1135 em Kaiser Lothar III. müesse underwärfe.

Nochdäm dr Lothar 1137 gstorben isch, isch 1138 dr Konrad III. zum dütsche König gewehlt worde. Er het sich gege dr Welf Heinrich dr Stolzi duregsetzt und das het dr Komflikt zwüsche de beide Familie, wo scho vorhär bestande het, no verscherft. No im Johr vo siiner Chrönig het dr Konrad vom Heinrich verlangt, ass er uf eins vo siine beide Herzogtümer, Bayre (wo sit 1070 in welfische Händ gsi isch) oder Sachse (wo noch em Dod vom Lothar vo Supplingburg an däm si Schwiigersohn Heinrich gangen isch) wurd verzichde. Dr Heinrich het sich gweigeret, isch uf eme Hofdag z Würzburg gächtet worde und me het ihm beidi Herzogtümer eweggnoh. Bayre isch em Babebärger Leopold IV. vo Östriich, eme Halbbrueder vom Konrad, ge worde. Sachse het dr Askanier Albrecht dr Bär übercho. Dr Heinrich dr Stolz het aber bis zu siim Dod 1139 si Machtposition z Sachse chönne halte und s Land siim Sohn Heinrich em Leu, wo denn no unmündig gsi isch, chönne vererbe. Im Johr 1142 isch dr Heinrich dr Leu vom Konrad III. as Herzog vo Sachse anerkennt worde, und s Herzogtum isch wider vo Rächt us in welfischer Hand gsi.

Dr Komflikt mit de Welfe het im Konrad si ganzi Regierigsziit überschattet und het au e früehje Italiezug zur Kaiserchrönig verhinderet. In sälle Johr hai sich europawiite Koalitione bildet. Dr Konrad het e Bündnis mit Byzanz abgschlosse, wo gege die normannische König vo Sizilie und gege d Welfe grichtet gsi isch und het d Berta vo Sulzbach, e Verwandti vo siiner Frau, mit em byzantinische Kaiser Manuel I. Komnenos verhürotet. Das Bündnis het aber weder z Dütschland no z Italie zu Erfolg gfüehrt. Im Konrad si Chrönig zum Kaiser isch wägen em Zweite Chrüzzug, won er 1147-49 mitgmacht het, und wäge de innepolitische Usenandersetzige mit de Welfe, nit z Stand cho. Er isch zwar nie zum Kaiser gchrönt worde, het aber doch dr Kaisertitel drait, vermuetlig zum z bedone, ass er dr gliich Rang wie dr byzantinisch Kaiser haig. Bevor er mit em Chrüzzug agfange het, het er si eltist Sohn, dr Heinrich, zum dütsche König lo wehle. Dä isch aber scho 1150 as 13-Jöhrige gstorbe. Si zweit Sohn, dr Friedrich, isch 1152 erst sächs Johr alt gsi. Dorum haig dr Konrad churz vor siim Dod si Neveu Friedrich, dr Sohn vo siim eltere Brueder em Herzog Friedrich II. vo Schwabe, zu siim Nochfolger bestimmt. Dä isch spöter as Friedrich Barbarossa Kaiser worde. Dr Friedrich vo Schwabe het zum Usgliich dr jung Sohn vo siim Brueder, dr Friedrich, zu siim eigene Nochfolger im Herzogtum Schwabe ernennt.

Näbe der Usenandersetzig mit de Welfe, wo sich wiiter verscherft het, isch dr Konrad vor allem mit em Usbau vo dr staufische Huusmacht im Gebiet vo sine zwei Fraue (Comburg und Rotheburg) und em Abschluss vo Bündnis mit vile Territorialherrscher (Askanier, Babebärger) beschäfdigt gsi. Drbii si d Staufer allerdings schnäll bis an die territoriale Gränze vo andere Herrschaftsgebiet gstosse.

Noch em Dod vom Konrad 1152 isch mit em Friedrich I., „Barbarossa“, e König gwehlt worde, wo men em en Usgliich zwüsche de Welfe, mit wele er müeterligersiits verwandt gsi isch, und de Staufer zuedraut het. Es isch denn datsächlich 1156 zun ere Einigung mit em Heinrich em Leu cho, wo jetzt Doppelherzog vo Sachse und Bayre gsi isch. Usserdäm hai d Welfe im Norde vom Riich en Interässesphäre übercho, wo praktisch eigeständig gsi isch. Erst wo dr Welf nüme barat gsi isch, die ambitionierti Italiepolitik vo siim Cousin Barbarossa ohni Gegeleistig z understütze, isch s zum Bruch und 1180 zur Absetzig vom mächtige Welfeherzog cho. Nutzniesser isch aber nit dr Barbarossa sälber gsi, sondern die Fürste, wo sich dr zerschlageni Herrschaftskomplex vo de Welfe ageignet hai. 

Dr Barbarossa het uf siim erste Italiezug 1154/55 e grossi Restaurationspolitik z Italie (Riichstag vo Roncaglia) agfange, won er drmit de Stedt viile früehneri kaiserligi Rächt (Regalie) wider het welle wägneh. Drbi isch dr Komflikt zwüschen em Kaiser und em Papst immer dütliger worde. Dr Barbarossa het e baar Italiezüg gmacht, het aber nume wenig Erfolg gha mit ene. Zu dere Ziit isch s au zum sogenannte alexandrinische Papstschisma cho, wil sich dr Kaiser gegen e Papst Alexander III. gstellt het, wo vo dr Mehrheit vom Kardinalskollegium gwehlt worden isch und wo as kaiserfindlich gulte het. Im Machtkampf druf het dr Alexander III. Unterstützig bi de oberitaliänische Stedt gfunde, wo Autonomii hai welle und sich 1167 zum Lombardebund zsämmegschlosse hai. Dr Barbarossa, wo mehreri Gegepäpst het lo erhebe, het siini Ziil militärisch nit chönne duresetze: d Stedt si nid underworfe worde und dr Papst het uf keini vo siine Rächt zum Kaiser siine Gunste verzichdet, was däm meh Unabhängikeit vom Papstdum ge hätti. 1177 het er im Friide vo Venedig dr Alexander III. anerkennt und churz druf au Friide mit de lombardische Stedt gschlosse. Es isch im Friedrich aber glunge, d Hürot vo siim zweiteltiste Sohn Heinrich mit dr Normanneprinzessin Konstanze vo Sizilie z arrangiere. 

Mit siiner Huusmachtpolitik het dr Barbarossa e baar Erfolg gha. So isch 1156 d Pfalzgrafschaft bi Rhii under siim Halbbrueder Konrad (bis 1195) staufisch worde und im Elsass und in Schwobe, wo sit 1167 im Friedrich si dritteltist Sohn Friedrich V. vo Schwabe regiert het, isch s staufische Huusguet zentralisiert verwaltet worde. Es isch im Barbarossa sogar glunge, s welfische Huusguet in Schwobe vom Welf VI. z chaufe. Noch 1167, em Johr vo dr Malariakatastrophe vor Rom, isch s im Barbarossa glunge, e bar Güeter in Schwobe überzcho vo Grafehüüser, wo ihm verpflichtet gsi si, und mit dene und mit sine alte Bsitztümer het er e relativ gschlossens Verwaltigsgebiet in Schwobe chönne ufbaue. 1190 isch dr Kaiser aber uf em Dritte Chrüzzug in Chliiasie gstorbe.

Im Friedrich si Sohn und Nochfolger, dr Heinrich VI., het e Politik gmacht, wo d Vereinigung vom Imperium mit em süditaliänische Normanneriich as Ziil gha het ("Unio regni ad imperium"). Noch e baar Rückschleg het er das im Johr 1194 fertig brocht. S staufische Imperium het sich vo dr Nord- und Ostsee bis noch Sizilien usdehnt. Won er Richard Leuehärz het chönne gfangeneh, isch Ängland in e Lehnsabhängigkeit cho. Allerdings isch dr Erbriichplan, won er entworfe het, nit glunge. Dr Heinrich VI. het nur ei Sohn gha, was e dütligi Verängig vom Stammbaum vo dr staufische Hauptlinie usgmacht het.

Wil er sich in siiner Italiepolitik deilwiis gruusam benoh het, wird dr Heinrich VI. in dr Gschichtsschriibig zum Deil üsserst negativ beschriibe.

Mit em Dod vom Heinrich VI. 1197 het e johrelange Dronkampf zwüschen em Staufer Philipp vo Schwobe und em Welf Otto IV agfange. Noch em Dod vom Philipp 1208—es isch dr erste Mord am ene dütsche König gsi—und em Afang von dr aggressive Italiepolitik vom Otto, het dr Papst Innozenz III., wo vorhär d Welfe unterstützt het, zur Wahl vom ene neue König ufgrüeft. Dr Friedrich, wo minderjöhrig gsi isch, wo si Vater Heinrich VI. gstorben isch, isch 1211 vom ene Kreis vo stauferfründlige Riichsfürste zum König gwehlt worde.

Friedrich II., won em Ziitgenosse spöter "stupor mundi" (s Stuune vo der Wält) gsait hai, gültet as s Wunderwäse under de römisch-dütsche Kaiser im Mittelalter. Er isch hochgebildet gsi, het mehreri Sproche gschwätzt und het sich s Läbe lang für en Islam intressiert, was in nit drvo abghalte het, christligi Heretiker mit aller Scherfi z verfolge. Er isch under unsichere Bedingige im Königriich Sizilie, won er so gärn gha het, ufgwachse. 1212 isch er noch Dütschland zoge. Dr staufisch Südweste isch ihm schnäll zuegfalle und dr Otto IV. het sich noch Norde müesse zruggziehe. D Entscheidig zu Gunste vom Friedrich isch aber nit z Dütschland, sondern z Frankriich gfalle, wo in der Schlacht vo Bouvines dr Otto, wo mit em änglische König verbündet gsi isch gegen e Verbündet vom Friedrich, dr französisch König Philipp II., verlore het. Bald druf isch dr Otto gstorbe und dr Friedrich isch uneingeschränkt römisch-dütsche König worde.

Dr Friedrich isch am 22. Novämber 1220 zum Kaiser gkrönt worde. Er het Dütschland siim Sohn Heinrich überlo und het sich sälber ums sizilianische Riich kümmeret. Dört het er d Verwaltig zentralisiert, het vili Reforme in Agriff gnoh und het au die ersti Staatsuniversität gründet. Drzue het er d Sarazene uf Sizilie bekämpft und wo si gschlage gsi si, het er se in si Liibwach ufgnoh. Mit em Papsttum isch s zum Komflikt cho, wo dr Friedrich zwar versprochene het, e Chrüzzug z mache, aber nit sofort drmit agfange het, und au no die antikommunali Politik vo siim Grossvater Barbarossa wiitergmacht het. Er isch druf vom Papst Gregor IX. bannt worde, isch aber doch 1228 ins Heilige Land zoge, won er ohni Kampf, nume mit Diplomatii, e Waffestillstand erreicht und sich z Jerusalem sälber d Chrone vom Königriich Jerusalem ufgsetzt het.

Zrugg z Italie, isch s zu Kämpf mit päpstlig Druppe cho, wo in s Regnum igfalle gsi si. Dr Friedrich het gwunne und 1230 Friiden mit em Papst gmacht. Denn het er sich müesse um d Problem z Dütschland kümmere, wo si Sohn eigemächtig gege d Landesfürste agiert het. Dr Friedrich isch zwunge gsi 1232 d Rächt vo de Landesfürste vertraglig z anerkenne (Statutum in favorem principum; ähnligi Zuegständnis het er scho de geistlige Fürste im Johr 1220 gmacht), wobii er uf meh as ei königlichs Rächt verzichdet het. Wo dr Heinrich (VII.) schliesslig offe rebelliert het, het en dr Kaiser 1235 abgsetzt und het 1237 dr Konrad IV., si zweiteltist Sohn, zum König lo wehle. Dr Kaiser het denn die ufständische lombardische Stedt bekämpft. Zwar het er se 1237 bi Cortenuova chönne schlo, doch isch er churz druf wider vom Papst bannt worde, wil dä d Italiepolitik vom Staufer as gföhrlig für s Papsttum iigschetzt het. 

D Johr druf si prägt gsi vom Kampf zwüschen em Imperium (Kaiser) und em Sacerdotium (Papst), und beidi Siite hai nit nume militärischi, sondern immer meh au propagandistischi Mittel igsetzt und sich gegesiitig in Rundschriibe schweri Vorwürf gmacht. Dr Friedrich isch als Antichrist bezeichnet worde, währed dr Kaiser em Papst vorgworfe het, Machtpolitik z bedriibe und ihn siinersiits zum Antichrist erklärt het. Im Friedrich siini Ahänger hai dr Kaiser mänggisch sogar as Messias apostrophiert. Au im Gregor si Nochfolger, wo eigetlig e Ghibellin gsi isch (e Begriff wo z dere Ziit ufcho isch für die Kaiserdreue), und wo d Wahl von em dr Friedrich zerts understützt het, het mit dr herte Linie wiitergmacht. Dr Papst Innozenz IV. het im Friedrich 1245 d Kaiserwürde wäggnoh – was no nie vorcho isch und z Europa, wo vom Katholizismus beherrscht gsi isch, überwiegend negativ ufgno worden isch. Z Dütschland het s aber doch zur Wahl von e baar Gegekönig gfüehrt, wo zsämme mit dr päpstlige Bestächigspolitik die staufischi Position mit dr Ziit gschwecht hai.

Dr Friedrich isch überraschend am 13. Dezember 1250 gstorbe. Zwar isch er immer no bannt gsi, aber si Testamänt macht s dütlig, dass er sich e Verständigung mit em Papsttum vo Herze gwünscht het. S isch au typisch, ass er nie e Gegepabst erhobe het. Dr Friedrich II. isch drotz alle sine Fähigkeite aber kei modärne Renaissancefürst gsi, sondern e mittelalterlige Monarch, wo de Ideal vom ene universale christlige Kaisertum zdiefst verpflichtet gsi isch.

Noch em Dod vom Friedrich II. isch die staufischi Machtstellig zsämmebroche, zerst z Dütschland, e chli spöter au z Italie. Dr Konrad IV. isch dorum 1251 noch Italie zoge, won er 1254 gstorben isch. Z Sizilie het si Halbbrueder, dr Manfred, no bis zur Schlacht bi Benevent 1266 s staufische Königtum chönne sichere. Dr letzt männlig Staufer in diräkter Linie, im Konrad si Sohn Konradin, isch 1268 z Neapel under em Beieli vom Hänker vom Karl vo Anjou gstorbe. Z Dütschland het s Interregnum agfange und das het dr Dodesstoss für s universale Kaisertum bedütet, au wenn s denn im Spotmittelalter zu zaghafte Restaurationsversuech cho isch. Noch em Interregnum hai sich d Habsburger mit em Rudolf vo Habsburg as neui Königsdynastii etabliert, nochdäm vom früehje 14. bis ins früehje 15. Johrhundert d Luxeburger mit ene konkurriert hai.

Vor allem sit dr Ziit vom Humanismus het s Schiggsal vom letzte Staufer Konradin nit nume die Gelehrte bewegt. Die preussische Hohezollere hai brobiert, dr Staufermythos für sich usznütze, wo si dr Kaiser Wilhelm I. as "Barbablanca" (vgl. "Barbarossa") verklärt hai.





</doc>
<doc id="23149" url="https://als.wikipedia.org/wiki?curid=23149" title="Stühlingen">
Stühlingen

Stüelinge (dütsch "Stühlingen") isch e Stadt im Landchreis Waldshuet, Bade-Württeberg.

De Luftkurort Stüèlingè lit a de Wuete am Südrand vum Schwarzwald uff ere Höchi vu 449 bis 601 Meter. diräkt a de Grenz zu de Schwyz (Gmeind Schlaate). I s Wuètèdal entwässeret a dèrè Stell vo links dè Schlaatemer Dorfbach, wo vom Schlaatemer Randè hèr kunnt, wiè au vo rächts dè Wylerbach, wellè uff èm Spièßèbärg entschpringt. Durch diè beidè Böch erwytert sich dè Talbodè durch diè beidè Mündigstrichter. Ußerdem eignet sich dè Stüèlinger Dalbodè als Krüzung vo Vokeerswäg in Nord-Süd- un Oscht-Wescht-Richtig. 
Stüèlingè isch Teil vum Naturpark Südschwarzwald. Nochborort vu Stüèlingè sin (im Uhrzeigersinn) Wuete, Blumberg, Schlaate (CH), Oberhallau (CH), Hallau (CH), Egginge, Üehlige-Birkedorf un Boahdorf im Schwarzwald.

Städt i de Umgebig vu Stüèlingè sin Schafuse (Schwyz), Boahdorf im Schwarzwald, Blumberg, Staa am Rhy (Schwyz), Waldshuet-Düenge, Singe (Hoetwyl) un Donaueschinge.

Zu de Stadt Stüèlingè mit de ehemolige Gmeinde Bettmaringè, Blommegg, Eberfinge, Grimmelzofè, Luusä, Muuche, Oberwange, Schwaninge, Sparreberg, Unterwangè und Wizä ghöre d Stadt Stüèlingè sälbr und no 32 Dörfer, Wyler, Zinke, Höf und Hüser.

Im Gebiet vu de ehemolige Gmeind Bettmaringe lige d Wüeschtige Ottwange und Tandlekofe. Im Gebiet vo de ehemolige Gmeind Blumegg lige d Burgruine Blumegg und Vorburg und d Wüeschtig Huuse. Im Gebiet vu de Gmeind Luuse lige d Rest vo-n-re Burg, wo in keinere Urkund gnännt wörd. Im Gebiet vu de ehemolige Gmeind Unterwangè lit d Wüeschtig Burgstell.

Stüèlingè war Sitz vu de Landgrafschaft Stüelinge un em Fürschtedum Füerschteberg.

Wie Fünd us de römische Zit uss de unmittelbare Noochberschaft vu Stüèlingè zeigè, isch de Dalbode bi Stüèlingè schu lang bsidelet gsy. Diä Grundfescht vum 
Schloss Hohelupfe söllet zue sellere Zyt als Fundament für en römische Signaldurm dient ha.
Wyterhin sin by de Ziegelhütte Münze us römischer Zyt gfunde worre, wo mit de Insignie vu de XI. un XXI. Legion vum römischen Heer voseh sin.
Im Oberdorf, am Fueß vum Galgebuck, isch e Mosaikfueßbode vo römischer Herchunft entdeckt worre. Zämme mit de Uusgrabunge by Juliomagus (Schlaate) im benochborte Schlaate ergit sich s Bild vu nem römische Lager, wo sich zu jenere Zyt bi Schlaatè a de Stroß vu Schaffhuuse noch Fryburg bfunde hèt.

En markante Zytpunkt isch s Johr 1262 gsy, wo de oval, befeschtigte Ort uff eme Bergschporn hoch überm Wuetedal vum Graf Eberhard I. vo Lupfe (Grafe zu Lupfe) d Stadträcht griègt hät, un syther darf si sich (au hütt no) "Stadt Stüelinge" nänne. D'Stadt hät dodenoch au s Märkträcht griègt un isch de Sitz vom Gricht gsy. D Märkt hai innerhalb vo de ovale Stadtmuure stattgfunde, vor allem aber uff em Blatz bim Obere Dor, wo hütt no "Marktblatz" heiße duet.

Im Schwizerchrieg isch au d'Statthalterschaft vu de Lupfener Grõfè vo uffständische eidgnössische Buurè nit verschont blibè; si hän s'Städtle im Johr 1499 brandschatzt un d Burg, d Vorgängerin vum Schloss, schwèr beschädigt. I dè Folg vo sèllèm Ereignis hèn d Lupfener Grõfè, wo i sèllèrè Ära wèg irem luxuriösè Läbbendswandel chronisch pleite gsi sin, un d Bürger vum Städtle nu mit vill Müè un ubber èn längèrè Zitraum d Hüser im Städtle widder uffbauè chönnè, D Johreszaal 1524 taucht gli zweimõl uff, eimõl stõt si übber m Ygang vum sognannte "Losner-Huus" im weschtliche Eggè vum Städtle un zweitens isch si uff dè Gloggè im Obberè Dòr gschtandè. Mò darf also devò uusgõ, dass sich dè Widderuffbau vum Städtle übber circa 25 Johr hyzogè hèt. Dè Turm vo dè Burg isch ebbèfalls schwèr beschädigt gsi un sèll au blibbè bis zum Komplèttumbau zum Schloss 1620-1624. 
Durch iri Brutalidät bsunders hervorduè hèn sich uff Schwizer Sitè dè Hallauer Huufè, wo mit bsunderèm Fliis Füèr im Städtle glait hèn. Sèll isch durch è chlyneri Usènandersetzung im Johr 1498 gschürt worrè, durch welli s Hallauer Obberdorf vo bewaffnètè Truppè vum Schwôbischè Bund abgfacklèt worrè isch. Allerdings hèt dè dòmòligè Obbervogt vo dè Lupfener Hèrrschaft, d Burg un s Städtle kampflos a dè Schwizer Huufè übbergää, nòchdèmm ym s Voschonè vo beidèm, zuègsicherèt worrè isch.

D'Stüèlingor Buurè hän im Johr 1524 èn Uffschtand "des gemeinen Mannes" gege d'Herrschaft uff em Hochelupfe voaaschtaltet. Es git d'Legènde vom sognanntè "Schneggeschtritt", wo Aalass botè ha söll für dè Uffschtand. Dõby handlet s sich um d Landgräfin Clementia vo Lupfè, weilli iri Untertanè zum Sammlè vo Schneggèhüsli vodunderet hèt, un zwar ymitts i d Èrntezit.
È gsichereti Aanaam isch, dass sälle Uffschtand e Initialzündig für de Dütsche Buèrèchrièg gsy isch. Gründ für dè Uffschtand sin vo sozialer Nadur, è witeri Ursach bsunders für d Stadt Stüèlingè sin d Zerschtörigè wärend èm Schwizerchrièg un dè dõmit vobundenè müèselige Widderuffbau gsi. Zuèdem sin d Landgrafè vo Stüèlingè bekannt defür gsi, è verschwenderisches Hoflebbè z füürè, wa im Endeffekt immer in Form vo Abgaabè un Frondiènscht zu Laschtè vo dè Bevölkerig gangè isch. 
Mit dè "Stüèlinger Buurè" wörd denn i dè aaltè Schriftè è Gruppyrig bezeichnet, die sich us Volk us èm ganzè Albgau zämmègsetzt hèt. Es isch verbrieft, dass de südbadisch Rädelsführer, de Hans Müller vo Bulgebach, us èm Wyler Bulgèbach cho isch. Bulgèbach isch am Aafang vom 16. Johrhundert ganz im Weschtè vo dè Landgrõfschaft im Sûdschwarzwald glegè. Vo Stüèlingè sèlber isch dè Michel Haim als witerè Aafüürer uff dè Sitè vom Stüèlinger Huufè in Erscheinig trettè.

S Städtle wyst èn ovalè Grundriss uff, wiè mò des au z Waldshuèt i dè Kaiserschtrõß un z Nüüchilch im Obbèrè Chleggau aaluègè cha. S Städtle lyt lycht abhäldig, mittè durch s Oval und a dè Haaldè nõch uè volauft è Durchgangsschtrõß, d "Schloßstrõß". A dè Schtèllè, wo d Schloßschtrõß s Oval durchbrochè hèt, isch bis 1828 obberhalb vum "Adlerrank" s Untere odder Niddere Dor gschtandè, sowiè bis 1846 s Obberè Dòr. Durch diè beidè Dòr isch s Oval in sich vollschtändig gschlossè gsi. S Schicksal vo dè Stüèlinger Stadtdòr hèt bim Brand vum Gaschthuus "Schwarzè Adler" im Johr 1828 sin Lauf gnõ, well s Untere Dòr uumittelbar draa hèrrè baut gsi isch, un s Füèr nit nu bim Schwarzè Adler è ganzi Arbèt gleischtet hèt, sèllèwäg isch au s Dòr mit abbè brènnt. Im Gegèsatz zum Schwarzè Adler hèt mò abber s Untere Dòr nõch èm Brand nit widder uffbaut. Final zuègschlagè hèt s Schicksal bim Obberè Dòr, wo bis 1846 so vòlotterèt gsi isch, dass es abgrissè worrè isch. Dört hèt au è Roll gschpillt, dass d Holzfuhrwärch uss èm weschtlich aagränzendè Südschwarzwald nu übber d Schloßschtrõß i s Wuètèdal abbè gschwiggerèt hèn chönnè, un sèlli sin im 19. Johrhundert immer länger worrè, bis si schyr nümmi durch d Stadtdòr im Städtle cho sin. Schu bim Aalegè vum Städtle hèt mò nit berüggsichtigt cha, dass d Zuèfaartè asè vill Blatz bruuchèd, dõrum hèt s uff beidè Sitè durch s Ummènää vo dè Wäg èn Rank gää. Uss dènnè Gründ hèn d Städtler bschlossè, s Obbere Dòr abzriißè. Uss hütiger Sicht isch des uuvoschtändlich, abber i dè Mittè vum 19. Johrhundert hèn z Stüèlingè Notzitè ghèrrscht, un dè Stadtsäckel isch zimlii leer gsi.
Im Turm vum Obberè Dòr isch è Gloggè ghängt mit dè Johreszahl 1524 un dè Nämmè vum Landgrõf Sigismund vo Lupfè un sinèrè Gemahlin. Sèlli Gloggè isch vor èm Abriss i s Rõthuus, wo uff dè anderè Sitè vum Märktblatz gschtandè isch, brocht worrè, wo si bim großè Rõthuus-Brand im Johr 1904 vobrènnt isch. S Obbere Dòr hèt obsi aagluègèt a dè linkè Sitè èn übberdachtè Uffgang uss Holz ghaa.

S Abhaalte vo Landgricht isch sit Johrhundertè è Rächt vu de Stüèlingor gsi, well d Landgrafè vo Lupfè dôrt iren Grafeschtuèl un dõdemit iren Richtblatz plazyrt hèn.
Dè Richtblatz isch vo Zit zu Zit volait worrè, us dè aaltè Urkundè cha mò entnää, dass es drei Richtblätz z Stüèlingè gää hèt:
Vor èm Landgricht sin alli Schandtatè vohandlèt worrè, z. B. Mundraub, Uff-d-Gass-Seichè odder dè Bodschamper uff d Gass lèèrè, Raub, Mord un Dotschlag. Ußerdèm sin im Mittelaalter au notarièlli Uffgabè, wiè s Beurkundè vo Kaufvodrääg, vom Landgricht erledigt worrè.
Im Johr 1864 isch dè Grichtsbezirk Stüèlingè uffglöst worrè un a s Amtsgricht gu Bōōdorf volait worrè. Item hèts d Stüèhlinger härt droffè, wo si s Rächt volorè hèn.

Wenn d Judè uff Stüèlingè chò sin, isch nit exakt übberliferèt. I jedèm Fall hèt s bim Dütschè Buèrèchrièg, also im Johr 1524, è baar Judè z Stüèlingè gää. D Judè hèn sich s Rächt, sich nidder z lõ, mit èm sognanntè "Rychsjudèzoll" bim jewyligè Landeshèrr erwerbè müèsè. Dèmnõch hèn d Stüèlinger Judè sich bi dè Lupfener, Bappèheimer un Fürschtèbärger Hèrrschaft ykaufè müèsè. Gegèleischtung für dè Judèzoll isch Nidderlassigsrächt un dè Schutz vor feindlichè Aagriff gsi. Sellèwäg hèn d Judè im befeschtigtè "Städtli" woonè dürfè. Well i dè nördlichè Hälfti vom Städtli scho d Hèrrè, also d Amtslüt (Obbervogt usw.) gwoont hèn. hèt mò dè Judè diè unteri Eggè vo dè südlichè Hälfti im Städtli zuègwisè, welli sit sellèrè Zit bis hüt "Judèwinkel" dauft wörd.
D Judè sin dè Stüèlinger immer widder mòl è Dorn im Aug gsi, entwedder wäg èm Zins, wo si volangt hèn, odder well si aageblich Vycher mit Seuchè uff d Allmènd gschtellt hèn. Um sèlli Probleem vo sini Untertanè uss dè Wält z schaffè, hèt dè Fürscht zu Fürschtèbärg im Johr 1743 dè Stüèlinger Judè sini schützende Händ entzogè un d Judè us sim Städtli uusgwisè. Seer wòrschinlich isch diè jüdisch Gmeind vo Stüèlingè uff Düèngè gangè odder si hèn sich dè jüdischè Gmeinde in Èndingè oder Lèngnau im Surbdal aagschlossè.
D Judè hèn z Stüèlingè übber iri notwendigi Infraschtruktur vofüègt: d Sǜnagogè (odder au d "Judèschuèl") isch im Egghuus im Judèwinkel dinnè gsi. Dè jüdische Frydhof isch in jedèm Fall ußerhalb vo Stüèlingè gsi, entweder unterhalb vom Adlerrank, bi dè Richtwisè, odder a dè linkè Wuètèhaldè zwüschè dè Vorderè un Mittlerè Bückè, also öppis obberhalb vom Mèrkedel un dè Zygelhüttè. Am ehschtè wòrschinlich isch dè Schinderwaald (Vorderi Bückè), dört isch alles gsi, wa d Stüèlinger nit im Städtli un nit im Dorf hèn wellè haa, ebbè dè Schinder un jüdischi Gräber.
Sagèumwobè sin d "Judèlöcher", sell sin vo Menschè bauti Höhlè, wo è bitzeli unterhalb vo dè Ruckwaaldhöchi ligèt. I sèllè Höhlè hèn sich d Judè voschteggt, wenn iri Gmeind bedroht worrè isch. Diè gröscht Sag übber d Judèlöcher besait, dass d Judè us èm Städtli im è unterirdische Gang gfloè sin, woby dè Gang bis in Ruckwaald zu dè Judèlöcher gangè sy söll. Immerhin ligèt d Judèlöcher fascht uff dè glychè Höchi wiè s Städtli, dè Gang müèst abber uugfäär 500–600 m lang gsi sy, dõdeby isch er durch è Haldè mit inschtabilem, erdrutschgfäärdetem wyßèm Juraschtei vosää isch.

Während em Dritte Rych, im Johr 1939, isch Stüèlingè durch diè 1922 in Chraft drètteni Baddischi Gmeindordnig s Stadträcht aberkännt worre, well d Nazis diè Ordnig ordnigshalber korrèkt umgsetzt hèn, wo besait hèt, dass nu no Ortschaftè übber 14.000 Ywooner s Stadträcht hèn. Noch èm Zweitè Wältchrieg isch s widder möglich gsi, s annodubaki vobrièfte Stadrächt uusnaamswys widder z chriègè. Stüèlingè hèt sèll beadrait un im Johr 1950 widder zuègschprochè chriègt. Wäge dè Verleihig vom Stadträcht isch im Judèwinkel è Linde pflanzt worrè, di sognanti "Stadtlindè".

1960 isch z Stüèlingè e Schwimmbad uffgmacht worre, wo syt de Saison vo 2006 de Vorein „Schwimmfründ Stüèlingè“ bedrybt. S Stüèlinger Schwimmbad hèt d Baddi am Induschtrykanaal a dè Wuètè abglöst. Dè Blatz für s hütige Schwimmbad isch dòmòls umschtrittè gsi, well diè neu Baddi wit ab vo dè Wuètè un vum Unterdorf, am Fuèß vo dè linkè Haaldè vum Wyylerdal un unterhalb vo dè Sidlung a dè Rappèhaaldè, an è gächi Haaldè mit èrè ebbeso gächè Ligewisè hèrrè baut worrè isch. S Schwimmbad isch eins vo dè wichtigschtè Inveschtitionè i dè Ära vum Bürgermeischter Leo Utz gsi. S Schwimmbad vofüègt übber è oppè 40 m langs Schwimmbeggè, woby dè Schwimmer- un dè Nichtschwimmerberych abdrènnt isch, D Baanè im Schwimmerberych sin 25 Meter lang. S Stüèlinger Freibad isch beheizt. È Konzessionsentscheidig sin diè beidè Sprungdürm, je drei bzw. ein Meter hoch, vo dènnè uus springt mò dirèkt i s Schwimmerbeggè. D Ligewisè isch durch d Schwimmfründ durch s Aalegè vo Terrassè vobesserèt worrè. S git zuèsätzlich è Planschbeggè für Kind sowiè è Volleyballfäld. Usserdèm git s no è Barackè, wo s no èn Kiosk, Matriaal- un Umkleideräum dinnè hèt.

Im Johr 1962 isch s 700-Johr-Jubiläum vo de Stadträcht-Verleihig (1262) gfyèrèt worrè. D Haupt-Aktividät isch è Freilicht-Schauschpyl gsi, d Bünni isch vor èm Amtshuus uff èm Märktblatz im Städtle gschtandè.

Im Johr 2012 isch s 750-Johr-Jubiläum vo de Stadträcht-Verleihig (1262) übber d Bünni gangè. D Haupt-Feschtividät isch è Freilicht-Schauschpyl mit èm Nammè "Im Buèr si Rächt" gsi, d Bünni isch vor sèll mòl uff èm Bregenzer-Areal im Unterdorf am Uusgang vom Wylerdal gschtandè.

Zwische 1973 un 1975 hät sich d Stadt Stüèlingè vu 1746 uff 5176 Iwohner (Stand 1970) dank de Gmeindsreform in Bade-Württeberg vogrößeret. Dodurch isch Stüèlingè zu nere Flächegmeind mit enere Flächi vo urschprünglich 1670 ha uff 9340 ha aagwachse.
Am 1. Januar 1975 isch d Reform faktisch in Kraft trätte.

Wiè durch d'Gmeindorning vom Land Badè-Württèbärg bschtimmt, hän alli Ortsdeil èn gwähltè Ortschaftsròòt mit jewyls eim Ortsvorschtehèr. Di einzigi Uusnaam bildet de Chernort Stüèlingè. Uss de Bürgerschaft hèt sich drum è "APO" bildet, s "Offeni Bürgerforum Stüèhlingè" (OBS).

Ergebnis vo dr Landdagswahle 2006, 2011 un 2016: 

D'Blasonyrig vom Wappe: "I me Schild, wo vo Silber un Blau gschpaaltè wörd, è armloses Stadtmännli vo Stüèlingè mit èmè bruunè Bart, blauèr Chopfbedeckig un ènèmè gschlossenè Wams mit drei Chnöpf."

Stüèlingè bedrybt sit 1980 partnerschaftlichi Bezièhige zu de Gmeind Bellême im Département Orne. Für d'Ahlige vu de Partnerschaft isch en Förderverein mit eme 12-chöpfige Komitee zueschtändig; eins vu de 12 Mitglider isch vu Amts wege s Stadtoberhaupt. D'Partnerschaft mit Bellême isch zimlich intensiv; de Uusduusch findet bi Vorein un Schüeler statt. S git jedes Johr i beide Ort èn Schüeler- odder Jugenduusdusch.



È Bsunderheit vo dè Loretokapèllè isch dè Loretowäg, èn Chrützwäg, wo am Fuèß vom Stadtwäg aafangt, un fascht barallel, abber vill steiler, dirèkt zum Vorblatz vom Kloschter, zwǜschè Kloschterkirchè und Fridhof, füürt.


S Stüèlinger Rõthuus stòt im Städtle, gnau im Zwickel zwǜschè m Marktblatz un dè Gèrber- un Schloßschtrõß.Obwoll s Gebäudè mit sim Stufègibel sich harmonisch i diè historischi Bausubschtanz vom Städtle ièfuègt, isch es i diè hütigè Form èrscht 1904 baut worrè. S Vorgängergebäude isch 1904 nämlich abbrènnt un sèll vomuètlich bis uff d Grundmuèrè, well s Städtle èrscht 2 Johr spõter, 1906, mit èrè Wasserleitung vo dè Spièßèbärgquällè hèr vosää worrè isch, un diè munzigè Bächle, wo obberhalb vom Städtle uss èm Schloßbärg quällèd, au nit gnuèg Löschwasser hèrgää hèn. Durch dè Brand sin au großi Deilè vom Stadtarchiv sowiè diè aalt Turmgloggè vom Obberè Tor èn Raub vo dè Flammè worrè.
S Rõthuus isch braktisch kaum z erwitèrè, dõrum sin Deilè vo dè Stadtvowaltung in Form vom Grundbuèchamt odder vom Stadtarchiv in anderi Gebäude im Stadtgebièt uusglagerèt.

S Zämmèwachsè vom Dorf un èm Städtle isch durch dè Bau von èm Schuèlhuus am Stadtwäg, a dè Nòòtschtell zwǜschè Städtle un Dorf anno 1836 dütlich z Daag drèttè. S "Aalte Schuèlhuus" isch è stattlichs Gebäude, wo bis 1966 dè "Volksschuèl" als Unterkumpft diènt hèt. Dè Stüèlinger Heimètforscher Guschtav Häusler isch dört als Obberleerer genau so tätig gsi wiè dè Jungleerer Elmar Zimmermaa, dè dennòch zum Rektor vo dè Realschuèl Stüèlingè uffgschtigè isch.
1966 isch è neui Schuèl uff dè Eichwisè, im Unterdorf südlich vo dè Stadtkirchè un èm "Hotel Poscht", baut worrè. Sellè Komplèx hèt aafänglich uss zwei Gebäude bschtandè, è zweiflügligs un è eiflügligs Huus. För dè fungtional Uusbau isch spôter no dè sognannte "Pavillon" dezuè chò, wo u. a. dè Chemie-Saal, Musigzimmer usw. unterbrocht sin. Vo 1966 isch d Hauptschuèl, dè Nõchfolger vo dè Volksschuèl, i dè neuè Schuèl a dè Hallauer Schtrõß deheim gsi. Ab 1972 isch d Realschuèl Stüèlingè gründet worrè. Durch dè Umzug vo dè Grundschuèl vom aaltè Schuèlhuus i dè Komplèx vo dè ehemòligè Landwǜrtsschaftschuèl a dè Kalvarièbörgschtrõß isch s Schuèlhuus für anderwitigi Nutzung frei worrè. Nebbè diverse gwèrblichè Nutzungè sin mee un mee Stüèlinger Vorein i s Domizil am Stadtwäg yzogè. D Nutzigsänderig manifeschtyrt sich sit è baar Johr i dè Umbenamsig vom aaltè Schuèlhuus als "Voreinshuus am Stadtwäg".
D Realschuèl isch 1997 i è neus Schuèlhuus umzogè, wo zwüschè m Komplèx a dè Hallauer Schtrõß, dè Baanschtreggi vo dè Wuètèdalbaan un èm Eichwisèwäg plaziert worrè isch. Bis zu dèm Zitpungt hèt mò dè Schuèlbedryb nu durch zaalrychi Container, welli als Klassèzimmer bruucht worrè sin, uffrächterhaaltè chönnè. Ab 1997 sin nit nu d Container voschwundè, sondern au d Grundschuèl i s Unterdorf abbè zogè. Sit dè (èrschtmòligè) Voeinigung vo dè Stüèlinger Schuèlè sit 1966 schwätzt mò vom "Stüèlinger Schuèlzèntrum".

Dè urschprünglichè Stüèlinger Kindergartè isch unmittelbar a dè Nòòtschtell vo Städtle un Dorf, nämlich obberhalb vo dè Nepomuk-Statuè am Stadtwäg, voortet gsi un hèt uff dè Nammè "Muètterschuèl" ghört, gnau èso heißèd d Kindergärtè bis hüt im Französischè (frz. "école maternelle"). Vomuètlich i dè 1960er-Johr isch èn Neubau vom Kindergartè übber d Bünni gangè, s Gebäude mit Spillblatz isch zwǜschè m Hotel Poscht un èm Schuèlbau a dè hallauer Schtrõß glègè. Diè im Raamè vo dè Gmeindereform durrègfüürtè Sǜnergyeffèkte hèn nõch dè Rõt- un Schuèlhüser ab oppè 2010 au d Kindergärtè erfasst, asè hèt mò z Stüèlingè è zentrali "Kindertagesschtätti" blaant und 2013 in Bedryb gnõ, mit dèrrè diè chlynè Kindergärtè i dè Stüèlinger Ortsdeil abglöst wörrè söllè. Dè Kindergartè, dè Vorgänger vo dè Kindertagesschtätti, isch uumittelbar dènõch komplètt abgrissè worrè, wôrend s Huus vo dè Muètterschuèl kurioserwys immer no stòt. 
Dè hütig (Stand:2015) Fridhof vo Stuèlingè lyt am lycht abhäldigè Nordrand vom Städtle-Plateau, am obberè Rand vo dè Müllihaaldè. Am Fuèß vo dè Müllihaaldè lyt diè aalt Mülli, öppè 25 m übber m Dalgrund vom Wuètèdal bzw. Wylerdal, welles a sebbèrè Stell sich mit èm Wuètèdal vohürõtè duèt. D Müllihaaldè isch ergo diè unterschti, rächti Haaldè vom Wylerdal, sinnigerwys lyt gegèübber a dè linkè Wylerdal-Haaldè dè Galgèbuck, wo mò im Mittelaalter diè vum Landgricht Stüèlingè vohängte Todessschtrõfè vollzogè hèt, somit lyt dè Galgèbuck un dè Fridhof a dè Dalwangè gnau gegèübber.
Dè Fridhof isch bis 1785 nu für d Städtle-Bewooner zuèschtändig gsi, dè Gottsacker für s Dorf isch bis dört nördlich vo dè aaltè Dorfkirchè gsi, an dèrrè Stell, wo hüt nördlich vo dè Stadtkirchè dè Kirchpark lyt.
Nõch 1785 isch diè letscht Ruheschtätti für d Stüèlinger uff èm Städtle-Gottsacker ob dè Müllihaaldè glègè. 
Für Urnègräber, die zuènèmmend i dè letschtè Johrzehnt nõchgfrõgt worrè sin, hèt mò dè Fridhof a dè Wylerdalhaaldè uèzuès erwiterèt, wegè Blatzbrobleem uff èm beschtehendè Fridhof spôter au no mit konventionèlle Grabschtättè erwitèrèt.
Um dè Blatzbrobleem Hèrr z wörrè, sin ablaufèni Grabschtättè vor è baar Johr uffglöst worrè, glychzitig hèt mò aagfangè, d Zuègängswägli z renovyrè.
In unmittelbarer Nôchi zum Fridhof lyt d Kloschterkirchè un d Ysegnungshallè.
Tradyrt isch au èn jüdischè Fridhof, dè wit ußerhalb vom Städtle, uff dè "Mittlerè Büggè" un dõdemit nordöschtlich vo dè "Zygelhüttè" im Schinderwald glègè isch. Nõch dè Vodrybung vo dè jüdischè Bevölkerung isch sin selli Grabschtättè mit dè Zit in Vogessèheit grõtè.
Dirèkt bim Urnè-, d. h. neuè Fridhof, hèt mò im Johr 1962 è Ysegnungs- und Lyychèhallè baut.


Z Stüèlingè git s drei wichtigi Fèrnvokeersschtrõßè:

Stüèlingè lyt a dè Wuètèdalbaan (bekannter als "Sauschwänzlebaan"), a sèllèrè Baanlinniè ligèd uff Stüèlinger füüf (deilwys ehemòligi) Baanhööf:
Dè Stüèlinger Abschnitt vo dè Sauschwänzlebaan fangt bi km 11,0 bim Hallauer Weer aa un hört a dè Obberè Stockhaaldè a dè Banngränz vo Grimmelzofè un Füètzè bi öppè km 31,5 uff. Dôdemit lyt gnau ein Drittel vo dè "Strategischè Umgehungsbaan Obberlauchringè-Hintschingè", wo 61,5 km lang isch, uff Stüèlinger Gemarkung.
Dè Personèvokeer uff dè Baanschtreggi bis Stüèlingè isch im Johr 1971 ygschtellt worrè, sit dèm wörd Schinnèersatzvokeer mit èm Baan- bzw. SBG-Bus durrègfüürt. Sit èm Johr 2003 git s sèltènè, abber faarblaanmäßigè Personèvokeer uff dè Wuètèdalbaan mit èm sogenanntè "Wizä-Pendel", wo z Stüèlingè un Wizä-Baanhof haltè duèt.
Güètervokeer isch vo allem z Stüèlingè un z Wizä umgschlagè worrè. Letschtè Güèterzug, wo Stüèlingè un Wizä bediènt hèt, isch èn Üg zum Aaschlussgleis bim Sto z Wizä gsi, sèlli Leischtung isch èrscht anno 2001 ygschtellt worrè. Dõdemit isch Stüèlingè sit dè Eröffnung vo dè Wuètèdalbaan im Johr 1875 nu zwei Johr (2001-2003) ooni Baanaaschluss gsi.




S Stüèhlinger Männle sich langi Zit vor 1495 in èrè Zit mit großer Nòt dè einzige Überläbende vom großè Stärbè z Stüèlingè gsi. S Männli isch scho ohni Ärm un Bei uff d Wält cho. Im Grüninger Huus i dè Herrègassè hèt er sich i dè Felsèkellèr gschleppt, um sich von èm Laib Schwizerchäs un „firnem“ Wy z ernäärè. Dè Haanè vom Wyfass hèt er natürlich müèeè mit èm Muul öffnè un schlüèßè. So hèt s Männli si Läbbè gfrischtet, bis è Frau dezuè chõ isch, wo nèr ghürõtè hèt. Dè Saage nõch entstammed alli Stüèlinger uss sellèrè Ehe. Dè Aalass für selli Erzellig lòt sich leider nimmi bschtimmè.

Nõch èm Schwizerchrièg isch è Wyb, wo im Juddèwinkl gwohnt hèt, im Vorrõt beschuldigt. D Städter hèn irè vorgworfè, dè Belagerer èn geheimè Zuègang i diè befeschtigti Stadt zeigt z haa un d Kataschtrophè dõdurch mit voschuldet z haa. Diè im Hochvòrõt Beschuldigti isch vowunschè und èm Hungerdòt uusgsetzt worrè. Sither hèt si im Ruckwald yr Uuwesè tribbè un zaallosi Untatè voüèbt, bis si èmòll zwei Maitli zum Lachè brõcht hèt un dõdurch erlöst worrè isch. S Stüèlinger „Ground Zero“ vo 1499 isch woll è brudal traumatischs Erlèbnis gsi, dõrum hèt unbedingt è Sündèbock erschaffè wörrè müèsè, um sell Ereignis erklärè z könnè. Intressant isch d Wahl vom Ort, denn d Juddèlöcher im Ruckwald sin nõch 1743 vo dè vodribbenè Stüèlinger Juddè als Rückzugsort bruucht worrè. Wiè mò uss dè Chronikè ersichtlich, so sin d Juddè dõmolls gèrn und oft als Sündèböck missbruucht worrè.



</doc>
<doc id="23151" url="https://als.wikipedia.org/wiki?curid=23151" title="Welfen">
Welfen

D Welfe si ursprünglig e fränkischs Adelsgeschlächt gsi, wo sit em 9. Johrhundert bekannt isch. Si hai spöter europäischi Bedütig übercho. Wo d Familie in dr männlige Linie 1055 mit em Welf III. usgstorben isch, het si Schwöster Kunigunde in d Familie d’Este iighürotet. Ihre Nochkomme sait me die "jüngere Welfe".

En erste Höhepunggt an Macht hai d Welfe im Heilige Römische Riich im 12. Johrhundert erreicht, wo si (als «Guelfen») mit de Staufer um d Kaiserwürde kämpft hai, e zweite, wo si im 18. und 19. Johrhundert as Hannoveraner d König vo Grossbritannie und Irland gsi si. Dezue ane sind s Herzög vo Braunschweig-Lüneburg (1235–1806) und vo Braunschweig (1814–1884 und 1913–1918) gsi.

Hüttige Chef vom Huus isch dr Ernst August vo Hannover (* 1954).

Ghibelline und Guelfe


</doc>
<doc id="23153" url="https://als.wikipedia.org/wiki?curid=23153" title="Zweiter Kappeler Landfriede">
Zweiter Kappeler Landfriede

Dr Zweit Chappeler Landfriide, wo 1531/1532 zwüsche de katholische und reformierte Ort vo dr Alte Eidgenosseschaft abgschlosse worden isch, het dr Zweit Chappelerkrieg abgschlosse und de katholische Ort, wo dr Chrieg gwunne gha hai, e Hegemoniistellig in dr Eidgenosseschaft ge, wo si erst im 18. Johrhundert noch em Zweite Villmergerchrieg verlore hai.

Mit em Afüehrer vo de Reformierte, em Stadtort Züri, hai die fümf katholische Landort am 20.11.1531 dr erst Verdrag underschriibe, churz druf mit Bärn am 24.11.1531, mit Basel am 22.12.1531 und mit Schaffhuuse am 31.1.1532. Die Verdräg hai dr Verdrag vo 1529 formell ersetzt. D Bedingige für die Reformierte si das Mol nit günstig gsi: si hai de Landort d Choste vom Chrieg müesse zruggerstatte, für d Schäde ufcho und s reformierte Burgrächt müesse uflööse. Es het Bestimmige ge zum Gfangeneusdusch und die gschworene Bünd, d Hoheits- und d Herrschaftsrächt si bestätigt worde. D Ort hai s Rächt gha, ihri Religion z bestimme. In de Gemeine Herrschafte aber het dr Katholizismus e grosse Vordeil übercho, wo zwar d Rekatholisierig erlaubt gsi isch, nit aber d Reformation, und vili Gebiet si zwangsrekatholisiert worde, so die Freie Ämter, Gaster, Uznach und au d Schirmherrschaft Rapperschwil. Au d Underdane vo dr Fürstabtei Sanggalle im Fürsteland zwüsche Wil und Rorschach hai wider müesse katholisch wärde. D Grafschafte Bade und Sargans si deilwiis zum alte Glaube zrugg. Die Gmeini Herrschaft Thurgau und s sanggallische Toggeburg si konfessionell gmischt bliibe.

Solodurn het sich 1532 für e Katholizismus entschiide und s aargauische Freiamt, wo im Verdrag nit erwähnt wird, d Stedt Brämgarte und Mellige si rekatholisiert worde. Die konfessionell gspaltene Glarner hai mit de Glarner Landesverdräg vo 1532 und 1683 s Verhältnis zwüsche de Konfessione greglet. Appezäll het sich 1597 in e katholische und e reformierte Halbkanton deilt.

Dr Zweit Chappeler Landfriide het die konfessionelli Spaltig vo dr Schwiiz bestätigt und d Lag für Johrhunderti iigfrore. S politische Dänke in dr Alte Eidgenosseschaft isch vo dr Konfessionalitet bestimmt bliibe und het Neuerige fast unmöglig gmacht.



</doc>
<doc id="23154" url="https://als.wikipedia.org/wiki?curid=23154" title="Bottmingen">
Bottmingen

Bobbmige, wo offiziell uf hochdütsch "Bottmingen" heisst, isch e politischi Gmeind im Bezirk Arlese im Kanton Basel-Landschaft.

Bobbmige lit im Leimedal, wo men em wägem Birsig, wo dört duurefliesst, au Birsigdal sait. S Dorf isch am Fuess vom Bruederholz uf 295 m ü.M.

Sini Nochbergmeinde si Riinech, Oberwil, Binnige und d Stadt Basel. Alli die Ortschafte sind ganz zu einere Sidlig zämegwachse, wo e Deil vo der Agglomerazioon vo Basel isch.

D Flechi vo dr Gmeind bedräit 299 Hektare, drvo si 52 Brozänt Siidligsflechi, 28 Brozänt Landwirtschaftsgebiet und 20 Brozänt Wald.

S Bobbmiger Wappe bestoht scho sit em Johr 1943. Es het zwei krüzti silbrigi Figuure uf eme rote Grund, ihri Bedütig cha me nit mit Sicherheit agää. Es isch s Siigel vom Basler Adelsgschlächt Schilling gsi, de ehemolige Bsitzer vom Bobbmiger Schloss.

27 Brozänt vo de Iiwohner si römisch-katholisch und 36 Brozänt reformiert.

Dr Usländeradeil i dr Gmeind bedräit 19.3 Brozänt.

D Gmeindipresidäntin isch d Mélanie Krapp (2017).

D Gmeindiversammlig drifft sich öbbe dreimol im Johr, im Juni, Oktober und Dezämber.

Bobbmige isch vom öffentliche Verkehr guet erschlosse. So fahrt d Tramlinie 10 (Rodersdorf–Basel–Dornech) dur Bobbmige und verschiideni Buslinie in alli Richtige ergänze s Tramagebot (34: Bobbmige–Basel–Rieche; 60: Muttez–Bobbmige–Biel-Bänke; 37: Bobbmige–Bruederholzspital–Basel; 59: Ortsbus). Dodrgege isch dr näggscht Aschluss a d Autobahn relativ wiit ewäg (z Muttez resp. z Basel).





</doc>
<doc id="23155" url="https://als.wikipedia.org/wiki?curid=23155" title="Hohenstaufen (Berg)">
Hohenstaufen (Berg)

Dr Hohestaufe isch e 684 m hoche Bärg, wo vor der Schwäbischen Alb zwüsche de Stedt Göppige und Gmend lit und zsämme mit em Rechbärg und em Stuife die so genannte "Drei Kaiserbärge" bildet. Er prägt mit siiner markante Cheigelform d Silhouette vo dr Landschaft um Göppige. Dr Name vom Bärg leitet sich vo siiner Form ab, wo an ene umdreite Chelch (e „Stauf“) erinneret.

Uf em Bärg befindet sich d Ruine vo dr Stammburg vom Adelsgschlächt vo de Staufer, die ehemoligi Burg Hohestaufe. Uf em Gipfel het s e Dafele, wo die panoramisch Ussicht erklärt. Es git usserdäm e chliis Usflugsrestaurant. Uf e Gipfel chunnt me nume z Fuess, am chürziste isch dr Wäg vom Göppiger Ortsdeil Hohestaufe us.

Am Südwestabhang befindet sich die sogenannti "Spiilburg", en abgrutschti Chalchstei-Felsgruppe.


</doc>
<doc id="23156" url="https://als.wikipedia.org/wiki?curid=23156" title="Burg Hohenstaufen">
Burg Hohenstaufen

D Burg Hohestaufe isch e Ruine und lit oben am Ort Hohestaufe, eme Stadtteil vo Göppige, im Landkreis Göppige z Bade-Württebärg.

D Burg lit uf em Gipfel vom Hohestaufe ().

Dr Name „Stauf“ (e Drinkgfäss) bezieht sich uf d Chegelform vom Bärg, wo scho in dr spote Hallstattziit e Höhesiidlig druf gstanden isch.

D Burg Hohestaufe isch noch schriftlige Quelle öbbe 1070 vom Stauferherzog Friedrich I. vo Schwobe baut worde. Es isch drbii bemerkenswärt, ass si no "vor" em Friedrich siiner Erhebig zum Herzog (1079) baut worden isch, d. h., si isch zerst kei Riichsburg gsi, sondern en Allodium vom Staufer. D Hohestaufe isch bis zum 13. Johrhundert d Stammburg vom Königs- und Kaisergschlächt vo de Staufer gsi. 1181 het dr Kaiser Friedrich Barbarossa in dr Burg gwohnt, 1208 isch d Königin Irene vo Schwobe dört gstorbe, d Witwe vom Philipp vo Schwobe, wo churz vorhär ermordet worden isch. Staufischi Dienstlüt, wo gliichziitig au Burgmanne uf em Hohestaufe gsi si, hai in dr Umgäbig, wo me re denn schon „Stauferland“ hät chönne säge, eigeni Burge baut, öbbe d Burg Hoherechbärg.

Noch em Undergang vo de Staufer im Johr 1268 isch d Burg vom König Rudolf vo Habsburg zur Riichsburg erklärt worde. Dr Blatz, wo strategisch und ideell wichtig gsi isch, isch spöter e ständige Zanköpfel zwüsche de Grafe vo Württebärg und em Riich gsi.

Sit 1372 isch dr Hohestaufe in de Händ vo de Grafe vo Württebärg gsi. Noch dr Verdriibig vom Herzog Ulrich im Johr 1519 het dr Georg Staufer vo Bloßestaufe, wo sich as Abkömmling vom alte Kaiserhuus usge het, erfolgriich dr Hohestaufe für sich beasprucht. So isch d Burg nume von ere chliine Mannschaft verteidigt worde, wo si im Buurechrieg vermuetlig Ändi März oder Afangs April vom Johr 1525 vo ufständische Buure igno und zerstört worden isch. Stei us dr Burg si für e Bau vom Göppiger Schloss bruucht worde.

Vor allem noch dr Riichsgründig vo 1871 isch dr Burgbärg e dütschs Nationaldänkmol gsi. Patriotischi Hohestaufeverein hai welle e repräsentativs Dänkmol uf em Hohestaufe ufstelle. Es isch aber nit drzue cho.

In zwei Grabigskampagne 1936 bis 1938 (Walther Veeck) und 1967 bis 1971 si d Burgfundamänt freigleit und gsicheret worde. Zentrali Deil vo dr Burgalag si im Stauferjohr 1975 wo me e Kiosk ufgstellt het, ohni archäologischi Undersuchig zerstört worde.

Am Fuess vom Bärg het s e Dokumentationszentrum über d Gschicht vo dr Burg und vom Herrschergschlächt. E Staufergedänkstatt isch au die benochbarti Pfarrchille St. Jakob, bekannt as „Barbarossachille“.




</doc>
<doc id="23157" url="https://als.wikipedia.org/wiki?curid=23157" title="Friedolsheim">
Friedolsheim

Frìdelse (IPA: ; frz. "Friedolsheim", dt. "Friedolsheim") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Dr Ort lit weschtlich vu Strossburj und het numme knapp yber 200 Inwohner.


S Dorf het scho in dr Antike exischdiert. Mä het vili gallo-romanischi Fünd gmacht, drunter Überräscht von erä römische Schdrooss us em zweite Johrhundert. Es wird zum erschdemol im Johr 770 schriftlig erwähnt, wil d Abtei vo Fulda dört Ländereie gha het. 826 het s Dorf "Friedesheim" gheisse und het zu de Grafschaftsdörfer ghört. As kaiserligs Dorf het s zu Kochersberg ghört und isch vom Bischoff vo Schdroossburg und em Kaiser zämme verwaltet worde. D Schdadt Schdroossburg het 1496 im Kaiser si Helfti kauft. 1803 isch Frìdelse ä sälbschdändigi Gmeind worde.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Frìdelse ìsch . Frìdelse ghert zem Kommünàlverbànd .

Dr elsassisch Dialekt vun Frìdelse ghert zem Owerrhinàlemànnisch.



</doc>
<doc id="23158" url="https://als.wikipedia.org/wiki?curid=23158" title="Bischholz">
Bischholz

Bìscholz (frz. "Bischholtz", dt. "Bischholz") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

D Nochbergmeine sìn Ruubàch, Offwiller, Mielhüse un Schìllerschdorf. Z Bìscholz hàt s ken Departementstroß, numme Nawestreßle. 

Bìscholz ìsch zem erschte Mol gnannt worre ànne 1128.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Bìscholz ìsch . Bìscholz ghert zem Kommünàlverbànd .

Dr elsassisch Dialekt vun Bìscholz ghert zem Owerrhinàlemànnisch.



</doc>
<doc id="23160" url="https://als.wikipedia.org/wiki?curid=23160" title="Gemeine Herrschaft">
Gemeine Herrschaft

E Gmeini Herrschaft isch in de Zit vor de Helvetische Republik, also vor 1798, es Untertanegebiet gsi, wo vo me als eim Ort vo de Alte Eidgnosseschaft beherrscht worde-n-isch.
Ufgrund vo de jewilis unterschidliche Gschicht, wis zu dene Untertanegebiet cho isch, isch au d Beteiligung vo de einzelne Ört sehr unterschidlich gsi.

Während de verschidnige Chrieg mit de Habsburger hei d Eidgnosse einige Gebiet eroberet, wo vorher vo de Habsburger beherrscht worde sin. Im Johr 1415 sin des d Grafschaft Bade u di Freie Ämter gsi, im 1460i d Landgrafschaft Thurgau u d Grafschaft Sargans (ab 1483 het au d Herrschaft Freudebärg do derzu ghört) un ab em 1490i au no d Herrschaft Rhytal. Zämmegfasst het me si au als "Dütschi Gmeine Vogteie" bezeichnet.

D Herrschaft über d Grafschaft Bade hei sich bis zum Zweite Villmergerchrieg di acht alti Ört teilt, ab em 1712i numme no Züri, Bärn u Glaris. Di Freie Ämter, d Grafschaft Sargans u d Landgrafschaft Thurgau si vo sibe vo de Alte Ört verwaltet worde, Bärn isch erscht im 1712i als achter Ort derzu cho. Ei Usnahm isch de unteri Teil vom Freiamt gsi, wo ab em 1712i numme vo Bärn, Züri u Glaris beherrscht worden isch.
D Herrschaft über s Rhytal hei bis im 1712i di sibe Ört (ohni Bärn) zämme mim Appizell gha, nach em Zweite Villmergerchrieg isch au do Bärn beteiliget gsi.

D Welsche Vogteie, au Ennetbirgische Vogteie gnennt, hei d Eidgenosse zwüsche 1403 u 1512 vom Herzogtum Mailand eroberet. Teilwiis sin di Gebiet numme für e paar Jahr unter de Herrschaft vo de Eidgnosse gsi. D Herrschaft hei au hiir jewils di Ört sich teilt, wo d Gebiet mit eroberet hei.
Uri, Schwyz u Nidwalde hei zämme d Vogtei Reffier (1403-1422 un ab 1495), Bollenz (1477-1480 un ab 1495) un Bellenz (ab 1500) in Bsitz gha. Di zwölf alti Ört hei im 1512 s Maietal, Lauis, Luggarus un Mendris eroberet. Di Gebiet ghöre alli hüt zum Kanton Tessin. Di Talschafte Travaglia u Cuvio un au s Eschetal, wo au im 1512i erobert worde sin, sin im 1515i wider verlore gange.

S het einige Gmeini Herrschafte gäh, wo numme zwei Ört d Herrschaft usgüebt hei. So het Bärn für e paar Jahr gmeini Herrschafte zämme mit Soledurn gha, nämlich d Herrschaft über Büre a de Aare vo 1388 bis 1393 un di über d Landgrafschaft Buchsgau vo 1428 bis 1463. Mit Fryburg zämme het Bärn d Herrschaft Grasburg (ab em 1423i), Murte, Grandson, Orbe un Echallens (alli ab em 1475i) eroberet u verwaltet. Zäme mit Züri het Bärn au ab em 1712i d Herrschaft über Hurde gha.
Au d Kantön Schwyz u Glaris hei sich d Herrschaft vo Gebiet in de Linthebeni teilt, wo si im Alte Zürichrieg erworbe hei.

Gmeini Herrschafte het vor allem Bärn au mit zugwandte Ört gha u mengisch bruucht me de Begriff au für d Bezeichnig vo "Schirmvogteie", wo s in de alte Eidgnosseschaft gäh het.


</doc>
<doc id="23162" url="https://als.wikipedia.org/wiki?curid=23162" title="Ludwig II. (Italien)">
Ludwig II. (Italien)

Dr Ludwig II. (* 825; † 12. August 875 bi Brescia) isch (Titular-)König vo Italie vo 839/840 aa gsi, König vo de Langobarde sit 844, römische Mitkaiser sit 850 und Kaiser sit 855. 

Dr Ludwig II. isch dr eltist Sohn vom Kaiser Lothar I. und siiner Frau, dr Irmingard vo Tours, gsi. Si Vater het en 839/840 zum König vo Italie iigsetzt. Dr Papst Sergius II. het en am 15. Juni 844 zum König vo de Langobarde krönt und dr Papst Leo IV. am 6. April 850 zum römische (Mit-)Kaiser. 

Wo si Vater 855 abdankt het, het er vo däm siim Riich Italie übercho. S römische Kaisertum isch under ihm zum ene blosse Ditel worde und er het uf jedi Oberhoheit über die andere fränkische Königriich müesse verzichte. Z Italie hain em muslimischi Araber (Sarazene) dr Süde vo siim Riich ewäggnoh, so z. B. Benevent, wo im Johr 841 gstürmt worden isch. Wo d Sarazene ihri verheerende Raubzüg bis zu de Chlöster Monte Cassino und San Vincenzo am Volturno usdehnt hai, hai d Äbt vo dene Chlöster dr Ludwig II. um Hilf bittet. Dä het 851/52 e Fäldzug undernoh, het aber Bari nit chönne zruggerobere. D Herzög vo Benevent und d Chlöster hai sich mit Tribut vo Plündrige müesse freichaufe. In de Johr 866 bis 871 isch dr Kaiser die ganz Ziit in Süditalie gsi. Won er 871 Bari, wo vom ene sarazenische Emir verdeidigt worden isch, zruggeroberet het, het er Hilf von ere byzantinische Flotte gha. 

S Bündnis mit em byzantinische Kaiserriich isch zwar erfolgriich gsi und het zur Eroberig vo Bari und zur Verdriibig vo de Sarazene gfüehrt, aber die beide Kaiser hai sich denn wäge dr Frog, wele dr Vorrang heb, verstritte. E Brief vom Ludwig an dr byzantinisch Kaiser Basileios I. erklärt die nöchere Umständ: Dr Basileios het im Ludwig nit welle dr Ditel vom ene "Imperator Augustus" lo. Dr byzantinisch Kaiser het sogar behauptet, ass em Karl em Grossi d Kaiserwürde nit zuegstande siig .

Wo dr jüngst Brueder, dr Karl vo dr Provence 863 ohni Chinder gstorben isch, hai dr Ludwig und dr Lothar II. s Burgund ufdeilt. 864 isch dr Ludwig sogar noch Rom zoge, für zum dr Papst Nikolaus I. drzue z bringe, ass er im Lothar im Händel mit siiner Frau wurd hälfe. Wo aber 869 au dr Lothar ohni Erbe gstorbe isch, het s dr Ludwig nit verhinderet, ass däm si Bsitz an ihri Unggle Karl dr Kahl (Westfrankeriich) und Ludwig dr Dütsch (Ostfrankeriich) gfallen isch. 

Er het us Rach en erfolglose Zug gege Benevent gmacht und isch druf, won er wider in Oberitalie gsi isch, am 12. August 875 bi Brescia gstorbe. Wil er mit siner Frau Engelberga nume zwei Döchter gha het, isch dr italiänisch Zwiig vo de Karolinger usgstorbe mit ihm, und s Kaiserdum isch an dr Karl dr Kahli gange.





</doc>
<doc id="23163" url="https://als.wikipedia.org/wiki?curid=23163" title="Langobarden">
Langobarden

D Langobarde (au Winniler, fälschlig au as »Langbärt« übersetzt) si e Deilstamm vo de Suebe und äng mit de Semnone verwandt gsi, en elbgermanische Stamm, wo ursprünglig an dr underen Elbe agsiidlet gsi isch.

Wo d Langobarde im sächste Joorhundert uff Itaalie cho sin, het das döört s Ändi vo der weschtrömischen antiken Epoche mit sech broocht.

Es isch unklar, vo wo dr Name vo de Langobarde (ahd. "lancparta") chunnt. Dr langobardisch Chronist Paulus Diaconus verzelt im 8. Johrhundert von ere alte Sag. Noch dere hai d Langobarde emol Winniler gheisse. Die si vo de Wandale bedroht worde und beidi Völker hai sich zum Kampf barat gmacht. D Wandale hai zum Wodan bätet und dä het ene gsait, ass die wurde gwünne, won är as Ersti am Morge wurd gseh. D Gambara, d Mueter vo de winnilische Herzög Ebor und Agio, het ene aber dr Rot ge, zur Göttin Frea, der Frau vom Wodan, z bäte. Die het ne gsait, ass sich d Fraue vo de Winniler früeh am Morgen im Oste sötte ufstelle und ass si ihri lange Hoor sich wie Bärt sötte vor s Gsicht binde. Am Morge früeh isch d Frea ufgstande und het s Bett vom Wodan noch Oste dreit und wo dä ufgwacht isch, het er d Winnilerinne gseh und het erstuunt gfrogt: „Wär si die Langbärt?“. Do het em si Frea gsait: „Du hesch ene dr Name ge, gib ene jetzt au dr Siig!“ So hai d Winniler d Wandale gschlage und sithär nenne si sich Langobarde.

Hüt dänggt me aber, ass es wohrschiinlig siig, ass dr Name vo de Langobarde vo ihre langstiilige Chriegsbeieli stammt, wie si au d Wikinger bruucht hai. Es isch e Bezeichnig für e Hiibwaffe; ähnlig wie Hellebarde.

D Langobarde si scho im Johr 3 v. Chr. as Deil vom Marbod-Bund erwähnt worde. Ihr Siidligsgebiet isch wohrschiinlig an dr mittleren Elbe und im westlige Meckleburg gsi. Währed eme Fäldzug vom Tiberius im Johr 5 n. Chr. zur Elbe si d Langobarde no einisch erwähnt worde: Dr Gschichtsschriiber Velleius Paterculus het gschriibe drüber, wie „d Macht vo de Langobarde broche worden isch, eme Stamm, wo no wilder as die germanischi Wildheit isch.“ Spöter verzelt er, wie Langobarde, wo eigetlig uf em lingge (südlige) Ufer vo dr Elbe agsiidlet gsi si, uf s rächte (nördlige) Ufer züglet si. Dä Bricht wird understützt drdur, ass me ufghört het, die lokale Friidhöf z bruuche. Wo d Römer sich denn zum Rhii zruggzoge hai, si d Langobarde für öbbe die nechste 150 Johr us dr Gschichtsschriibig verschwunde. Die archäologischi Fundgruppe, wo als elbgermanisch bezeichnet wird, chunnt uf beide Siite vo dr undere und mittlere Elbe und z Böhme vor. 
D Langobarde si 166 n.Chr. am Afang vo de Markomannechrieg as Deil vom ene Plünderigszug ins römische Riich idrunge und hei vo 485 aa s Gebiet an dr mittlere Donau, wo vorhär d Rugier gwohnt hai (hüte Niideröstriich), bsetzt.

Öbbe im Johr 490 isch e Gruppe, wo d Quelle as Langobarde bezeichne, noch Mähre und am Afang vom 6. Johrhundert noch Pannonie zoge. 510 hai si s Herulerriich in dr hütige Slowakei, wo vom Rudolf regiert worden isch, vernichdet. 552 hai vili langobardischi Chrieger dr oströmisch General Narses noch Italie begleitet, für zum gege d Ostgote z kämpfe. Me het se aber bald wider entlo, wil si so disziplinlos gsi si.

Im Johr 567 hai d Langobarde noch lange Kämpf zsämme mit de Aware s Gepideriich im hütige Rumänie vernichtet. Scho im Johr druf si die meiste Langobarde noch Italie zoge. Öb si, wie me s früehner meistens agnoh het, das wägem Druck vo de Aware gmacht hai, öb si vo Afang a die italiänischi Halbinsle im Blick gha hai, wo si jo 552 as e Land, wo immer no relativ riich gsi isch, kenneglehrt hai, oder öb si vom Narses iglade worde si, isch umstritte.

Si hai uf jede Fall vo 568 aa under em König Alboin grossi Deil vo Italie eroberet. D Germane – es si nit nume Langobarde gsi – si wiit noch Süde vordrunge, hai aber nit die ganzi Halbinsle chönne erobere: Öbbe d Helfti vom Land isch under dr Kontrolle vom oströmische Riich bliibe. Die langobardischi Landnohm in Italie wird agluegt as dr letzt Zug vo dr spotantike Völkerwanderig und isch aso e mögligs Datum für s Ändi vo dr Antike. Anhand vo de Gräberfälder cha me die wichtigste langobardische Siidligsgebiet z Italie usmache. Die hai sich vor allem uf d Gebiet nördlig vom Po vo Piemont bis Friaul, im Gebiet zwüschen em Langesee und em Gardasee, wo sich vor 550 d Ostgote niiderglo gha hai, konzentriert. Gege Süden findet me sehr vil weniger Gräberfälder. Dr Deil vo de Langobarde, wo sich z Italie niiderglo hai, het s arianische Christetum agnoh.

Wie vili Langobarde noch Italie iigwanderet si, cha me nit genau säge, wil d Quelle das kuum zuelön. Me schetzt, ass es öbbe 70'000 bis 140'000 Lüt gsi si und do si alli andere ethnische Gruppe wie Sachse und Gepide, wo sich de Langobarde agschlosse hai, inbegriffe. Dr langobardisch Gschichtsschriiber Paulus Diaconus redet vo 500'000 Mensche, aber das isch völlig unrealistisch, wie das bi Zahleagobe vo antike Autore hüfig dr Fall isch. Scho d Versorgig vo son ere gwaltige wandernde Menschenmängi wär ummöglig gsi. 

S Langobarderiich mit dr Hauptstadt Pavia het Norditalie und Deil vo Mittel- und Süditalie umfasst. Es isch in mehreri "Dukat" (Deilherzogtümer) iideilt gsi. Dr Authari (584–589) het d Theudelinde, d Dochter vom Herzog vo Bayre, wo mit em verbündet gsi isch, ghürotet. Noch em Dod vom Authari het die katholischi Theudelinde dr Agilulf ghürotet, wo zwar salber Arianer gsi isch, aber under em Iifluss vo siiner Frau sich em katholische Papst z Rom gnöcheret het. So het er e baar Bischöf, wo vor de Langobarde gflüchtet gsi si erlaubt zruggzcho und het au Chillegüeter, won er übernoh het, zruggge.

Erst 662 het dr Katholizismus dr Arianismus ändgültig under de Langobarde, won e grossi, iheimischi, katholischi Bevölkerig beherrscht hai, verdrängt. Vermuetlig hai d Langobarde zu dere Ziit au ihri eigeni Sproch afo ufge und hai sich rasch und vollständig in die römischi Bevölkerig integriert. In dr Forschig markiert dr Langobardenifall, wo d Halbinsle mit em für 1300 Johr ihri politischi Eiheit verlore het, im Allgemeine dr Punggt, wo me vo "italiänisch" statt vo "italisch" (wie in dr Antike) foot afo rede.

Im 7. Johrhundert het dr Cunincpert, dr Sohn vom Agilofinger König Perctarit, sich im ene Bürgerchrieg gegen dr Alahis vo Trient 688 in dr Schlacht vo Coronate an der Adda duregsetzt. Dr König Liutprand (712–744) het s Langobarderiich gege Süde vergrösseret und drbii Ravenna ignoh, und under ihm isch s Riich am grösste gsi. E Generation noch ihm het dr Desiderius vo 757 bis 774 gregiert, bis dr Karl dr Gross noch Italie zogen isch und 774 Pavia eroberet und dr Desiderius abgsetzt het. Denn het er sich sälber zum König vo de Langobarde lo chröne. Im Süden isch s Herzogtum Benevent bis zur Eroberig vo de Normanne im 11. Johrhundert sälbstständig bliibe. 

D Königschrone vo de Langobarde isch die sogenannte Isigi Chrone gsi. Johrhunderti spöter het sich dr Napoleon I. mit dr Isigi Chrone zum König vo Italie lo chröne, für zum si Herrschaft z legitimiere.

Langobardisch isch e westgermanischi Sproch gsi, es git sonigi wo dängge ass es zu de oberdütsche Dialäkt ghört haig wie Bayrisch und Alemannisch, anderi halte s ehnder für Gotisch. Es isch vom 6. Johrhundert bis zum Afang vom 11. Johrhundert vo de Langobarde, wo in Norditalie iigwanderet gsi si, gschwätzt worde. Nit vil isch vo dere Sproch übrig bliibe. Dr Name vom Volk, „Langobarde“, isch in dr Bezeichnig für die norditaliänischi Region Lombardei (ital. "Lombardia") bis hüt erhalte. Überliiferet si im Wäsentlige nume Personename, Ortsname und Einzelwörter, wo in dr Früehziit as Runeinschrifte, spöter denn in latiinische Urkunde ufdauche. Me nimmt im Allgemeine aa, ass die langobardischi Grammatik wiitgehend de Strukture vom Althochdütsche entsproche het.

Die germanische Langobarde si no zimlig unzivilisiert gsi, wo si d Herrschaft über Norditalie übernoh hai. Für die spotantiki und byzantinischi Kunst und Kultur, wo dört vorgherrscht hai, isch das wenigstens am Afang e schwiirigi Ziit gsi bis d Langobarde kulturell assimiliert worde si. Die hai aber au z Italie ihr germanischs Kulturerb nit ganz vernochlässigt. So hai si s Flächtband, e Hauptornamänt vo dr langobardisch-arianischi Kunst, wo vo dr germanische ornamentale Geometrik chunnt, zur Formvolländig brocht.
Die langobardische Herrscher hai aber nit nume die katholischi Religion, sondern au die latiinischi Sproch übernoh und die römische und byzantinische kulturelle Iiflüss adaptiert. Au s alte römische Schuelwäsen söll under de Langobardekönig no zun ere grosse Blüete cho si. Mit dr byzantinische Kunst si si scho z Pannonie in Berüehrig cho. Zu byzantinische Bauforme vo dr Basilika und vom Zentralbau hai si neui Stilelemänt drzue do, vor allem d Verzierig vo de Ussewänd mit Wandarkadene, Pilaster oder Lisene und Bogefriis. So isch dr byzantinisch Baustil witerentwigglet worde und und het sich as dr „lombardisch“ Stil in Westeuropa verbreitet. Spure vo ihrer materielle Kultur findet me in e baar Chillene und Chlöster und in Greber as Grabbigobe.

Noch der erste Rächtsschrift under em König Rothari, em "Edictus Rothari" vo anne 643, isch s langobardische Rächt Gwohnetsrächt gsi, wo bis denn mündlig überliiferet worden isch und zu sällere Ziit scho stark vom römische rächtlige Dängge beiiflusst gsi isch. Dr "Edictus" isch, wie anderi germanischi Kodifikatione, uf Latiinisch verfasst worde.

Dr Gschichtsschriiber Paulus Diaconus het under dr Herrschaft vom Karl em Grosse e Gschicht vo Rom, d "Historia Romana", d Historia Langobardorum (d „Gschicht vo de Langobarde”), e Homiliesammlig und d "Gesta episcoporum Mettensium" verfasst.

Dr Erchempert vo Montecassino isch e Chronist gsi, wo in dr zweite Helfti vom 9. Johrhundert as Mönch in Montecassino gläbt het. Er het "Historia Langobardorum Beneventi degentium" gschriibe und isch mögligerwiis dr Verfasser gsi vom ene Gedicht mit 34 Värs und vom "Martyrologium Erchemperti", eme metrische Kalendar in 116 Hexameter.

Dr Paulus Diaconus het in siiner Gschicht vo de Langobarde beschriibe, wie si usgseh hai. D Hoor hinden am Chopf und Hals hai si churz gschore, sust si zimlig lang gsi und hai ene bi zum Muul glängt. In dr Mitti hai si e Scheitel gha. D Chleider si wiit gsi und im Allgemeine us Liine, so wie se d Angelsachse drait hai, und si mit breite Streife in ere andere Farb verziert gsi. D Schueh si obenoch fast bis zum grosse Zeche offe gsi und si mit Schuehbändel vo Läder zsämmebunde gsi.

Vom 6. Johrhundert aa hai si sich au mit Liinebänder am Gürtel gschmüggt, wo mit Fible agheftet worde si. Die hai as typisch langobardisch gulte. Die Adlige si ähnlig azoge gsi, nume isch ihre Schmugg riicher verziert gsi.

Die erste Herzög bis zum Wacho cha me historisch nit belege, si chömme nume in de Sage vo dr alte Stammeszyt vor. D Regierungsziite bis zum Alboin si nit sicher.





Das isch s Ändi vo dr Liste, wil sit em Ludwig II. dr Begriff "Herzog vo de Langobarde" synonym gsi isch mit em Titel "König vo Italie", wo dr Ludwig scho im Johr 839/840 vo siim Vater übercho het.





</doc>
<doc id="23164" url="https://als.wikipedia.org/wiki?curid=23164" title="Somogy">
Somogy

Somogy (Ussproch: , dt. "die Schomodei") isch e Komitat im Südweste vo Ungarn, südlig vom Balaton (Plattesee). De Komitatssitz heißt Kaposvár.

S Komitat gränzt im Weste an Zala, im Norde an Veszprém, im Nordoste an Fejér und im Oste an Tolna und Baranya. Südlig devo litt Kroatie. Di nadürlige Gränze sin im Weste s Hügelland vo Zala, s Hügelland vo Tolna und Baranya, im Norde de Plattesee und im Süde d'Drau (Dráva).

E Großdeil vom Komitat bstoht uss Flachland; im Oste git's zwar vereinzelt Hügel, wo aber nit höcher wie 300 Meter sin. Somogy isch relativ rych an Wasser: d'Drau und d'Kapos fließe durch s Komitat und an de nördlige Gränze litt de Balaton, de gröscht See vo de Pannonische Diefebeni.

S Komitat isch in sine hüttige Gränze durch d'Komitatreform vom Johr 1950 entstande. D'Gränze entspräche denne vom historische Komitat (vármegye) Somogy, woby Deile vo sällem an di hüttige Komitat Baranya, Fejér und Zala hän mieße abgee werre, während vo Tolna und Veszprém neui Gebiet dezüecho sin (lüeg Bild).

S Komitat wird in 11 Chleigebiet ydeilt und bstoht insgsamt uss 245 Gmeinde. Di gröschti Stadt isch Kaposvár mit 67'746 Ywohner, wo glychzitig au de Komitatssitz ("megyeszékhely") isch.

In de Landwirtschaft spylt s Wy-Land südlig vom Balaton e wichtigi Rolle; es isch ca. 3500 Hektare groß. Dört git's rund 4000 Wybure in 16 Gmeinde; in sällem Gebiet isch scho zu de Römerzit Wy broduziert worre.

S Undernähme mit em gröschte Erdrag isch (2006) d'MOL Földgázszállító Zrt. gsi (s 20.-gröscht Undernähme vo Ungarn).

D'Zyl vo de meiste Touriste sin s südlig Ufer vom Balaton, s Somogy-Hügelland, d'Heilbäder (zum Bispyl z Nagyatád, Kaposvár, Barcs, Siófok-Igal und Csokonyavisonta) und d'Donau. S Somogy-Hügelland mit sine Dörfer wird als ruhig gschätzt; usserdem gältet s Wygebiet südlig vom Balaton als eini vo de schönste Gegende, wo d'Donau z biete hät.

Ungarndütschi Ortsnämme im Komitat Somogy



</doc>
<doc id="23167" url="https://als.wikipedia.org/wiki?curid=23167" title="Podestà">
Podestà

Podestà isch dr Titel vo hoche Beamte, im Allgemeine vom Stadtpresidänt, in vile italiänische Stedt im spötere Mittelalter gsi. In andere Stedt het men e "rettori" gsait. Im 16. Johrhundert isch s Amt wider verschwunde.

Die italiänische Faschiste hai vo 1926 aa dä Titel de iigsetzte Bürgermeister ge. Er isch noch em Zweite Wältchrieg wider abgschafft worde.
Dr Begriff chunnt vom latiinische "potestas", wo „Macht“ bedütet. 
Dr erst "podestà" isch us Bologna bekannt, wo me 1151 dr Guido di Ranieri di Sasso of Canossa vo Faenza brocht het für zum "rettore e podestà" z si. Das isch im Allgemeine so dr Bruuch gsi, ass me as "podestà" e Neutrale us enere andere Stadt gwehlt het, wil d Politik sehr brutal gsi isch und me en Unparteiische as Oberhaupt het welle, für zum d Gwaltdädikeit z mässige. Dr "podestà" isch nume Administrator gsi und het keini legislative Kompetänze gha. Er het d Polizei und d Gricht überwacht, aber d Miliz isch nit under siim Befähl gstande, sondern hüfig vom "capitano del popolo", eme Art Volkstribun agfüehrt worde.

Dr Kaiser Barbarossa het se vo 1158 aa sälber afo iisetze as kaiserligi Beamti, wo siini Interässe gschützt hai. Das isch sehr unpopulär gsi und het zum ene Ufstand gegen e Kaiser im Johr 1167 gfüehrt. Drnoch isch dr "podestà" im Allgemeine vo de Stadtbürger diräkt oder indiräkt gwehlt worde. S Amt isch immer meh korrupt und diktatorisch worde, und es het au vili Fäll ge, wo s chäuflig gsi isch.


</doc>
<doc id="23170" url="https://als.wikipedia.org/wiki?curid=23170" title="Titel">
Titel

Titel stoht für:




Geographii:


</doc>
<doc id="23177" url="https://als.wikipedia.org/wiki?curid=23177" title="Wilhelm">
Wilhelm

Wilhelm isch e männlige Vorname und isch bsundrigs im Norde vo Dütschland verbreitet. Im Dütsche het dr Name vili lokali und abkürzti Forme: Wellem in de rhiinische Dialäkt, Wilko und Wim z Norddütschland, uf Platt Wilm, Willem, Willken; Willi, Welm und anderi as Abchürzige.

Die meiste europäische Sproche kenne e Variante vo däm Name:
William (abkürzt Bill, Will usw.) uf Änglisch, Wim und Willem uf Holländisch, Guilherme uf Portugiisisch, 
Guglielmo uf Italiänisch, 
Guilielmus uf Latiinisch,
Guillaume uf Französisch,
Guillén uf Aragonesisch,
Guillermo uf Spanisch,
Liam uf Irisch,
Ville uf Finnisch,
Vilhjalmur uf Isländisch,
Vilmos uf Ungarisch, in mehrere slawische Sproche
Vilim, uf Tschechisch Vilém,
uf Slowakisch Viliam und uf Russisch Wilgelm.

Dr Name chunnt us em Althochdütsche und lot sich vo "willio" (Wille, Entschlosseheit) und "helm" (Helm, Schutz) härleite. Dr erst Wilhelm, wo bekannt worden isch, isch dr Heilig Wilhelm vo Aquitanien (745–812) gsi. Dr Name isch vor allem in Nordwesteuropa verbreitet gsi und dorum het s vili Wilhelm in de Familie vo de Oranier und de Hohezollere.


</doc>
<doc id="23178" url="https://als.wikipedia.org/wiki?curid=23178" title="Friedrich">
Friedrich

Friedrich isch e dütsche männlige Vorname. Die wiibligi Form isch Friederike.

Scho nume uf Dütsch git s vom Name meh as es Dotzed Variante: Fiddy, Frek, Frerk, Frerich, Friddo, Fridich, Frido, Fridolin, Fridulin, Friedi, Frieder, Friederich, Friedl, Friedo, Friedolin, Frily, Fritz und im Niederdütsche: Fiete, Fietje, Frederich, Frederik, Frerich, Freerk und Früderk. 

Die meiste andere europäische Sproche kennen en au in mehrere Variante:
Dr Name "Friedrich" setzt sich us de althochdütsche Wörter "„frid“" ("Friiden") und "„rîhhi“" ("mächtig", "Fürst") zsämme.

Im 18. und 19. Johrhundert isch er z Dütschland ein vo de beliebtiste Vornäme überhaupt gsi, sicher au wil vili vo de preussische König eso gheisse hai. In de Wältchrieg isch dr Name vo de Ängländer, Franzose und Russe in dr Form vo „fritz“, bi de Franzose isch au d Form „fridolins“ gängig gsi, zur Bezeichnig vo de Dütsche im Allgemeine bruucht worde.


</doc>
<doc id="23179" url="https://als.wikipedia.org/wiki?curid=23179" title="William">
William

William isch en änglische männlige Vorname, die änglischi Form vom Name Wilhelm. Si Ursprung isch normannisch.




</doc>
<doc id="23180" url="https://als.wikipedia.org/wiki?curid=23180" title="Elbe">
Elbe

D Elbe (niderdütsch "Elv", tschechisch: "Labe") isch e mitteleuropäische Strom, wo z Tschechie d Quelle het, dur Dütschland fliesst und in d Nordsee mündet. Si isch dr einzig Fluss, wo Böhme, wo vo Mittelgebirg umschlossen isch, entwässeret. Zu de bekannte Flüss vo ihrem Iizugsgebiet ghöre d Moldau, d Spree, d Saale (wo dr Curt Goetz von ere gsait het, ass es dört grad sovil Walfisch gäb wie z Halle Jungfraue - nämlig keini) und d Müritz. Im Oberlauf fliesst si dur Mittelgebirg, denn folgt si zwei Urstromdäler im norddütsche Diefland.

Bim Zämmefluss vu dr Moldau mit dr Elbe isch d Moldau ditlich lönger wie d Elbe, so dass eigetlich d Moldau as dr eigetlich Quellfluss vu dr Elbe azluege wär. (Ähnlig wie bim Mississippi un em Missouri z Nordamerika, wo dr Missouri dr länger Fluss isch).

Dr dütsch und dr tschechisch Name vom Fluss ("Elbe", "Labe") hai dr gliich Ursprung. In dr Antike hai d Grieche, d Kelten und d Römer em Strom "Albis", d Germane "Albia" gsait. Dr Name isch mit em latiinische Adjektiv "albus" (wiiss/grau, blass, hell) verwandt. S Wort goht uf e indogermanische Stamm *albho- für „wiiss, hell“ zrugg. Me chönnt dr Name analog zum gallische Flussname "Albis" (hüte: Aube) as „wiisses Wasser“, im Gegesatz zum Name "Dubis" für „Schwarzwasser“, düte.


</doc>
<doc id="23181" url="https://als.wikipedia.org/wiki?curid=23181" title="Gardasee">
Gardasee

Dr Gardasee (it. "Lago di Garda" oder "Bènaco", dt. veraltet: Gartsee) isch dr grösst See z Italie.

Em Gardasee si antike Name isch vo öbbe 200 vor bis 800 noch dr Ziitwändi "Lacus benacus" gsi. Dä Name söll von ere alte Gottheit, wo Benacus gheisse het, stamme. 

Dr Gardasee isch vom Etschgletscher in dr vorige Iisziit gformt worde, und me cha däm siini Spure hüt no verfolge. Die erste Siidlige am Seeufer datiere um s Johr 2000 vor dr Ziitwändi.

Dr Gardasee lit im Norde vo Italie im Schnittpunkt vo de Provinze Trentio (Trentino-Südtirol) im Norde, Verona (Venezie) im Südoste und Brescia (Lombardei) im Weste. De Hoptzuefluss isch de Sarca, wo de Gardasee als Mincio i Richtig Po-Ebni wider verloot.

Bi Hochwasser im Trentino-Südtirol chan Wasser vom Etsch dor en Tunnel in Gardasee gleited wärde. Dä underirdisch Wasserkanal isch 9,873 km lang, laited s Hochwasser bi Mori vo de Etsch ab und mündet bi Torbole am nördliche Seeendi in Gardasee. Me hät de Tunnel 1959 baut um Stadt Verona vo Überschwämmige z schütze und isch au scho mängmol brucht worde.


</doc>
<doc id="23185" url="https://als.wikipedia.org/wiki?curid=23185" title="Katholizismus">
Katholizismus

Dr Uusdruck Katholizismus stoht für alles, was mit de römisch-katholische Glaubens- und Läbensanschauige, de Organisationsforme und Brüüch zsämmehängt. Er wird in verschiidene Zsämmehäng unterschiidlig bruucht, innerhalb vo dr Theologii denn, wenn me vo dr universelle Natur vo dr Chille redet oder wenn me e bsundrigi Betonig uf d Tradition und Liturgii vo dr Chille will lege. Soziologisch bezeichnet er aber weniger die offizielli Lehr, Lithurgii und Hierarchii as vilmeh, wie Katholike datsächlig dänke, empfinde und handle, vor allem dört, wo si in dr Mehrheit und s Milieu präge. 

S Wort Katholizismus leitet sich vom Griechische "κάτολος" (κατά: abe, gege, entgege; ὅλος: ganz, umfassend) ab und bedütet im ursprünglige Sinn allumfassend, universell. Im griechische klassische Altertum hai dr Aristoteles und dr Polybius dä Begriff bruucht, und denn die erste Christe im ene nitkirchlige Sinn. 

Z Europa het dr Katholizismus d Zivilisation vor allem in de Länder prägt, wo d Reformation schwach gsi isch oder mit dr Gegereformation zum grosse Deil wider rückgängig gmacht worden isch. Dodrzue ghöre Italie, Spanie, Portugal, Östriich, Bayre, Böhme und Frankriich, und au Irland, Pole und Kroatie, wo die nationali Identität mit em Katholizismus bsundrigs äng verbunden isch, wil sich in dene Länder die nationale Oppositionsbewegige gege Grossbritannie, Russland und d Osmane bzw. Serbe respektiv uf dr überliifereti Katholizismus gstützt hai.


</doc>
<doc id="23186" url="https://als.wikipedia.org/wiki?curid=23186" title="Arianismus">
Arianismus

Dr Arianismus isch e theologischi Lehr, wo ihre Name vom e früehje Verträter von ere, em Arius, übercho het. 

Im Beriich vo dr Christologii stoht si im Gegesatz zur Trinitätslehr und wird vo de christlige Chillene und Glaubesgmeinschafte, wo die erste beide ökumenische Konzil anerkenne, as Häresii agluegt. 

In dr Spotantike isch d Bezeichnig „Arianer“ au hüfig as Kampfbegriff vo de Ahänger vom Konzil vo Nicäa bruucht worde, ohni dass die Lüt, wo so bezeichnet worde si, unbedingt d Lehr vom Arius verträte hätte. Vili Althistoriker beschränke dorum hüt dr Usdruck „Arianer“ uf die unmittelbare Ahänger vom Arius und bruuche sust dr neutraleri Usdruck "Homöer".

Vili vo de germanische Stämm si, wo si no im Oste vo Europa gläbt hai, zum Arianismus bekehrt worde und dr gotisch-arianisch Bischof Wulfila het d Bible uf Gotisch übersetzt. D Germane hai aber spöter under em Iifluss vo de autochthone katholische Völker, wo si underworfe hai in Middel- und Westeuropa, dr katholisch Glaube agnoh. Im Langobarderiich z Italie isch das offiziell 662 under em König Grimoald bassiert. In Nordafrika het s Trinitarier und Arianer bis zur Eroberig dur d Araber ge und wohrschiinlig au im spanische Westgoteriich.



</doc>
<doc id="23187" url="https://als.wikipedia.org/wiki?curid=23187" title="Himinbjörg">
Himinbjörg

Himinbjörg (aisl.: „Himmelberg, Himmelburg“) isch i de Nordische Mythologii de Wonort vom Gott Heimdallr. Er litt am Rand vo Asgard, grad bi de Regebogebrugg Bifröst.

I de Vita vom St. Gallus werd en "Himilinberc" gnennt, wo Gaister druf huuset. De Gallus isch mit eme Iihaimische in Urwald ggange um e Platz för sini Aisidelai zfinde. A de Staina sind di beede Mane vo Dämonine bidroot wore, wo blutt im Flüssli badet hend. De Gallus het die den vertibe. Spöter hend di baide Mane aber ai Gjoomer vom Himilinberc obenabe ghört, und d Dämonine hend draimol gfrööget, öb de Frömdi (de Gallus) immer no do sai.



</doc>
<doc id="23189" url="https://als.wikipedia.org/wiki?curid=23189" title="Lombardei">
Lombardei

D Lombardei (ital. "Regione Lombardia") isch en oberitaliänischi Region mit ere Flechi vo öbbe 24.000 km² und 9,43 Millione Iiwohner.

D Region isch in zwölf Provinze ideilt:

Si lit zwüschen em Langesee im Nordweschrte, em Po im Süüde und em Gardasee im Nordoschte. D Hauptstadt vo dr Region isch Mailand (ital."Milano"). Die zweitgrösst Stadt isch Brescia.

Im Mittelalter het me under „Lombardei“ nit nume die hütig Region Lombardia verstande, sondern dr ganz Nordweste vo Italie, mit em Piemont und Genua und em hütige Schwiizer Tessin. Im elteren Alemannisch het men ere "Lamparte" gseit, un in dütsche Sage wie z. B. dere vom Wolfdietrich wird für das Gebiet au d Bezeichnig "Lamparteland" bruucht.

Dr Name chunt vo de Langobarde, wo ane 568 vom Balkan us s römische Norditalie eroberet hend. S Riich vo de Langobarde isch vo Chönige regiert worde, wo d Hauptstadt z Pavia gha hend. Im 8. Joorhundert isch s Land vo de Langobarde as Karolingerriich gfalle.

Di hüttig Lombardei isch eso öppe das, was vo 1395 bis 1797 s Herzogtum Mailand gsi isch.




</doc>
<doc id="23191" url="https://als.wikipedia.org/wiki?curid=23191" title="Genua">
Genua

Genua ( "Genova" , im Ligurische "Zena" , wie Gämf vo "genu" = „Chneu“ abgleitet) isch d Hauptstadt vo dr Provinz Genua und vo dr Region Ligurie im nordwestlige Italie. D Stadt lit an dr Küste vom Mittelmeer und isch wichdig as Umschlagblatz für Ware ins und us em Industriigebiet vo Mailand und Turin. Ihre Containerhafe isch ein vo de gröschte am Mittelmeer. 

Genua het 583.601 Iiwohner im Stadtgebiet und öbbe 878.000 Iiwohner as Agglomeration. 

Genua het sich im Mittelalter dank em Seehandel stark entwigglet und isch eini vo de riichste Stedt in Europa worde und es Kulturzäntrum. D Prachtstross "Le Strade Nuove" mit de Renaissance- und Barockbaute vo de "Palazzi dei Rolli" im Zentrum vo dr Altstadt si 2006 vo dr UNESCO zum Wältkulturerb erklärt worde.



</doc>
<doc id="23192" url="https://als.wikipedia.org/wiki?curid=23192" title="Piemont">
Piemont

S Piemont (ital: "Piemonte" „am Fuess vo de Bärg“) isch noch Sizilie die italiänisch Region, wo flechemässig am gröschte isch.

S Piemont het e Flechi vo 25.399 Quadratkilometer und öbbe 4,33 Millione Iiwohner. S Aostadal im Nordweste vo dr Region zehlt historisch und naturgeografisch zum Piemont, isch aber as autonomi Region mit Sonderstatut e Verwaltigseiheit für sich. Im Aostadal läbe öbbe 120.000 Lüt uf ere Flechi vo 3.263 Quadratkilometer.

Im Norde gränzt s Piemont an d Schwiiz (Kantön Wallis und Tessin), im Weste an Frankriich (Regione Auvergne-Rhône-Alpes und Provence-Alpes-Côte d’Azur), italiänischi Innegränze het s im Süde mit dr Region Ligurie, im Südoste mit dr Emilia-Romagna, im Oste mit dr Region Lombardei und im Nordweste em Aostadal. 

Naturgeografisch isch d Region in drei Deil deilt: D "Alperegion" lit an dr West- und Nordgränze vom Piemont am Rand vo den Alpe. Do si die "okzitanische Däler" "(Valle Stura, Valle Maira, Valle Varaita, Valle del Po, Valle del Chisone, Val Pellice, Valle di Susa, Valle d’Aosta)" und d Gegend rund um s Westufer vom Langesee. Dr höchst Bärg im Piemont isch dr Mont Blanc, wo im hinterste Aostadal lit. Dr höchst Bärg in dr politische Region Piemont isch dr Monte Rosa, denn dr Gran Paradiso mit 4.061 Meter und dr Monviso mit 3.841 Meter.

Die wichdigere Flüss im Piemont sind der Po, d Maira, der Pellice, d Dora Riparia, d Dora Baltea im Aostadal, d Tseschra, d Gogna, d Riiss mit em Näbefluss Visp und der Tessin.

S "Hügelland" im Südoste vo dr Region "(Monferrato, Langhe, Roero)" wird in erster Linie landwirtschaftlig und touristisch gnützt; do wachst dr berüehmt Wii "(Barolo, Barbera, Barbaresco)" vom Piemont.

As Verwaltigseiheit deilt sich s Piemont in 8 Provinze:

In dr Po-Ebeni lige die grosse Stedt vom Piemont; do läbe au die meiste Lüt.

D Hauptstadt und gliichziitig die gröscht und bedütendsti Stadt vom Piemont isch Turin. Novara, Alessandria, Asti, Biella, Vercelli, Susa, Ivrea, Verbania und Cuneo si wiiteri Zentre.

Di altiiheimisch Sprooch im Piemont isch hauptsächli s Piemontesisch. Im Nordoschte wird Lombardisch, i de nordweschtligen Alpedäler Frankoprovenzalisch, i de südweschtligen Alpedäler Okzitanisch, im Süde zum Dail Ligurisch un im Südoschte zum Dail Emilianisch gredt.

I de südligen Alpedäler liigen aber au di ditschsprochige Walsergmeine Im Land (ital. Alagna Valesia), Makana (ital. Macugnaga), Pumat (ital. Formazza) un Remallju (ital. Rimella). Uusgstorbe sin mittlerwiili d Walserdialekt in dr Gmeine Urnafasch (ital. Ornavasso) un Rifu (ital. Riva Valdobbia). Nimmi bewohnt sin d Walserderfer Aager (ital. Agaro), Arimmu (ital. Rima), Opsu (ital. Ausone) un Salei (ital. Salecchio).

Hüt setzt si überall s Italiänisch mee un mee dure.

Vor em Jaar null händ im Gibiet vom hüttige Piemont Ligurer, dänn Etrusker und drufabe Kelte gläbt. Die sind i de römischen Antike romanisiert worde.

983 hät de Graf Hugo vo Montboissier am Uusgang vom Susatal s Chlooschter «Häiligtum vom Sankt Michael» ggründet, wo hüt s Simbol vom Piemont isch.

Im 11. Jaarhundert händ d Grafe vo Savoye dur d Hürat vom Graf Odo mit der Adelaida vo Susa s hüttig Piemont überchoo. Wo im Fride vo Utrecht 1713 Spanie hät müese Sizilie a Savoye abträtte, händ di savoyische Herzög (was s underzwüschet gsy sind) de sizilianisch Königstitel aagnaa. König sind s au plibe, wo s 1720 Sizilie mit Sardinie abtuuschet händ – si händ sich iez äifach König vo Sardinie gsäit.

Nach de napoleonische Chriegszyte isch d Herrschaft vom Hus Savoye über Savoye, s Piemont, Sardinie und Nizza am Wiener Kongräss 1815 wider härgstellt worde; dezue ane händ s na di voranig Republik Genua überchoo. Im Risorgimento, de politische Veräinigung vo Italie, hät Sardinie-Piemont dänn e zäntrali Role gspilt: Zwüsched 1859 und 1870 hät das Land under em König Viktor Emanuel II. und em Minischterpresidänt Camillo Benso von Cavour und mit em Abetüürler Giuseppe Garibaldi de ganz italienisch Stifel plus Sizilien und Sardinien eroberet. De Viktor Emanuel, König vo Sardinie-Piemont, isch 1861 nach der Eroberig vo fascht ganz Italie (Rom isch erscht 1870 dezue choo, Triest erscht 1918) zum König von Italie uusgrüeft worde – s Piemont hät dademit ufghört, as äigene Staat z äxischtiere. A d Franzose verlore hät er aber glychzytig Nizza und Savoye – s isch s Gägegschänk gsy defür, das en Frankrych im Kampf gägen Öschterrych understützt hät.

Erscht i de 1970er Jaar isch s Piemont as en italienischi Region wider ggründet worde. Genua isch aber as äigeni Region Ligurie wider abgspalte worde, und scho vorane hät mer au s Aostatal as en autonomi Region ygrichtet.



</doc>
<doc id="23195" url="https://als.wikipedia.org/wiki?curid=23195" title="Elisabeth Haich">
Elisabeth Haich

D Elisabeth Haich (* 20. März 1897 z Budapest, † 31. Juli 1994 z Ponte Tresa, uf Ungarisch: Haich Erzsébet ) isch e ungarischi Künstleri gsii. Si het zäme mit em Selvarajan Yesudian di ältist Yoga<nowiki>-Schuel</nowiki> i de Schwiz gründet.

D Elisabeth Haich isch em 20. Märze 1897 z Budapest uf d Welt cho und isch scho as Chind e gueti Klavierspileri gsii. Si het Musig und Bildhauerai studiert und denn z Budapest en Atelier uftue. Si het sich starch för Spiritualität und Esoterik interessiert und sich au guet i hinduistische Schrifte uusgchennt. Ends vo de 30er Joor het si de Inder Selvarajan Yesudian keneglernt und denn ane 1939 mit em zäme e Yogaschuel i erem Atelier z Budapest uuftue.

Nochdem 1948 s kommunistische Regime d Yogaschuel zuetue het, isch es a de Eliabeth Haich und em Selvarajan Yesudian im November1948 glunge, Budapest z verloo und si sind uf Zöri cho, mitem Ziil uf Kalifornie z goo. Baid sind denn aber i de Schwiz blibe und hend zwösched 1949 und 1955 i merere schwiizer Städt Yoga-Schuelene ggründet und z Ligurie isch z Diano Marina e Yoga-Summerschuel uftue wore und spöter e zwaiti z Ponte Tresa im Tessin.

D Elisabeth Haich isch verhürootet gsii und het e Soo ghaa. Si isch am 31. Juli 1994 z Ponte Tresa gstorbe.

D Elisabeth Haich isch en international anerchennti Bildhaueri gsii und gelt zäme mitem Yesudian as aini vo de Bigründer vom Yoga z Europa und baid hend maasgeblich a de Verbraitig und Popularisierig vom Yoga i de Schwiz biitrait. D Elisbeth Haich het au meriri Büecher usegee, wo sich mit Esoterik, Spiritualität und Yoga bifasset. Büecher vo ere werdet bis hüt immer wider noi usegee und sind au i anderi Sprooche öbersetzt wore.



Lebeslauf vo de Elisabeth Haich


</doc>
<doc id="23196" url="https://als.wikipedia.org/wiki?curid=23196" title="Selvarajan Yesudian">
Selvarajan Yesudian

De Selvarajan Yesudian (au Selwaradschan, Selva Raja Yesudian; * 25. Februar 1916 z Sholinghur, Tamil Nadu, Indie, † 26. Oktober 1998 z Zöri) isch e südindische Yogalehrer gsii. Er het as ann vo de erste Yoga z Europa underrichtet und zäme mit de Elisabeth Haich meriri Yogaschuele i de Schwiz gründet.

De Selvarajan Yesudian isch am 25. Februar 1916 i de Stadt Sholingur nördlich vo Madras im indische Bundesland Tamil Nadu uf d Welt choo. Sini Eltere sind erfolgriichi Ärzt z Madras gsii. Er isch immer e schwächliche Bueb gsii und het ai Chinderchranket um die ander öbercho. Nochere Lungenentzündig mit vierzeni isch er ase schwach gsii, as er nüme mit andere Chind het chöne spile. Er het denn i de Bibliothek vo sim Vatter Büecher öber de Yoga gfunde und mit grossem Intressi glese. Er het denn afange haimlich Hatha Yoga praktiziere, aber sini Gsundhait het drunter no me glitte. Mit föfzeni het er ufeme Spaziergang imene Mangohain e Yogaklass atroffe. Er het de Leerer aagsproche und isch as Schüeler uufgnoo wore. Under de Aalaitig vom Yogalehrer het er schnell en athletische Körper entwicklet und isch gsund wore.

churz nochem Tod vo sim Vatter ane 1936 het de Selvarajan Yesudian Indie verloo und isch uf Ungarn um z Budapest Medizin z studiere. Er het denn a de Universität Vorträg öber indischi Medizin und Yoga ghalte. Drufabe het er d Bildhaueri Elisabeth Haich gcheneglernt, wo sich besser i indische Schrifte uusgchennt het als er selber. I erem Künstleratelier het er denn 1939 e Yogaschuel uuftue und 1941 e Buech öber Yoga usegee: “Sport és jóga”. 

Nochdem ane 1948 s kommunistische Regime d Yogaschuel z Budapest gschlosse het, hend de Selvarajan Yesudian und d Elisabet Haich im November 1948 Ungarn verloo und sind uf Zöri choo, mit em Ziil uf Kalifornie z goo. Baid sind denn aber i de Schwiz blibe und hend i merere Schwizer Städt Yogaschuelene gründet.

Ab 1990 het sich de Selvarajan Yesudian afange zruggzüche und het sini Yoga-Schuel z Sanggale sim langjöörige Schüeler Rolf Heim öberloo. Am 26. Oktober 1998 isch er z Zöri gstorbe.

De Selvarajan Yesudian het för Yoga glebt und sich starch demit usenandergsetzt. Er het zäme mit de Elisabeth Haich erfolgriich meriri Yogaschuele gründet, so z Budapest (vo 1939-1948) und i de Schwiiz ab 1948 z Aarau, z Basel, z Bern, z Gempf, z Luzern, z Ponte Tresa, z Sanggale und z Zöri. Im ligurische Diano Marina isch zudem no e Yoga-Summerschuel gründet wore. Er het nöd nume Yoga underrichtet sondern au Vortträäg ghalte und Birootige abotte. Er isch de Autor vo merere Büecher öber de Yoga und d Philosophii wo dehinder steckt. Sini Büecher werdet bis hüt immer wider noi usegee. Em Selvarajan Yesudian sini spirituelli Vorbilder sind de Ramana Maharshi (1879-1950) und de Vivekananda (1863-1902) gsii.

De Yesudian het sini Stunde guet strukturiert. Nochere chorze Meditation in ere Sitzhaltig isch e chliine Vortrag öber d Philosophii ghalte wore. Drufabe sind Schnuufüebige (Pranayama) cho und denn sind verschidnigi Yogastelige (Asana) döregfüert wore. Nochere chorze Erholig isch e zwaiti Meditation choo und am Schluss no e Tüüfeentspannig. D Üebige sind i de Regle mit gschlossne Auge möglichst entspannt döregfüert wore um d Konzentratio zerhöche und s Biwusstsii z schärfe und de Prana (Schnuuf, Lebesenergii) z verbessere. Autosuggestion und Bichräftigungsformle sind bruucht wore um d Schüeler im Fortschritt z stärche und um positivs Denke z schuele. Noch de Stund sind a de Schüeler no Üebige för dihai mitgee wore.





</doc>
<doc id="23197" url="https://als.wikipedia.org/wiki?curid=23197" title="Diano Marina">
Diano Marina

Diano Marina isch en italienischi Hafestadt a de ligurische Küste i de Provinz Imperia, a de Bluemeriviera, i de Nöchi vo Monaco.

D Umgebig vo Diano Marino isch scho i de Altstaizit bisidlet gsii. Nochdem Ligurie vo de Römer underworfe worre isch, isch de Ort as "Lucus Bormani" (»Hain vom Bormo«) bikannt gsii. De hüttig Name het de Ort aber vo de römische Göttin Diana. Im Ort hend sich scho im 1. Jh.n.Chr. Christe niderloo. Im Mittelalter hend d Lüt vom Ort, wo Olive aabaut het, under sarazenische Pirate glitte. 1861 isch de Ort zum Königriich Idalie cho. 1887 het e gwaltigs Erdbebe de Ort völig verwüestet und vili Mensche sind umcho

I de 50er Joor vom 20. Jh. hend de Selvarajan Yesudian und Elisabeth Haich e Yoga<nowiki>-Summerschuel</nowiki> z Diano Marina uftue.

Hüt isch nebetem Aabau vo Olive, Basilikum, Tomate, Frücht, Gmües und Blueme de Tourismus e wichtige Wertschaftszwiig vo Diano Marina.



</doc>
<doc id="23198" url="https://als.wikipedia.org/wiki?curid=23198" title="Ponte Tresa TI">
Ponte Tresa TI

Ponte Tresa (lombardisch "Punt da Tresa", dütsch veraltet "Treisbruck") isch aini vo de chlinste Gmainde vo de Schwiz und lit im Distretto di Lugano im Tessin.

Ponte Tresa litt am westlichste Zipfel vom Luganersee uf baidne Site vom Flüssli Tresa, wo d Grenze zwösched de Schwiz und Italie bildet. De schwizer Tail isch nume 41 Hektare gross und bildet en aigni politischi Gmaind. De italienisch Tail bildet mitem Dorf Lavena d Gmaind Lavena Ponte Tresa, wo zu de Provinz Varese i de Lombardei ghört. De Name het de Ort vo de Brugg (it. "ponte") öber d Tresa.

Ponte Tresa isch d Endstation vo de 12 km lange Isebaanlini "Ferrovia Lugano-Ponte Tresa".

Ponte Tresa isch zum erschte Mol gnennt worde anne 818 als "ad Tresiae Pontem", 875 "Ponte Tretia".

De Burgermeischter (Sindaco) vu Ponte Tresa isch de Silvano Grandi.

Quälle: Bundesamt für Statistik 2005
De lombardisch Dialäkt vo Ponte Tresa ghört zum Bosino.

Us Ponte Tresa stammt de italienisch-schwiizerischi Mooler Bartolomeo da Ponte Tresa (öppe 1495-1550). 




</doc>
<doc id="23203" url="https://als.wikipedia.org/wiki?curid=23203" title="Join-up">
Join-up

S'Join-up isch en Methode zom s Vertrou vom Ross zom Mönsch z gää, so gset s Ross de Mönsch als "Leittier" ond respektiert ne. Es esch en Methode zom em Ross au nöcher cho on ds Vertroue ufzboue. S Join-up werd fell be Problemross oder jonge Ross brucht, me chas aber au be normale Ross awände.

De Monty Roberts hets Join-up erfonde. Er het die Methode os em Verhaute fo de Wöudross interpretiert ond so sogar s Vertraue fomene wöude Mustang erlangt. "join-up", "follow-up" on "fix-up" sen iitreiti Warezeiche fom Monty Roberts.

De Mönsch zeigt em Ross dor Rüere fo de Longe, dass es wiit wäg fonem ond schnäll abhaue söll. Jetzt cha sech s Ross entscheide, öbs wet eifach ständig wiiter z fliehe oder de Mönsch als Ranghöchere aazluege. 
Wöu Ross Härdetier send, werd sech das bald zor Entscheidig öberwende, Kontakt zom Mönsch ufznää. Zeiche fo Kontaktsuechi zom Mönsch send, dass es de chopf sänkt, met de Ohre schpelt, schläckt oder chätscht. Wenn de Mönsch die Zeiche erkennt, dräit er sech gäge s Ross, luegt of de Bode, nemt d Hand abe ond verlührt eso jegliche bedroleche Iisdrock ofs Ross.
Jetz chunt s Ross (fo hende) of de Mönsch zue, dä strichlet s, emmer met no gsänktem Bleck, öber d Stern. Dodemit isch s Join-up beändet.

Grad denoch chont s "Follow-up": de Mönsch cha of em Platz (jee nach dem Roundpen) omelaufe; wen s rechtig funktioniert, werd s Ross de Person hendenochelaufe. D Person bliibt zor Belohnig zwöschedore mol stoo ond strichlet weder öber d Stern fom Ross. S Ross het jetz de Mönsch als "Leittier" akzeptiert ond suecht bemem Schotz we benere Härde.



</doc>
<doc id="23209" url="https://als.wikipedia.org/wiki?curid=23209" title="Polybius">
Polybius

Polybius (altgriechisch: Πολύβιος, Polybios; latiin: Polybius) isch dr Name vo



</doc>
<doc id="23210" url="https://als.wikipedia.org/wiki?curid=23210" title="Golda Meïr">
Golda Meïr

D Golda Meir (1898-1978) isch en israelischi Politikere und vo 1969 bs 1974 Premierministerin vo Israel gsi.

D Golda Meir isch am 3. Mai 1898 z Kiew as Goldie Mabovitsch uf d Wält cho. Wo si achti gsi isch isch ihri Familie 1906 in d USA, wo si z Milwaukee, Wisconsin ufgwachsen isch. Si het an dr Milwaukee Normal School (jetzt University of Wisconsin-Milwaukee) gstudiert und het sich in dr Milwaukee Labor Zionist Party engagiert und isch dört füehrend worde. 

Si het dr Morris Myerson ghürotet und 1921 hai si "Aliah" gmacht, d. h. si noch "Erez Israel" (s Land Israel, wo denn no s britische Mandat Palestina gsi isch, usgwanderet). Dört si si Mitgliider vom Kibbuz Merhavia worde. Si het dr Kibbuz in dr "Histadrut", dr allgemeine Gwärkschaft, wo zur Arbeiterbewegig ghört het, verdräte. Vo 1928 bis 1932 isch si Sekretärin vom Fraue Arbeiterrot gsi und isch 1934 in sis Exekutivkomitee gwehlt worde, wo si bis zum Zweite Wältchrieg amtiert het. In de Chriegsjohr het isch si zum e Wortfüehrer für d Zioniste worde, wo mit de britische Mandatsbeamte verhandlet hai. 1946 hai d Brite in ihrem Kampf gege d Zioniste, wo dr Abzug vo de Brite verlangt hai, dr Mosche Scharett und anderi jüdischi Politiker verhaftet. Dr Scharett isch denn dr Chef vo dr politische Abdeilig vo dr Jüdische Agentur gsi, und d Goldie Myerson het en provisorisch ersetzt. Si het sich für d Befreijig vo ihre verhaftete Kamerade iigsetzt und für die jüdische Iiwanderer, wo d Naziherrschaft z Europa und vili au Konzentrationslager überläbt gha hai, und nüm in Europa hai welle läbe. D Brite aber hai under em Druck vo arabische Nationaliste d Iireis vo Jude braktisch ganz verbote und hai illegali Iiwandere festgnoh und deportiert. Wo dr Scharett freiglo worden isch, het er im zionistische diplomatische Dienst afo schaffe und d Myerson het ihre Boste bhalte. Si het mit em König Abdullah vo Jordanie verhandlet und brobiert ihn drvo abzhalte, bi dr Invasion wo die andere arabische Staate blant hai, mitzmache.

Am 14. Mai 1948 isch dr Staat Israel gründet worde und d Myerson isch eini vo dene gsi, wo Unabhängikeitserklärig underschriibe hai. Im gliiche Johr isch si as Ministere noch Moskau gschiggt worde. 1949 isch si zum erste Mol in d Knesset gwehlt worde as Mitgliid vo dr "Mapai" (מפלגת פועלי ארץ ישראל D Partei vo de Arbeiter vo Erez Israel). Si isch bis zu ihrem Rückzug us dr Politik 1974 Mitgliid vo dr Knesset gsi. Vo 1949 bis 1956 isch si Minister für Arbet gsi und het dr Ufbau vom Land gleitet, Strosse und Hüüser lo baue und het die unbegränzti Iiwanderig vo Jude us alle Kulture understützt. Wo si 1956 Usseminister worden isch, het si ihre Familiename zu Meir hebräisiert. Si het die israelisch Entwiggligshilfspolitik vo de afrikanische Staate understützt, wo me drvo ghofft het, ass si em politische Iifluss vo de Araber, wo Israel immer no findlig gegenübergstande si, wurd entgegewirke. Im Januar 1966 isch si as Usseminister zruggdräte und isch Generalsekretär vo dr "Mapai" worde und het zum Lager vom Premierminister Levi Eschkol ghört. 

1968 het si d "Mapai" mit em David Bengurion siiner "Rafi"-partei, wo denn dr Schimon Peres drzueghört het, und dr "Achdut haAwoda/Po'alei Tzion" zur Israelische Arbetspartei vereinigt. Wo dr Eschkol am 26. Februar 1969 gstorben isch, isch d Golda meir as Kompromisskandidatin Premierminister vo Israel worde. Si het d Koalition, wo im Juni 1967 entstanden isch, wiitergführt. Ussepolitisch het si für e Friide dur Diplomatii gschafft. Si het vili Staatsbsüech gmacht, so öbbe 1972 noch Rumänie zum Nicolae Ceauşescu und zum Vatikan, wo si dr Papst Paul IV. droffe het. 1973 isch si Gastgäbere gsi, wo dr dr dütsch Bundeskanzler Willi Brandt z Jerusalem bsuecht het.

Im Oktober 1973 hai Ägypte und Syrie Israel am Jom Kippur agriffe. Drotz Hiwiis druf, ass es Entwigglige uf dr arabische Siite git, het die israelisch Regierig d Reserviste nit vor em heiligste Dage vom Judedum welle ufrüefe. So hai die arabische Armeä afänglig Erfolg gha und Israel isch in Schock gsi. Noch herte Kämpf het die israelisch Armee zerst d Syrier im Golangebirg zum Rückzug zwunge und denn in dr Sinaiwüeste die ägyptisch Armee, wo dr Suezkanal überquert gha het, vollkomme vo ihrem Nochschub abgschnitte. Uf Drugg vo de Russe het Israel aber nit chönne d Kapitulation erzwinge und het sogar de Ägypter müesse Wasser und Ässe lo zuecho. Dä (nit ganz freiwillig) Verzicht druf, d Ägypter nit no einisch z demüetige mit ere vollkommene militärische Niiderlag, het e baar Johr spöter drzue gfüehrt, ass dr Anwar as-Sadat, dr 'Siiger' vom Oktoberchrieg, het chönne mit Israel Friide schliesse. Für d Golda Meir isch aber s politischen Änd in Sicht gsi. Ihri Regierig isch stark kritisiert worde drfür, ass d Armee nit barat gsi isch und au wie dr Chrieg sälber gfüehrt worden isch. Im Merz 1974 het si kuum e neui Koalitionsregierig z stand brocht und isch denn scho am 10. April zruggdräte. Si het d Regierigsgschäft witergleitet, bis dass im Juni e neui Regierig gformt worden isch.

D Golda Meir het zwar noch 1974 keini politische Ämter me gha, het aber wiiterhi e wichdigi Rolle im israelische politische Läbe gspiilt. 1975 het si ihri Autobiografii veröffentligt. 

Si isch am 8. Dezämber 1978 z Jerusalem gstorbe. Erst noch ihrem Dod isch bekannt worde, ass si zwölf Johr lang Leukemii gha het.




</doc>
<doc id="23212" url="https://als.wikipedia.org/wiki?curid=23212" title="Hildegard von Bingen">
Hildegard von Bingen

D Hildegard vo Binge (1098-1179) isch e Äbtin, Mystikere und Komponistin gsi.

D Hildegard vo Binge isch 1098 z Böckelheim as zähnts Chind vo adlige Eltere, em Hildebert und dr Mechtild, uf d Wält cho. Si isch im Benediktiner Chloster Disibodebärg erzoge worde vo dr Jutta, dr Schwöster vom Graf vo Spanheim. 1136 het si deren ihri Nochfolgee as Äbtin worde. Scho as Chind het si Visione gha und wo si dreievierzig gsi isch, het si mit ihrem Biichtvater drüber gredet und dä het im Erzbischof vo Mainz drvo verzelt. E Komitee vo Theologe het d Wahrhaftikeit vo de Visione undersuecht und bestätigt und me het ere e Mönch zur Hilf ge, si ufzschriibe. S "Liber Scivias Domini (Kenn d Wäg vom Herr)" isch vo 1141 bis 1152 entstande und drin si 26 Visione gsammlet, won e prophetischi und apokalyptischi Form hai. Si beziehn sich uf d Chille, d Beziehig zwüsche Gott und em Mensch und d Erlösig. 

Öbbe 1147 het d Hildegard Disibodebärg mit e baar ander Nonne verlo für zum e neus Chloster z Rupertsbärg z gründe. Sie het dört ihr Buech fertig gschriibe. D Hildegard het e Talänt gha für s Dichde und Komponiere. Si het siibenesibzig vo ihre lyrische Gedicht in dr "Symphonia armonie celestium revelationum (Symphonii vo dr Harmonii vo de himmlische Erschiinige)" gsammlet und si zu Musig gsetzt. Au e liturgischs Drama, "ordo virtutum," wo dr Text und d Note drvo erhalte si, het si komponiert. Si het au Biografie vo Heilige verfasst und zwei Wärk über Medizin, "Causae et Curae (Ursache und Kure)" und Naturgschicht, "Liber subtilitatum diversarum naturarum creaturarum", wo von ere wüsseschaftlige Beobachtigsgob züge, wo in dere Ziit sälte gsi isch. Ihri Korrespondänz enthaltet no meh Prophezeiige und allegorischi Abhandlige, und zum Vergnüege het si en eigeni Sproch erfunde.

D Hildegard vo Binge isch am 17. Septämber 1179 z Rupertsbärg bi Binge gstorbe.

Zwar het ihr früehnst Biograf si e Heiligi gnennt und es het Bricht ge vo Wunder, no wo si am Läbe gsi isch und au sonigi noch ihrem Dod wo bi ihrem Grab bassiert si, aber si isch nie formell kanonisiert worde. Si chunnt aber doch vor as Heiligi in dr römische Märtyrologii und ihre Heilige Dag, dr 17. Septämber, wird in gwüsse dütsche Diözes begange.





Meister Eckhart


</doc>
<doc id="23216" url="https://als.wikipedia.org/wiki?curid=23216" title="Birchermüesli">
Birchermüesli

S Birchermüesli oder churz "Müesli" ghört zu de typische Schwizer Spiise, wo weltwiit bikannt wore sind. S bistoot us ere Mischig vo Chorn, Milch, Frücht und Nüss.

De Erfinder vom Birchermüesli isch de Dr. Maximilian Oskar Bircher-Benner (1867–1939) gsii. As junge Arzt het er erchennt, as vill Mensche drum chrank sind, well si s Falschi und dodevo z vill essid. Er het ane 1900 z Zöri i de Zouft zum Saffere e Vortrag öber sini "“Sunneliechtnaarig”" ghalte, wo us früsche Pflanzeprodukt und Cholehydraat, statt us Flaisch und Aiwiis bistande het. D Ärzteschaft vo Zöri het en aber abegchanzlet und en Fall vo “extremstem Vegetarismus” diagnostiziert.

Uf d Idee vom Birchermüesli isch er uf ere Wanderig i de Alpe choo. E Sennefrau het em e »recht seltsams Esse« us Chorn, Obst, Nüss und Milch uuftischet. Drus use het er e Rezept kreiirt, won er "“d Spys“" gnennt het.

En Esslöffel Haberflöckli werd för zwölf Stunde i drai Esslöffel Wasser iigwaicht. Denn werd en Esslöffel Kondensmilch und de Saft von ere halbe Zitrone drunder gmischt und zwee oder drai chliini Öpfel driigrafflet, samt de Schelfere und em Bitzgi. Am Schluss werd no en Esslöffel gribni Nüss – Bommnüss, Haselnüss oder Mandle – dröber gstroilet. 

D Spys isch zum Zmorge und zum Zoobe a de Churgäst zäme mit Vollchornbrot, Butter und Chrüttertee uuftischet woore.

Hüt werd s Birchermüesli chuum no im Originalrezept ggesse und statt de früsche Produkt werdet vo verschidnige Hersteller halbfertigi Müesli verchauft, wo zum Tail wiit ewegg vo de Philosophii vo de “Sunnenaarig” vom Maximilian Bircher-Benner sind. Statt numen Öpfel werdet aber au verschidnig Frücht und Beeri, je noch Jooresziit und Glust, dezue gmischt und d Kondensmilch isch entweder dör Pastmilch oder Jugurt ersetzt woore. Ggesse werd s Birchermüesli aber hüt no entweder zum Zmorge oder zum Znacht, aber au zum Zvieri isch es no willchoo.



</doc>
<doc id="23218" url="https://als.wikipedia.org/wiki?curid=23218" title="Maximilian Oskar Bircher-Benner">
Maximilian Oskar Bircher-Benner

De Maximilian Oskar Bircher-Benner (au Max Bircher; * 22. Augste 1867 z Aarau; † 24. Jänner 1939 z Zöri) isch e Schwizer Dokter und Lebesreformer gsii und isch de Erfinder vom Birchermüesli. Er isch ann vo de erste Vertreter vo de Vollwertchost.

De Maximilian Oskar isch em 22. Augste 1867 z Aarau as Soo vom Notar Heinrich Bircher und vo de Berta Bircher-Krüsi uf d Welt cho. Zu sinene Gschwüsterti ghöret de Nationalroot Ernst Friedrich Bircher (1866-1958) und d Fanny Bircher, wo di erst Zaanärzti vo de Schwiiz gsii isch. Scho as Bueb het er e starchs Intressi a Medizin zaigt und isch ener uffälig gsii. So het er imene Schuelufsatz mitem Thema "Über mich" gschribe: ""I gseh nid guet, i ghör nid guet und cha nid weidli springe.""! Ane 1885 isch sin Vatter bankrott ggange und het sich haimlich uf Amerika abgsetzt und d Famili elai zruggloo.

Er het denn z Wien, z Dreschde, z Berlin und z Zöri Medizin studiert und 1891 promoviert. Er het ane 1893 d Elisabeth Benner (1872-1945), e riichi Elsässeri, ghüüroote und mit ere sibe Chind ghaa. Im gliiche Joor het er im Zörcher Arbaiterviertel Ussersiil e Spitool uuftue. 1897 het er denn z Hottige e Villa zumene Chuurhuus gmacht und erchennt, as die gueternäärte Riiche onöd gsünder sind, as di underernäärte Büezer. 

Ufere Wanderig i de Alpe het em e Sennefrau e »recht seltsams Esse« us Chorn, Milch, Obst, Nüss und Milch uuftischet. Drus use het er e Rezept kreiirt, wo ner ""d Spys"" gnennt het und hüt underem Name Birchermüesli bikannt isch. Er het e Konzept för e ""Sunneliechtnaarig"" uusgschaffe. Deno sölet d Mensche statt Flaisch und Aiwiis, villmee pflanzlichi Produkt - Blätter, Frücht, Soome, Chörner, Worzle, Chnolle - und Cholehydraat esse. Da Konzept het er z Zöri i de Zouft zum Saffere a de Zörcher Äzteschaft vorgstellt. Die hend aber nu de Chopf gschüttlet und "extremste Vegetarismus" diagnostiziert. Doch de Maximilian Bircher-Benner het sich nöd verwere loo und 1903 sini Schrift "Grundzüge der Ernährungstherapie auf Grund der Energetik" publiziert.

De Max Bircher-Benner isch au en Vertreter vo Sport und Biwegig gsii und het zu de Mitinitiatore vo de erste öffetliche Zörcher Badi ghört.

1904 het er am Züriberg nebetem Waldhuus Dolder s Sanatorium "»Zur lebendigen Kraft«" baut und sini Chuurgäst strengste Regle underworfe. Bikannti Lüüt wie d Schriftsteller Hermann Hesse, Rainer Maria Rilke, Thomas Mann oder de Musiker Yehudi Menuhin und d Golda Meïr hend zu sinere Chundschaft ghört. Zum Zmorge und Znacht hets Birchermüesli mit Vollchornbrot, Butter und Chrüttertee gee. Denebet hend d Churgäst vorem Zmorgenesse e Waldspaziergang müese mache und sich sus fill verusse biwege und Sport mache und im Garte helfe; aber au Luft- und Sunebäder sind vorgschribe gsii. De Thomas Mann het vomene "hygienische Zuchthuus" gredt und gmaint, er chömi sich vor wiene Nebukadnezar, wo Grääs essi und im Luftbad uf allne Viere göng. De Klinikufethalt het en zum Roman ""Der Zauberberg"" inspiriert. Und em Hermann Hesse sin ""Kurgast"" erinneret au a die Klinik.

De Erst Weltchrieg het en Iibruch i de Entwicklig vo de Klinik bidütet. 1923 het de Maximilian Bircher-Benner afange d Zittschrift "Der Wendepunkt" usegee. 

De Max Bircher-Benner isch em 24. Jänner 1939 amene Herzriss gstorbe. 

Nochem Max Bircher-Benner sind de "Bircher-Benner-Platz" im Zörcher Quartier Hottige und de "Bircher-Benner-Weg" z Aarau binennt.

Nochem Tod vom Max Bircher-Benner hend sini Erbe s Sanatorium "Lebendiges Licht" i "Bircher-Benner-Klinik" umtauft. Di erste Direkter sind vo 1939-1949 sini Chind Ralph Bircher (1899-1990) und Ruth Kunz-Bircher gsii, vo 1949 bis 1973 sini Nichte Dagmar Liechti-von Brosch (1911-1993). Sini beed Söö Franklin Emil Bircher (1896-1988) und Willy Alfred Bircher (1898-1970) sind Chefärzt i de Klinik gsii. Ane 1973 isch d Bircher-Benner-Klinik in Bsitz vo de Stadt Zöri choo het aber müese 1994 gschlosse werde, well si nöd gnueg uusglastet gsii isch. S Huus ghört sit ane 1998 a de Züri Versicherig. 

De Max Bircher-Benner het revolutionäri Vorstellige vo gsundem Lebe und Esse ghaa. Scho as junge Maa het er nochem Vorbild vom Auguste Forel ufghört Alkohol trinke. Er isch a östliche Wiishaite interessiert gsii und de Lao Tse, de Mahatma Gandhi und de Vivekananda hend zu sinene Vorbilder ghört. Verzicht und Disziplin sind för en essentiell gsii, well si Körper und Gaist rainiget und de Mensch zu Gott füered. Biwegig und bsunders d Ernäärig isch för en as Arzt wichtig gsii und zu de vier Yogaweg vom Vivekananda het er no de Yoga vo de Ernäärig as "föfti Hoptstrooss" propagiert. 

Em Max Bircher sini Lebesreform isch völlig underem dozmol biliebte Motto ""Zrugg zu de Natur"" gstande. Vill Biwegig und Sport i de fraie Natur und Sunebäder hend zu sinene Therapiiforme ghört. Bsunders het er aber Theorii vo de ""Sunneliechtnaarig"" uufgstellt. Deno hend essbaari Pflanzetail wie Blätter und Fröcht de höchst Näärwert, well si am maiste a de Sune uusgsetzt sind und anorganischi Molekül i organischi verwandlet, aso Lebloses i Lebe umwandlit. Gchochts Gmües und gchochti Fröcht geltet scho as weniger wertvoll, well dör s Choche de ""Suneliechtwert"" verminderet werdi. Vo Zucker, Wiissmeel, Konserve und Flaisch het er degege abgroote. Obwoll er immer drum bimüet gsii isch, sini These wüsseschaftlich z understütze, isch sini Diät vo de domolige Wüsseschaft nöd anerchennt wore. Au wenn sini Erchlärige wüsseschaftlich nöd verhebet, so gelt er hüt as Pionier vo de Vollwertchost, wo mittlerwiile wüsseschaftlich anerchennt as gsund bitrachtet werd und statt vo "Suneliechtwert" redt mer hüt vo Vitamiin wo bsundrigs i Gmües und Fröcht vorhande sind.





</doc>
<doc id="23219" url="https://als.wikipedia.org/wiki?curid=23219" title="Der Fürst">
Der Fürst

S Buech Dr Fürst (italiänisch "Il Principe") isch öbbe 1513 vom Niccolò Machiavelli verfasst und 1532 postum veröffentligt worde. Es isch näbe de "Discorsi" si Hauptwärk. Es isch deilwiis in dr Tradition vo de mittelalterlige Fürstespiegel gschriibe, me luegt s as eins vo de erste – wenn nit as ersts – Wärk vo dr modärne politische Philosophii aa. En eigeni Interpretation isch im Machiavellismus bzw. Antimachiavellismus entstande.

Dr Machiavelli isch eigetlig en überzügte Republikaner gsi. Er het s Buech gschriibe, für zum d Gunst vo de Medici überzcho, wo zu dere Zit z Floränz regiert hai. Noch em Sturz vo dr Republik Floränz hai die ihn in s Gfängnis gheit und e baar Mol lo foltere. Er het ene Bättelbrief gschriibe und het ins Exil müesse goh, won er us em Gfängnis cho isch. S Buech het de Medici allerdings nit gfalle, und so het dr Machiavelli nüt drvo gha. Er isch erst 1521 als Bürger vo Floränz rehabilitiert worde.

Dr Machiavelli het in ere revolutionäre Ziit gläbt. Z Italie isch d Renaissance entstande, und dr Absolutismus het agfange sich uszbreite. D Renaissancemensche hai uf d Antike zrugggluegt und sich die zum Vorbild gnoh. Si hai agfange, ihr Schiggsal in die eigeni Hand z neh und sich nit drii z erge, wie s im Mittelalter dr Fall gsi isch.

Au dr Machiavelli und sini Wärk si stark vo de Gedanke vo dr Renaissance prägt und hai dr spöter Absolutismus vorbereitet. Zu dere Zit isch Italie in zahlriichi Chliistaate und Fürstedümer ufdeilt und die ganz Zit vo sine Nochbere, de Spanier, de Franzose und de Dütsche bedroht gsi. Dr Machiavelli het "Il principe" nit nume us Eigenutz gschriibe, er het vom ene italiänische Nationalstaat dräumt und het ghofft, ass e Fürst chiem, wo s wurd fertigbringe, Italie z vereinige und ihm si alte Ruhm zruggzge. Er het dr Cesare Borgia, wo für si Skrupellosikeit berüehmt gsi isch, für son e Prinz ghalte und het däm siini Date zum Deil stark glorifiziert und ihn as „läbends“ Bispil agfüehrt für vili vo de Empfählige, won er im Buech macht. Im Lorenzo II. de Medici, em Änkel vom Lorenzo de Medici, het er en andere Hoffnigsdräger gseh und het em si Wärk gwidmet as en Art vom ene politische Leitfade.

S Buech isch in 26 Kapitel ufdeilt. Dr Machiavelli schribt zerst vo de verschiidene Fürstedümer und wie me an d Herrschaft cha cho, denn über die richtigi Führig von ere Armee und schliesslig über s richtige Verhalte vom ene Fürst und weli Eigeschafte er sött ha. Do lit dr Schwerpunggt vom Buech. Scho mit em usfüehrlige Inhaltsverzeichnis macht dr Machiavelli klar, was er vorhet:


Schlussändlig beziehn sich fast alli Rootschleg vom Machiavelli uf s Schluss-Kapitel, uf d Befreijig vo Italie vo de „Barbare“. Mit vile Bispil zeigt er, was in der jüngere Vergangeheit z Italie alles falsch glofen isch und dass s Land wäge däm zerfallen isch. Er stellt Vergliich mit Situatione in dr Antike aa und belüchdet underschidligi Chriegs- und Eroberigs-Szenarie, denn für dr erfahreni Diplomat isch usser Frog gstande, dass d Chriegskunst s Wichtigste sig, won e Fürst sich drmit sött beschäftige. Er warnt: „D Verachtig vo dere Kunst isch die ersti Ursach für e Verlust vo dr Herrschaft; d Erfahreheit in ere isch s Mittel, si z erwärbe.“ 

Ein vo de bekanntiste und am meiste umstrittene Abschnitt vom Buech behandlet d Frog, öb e Herrscher lieber sött gruusam oder barmhärzig erschiine. Dr Machiavelli foot s achzähte Kapitel mit dr Ussag aa, ass e Fürst immer söll brobiere, as barmhärzig und nit als grausam z gälte. Isch das aber nit möglig, so isch s vorzzieh, für grausam ghalte z wärde. Uf kei Fall darf e Fürst s zuelo, ass men en verachti. Dr Grund sig, ass d Mensche im Allgemeine undanggbar, falsch und feig sige. Im Friide und Glück wurde si zu eim stoh und eim mit ihrem Läbe Dreui schwöre. Wenn sich aber s Glück änderi, chönnt me sich nit uf d Understützig vom Volk verlo, wil s eim dr Rugge wurd zuedreihe und ein wurd im Stich lo. Wenn me aber dr Fürst wurd für grausam halte, so hät s Volk Angst vor siner Rache und wurd sich nit draue, ihn z verrote. Im erste Fall sig dr Fürst also vom Wohlwolle vom Volk abhängig, im zweite chönn sich dr Fürst immer no uf d Angst vor em verlo. Me sött aber nit vergässe, ass dr Fürst, wenn er de Lüt Angst macht, sich nit au verhasst wurd mache. Das chann er verhindere, wenn er sine Undertane nie ihr Hab und Guet wurd wägnäh und ass er, wenn Blutvergiessen nötig sig, immer e guete Grund sött ha oder ass d Ursach offesichtlig sött si. Das het dr Machiavelli drmit begründet, ass es sehr vil menschliger sig, s Bluet von e baar Lüt z vergiesse, as Unruehe und Anarchii zuezlo, wo dr ganzen Gmeinschaft wurde schade. As Afüehrer von ere Armee muess dr Fürst as grausam erschiine, wil er nume so in dr Lag sig, Unruehe und Ufständ under sine Druppe z verhindere und sini Find z schlo. Do erinneret dr Machiavelli an s Vorbild vom Hannibal, wo berüehmt gsi sig für si Grausamkeit, und au wenn er Duusigi vo Soldate us de verschiidenste Länder in d Schlacht gfüehrt het, nie mit Unruehe oder sogar mit Ufständ z due gha haig.

"Dr Fürst" isch en Aleitig für Politiker, wo persönlige Erfolg und Macht wei. Noch em Buech si für e Fürst alli Mittel rächt, für zum sis Land in Ruhe und Friide z füehre. Das aber stoht im Gegesatz zum Machiavelli sim Hauptwärk "Discorsi", won er as liideschaftlige Republikaner sait, ass nit s Wohl vom ene Einzelne sondern s öffentlige Wohl e Staat gross machi und au ass Republike Staate sige, wo s Volk Fürst isch. Ufklärer wie dr Spinoza, dr Rousseau und dr Diderot hai spöter dänggt, ass dr Machiavelli mit em "Principe" in erster Linie ere korrupte Machtpolitik die ideologischi Legitimation haig welle entzieh. Wil dr Machiavelli zur gliiche Zit mehreri Komödie und Satire gschriibe hat (z. B. "Belfagor", "La Mandragola") und "Il Principe" im ene Brief an si Fründ Guicciardini (19. Mai 1521) as „Ghiribizzi“ (Phantastereie) bezeichnet het, git s vili Interpretations-Spiilrüüm. Dr dütsch Politiker Carlo Schmid het in siner Machiavelli-Biographii gschriibe, ass dr Machiavelli nit Gwalt und Skrupellosikeit as ersti Mittel für e Politiker empfohle haig, sondern ass e Politiker nume chönn funktioniere, wenn er die Mittel im Notfall richtig chönn awände. 

As de Ideä, wo im "Fürst" vorchömme, het sich en eigeni politischi Maxime, dr Machiavellismus, bildet, än Ideologii, wo hüte meistens negativ bewärtet wird. Die Ablehnig het churz noch em Erschiine vom Wärk as Antimachiavellismus agfange. Vor allem s Christedum, wo dr Machiavelli ehnder abglehnt het, het die eisitigi Bedonig vom Läbe in dere Wält ohni Rücksicht uf d Tugende, wo me für s Jensits bruucht, kritisiert. Hüte verbindet mn Tyrannei, Usbütig und Gwüsselosigkeit mit em Begriff Machiavellismus.

Au wenn er scho 500 Johr alt isch, isch "Il principe" immer non e Pflichtlektüre für alli, wo sich mit Politik beschäftige.




</doc>
<doc id="23221" url="https://als.wikipedia.org/wiki?curid=23221" title="Ühlingen-Birkendorf">
Ühlingen-Birkendorf

Üehlingè-Birchèdorf (Dütsch: "Ühlingen-Birkendorf") isch e Gmeind im badè-württèbärgischi Landchreis Waldshuèt.

Üehlinge lyt uff dè Abdachung vom Südschwarzwald uff èrè Höchi vo 640 m über NHN. Üehlinge lyt im Obberè Schlüèchtdal in èm Dalbeggi, dõdemit isch s Geläuf um Üehlinge ummè wènig abhäldig. Sèll ändert sich 2 km unterhalb vom Dorf schlagartig, well d Schlüècht ab dört in èrè ängè Schlucht volauft. Durch sèll Plateau un èm Wasserzuèlauf vo dè Schlüècht biètet Üelinge voglychwys guèti Bedingungè, um sich dört aazsidlè.
Birchèdorf isch am Südhang vom Schwarzwald uff 450 bis 950 Meter Höchi über NHN; es isch ugfähr 15 Kilometer vo de Chreisstadt Waldshuet-Düèngè ewäg. Birchèdorf lyt uff dè Höchi zwüschè Steina- un Schlüèchtdal, a dè Schlüècht öppè 3 Kilometer obberhalb vo Ühlingè. 

S Gmeindegebièt vo Üehlinge-Birchèdorf deggt vyr Däler vo de Schwarza ab, im Weschte über d Mettma und d Schlüècht bis zu de Steina im Oschte; dodemit isch es e typischi Flächegmeind. D Usdehnig isch 10 Kilometer in Nord-Süd-Richtig und 15 Kilometer in Wescht-Oscht-Richtig.

D Gmeind gränzt im Norde an Bonndorf im Schwarzwald, im Oste an d Stadt Stüehlige und an Egginge, im Süde an Öschinge und Waldshuet-Düènge und im Weschtè an Wyle, Höcheschwand und Grafehuse.

D Gmeind setzt sich uss de acht Ortsdeil Berau, Birchèdorf, Brändè, Hürrlingè, Obbermettingè, Rièdè, Üehlingè un Undermettinge mit gsamt 43 Dörfer, Wyler, Zinke, Höf un Hüser. Dõmit isch d Gmeind Üülingè-Birchèdorf sit dè Gmeindereform vo 1975 è tûpischi Flächègmeind im Südschwarzwald. È netteri Umschrybig für sellèn Umschtand isch d Bezeichnig "Vier-Däler-Gmeinde", wo sich druff bezièt, dass im Gmeindsgebièt d Däler vo dè Schlücht, dè Steina, dè Mettma un dè Schwarza liget.

D Gränze vo de Ortsdeil stimme mit sälle vo de früènèrè Gmeind mit de glyche Nämmè übberii; si werre offiziäll mit "Üehlige-Birkedorf, Ortsdeil ..." benännt. D Ortsdeil bilde glychzitig Wohnbezirk und Ortschafte noch de bade-württebärgischè Gmeindeordnig, des heißt si hän e eigene Ortschaftsroot und e Ortsvorsteher, wo Vorsitzende vo sällem Ortschaftsroot isch.

Im Ortsdeil Berau liige d Wiestige Bürgle und Heidedor. Z Birkedorf isch d Ortschaft Vogelsang mit Vogelsang uffgange; usserdëm litt d Wiestig Rombach z Birchèdorf. Im Ortsdeil Undermettige litt d Wieschtig Rudolfsbärg, wo zwar nit hät chönne lokalisiert werre, aber in sällem Ortsdeil vermüetet wörd. Im glyche Ortsdeil litt d Ortschaft Hofwys, wo villicht mit Endermettigè idäntisch isch.

D Gründig vo Birchèdorf hèt wohrschins i dè Zit vo dè alemannischè Landnahm im 4. Johrhundert stattgfunde; dodruff wyst d'Ändig "-inge" hy. Z Birchèdorf git s Gräber vo Alemannè.
Im Johr 1095 isch Birchèdorf èrschtmòls in Urkundè erwäänt worrè.
D Hèrren vo Birchèdorf hèn vomuètlich im 12. Johrhundert d Burg Birchèdorf baut. Im Johr 1530 isch Birchèdorf zämmè mit Grõfuusè im Dausch gegè Beggingè un Schlaatè vo dè Stadt Schaffuusè a d Landgrõfschaft Stüèlingè chò. Im Johr 1612 isch Birchèdorf zum Kloschter Sankt Bläsy übbergangè.

Üehlinge wörd èrschtmòls im Johr 816 erwäänt, in Urkundè vom Kloschter St. Gallè wörd s Dorf "Hulingen" benamst.
Nõch è baar Wechsel vo dè Ühlinger Diènschthèrrè hèt s Kloschter St. Bläsy unter m Abt Christoph im Johr 1480 s Dorf Üehlinge erworbè, mit dèby d Lüt, dè Frucht-, Wyy-, dè Heu- un Lämmerzeentè sowiè dè St.-Martins-Groß- un Grund- un Zehnthèrr vom Dorf Üehlinge.
Meereri Brandkatastrophen i dè Johr 1890, 1911 un vo allem 1930 hèn defür gsorgt, dass èn Huufè aalti Schwarzwaldhüser inzwǜschè voschwundè sin.

Z Üehlinge-Birkedorf sin Sydligsspure uss de Römerzit z finde; oberhalb vom Breitwysehof isch sälli Römersydlig, wo in derre Region am diefste in de Schwarzwald ydrunge isch. 

E nänneswerti Besydlig häts aber erscht im 10. Johrhundert gee, wo d Chlöster baut worre sin. Bsunders s Chloster z St. Bläsi hät d'Bsitzige in de Gmeind beyflusst. Um 948 isch Üehlige-Birkedorf zum erschte Mol erwähnt worre.

D Gmeind Üehlinge-Birkedorf isch durch d Verwaltigsreform vo Bade-Württeberg im Johr 1975 entstande. Folgendi, devor selbschtändigè, Gmeindè sin uff Üehlinge ygmeindet worrè: 
Well Birchèdorf un Üehlinge bi dè Ygmeindung sowoll bi dè Aazahl Ywooner wiè dè Gmarkungsflächi fascht glych groß gsi sin, hèt mò dè Nammè vo dè Flächègmeind 1975 uff "Üehlige-Birchèdorf" gänderèt. D Ygmeindung vo dè beidè gröschtè Dörfer uff èm Brändmer Bärg, Bèrau un Brändè, isch ebbèfalls am 1. Januar 1975 wǜrksam worrè. Sell spôti Ygmeindung isch au èrscht zschtand chò, nõchdèm d Blään, è Gmeind "Brändemer Bärg" z bildè, bis zum 1.1.1975 nit umsetzbar gsi sin. Alli anderè Ortsdeil sin vor dè Gmeindsreform nõch Üehlingè ygmeindet worrè. Dè zitliche Ablauf vo dèrrè Gmeindsbildung isch wiè folgt abgloffè:

D Gmeind isch de Sitz vom Gmeindeverwaltigsverband Obers Schlüchttal, wo usser Üehlige-Birkedorf au Grafehuse dezüeghört.

Ergebnis vo dr Landdagswahle sit 2006: 

D Gmeind underhaltet partnerschaftligi Beziehige zu





</doc>
<doc id="23224" url="https://als.wikipedia.org/wiki?curid=23224" title="Niccolò Machiavelli">
Niccolò Machiavelli

Dr Niccolò Machiavelli [nikːo'lɔ makːja'vɛlːi], eigentlig "Niccolò di Bernardo dei Machiavelli", (* 3. Mai 1469 z San Casciano im Val di Pesa; † 21. Juni 1527 z Floränz) isch en italiänische Politiker, Philosoph, Gschichtsschriiber und Dichter gsi.

Si Name wird hüte vor allem mit rücksichtsloser Machtpolitik, wo alli (rächtmässige) Mittel usnützt, verbunde. Dr Begriff "Machiavellismus", wo spöter prägt worden isch, wird dorum hüfig as Schimpfwort für e politischs Verhalte bruucht, wo raffiniert isch und ohni jede Iifluss von Moral und Sittlichkeit die eigeni Macht und s eigene Wohl will vergrössere. Vor allem ufgrund vo siim Wärk "Il Principe" („Dr Fürst“) wird er as ein vo de bedütendste Staatsphilosophe vo dr Neuziit agluegt. Si politischs Hauptwärk "Discorsi" isch wäge däm im Hindergrund bliibe.
In dütscher Übersetzig:




</doc>
<doc id="23226" url="https://als.wikipedia.org/wiki?curid=23226" title="J. R. R. Tolkien">
J. R. R. Tolkien

Dr J. R. R. Tolkien (1892-1973) isch en änglische Glehrte und Schriftsteller gsi. Er isch wäge siim Fantasy-Buech "Dr Hobbit (The Hobbit)" und dr Trilogii "Herr vo de Ring (Lord of the Rings)" noch em Zweite Wältchrieg berüehmt worde.

Dr John Ronald Reuel Tolkien isch am 3. Januar 1892 z Bloemfontein in Südafrika uf d Wält cho. Won er vieri gsi isch, isch er mit siiner Mueter und siim jüngere Brueder uf Birmingham z Ängland züglet, nochdäm si Vater, a Bankier, z Südafrika gstorben isch. Im Johr 1900 isch si Mueter katholisch worde und au dr Tolkien isch e duef religiöse Katholik gsi. Wo si Mueter 1904 gstorben isch, isch e katholische Briester Vormund vo de beide Brüeder worde. Vier Johr druf het sich dr Tolkien in en anders Waisechind, d Edith Bratt, verliebt. Si isch spöter si Inspiration für eini vo siine Romanfigure, d Elbin Lúthien Tinúviel, worde. Si Vormund het nüt vo dere Liebi welle wüsse, und dr Tolkin het müesse warte bis 1913, won er mit einezwanzig erwachse worden isch, bevor er dr Edith e Hürotsadrag het chönne mache.

Dr Tolkien isch uf d King Edward's School z Birmingham gange und het denn am Exeter College z Oxford gstudiert. 1915 her er dr B.A., vier Johr spöter dr M.A. gmacht. Im Erste Wältchrieg isch er iizoge worde und het an dr Somme kämpft. Noch em Chrieg het er churzi Ziit am "The New English Dictionary" mitgschafft, wo spöter "The Oxford English Dictionary" worden isch. Er het die änglisch Sproch und Literatur an de Universitete Leeds (vo 1920 bis 1925) und Oxford (1925 bis 1959) underrichdet und isch Spezialist gsi für Alt- und Middelänglisch. Er isch sehr beschäfdigt gsi mit siine akademische Pflichte und het au an andere Universitete examiniert, so het er numen e baar Publikatione gmacht in dere Ziit, wo aber in siim Fäld bedütende Iifluss gha hai. Drunder si gsi "Sir Gawain and the Green Knight" (1925; mit em e. V. Gordon), d Standardusgob vo däm Wärk, "Beowulf: The Monsters and the Critics", e Vorläsig won er 1936 ghalte het und richdigswiisend worden isch, und en Usgob vom mittelalterlige Handbuech für Eisiidlere "Ancrene Wisse" (1962).

Wälterüehmt isch er mit siine "Fantasy"-Gschichte worde. "Dr Hobbit" (änglisch "The Hobbit"), e Chinderbuech, isch 1937 usecho und dr "Herr vo de Ring" (änglisch "The Lord of the Rings"), e Trilogii, won e Fortsetzig vom "Hobbit" isch, 1954-1955.

Dr J. R. R. Tolkien isch am 2. Septämber 1973 z Bournemouth in Ängland gstorbe.









</doc>
<doc id="23228" url="https://als.wikipedia.org/wiki?curid=23228" title="John">
John

John isch e Vorname und e Familiename.

John isch die Änglischi (usgsproche []) und norddütschi (usgsproche []) Version vom Vorname Johannes und e Familiename, wo vom Vorname abgleitet worden isch.

John (usgsproche []) isch e Niiderdütsche und schlesische Familiename, wo dur d Zsämmeziehig vom Name Johannes entstande isch. Allerdings chunnt s au vor, ass er in dere Form as Vorname bruucht wird.






</doc>
<doc id="23229" url="https://als.wikipedia.org/wiki?curid=23229" title="Willy Bircher">
Willy Bircher

De Willy Alfred Bircher (* 12. Oktober 1898 z Zöri; † 14. Dezember 1970 z Oetwil) isch e Chefarzt vo de Bircher-Benner-Klinik z Zöri gsii.

De Willy Alfred Bircher isch em 12. Oktober 1898 z Zöri uf d Welt cho. Sini Eltere sind de Maximilian Oskar Bircher-Benner, de Erfinder vom Birchermüesli, und d Elisabeth Bircher-Benner. Er het z Zöri und z Paris Mediziin studiert und 1925 sini Dissertation mitem Titel "“Experimenteller Beitrag zur Frage des Primelekzems”" iigraicht. 1925 het er d Lucie Sophie Schwarzenbach ghüroote.

Nochem Tod vo sim Vatter ane 1939 isch er Chefarzt i de Bircher-Benner-Klinik wore. Er isch im Dezember 1970 z Oetwil bimene Autounfall um s Lebe choo.

De Willy Bircher isch wie sini Gschwüsterti ganz i de Traditio vo sim Vatter gstande und het meriri medizinische Schrifte publiziert. Drunder isch au s Buech "“Bedeutung und Pflege des Atems auf Grund östlicher Lehren”," won er 1932 usegee het. Drin bischribt er Atemtechnike, wie si im Yoga güebt werdet und erwänt au as er de Wert vo “Original-Yogaüebige” i längerer ärztliche Beobachtig erchundet heb. Da Buech isch möglicherwiis s erst Schwizer Yogalernbuech.





</doc>
<doc id="23232" url="https://als.wikipedia.org/wiki?curid=23232" title="Ronald">
Ronald

Ronald isch e männlige Vorname. Er isch um 1960 bsundrigs beliebt gsi und me het ne vilne Buschi ge.

Dr Name leitet sich vom altnordische "Rögnvaldr" („dä wo d Chraft vo de Götter het“) ab. Dodrus isch denn im Änglische "Reginald," im Niiderdütsche "Reinout" und im Schottische "Ranald" oder ebe "Ronald" worde. E wiibliigi Form vom Name isch "Rona".





Ronny oder Ronnie si vor allem z Ostdütschland verbreitet. Im Amerikanische wird au d Form Ron bruucht.


</doc>
<doc id="23233" url="https://als.wikipedia.org/wiki?curid=23233" title="Reuel">
Reuel

Reuel oder Raguel, vo hebräisch רְעוּאֵל (Standard: [Rəʻuʼel], Tiberianisch: [Rəʻûʼēl]) isch e Name us em Hebräische und bedüted „Fründ vom (Gott) El“, und isch mit mehrere biblische und andere religiöse Figure verbunde.

In dr Bible:


Au:



</doc>
<doc id="23234" url="https://als.wikipedia.org/wiki?curid=23234" title="Südwalserdeutsch">
Südwalserdeutsch

S Siidwalserisch isch e Uusdrùg fir di hegschdalemanische Dialäkt, wù in dr Walsergmaine z Italie ùn im Tessin gschwäzd wääre. Die siidlichi Schbroochfamilie vùm Walserdytsch hed verschiideni Oordsdialäkt.



Uusgschdoorbe sin midlerwyyli d Walserdialäkt vù:

Weenig wais mer iber d Walserdialäkt vù

Uuser e baar Fluurnäme isch nyd me iibrig bliibe vù dr Walserdialäkt vù:

Fir d Aafäng vù dr Foorschig iiber s Siidwalserisch isch em Albert Schott syy Aarbed inträssant: "Die deutschen Colonien in Piemont. Ihr Land, ihre Mundart und Herkunft. Ein Beitrag zur Geschichte der Alpen."

Vum Karl Bohnenberger isch s Buech "Die Mundart der deutschen Walliser im Heimattal und in den Aussenorten," wu bim Huber z Frauefeld ane 1913 usecho isch.

Fir s Phonogramm-Archiv vù dr Universität Züri hed dr Wilhelm Doegen im Oktober ane 1929 Toonbandùfnaame vù verschiidene Siidwalser Dialäkt gmachd. Die Ùfnaame sin voorberaided woore vùm Fritz Gysling ùn em Rudolf Hotzenköcherle ùn sin vùn ene ane 1952 verefendligd woore. 

Vù dr Siidwalser Gmaine, wù in dr 50er Joor no ne lääbige Dialäkt ghaa hän, hän dr Fritz Gysling ùn dr Rudolf Hotzenköcherle zwische 1951 ùn 1955 Ùfnaame fir dr Schwyzer Schbroochatlas gmachd (Arrimmu: IT 5. Eischeme: IT 1. Greschonei: IT 2. Gurin: TI 1. Im Land: IT 3. Makanaa: IT 4. Pumatt: IT 8. Remmallju: IT 6. Salei: IT 7). Vù Aager ùn vù Niel (Goabi) sin kaini me gmachd woore.

Monografyye zù ainzelne Ortsmundaarte gid s vùm Marco Bauen ùn dr Maria Concetta Di Paolo fir Remmallju, vù dr Gertrud Frei fir Salei, vù dr Emily Gerstner-Hirzel ùn vùm Charles V. J. Russ fir Gurin, vùm Giovanni Giordani fir Im Land, vùm Max Waibel fir Makanaa und vùm Peter Zürrer fir Greschonei ùn Eischeme. Wiichdig sin au d Ùfzaichnige vùm Emil Balmer. Derzue cheme wyderi Spezialùndersuechige ùn e ganzi Raie Wèèrderbiecher, ùnder anderem vùm Peter Zürrer fir Greschonei, em Pio Scilligo fir Pumatt ùn em Dino Vasina fir Remmallju oder vùm Heinrich Welf fir Greschonei ùn Eischeme. Idalieenischi Sproochforscher wie dr Valerio Cantamessi ùn dr Paolo Crosa Lenz hän d Gschiichd vùm Walserisch vù Urnafaasch undersuechd.

Dr Paul Zinsli hed d Fluernäme vù dr Siidwalser Gmaine ùfgnùù ùn die Samlig derno ane 1984 in syym Buech „Südwalser Namengut“ verefendligd, aber ooni Chaarde. E baar ainzelni Gmaine wie Gurin, Im Land ùn Remallju hän iiri Fluernäme au sälber gsamled, si bschriibe ùn ùf Chaarde yyzaichned – oder hän des lo mache.

Wyderi Aagoobe zue dr Foorschigsgschiichd vù dr verschiidene Dialäkt finded mer in dr jeewyylige Spezialartikel.

Typisch fir d Siidwalser Dialäkt sin noch em Rudolf Hotzenköcherle drèi Mèèrgmool:

Dooderbyy chaa mer ùnderschaide zwische hegschdalemannische, walserische ùn siidwalserische Mèèrgmool.

Mhd. â isch in dr maischde hegschdalemannische Dialäkt nid verdùmbfd – in dr Siidwalser Dialäkt aber nùmme im Pumatt ùn z Aager nid ùn z Salei nùme lyychd.

Z Arrimmu, z Gurin, z Makanaa, z Remmallju ùn Im Land isch mhd. â dergeege verdùmbfd.
Z Greschonei ùn z Eischeme isch mhd. â diphthongiert. Die Diphthongierig isch au z Goabi gängig gsii (vgl. Name!).

In dr hegschdalemanische Dialäkt sin mhd. î, iu, û im Hiatus ùn im Uuslud in Wèèrder wie mhd. drî, frî, snîen, gehîen, srîen, sû, bûwen, niuw, niuwe (dt. drei, frei, schneien, fallen, Sau, bauen, neu, neue) as Monophthong erhalde, derwyylschd si in andere alemanische Dialäkt diphthongierd sin. User z Eischeme, wù ali mhd. Langvokal diphtongierd sin, ùn z Rimmu sin si in dr Südwalser Gmaine zem greeschde Dail as Monophthong erhalde.

aber: Arrimmu: "schneuwa" (dt. schneien), "khaja" (dt. fallen), "schreja" (dt. schreien), "bouwa" (dt. bauen), "nouwe" (dt. neue). Eischeme: "schnouwe" (dt. schneien), "gheije" (dt. fallen), "schreijä" (dt. schreien), "bouwe" (dt. bauen), "naue" (dt. neue).

Ahd. iro (Gen. Pl., dt. „ihrer“) erschyynd enklitisch as -ru.

Adjektiv wääre au in ere prädikative Schdelig dekliniert.


aber: Makanaa: Chopf



In dr hegschdalemanische Dialäkt isch mhd. -nk in Wèèrder wie "Bank", "Gstank", "trinke", "denke", "danke", "Anke" verschoobe zue ch: "Baach", "Gstaach", "triiche", "deeche", "daache", "Aache". User z Greschonei ùn z Aager finded mer die Verschiebig au in dr Siidwalser Dialäkt, zmaischd zue -nch.

aber: Aager: "tankchä" (dt. danken). Greschonei: "tringgä" (dt. trinken), "danggä" (dt. danken)

In dr hegschdalemanische Dialäkt erschyynd mhd -rn in Wèèrder wie "Garn", "Horn", "gern" as -re: "Gaare", "Hoore", "geere".


Im Wallisertitsch erschyynd mhd. -hs in Wèèrder wie "Fuchs", "sechs" as -ks, nid wie in vyyl Schwyzer Dialäkt as -chs: "Fuks", "sekschi".

Di 2./3. Sg. vù mhd. gân (dt. gehen) ùn stân (dt. stehen) erschyyne mid Diphthong. Derwyylschd d Foorme in dr iibrige alemanische Dialäkt (z. B. du goosch / är good) ùf regulärs ahd. "dû gâs" / "ër gât" zrùggeen (oder ùf ahd. "dû gês" / "ër gêt", wie z. B. elsässisch dü geesch / är geed), sin si im Hegschdalemanisch mid dr Ändige -is bzw. -it bilded ("dû gâ-is", "ër gâ-it").

Im Hegschdalemannisch sin verschiideni Diminutivsuffix gängig: -elti, -ji, -li, -si, -tsi, -tschi.

Im Hegschdalemannisch wääre Passivkonschtruktione nid mid „wääre“ bilded, sundere nach romanischem Voorbild mid „chùù“.

Di vole Vokal in ùùbetoonde Silbe sin nid abgschwèchd woore.


I schdaarch: schniide; II -jan: hefte; III -ôn: salbu; IV -ên: lose

Im Wallisertiitsch wääre no drèi Pluralfoorme ùnderschiide: "wir schniide", "iir schniidet", "schi schniident".

In e Dail Siidwalser Dialäkt wääre nùme zwoo Foorme ùnderschiide:
In dr Siidwalser Dialäkt wääre bi vyyl Wèèrder d Pluralforme no wie im Ahd. ooni Ùmlud bilded, z. B. im Woord "Oofe" (dt. Ofen).

aber: Pumatt: "Ofä" / "Efäm". 

In dr Siidwalser Dialäkt sin s no lääbigi Genitivfoorme erhalde. Voll lääbig (wie in dr dytsche Schriftschbrooch) isch er aber nimme in allne Dialäkd; z Greschonei ùn z Gurin (ùn au im Pumatt?) chùnd er – wien im Wallis – nùme noo bi lääbige Wääse, in adverbiale Fiegige ùn in fèschde Wändige voor.

Bi dr Modalverbe (z. B. können, mögen, dürfen, sollen) wääre d Pluralfoorme in dr maischde Siidwalser Dialäkt no ooni Ùmlud bilded.

aber: Makanaa: "ir meind", "ir meid", "schi mein". Remmallju: "endṣchandre chennwer", "jerandru chenneder", ṣchiandru chennund".

In dr Siidwalser Dialäkt sin no verschiideni aldi Verwandschafduusdrùg lääbig bliibe. Im Pumattertiitsch wird sogar no ùnderschiide zwisch em Vaterbruder ("Ettru") ùn em Mutterbruder ("Eechi").

Uuser z Eischeme sin mhd. ü, ö, iu, oe, üe, öu endrùnded.

aber: Eischeme: "Möisch" (dt. Mäuse), "Wüksch" (dt. Füchse), "grüün" (dt. grün), " tö̀if " (dt. tief)

E karakteristisch Mèèrgmool vù alene Walserdialäkt isch d Palatalisierig vù germ. s in Wèèrder wie "Eis", "Häuser", "sie", "sich", "uns" zue sch: "Iisch", "Hiischer", "schi", "schi"/"schich", "ünsch"/"insch". In dr Siidwalser Dialäkd vùm Sesiatal (Im Land, Arrimmu ùn Remmallju) isch faschd e jeedes germ. s e sch; dèèrd haisd s au "schind gschi" (sùnschd "sind gsi"), "schege" (sùnschd "sege") oder "Hu[u]sch" (sùnschd "Hu[u]s").

In allne Siidwalser Dialäkt – ùn faschd nùme dèrd (noch em Schwyzerische Idiotikon sol s des driibernus au z Guggisberg im Bäärnbied gee) – gid s s Verb "gee" ùn äänli, wù „nehmen“ bedyded:

D Häärchùmfd vù däm Verb isch ganz ùùchlaar. Noch em Schwyzerische Idiotikon chend s vù mhd. "gâchen, gæhen" „eilen“ stame; d Siidwalser Bedydig wäär derno iiber e Zwischebedydig „eilig zusammenraffen“ endschdande. Noch em Karl Bohnenberger cha des us ludlige Grind nid syy, äär dänggd an ahd. "gijëhan" „bekennen, zugeben“, was aber us semantische Grind au nid ùùbroblematisch sei.

S Saleytitsch isch dr ainzig alemanisch Dialäkt ùn au dr ainzig im ganze ooberdydsche Schbroochruum, wù no bis in di zwood Hälfdi vùm 20. Jh. e volschdändig erhalde un lääbig Präteritum ghaa hed. Ainzelni Foorme vùm Präteritum sin au im Aagernertitsch noogwiise.

Relativsatzbildig mid „der, die das“ (lueg aber au ùnder dr Nèierige):

In e Dail Siidwalser Dialäkt gid s no ne lääbig Partizip Präsens.

Bi vyyl Siidwalserdialäkt chùnd, andersch wie bi dr andere Walserdialäkt, nooch dr Infinitivpartikel "z" no ne bsùnderigi Form fir dr Infinitiv voor, wù ùf s midelhoochdydsch Gerundium zruggood. Z Gurin ùn z Salei schdood des in jeedem Fall, z Greschonei, z Eischeme, im Land ùn z Pumatt nùme bi dr Chùùrzverebe, z Remmalju gid s es gaar nimi. (Im Wallis gid s zwoor in e baar Dèèrfer wèschdli vù Vischp au no Räschd vùm sog. Gerundium, aber nùme in faktitive Konschdruktione: "z’ linden tüe," Wèsch yyleege. Im Oschdalemanisch isch des sog. Gerundium dergeege no vyyl lääbiger, lueg Alemannische Grammatik#Gerundium.)

Z Greschonei, z Eischeme, im Land ùn z Pumatt gid s des Gerundium nùme no bi dr Chùùrzverbe.

Im Eischemtöitschu gid s im Geegesatz zue dr andere Siidwalser und dr Walliser Dialäkt no grùndedi Vokal.

Eischeme: "Möisch" (dt. Mäuse), "Wüksch" (dt. Füchse), "grüün" (dt. grün), " tö̀if " (dt. tief)

Voorbemèèrgig: Nid alli Nèierige sin autonom, vyyli schdeen ùnder em Yyflùss vù dr romanische Noochberdialäkt.

Mhd. â isch in e Dail Siidwalser Dialäkt verdùmbfd, z. B. in Joor (dt. Jahr)

Makanaa: "Jààr". Gurin: "Jòòr", Remmallju: "Jòòr". Arrimmu: "Jòòr". Im Land: "Joor"

Z Greschonei ùn z Eischeme isch mhd. â diphthongiert: Greschonei: "Oabe" (dt. Abend), "bloase" (dt. blasen), "Joar" (dt. Jahr). Eischeme: "Oabe" (dt. Abend), "goan" (dt. gehen). Die Diphthongierig isch au z Goabi gängig gsii (vgl. Name!).

aber: Pumatt: "Jaar". Salei: "Jaar"

Mhd. ê ùn ô sin in e Dail Siidwalser Dialäkt diphthongiert.

aber: Arrimmu: "Schnee" (dt. Schnee), "Broot" (dt. Brot). Greschonei: "Schnee" (dt. Schnee), "Broot" (dt. Brot). Gurin: "Schnee" (dt. Schnee), "Broot" (dt. Brot). Pumatt: "Schnee" (dt. Schnee), "Broot" (dt. Brot). Remmallju: "Schnee" (dt. Schnee), "Bròòt" (dt. Brot). Salei: "Schnee" (dt. Schnee), "Broot" (dt. Brot)

Im Pumatt sin die Lud monophthongiert, z Remmallju sin us de falende styygendi Vokal woore.

Im Geegesaz zue dr maischde andere alemanische Dialäkt sin im Eischemtöitschu di mhd. Diphthong ie, üe, uo monophthongierd ùn di mhd. Monophthong î, û, œ diphthongierd – wie im Hoochdydsch.

D Ùnderschaidig zwische h ùn ch schwinded in e Dail Siidwalser Dialäkt.

Mhd. f ùn s, ùn au dr Lud sch, wù us em mhd. s endwigled isch, isch in e Dail Siidwalser Dialäkt schdimhafd («w» schdood i däm Fall fir dr [v]-Lud; s mhd. w isch en [w]-Lud).

Nasal, Lateral ùn Vibrante sin i e Dail Siidwalser Dialäkt palatalisiert.

Dr Ùnderschiid in dr Ändig vùm Partizip Perfekt bi schdaarche ùn schwache Verbe schwinded in e Dail Siidwalser Dialäkt.

Lueg au oobe ùnder "Nèierige im Siidwalserisch" – vyyl doodervù isch au ùnder romanischem Yyflùss endschdande.


D Meezaal vù dr maischde wyyblige Wèèrder im Walliserdydsch (ooni Goms) ùn ime Dail vù dr Siidwalserdialägd good ùf "-e" oder "-i" uus, was nid ùf s Aldhoochdydsch cha zruggoo (däm syy "-ûn" im Nominativ Plural häd e "-u" miese gee). Des gilded au in vyyle Dialägd fir di schwach biegde mänlige Wèèrder. S "-e" basd aber gued zue dr frankoprovänzaalische Dialägd, ùn doodrùm hed mer s as en Iibernaam vù deerd erchläärd; s "-i" chènd e Heebig vùm "-e" syy. Eb s "-ä" e Variante vùm "-e" isch oder di aldhoochdydsch schdaarg wyybli Biegig fùùrdsezd (aldhoochdydsch Nominativ Plural "-â"), isch nid glaar.

S enklitisch Personalpronome chùnd noch em italiänische Voorbild as Verb-Äändig ùmdide voor, also "ech gan-ech, er gäid-er, wer" (oder "endsch-andre") "gaa-wer, iir" (oder "ier-andre") "ganged-er, schi gangend-sch" analog zue dr italiänische Verb-Ändige.

Bim Personalpronome im Plural gid s in e Dail Siidwalser Dialäkt verlengeredi Foorme. Die sin bilded us em Personalpronome ùn "andere," analog zem ital. „noi altri“, „voi altri“.


Aber z Makanaa wie neerdlig vù dr Alpe mid wa/wo: "Schi säägen, t altù Litt hen tè gseid, dass di jerschtù Wùoner, wa sind gchùo va Saas anna, sìnd ga machù d Hiischer embru im Wald da deer." (dt. Sie sagen, die alten Leute erzählten, dass die ersten Bewohner, die von Saas drüben gekommen sind, ihre Häuser dort oben im Wald gebaut haben.)

S git noch em italiänische Voorbild en Infinitivkonschtruktion, wù Glyychzydigkait uusdrùgd.

Germ. h im Aalud schwinded in e Dail Siidwalser Dialäkt.

In dr Siidwalser Dialäkt chaa mer in vyyl Mèèrgmool e weschdligi Grùbe (Arrimmu, Eischeme, Greschonei, Im Land, Makanaa, Remmalju) vùn ere eschdlige Grùbe (Gurin, Pumatt, Saley) ùnderschaide. In dääre Ùnderdailig zaigd si di ùnderschiidlig Bsiidligsgschiichd: Di weschdlige Walsergmaine sin us em ùndere Wallis uus bsiidled woore, di eschdlige Walsergmaine vùm Goms im oobere Wallis uus.

Mhd. æ in schwer, Käse, Montag

eschdligi Dialäkt:
weschdligi Dialäkt:

Deendi Vokal hän Eischeme, Greschonei, a Rimmu, Remmalju, Makanaa ùn Im Land.

Chùùrzi Vokal wie im Wallis hän Saley, Pumatt ùn Gurin.


Deendi Vokal hän Eischeme, Greschonei, Im Land, Makanaa, a Rimmu ùn Remmalju.

Chùùrzi Vokal wie im Wallis hän Saley, Pumatt ùn Gurin.

In vyyl Dialäkt im weschdlige Dail vùm Hooch- ùn vùm Hegschdalemanisch isch mhd. –nd in Wèèrder wie Hund, finde, Chinder, Rinde zue nn oder ng endwigled: "Hunn"/"Hung", "finne" / "finge", "Chinner" / "Chinger", "Rinne" / "Ringe". Au in vyyl Siidwalser Dialäkt chaa mer des finde.

aber: Arrimmu: "Hund", "finda". Im Land: "Hund", "finde". Makanaa: "Hund", "finde".

Mhd. -ng, z. B. in "Hunger," erschyynd in dr Siidwalser Dialäkt zem Dail no in dr alde Form.

[ŋg] (Hungger) hän Greschonei, Im Land ùn Makanaa

[ŋx] (Huncher) hed a Rimmu

[ŋ] (Hunger) hän Eischeme, Remmalju, Saley, Pumatt ùn Gurin

Germanisch kk, z. B. in "drücke/drucke," isch:

Ab em 19. Joorhùnderd sin e Raie Siidwalser Schrifdschdeler aktiv woore.

Wydùme bekand isch d Walser Diichderi Anna Maria Bacher (* 1947) us Pumat.

Vù Greschunei sin d Mùndardschrifdschdeler Alys Barell (1920–1999), Ferdinand Castell (1830–1907), Caterina Castell Lettry (1859–1939), Bruno Favre (1914–1991), Maria Liscoz (1874–1929), Erwin Monterin (1913–2006), Magherita (Grittle) Scaler (1895–1983), Nelly Schmit (* 1923), Attilio Squinobal (1921–1995) ùn Louis Zumstein (1805–1871).

Vù Eischeme sin d Irene Alby Tregsch (* 1948), dr Jean-Jacques Christillin (1863–1915), dr Joseph Hilaire Christillin (1872–1943) ùn dr Albert Linty (1906–1983).

Dr Pietro Axerio (1827–1905) isch e Dialäktdiichder vù Arimmu.

Ane 1995 sin im Samelband «Orizzonti di poesia» d Wäärch vùn e baar Siidwalser Autoore nei uusechùù. In syynere Bliedelääsi vù dr alemanische Literatur, em «Holderbluescht», het dr Georg Thürer dr Siidwalser Literatur en aige Kapitel gee. Doo sin nääbe alde Gschiichde, Spriich ùn Saage au Tegscht vùm Pietro Axerio ùn vùm Ludwig Zumstein abdrùgd.




</doc>
<doc id="23235" url="https://als.wikipedia.org/wiki?curid=23235" title="Vivekananda">
Vivekananda

De Swami Vivekananda (skt. Vivekānanda; * 12. Jänner 1863 z Kalkutta; † 4. Juli 1902 z Haora) isch en Reformer vom Hinduismus und Bigründer vo de Ramakrishna-Biwegig. Er het massgeblich dezue biitrait as de Hinduismus im Weste as ernsthafti Religioo aglueget werd und het för e Zämehalte vo allne Religione plädiert.

De Swami Vivekananda isch as Narendranath Datta am 12. Jänner 1863 z Kalkutta uf d Welt cho. Er het e englischi Schuelbildig gnosse und isch e hochbildete Akademiker gsii, wo mit de westliche Denkwiis vertraut gsii isch. Mit achtzeni het er de indischi Hailigi Ramakrishna (1836–1886) uufgsuecht und isch denn underem Name Vivekananda sin engste Schüeler wore. Wo de Ramakrishna im Sterbe glegen isch, het er de Vivekananda as sin Noofolger bistimmt.

De Vivekananda het sich denn in Himalaya zruggzoge zum Meditiere. Im Summer 1890 isch er för e Pilgerrais dör ganz Indie uufbroche und isch ends 1892 am Kap Kanyakumari (Kap Komorin) in Tamil Nadu aachoo. Er isch denn uf Chicago gschickt wore, um as Vertreter vom Hinduismus am Weltparlament vo de Religione (World Parliament of Religions) tailznee. Sini Reede sind mit Bigaisterig uufgnoo wore und er het müese entgege de Plän jede Taag e Reed halte, well d Noofroog ase gross gsii isch. Denn er het im Gegesatz zu vill anderne Redner nöd sini Religioo as di anzig woori und allerbesti deklariert, sondern för Aihait und Toleranz fo allne Religione plädiert.

Dör die Rede isch er zunderainisch e Weltgrössi wore und isch drufabe i de Staate umegraist und het uuzäligi Vorträg ghalte und z New York d Vedanta Society ggründet. 1985 isch er uf Paris und denn uf England, woner d Margaret Noble troffe het, wo denn underem Name Sister Nivedita aini vo sinene engste Aahänger woren isch. Im Summer 1896 isch er i d Schwiz graist, um sich i de Alpe z erhole. Dai het er e Brief vom tütsche Indolog Prof. Paul Deussen öberchoo, wonen uf Tütschland iiglade het. De Vivekananda het Heidelberg, Köln, Berlin und Kiel bsuecht, woner de Paul Deussen troffe het. 1897 isch er denn uf Indie zrugg und as Hailige gfiiret wore.

Ane 1899 isch er nomol uf Amerika graist und ane 1900 het er amene Kongress för Religiosgschicht z Paris tailgnoo. Er isch drufabe uf Indie zrugg, woner em 4. Juli 1901 z Haora gstorben isch.

De Vivekanadna het de hinduistische Vedanta as Chroone vo de Religione prise, well er sich mit allne Religioone veriibare loot und au mit de Evolutionstheorie vom Charles Darwin veriibaar isch. S Göttliche (skt. "brahman") werd nöd persönlich vorgstellt und onöd mit bsundrige Ritual vereert. D Seel stiigt i drai Stuufen uuf. I de underste Stuufe füelt si sich vo Gott trennt, i de mittlere füelt si sich mit Gott verbunde, emfindet sich aber as verschide vom Göttliche und ide höchste Stufe erlangt d Seel volchomes Aissii mit Gott.

De Vivekananda het au de klassischi Yoga, wien er i de Bhagavadgita und vom Patañjali glehrt werd i sini Philosophii uufgnoo. De Bhakti Yoga bidütet Opfer und Liebi zum Göttliche. De Karma Yoga isch Nöchsteliebi und selbstloses Handle, well Gott i jedem Wese wont. De Raja
Yoga entsprecht em achtglidrige Yoga vom Patañjali und de Jñana Yoga isch de Weg vo de rechte Erchenntnis, as d Welt nume e Spiil vo Gott isch, e Mischig zwüschet Würklichem und Nödwürklichem.





</doc>
<doc id="23236" url="https://als.wikipedia.org/wiki?curid=23236" title="Lotussitz">
Lotussitz

De Lotussitz au Lotossitz oder Padmasana (skt. पद्मासन, padmāsana; oder कमलासन, n., kamalāsana) gelt as optimali Haltig zum Meditiere und isch woll di bikanntisti Asana vom Yoga. Hailigi vom Buddhismus und Hinduismus werdet hüüfig im Lotussitz dargstellt.

De Lotussitz werd scho i alte fernöstliche Schrifte gnennt. D Gherandasamhita 2,8 (15.Jh.) bischribt de Lotussitz ase:
":"Setz de rechti Fuess uf de linggi Schenkel und aseweg de linggi uf de rechti Schenkel, chrüüz d Ärm hinderem Rugge und heb fest mit de Finger di groosse Zeche vo de gchrüzte Füess. Setz s Chüni uf d Brust und starr mit em Blick uf de Nasespitz. Die Stelig werd Padmasana gnennt. Si zerstört Chrankete.""

De Lotussitz isch drum bsundrigs för d Meditation gaignet, well si e automatisch e stabili Haltig ergitt und de Rugge problemlos grad ghalte werde cha. Allerdings gelt da nume för asigi, wo die Sithaltig lang und richtig iigüebt hend. Noch de alte Schrifte erlanget nume Waisi d Fähigkait im Lotussitz uuszharre. Im klassische Hatha Yoga werd aber s Siddhasana as höcher iigschätzt as s Padmasana.

S Iiüebe vo dere Sitzhaltig isch schweer und verursacht im Aafang Schmerze i de Chnüü und im Rugge und s taar nie forciert werde, well sus au Schäde entstoo chöned. Drum söll de Sitz au nu under Aalaitig vomene Lehrer iigüebt werde. E veraifachti Form isch de Halblotus, wo nu ann Fuess öber de anderi glait werd. Hüüfig werd de Schniidersitz mit em Lotussitz verwechslet, allerdings büütet de kai stabili Grundlag zum Meditiere.

Fortgschrittni sind i de Laag im Lotussitz au de Chopfstand zmache oder au anderi Yogastelige iiznee, wie de Fisch (Matsyasana).


</doc>
<doc id="23238" url="https://als.wikipedia.org/wiki?curid=23238" title="Johann-Peter-Hebel-Gedenkplakette">
Johann-Peter-Hebel-Gedenkplakette

D Johann-Peter-Hebel-Gedenkplakette der Stadt Hausen i. W. wird syder 1960 vù dr Gmei Huuse im Wiisedaal verliie. Si het der Name vom alemannische Dichter Johann Peter Hebel.

Die Uuszaichnig good an Fraue ùn Mane us dr Region am Oberryy, wù sich „bsùnderi Verdienschd ùm d Landschafd erwoorbe hän“. D Plakette wird an Chinschdler ùn Schrifdschdeler verliie, aber au an Lyd, wù im dr Dänggmoolbflääg oder in dr Haimdedfoorschig aktiv sin. Dää Bryys wird al Joor am «Hebeloobe», am Samschdig vor em 10. Mai, vergee.

Des sin d Bryysdreeger, wù syder 1960 d Hebelplakette iiberchùù hän, mid dr Begrindig fir d Uuszaichnig.





</doc>
<doc id="23239" url="https://als.wikipedia.org/wiki?curid=23239" title="Alemannen-Antenne in Gold">
Alemannen-Antenne in Gold

D Alemanne-Antenne in Gold isch e Uuszaichnig, wù vù dr Muettersproch-Gsellschaft e. V. vergee wird. Mid däm Bryys wäre in ere uuregelmäßige Folg Lyd uuszaichned, wù sich „im Rundfunk fir d Präsenz vù dr alemannische Mundart yyseze“. D Alemanne-Antenne wird als im Friejoor ùf dr Jooreshaubdversamlig vù dr Muettersproch-Gsellschaft vergee.





</doc>
<doc id="23240" url="https://als.wikipedia.org/wiki?curid=23240" title="Hildegard">
Hildegard

Hildegard isch en alte dütsche wiiblige Name. Dr erst Deil vom Name chunnt vom althochdütsche "hilt(j)a" = "Kampf". Dr zweit stammt us em Germanische und bedütet "Schutz".

Namensdag: 17. Septämber



</doc>
<doc id="23243" url="https://als.wikipedia.org/wiki?curid=23243" title="Asana">
Asana

Asana (skt. आसन "āsana-" n. ‚Sitz‘) isch d Bizaichnig vonere Yogastellig und d Asanas bildet s dritti Gliid vom Yoga nochem Patañjali. Si sind e wichtige Bistandtail vom Hatha Yoga.

Noch de Öberliferig gits es 8'400'000 Asanas, för jedi Art vo Lebiwese aini. De Gott Shiva chennt si ali, aber nu 84 sind vorzüglich und grad 32 gaignet för de Mensch. S best Asana isch s "Siddhasana" (»Sitz vom Volchommne«), wo regelmässig uusgfüert zur Erlösig füeri und denn chunnt s "Padmasana" (»Lotussitz«), wo vo Chranket und Breste bifraiji. D Asanas hend all e Name und werdet hüüfig noch Tier (Fisch, Skorpioo, Pfau, Hoigümper), mythische Wese (Garuda, Virabbhadra) oder wichtige Yogi (Goraksha, Matsyendra) binennt. Mengisch isch d Bizaichnig au nu e technische Bigriff, wie "Padahastasana" (»Fuesshandstellig«). S Ziil vo de Asanas isch, as de Yogi Disziplin, Biwusstsi und Konzentration stärcht und au e gsunde Körper öberchunnt, demit er umso chräftiger de spirituelli Weeg bitrete cha. Si sind weniger e spirituells Ziil, wo erraicht were mue, sondern me e Hilfsmittel und e Vorberaitig för de aaspruchsvolleri Raja Yoga.

D Zaal vo 84 bzw. 32 Asanas i de klassische Literatur het natürli nume e symbolischi Bidüttig. D Aazal vo de Asanas iischliessli vo de uuzälige Variante cha gär nöd festglait werde. De BKS Iyengar bischribt i sim Buech 200 Asanas. Si chönet je noch Art vo de Endstelig und Würkig gruppiert werde.

Sitzhaltige wie de "Lotussitz," hend maist s Ziil, as de Yogi möglichst lang biquem i de Meditation sitze cha, Balanceüebige wie de "Bomm" förderet d Konzentratio und s Glichgwicht, Umcherstellige wie de "Chopfstand" sölet em Yogi zaige, as d Welt au usere andere Sicht aglueget werde cha. Vili Asanas hend e starchi Uuswürkig uf d Wirbelsüüli und Biweglichkait. Anderi Asanas dienet nume as Vorbiraitig för schwereri Stelige. Demit e Schüeler sin Körper nöd aisitig träniert, gits es au festgschribnig Asanaraije, wie d Rishikesh<nowiki>raije</nowiki>, wie si de Swami Sivananda glehrt het oder au de Sunegruess.

D Asanas werdet möglichst entspannt uusgüebt und langsam glernt; e Forciere cha sich gegetailig uuswürke und gär zu Schäde füere. Gwüssi Schuele bruuchet aber as Hilfsmittel au Bänder, Saili und Holzchlötz, die maiste chömet aber ooni Hilfsmittel uus. Wichtig isch de Atem, me schnuuft sich sozsäge i d Stellig ine. En Asana isch denn korrekt uusgfüert, wenn s entspannt längeri Ziit ghalte werde cha. S Ziil im Yoga sind nöd akrobatischi Kunststückli oder en gschmaidige jugedliche Körper, sondern d Förderig vo Kozentration verbunde mit de Biruigig vom Gaist. E längers Verwiile inere Stelig – je noch Asana e paar Minute oder Stunde – cha zu tüüfere Erfaarige füere und dodemit s Biwusstsii schuele.




</doc>
<doc id="23244" url="https://als.wikipedia.org/wiki?curid=23244" title="Johanna">
Johanna

Johanna isch e wiibliger Vorname.


Johanna isch die wiibligi Form vom griechische Name Johannes. Dä chunnt us em Hebräische und bedütet „Gott isch gnädig“.






</doc>
<doc id="23246" url="https://als.wikipedia.org/wiki?curid=23246" title="Hatha Yoga">
Hatha Yoga

Hatha Yoga (skt. हठ योग haṭha yoga "m." »Chraftyoga«; vo haṭha »Chraft, Aastrengig«) isch e Form vom Yoga, wo u. a. mit Hilf vo Asanas, Pranayama (Atemüebige), Meditation, Bandhas (Verschlüss) e Harmonisierig vo Körper und Gaist astrebt. Wäred ursprünglich de Hatha Yoga as e spirituelle Weg bitrachtet woren isch, werd er im Weste immer mee säkulariseirt und dient denn a de Staigerig vom körperliche Woolbifinde.

As Vater vom Hatha Yoga gelt de Goraksha (Gorakhnath), wo je noch Quelle im 7. oder 10. Joorhundert glebt het. Er zält zäme mit sim Lehrer Matsyendra zu de Bigründer vom Orde vo de Nathyogi, wo e Mischig zwüschet Hinduismus, Tantrismus und Buddhismus darstellt. De Goraksha het as erste i sim Buech "Gorakshashataka" Technike vom Hatha Yoga bischribe. E Noofolger von em, de Svatmarama (14.Jh.) het zerstmol de Bigriff Hatha Yoga bruucht. Von em stammt s Buech "Hathapradipika" (au: "Hathayogapradipika"), won e wichtigi Quele för de Hatha Yoga darstellt. Da gelt au för d "Gherandasamhita" (16.Jh.) und för d "Shivasamhita" (17.Jh.), baides Werch, wo direkt vode Hathapradipika abhängig sind. I dene Schrifte werd de Hatha Yoga uusdrücklich as e Vorbiraitig vor de Raja Yoga bischribe, wo vill schwerer uuszfüere sai, well er höchsti Konzentratio und Disziplin verlangt.

De klassischi Hatha Yoga schafft mit spezielle Rainigungsmethode, wie Nasespüelige und Klistier, um de Körper üsserlich und innerlich z rainige. Asana förderet d Disziplin und stärchet d Gsundhait, wa em spirituelle Fortschritt förderlich isch. Mit Pranayama (Atemüebige) werd de subtili Körper grainigt, e Vorstellig, wo usem Tantra chunnt. Deno bistoot de subtili Energiikörper us Cakra (Energiizentre) und Nadi (Energieekanäl), wo grainigt werde müend. Witteri Technike sind no verschidnigi Mudra und Bandha. S Ziil isch s Wecke vo de Kundlini, womer sich as e Schlange vorstellt, wo im End vo de Wirbelsüüli schlooft.

De Hatha Yoga isch im Weste nu zögerlich uufgnoo wore, im Gegesatz zum Yoga wiener i de Bhagavadgita und vom Patañjali bischribe werd, und wo mee philosophisch isch. Debi möget d Bilder vo de skurrile Yogi us Indie und d Verwechslig mit Fakire biitrait haa. Nochdem d Werbig aber d "Frau im Lotussitz" entdeckt het, het de Hatha Yoga immer mee, bsunders bi Fraue, Aahänger gfunde. E Grund werum im Weste de Hatha Yoga e klassischi Frauedomäne isch, im krasse Gegesatz zum Ursprungsland Indie, wo fast kai wiiblichi Yogini bikannt sind, wa sich hüt aber au änderet.

Im moderne Underricht im Weste werdet di spirituelle und ethische Aspekt (yama, niyama) hüüfig uusgchlammeret, zruggstellt oder uminterpretiert und d Meditation het hüüfig numeno s Ziil vode Entspannig und vom churzfristige Stressabbau. S körperliche Woolbifinde, erhoffti Jugedlichkait und e schlanki sexy Figur werdet in Vordergrund gstellt, au da im krasse Widerspruch zu de uursprüngliche Philosophii.

Anderersits isch vo Ärzt au de therapoitisch Charakter vom Hatha Yoga erchennt wore und werd zum Tail erfolgriich i de Therapii iigsetzt, sowol uf de physische wie uf de psychische Ebini. So gits hüt spezielli Yogaforme wie Chinderyoga, Yoga för Schwangeri, Yoga för Mänädscher oder Yoga för Drogesüchtigi.

En Vortail vom Hatha Yoga isch, as er vo allne Altersgruppe praktiziert werde cha. Uusdrücklich werd immer wider bitoont, as bim Yoga kann Wettbewerb bistoot, well mer sus em aigne Körper nu schadi. Jede macht söfl, wiener cha und staigeret sich nodisno. Allerdings isch e Lehrer wichtig, well sus de Hatha Yoga kontraproduktiiv würke cha, bsundrigs bi Lüüt, wo e schlechts Körpergfüel hend oder falschi Vorstelige vo de Asanas.





</doc>
<doc id="23248" url="https://als.wikipedia.org/wiki?curid=23248" title="Hinduismus in der Schweiz">
Hinduismus in der Schweiz

De Hinduismus i de Schwiiz isch eener e Randerschiinig und nu e paar Tuusig Persone, wo hüt i de Schwiz lebet, ghöret dere Religioo aa. Dezue chömet no Strömige wie de Yoga, wo zwor ursprüngli usem Hinduismus chunnt, aber hüüfig inere moderne säkularisierte Form praktiziert werd. Im allgimaine cha de Hinduismus weniger guet erfasst werde as anderi Religione, well d Grenze zu moderne religiöse Richtige und Esoterik im Weste starch verwüscht sind.

Noch de Schwizerische Volkszälig vom Joor 2000 bizaichnet sich 27'839 Persone, wo i de Schwiiz lebet, as Hindu, da sind 0,38% vo de Schwizer Bivölkerig, dodevo sind 81,2% Tamile us Sri Lanka. En Drittel vo de Hindu i de Schwiiz geltet as Flüchtling oder Asylbiwerber. Do de Bigriff Hindu nöd aidüttig definiert isch, isches aber woorschinlicher as di reelli Aazaal geg di 50’000 Hindu anegoot, aso knapp 0,7% vo de Gsamtbivölkerig. Di maiste lebet i urbane Grossrüüm, voralem um Zöri und Bern ume.

De Hinduismus isch erst dör Kolonialherrschaft vo de Engländer öber Indie im Weste bikannt wore. Hinduistischi Schrifte wie d Bhagavadgita sind abem 19. Jh. is Englische, Französische oder Tütsche öbersetzt wore und hend schnell Aahänger i bildete Chrais gfunde. Drususe hend sich meriri Richtige entwicklet, wie d Theosophe, oder di erste Gegner vo de Industrialisierig und Uusstiiger underem Motto “Zrugg zu de Natur”, wo vill fernöstliches - chinesisches, biddhistisches und hinduistisches - Gidankeguet agnoo hend und mit christliche Konzept vermischt hend. E wichtige Biitrag zu de Anerchenig vom Hinduismus im Weste het de Inder Vivekananda (1863-1902) biitrait, wo för e Zämehalte vo de Religione statt emene Gegenand plädiert het.

Ane 1900 isch ufem Monte Verità oberhalb vo Ascona im Tessin vom Gustav Arthur Gräser (1879-1958) und e paar Fründe di ersti “Uustiigerkolonii” vo de Schwiiz gründet wore. Namhafti Künstler hend sich niderloo und de Widerstand gege die zuenemendi Technisierig und spöter au Militarisierig vo de Gsellschaft agchündet. Si hend sich under anderem vo östliche Waishaite inspiriere loo, drunter au vo de hinduistisch uusprägte Theosophii. Ufem Monte Verità hend au di erste Yogi vo de Schwiz glebt.

De Inder Selvarajan Yesudian (1916-1998) und d Ungari Elisabeth Haich (1897-1994), wo z Budapest en erfolgriichi Yogaschuel ghaa hend, sind uf de Flucht vor de Kommuniste 1948 i d Schwiiz choo und hend innerhalb vo wenige Joor meriri Yogaschuele uuftue. Si hend Büecher usegee, wo de Yoga und di demit verbundeni Philosophii i wiite Chraise bikannt gmacht hend. 

De Psychiater Carl Gustav Jung (1875-1961) het sich starch au mitem Hinduismus und em Yoga usenander gsetzt und z Zöri e meetägigi Diskussio mit namhafte Persone öber de Kundalini Yoga ghalte. Er het selber Yoga praktiziert aber au dodevor gwarnt.

Zwoor hend sich immer mee Lütt mit Yoga bzw. Hatha Yoga bifasst, doch sind di wenigste zu Hindu wore und de Yoga isch wie öberall im Weste au i de Schwiiz immer mee säkularisiert wore. Hüt gits i de Schwiiz rund 1500 Yogalehrer, öppe 5% vo de Schwizer Bivölkerig, dodevo sind rund 80% Fraue, üebet regelmässig Yoga. Wievil dodevo de hinduistischi Hindergrund chenet oder au verinnerlicht hend, cha nöd ermittlet were.

E dütlich religiösi Yogaform isch de "Kriya-Yoga" wo vom indische Yogi Paramahamsa Yogananda (1983-1952) is Lebe grueffe woren isch. Sini Biwegig het im Weste schnell Fuess gfasst und di erst Kriya-Yoga-Schuel vo de Schwiiz isch ane 1952 z Zöri uufgange. Hüt gits velicht i de Schwiiz 30 Kriya-Yoga-Gruppe, wo vo de Noofolger vom Yogananda ggründet wore sind. D Aahänger vom Kriya-Yoga bitrachtet sich zwoor as religiös unabhängig, d Philosophii isch aber aidüttig hinduistisch.

Ends vo de 1960er Joor hend sich ersti neohinduistischi Gruppe i de Schwiiz bimerkbar gmacht und i de 70er Joor e regelrechte Boom erlebt. Zwoor hend em Aafang christlichi Sekteexperte vor dene Sekte gwarnt und a de Begriff Sekte und Guru - z Indie noitrali Bigriff - en völlig negative Stempfel uufdruckt. Uusdrück wie Guruabhängigkait, sexuelli Uusbüütig und Missbruuch vo Jugedliche sind regelmässig i de Press uuftaucht und hend e negativs und völligs verzerrts Bild i de Bivölkerig produziert.

1965 isch de Swami Omkarananda (1930-2000) i d Schwiiz choo und het z Winterthur s "Divine Light Zentrum" (DLZ) ggründet und schnell vill Aahänger gfunde. Aber s Misstraue us de Nochburschaft und starchi Kritike vo usse, hend dodezue gfüert, as de Striit eskaliert isch und 1975 imene Bombeattentat gendet het. De Swami Omkarananda und a paar vo sinene Aahänger sind denn zum Zuchthus verurtailt wore.

1969 het de Swami Nityabodhananda (1914-1992) s "Centre Védantique de Genève" z Gempf ggründet, wo i de Traditioo vo de Ramakrishna-Biwegig stoot, wo vom Vivekananda (1863-1902) is Lebe gruefe woren isch. Hüt ghöret i de Schwiz guet 60 Persone zu de Ramakrishna-Biwegig, dezue no e paar wenigi hundert Sympathisante und Interessierti. D Ramakrishna-Biwegig isch z Indie guet verankeret nd het vill Aahänger.

Furore gmacht het de Bhagwan Shree Rajneesh (1931-1990), wo sich ab 1988 Osho gnennt het. Er het im ganze Weste und au i de Schwiiz vill Aahänger gfunde, wo uufgfale sind, well si uusschliessli rooti Chlaider trait hend. De “Sexguru” wiener au gnennt woren isch und e paar vo sinene Aahänger sind hüüfig is Blickfeld vo de Medie choo, dos immer wider zu unagneeme Zwüschefäll cho isch. Noch em Tod vom Osho het d Biwegig vill Schwung verloore. Doch füllet no hüt em Osho sini Büecher ganzi Regal i Buechhandlige. De Osho isch z Indie starch umstritte und isch au s Ziil vomene misslungene Attentat vo extreme Hinduiste gsii.

D "ISKCON (International Society for Krishna Consiousness)" isch vom A.C. Bhaktivedanta Swami Prabhupada (1896-1971) is Lebe grueffe wore. Im Zentrum vo sinere Biwegig stoot d Vereerig vom Krishna. S erst Zentrum i de Schwiiz isch ane 1972 z Gempf uufgange und s zwait 1975 z Zöri. 1980 isch denn am Züriberg de Hare Krishna-Tempel vo de ISKCON uufggange. D "“Hare Krishna”", wie d Aahänger vo dere Gruppe allgimain gnennt werdet, hend im Aafang e starche Missionarismus en Taag glait und hend i Fuessgängerzone vegetarischi Grieschüechli vertailt, sind aber au vo Huustör zu Huustör gwanderet und hend d Bhagavadgita verchauft. Hüt rechnet sich öppe 400 Persone zu de “Hare Krishna”, wo sich au as Hindu füelet, dezue chömet no meriri hundert Sympathisante. De Krishna-Tempel am Züriberg werd regelmässig au vo gloibige Inder und Tamile bsuecht. D ISKCON füert z Indie meriri Tempel und het e ordeli Aazaal vo Aahänger, nöd selte us de Mittelschicht.

1973 het sich e witteri neohinduistischi Gruppe i de Schwiiz bimerkbar gmacht, nämli d Vertreter vo de "“Transzendentale Meditation” (TM)", wo vom Inder Maharishi Mahesch Yogi (1918-2008) ggründet woren isch. Si hend dozmol för vill Geld s eemoligi Grand Hotel ufem Seelisberg im Urnerland gchauft und e Zentrum iigrichtet. Si versuechet weltwiit sich politisch z engagiere und falet immer wider mit recht abstruuse Ideene uuf, wi de Umbau vo ganze Städt oder völlig öbertüürete Meditationskörs zu merere Tuusig Franke! Au TM bizaichnet sich as religiös noitral, d Worzle liget aber au do aidüttig im Hinduismus. D TM-Organisation oder ""Globales Land des Weltfriedens"", wie si sich sit 2000 nennt, isch e hochgradig umstritteni Organisatioo, wo mit politische Mittel versuecht Iifluss öber d Menschhait zerlange, um si zur Harmonii zfüere.

Wiiteri Aahänger i de Schwiiz gfunde hend indischi Guru wie de Sri Chinmoy (12931-2007) oder de Sathya Sai Baba (*1929).

Gibürtigi Hindu sind z letscht is Land choo. Em Aafang sinds e paar wenigi indische Studente und Facharbaiter gsii. Di öppe 8000 Inder wo hüt i de Schwiiz lebet, hend d "“Indian Association Zürich”" gründet, wo e kulturelli Gsellschaft isch und jedes Joor au di baide religiöse Hindufest Navaratri und Divali organisiert.

Ab 1983 hend politischi Uurue und Verfolgige z Sri Lanka e regelrechte Flüchtlingsstrom uusglöst und d Schwiiz het sich mitere noie Kultur konfrontiert gsie. Allerdings hend sich di guet 42’000 Tamile schnell integriert, ooni aber di kulturelle Worzle z verlüüre. Scho 1984 hend si z Bern ere erst Tempel iigrichtet, spööter sind a verschidnige Ort meriri dezue cho. 2006 sinds 17 Tempel gsii, die maiste im Mittelland zwöschet Zöri, Luzern, Bern und Basel, ann z Chur, ann im Tessin und zwee im Welsche. D Tamile bsuechet aber au christlichi Hailigtümer uuf, allne voraa s Chloster Aisidle, well si i de Schwarze Madonna, wo dai vereert werd, die Gross Muetter gsiend. Witteri christlichi Pilgerort wo si uufsuechet sind Mariestai bi Basel, St. Josef z Köniz bi Bern und d Madonna del Sasso oberhalb vo Locarno.




</doc>
<doc id="23252" url="https://als.wikipedia.org/wiki?curid=23252" title="Fraktal">
Fraktal

E Fraktal isch e sälbstähnligs mathematischs Gebild. 

Dr Begriff isch vom Benoît Mandelbrot (1975) prägt worde vo lat. "fractus": broche, vo "frangere": bräche, in Stück verbräche, und bezeichnet natürligi oder künstligi Gebild oder geometrischi Muster, won e hoche Grad vo Skaleninvarianz bzw. Sälbstähnlikeit ufwiise. Das isch zum Bispil dr Fall, wenn en Objekt us mehrere verchliinerete Kopie vo sich sälber bestoht. Geometrischi Objekt vo deren Art unterscheide sich in wäsentlige Aspäkt vo gwöhnlige glatte Figure. 

Dr Begriff Fraktal cha au substantivisch und adjektivisch bruucht wärde. S Gebiet vo dr Mathematik, wo Fraktal und ihri Gsetzmässigkeite undersuecht, heisst "fraktali Geometrii" und isch mit mehrere andere Beriich äng verbunde, wie Funktionetheorii, Berächebarkeitstheorii und dynamischi System. Wie dr Name scho adütet, wird dr klassisch Begriff vo dr euklidische Geometrii erwiiteret, was sich au in de brochene und nit natürlige Dimensione vo viile Fraktal spieglet. Näbem Mandelbrot ghöre dr Waclaw Sierpinski und dr Gaston Maurice Julia zu de Mathematiker, wo die Figure dauft hai.

Wäge ihrem Formeriichdum und em esthetische Reiz, wo drmit verbunden isch, spiile si in dr digitale Kunst e gwüssi Rolle und wärde im Genre vo dr sogenannte Fraktalkunst zsämmegfasst. Si wärden au bi dr computergstützte Simulation vo formeriiche Strukture wie zum Bispil Landschafte, wo realitätsnoch usgsehn, igsetzt.


</doc>
<doc id="23253" url="https://als.wikipedia.org/wiki?curid=23253" title="Selbstähnlichkeit">
Selbstähnlichkeit

D Sälbstähnlikeit im ängere Sinn isch d Eigeschaft vo Gegeständ, Körper, Mängene oder geometrischen Objekt, in grössere Massstäb, d. h. wenn si vergrösseret wärde, die gliiche oder ähnligi Strukture ufzwiise wie im Afangszuestand. Die Eigeschaft wird under anderem vo dr fraktale Geometrii undersucht, wil fraktali Objekt e hochi, mänggisch e perfekti Sälbstähnlikeit ufwiise.

Im wiitere Sinn wird dr Begriff au in dr Philosophii und de Sozial- und Naturwüsseschafte verwändet, für zum Strukture z bezeichne, wo in sich sälber verschachlet si und sich grundsetzlig wiiderhole. 

Von ere "exakte" (oder "strikte") "Sälbstähnlikeit" isch d Red, wemm mä es Objekt cha unändlig vergrössere und immer wider die ursprünglig Struktur findet und nie en elementari Fiinstruktur. Exakti Sälbstähnlikeit isch praktisch nume bi Objekt z finde, wo mathematisch (z. B. mit eme iterierte Funktione-System) erzügt wärde. Bispile drfür si s Sierpinski–Dreiegg, d Koch-Kurve, d Cantor-Mängi oder, trivial, e Punggt oder e gradi Linie.

D Mandelbrot–Mängi und d Julia-Mängi si sälbstähnlig, aber nit im strikte Sinn. Strikti Sälbstähnlikeit impliziert Skaleninvarianz und loot sich under anderem mit Hilf vo de charakteristische Exponänte vom Potenzgsetz (Skalegsetz) quantifiziere, wo si druf basiert.

Bispil, wo real existiere, wäre d Verzwiigig vo Bluetgfäss, Bletter vo Farne oder Deil vom ene Bluemechohl (vor allem d Sorte Romanesco), wo bi einfacher Vergrösserig em Bluemechohlchopf sehr ähnlig si. Bi reale Bispil cha me natürlig nit bis ins Unändlige vergrössere, wie me s bi ideale Objekt cha.

Au Abbildige us dr reale Wält wiise Sälbstähnlikeite uf, wo z. B. bi dr fraktale Bild– oder Donkompression usgnützt wärde.

D Widerholige bezeichne dr Ufruef oder d Definition von ere Funktion durch sich sälber, und si dorum sälbstähnlig.

D Sälbstähnlikeit isch e Phenomen, wo me hüfig in dr Natur gseht. E Zahl, wo kennzeichnend isch für d Sälbstähnlikeit, wo sich immer widerholt, isch dr Goldigi Schnitt.

Au d Trajektorie vom ene Wiener-Prozess si sälbstähnlig.




</doc>
<doc id="23254" url="https://als.wikipedia.org/wiki?curid=23254" title="Johannes">
Johannes

Johannes isch e männlige Vorname und e Familiename.

"Johannes" isch die griechischi Form vom hebräische "Yochanan" (יוחנן) und bedütet "„der Herr (JHWH) isch gnädig“" bzw. "„siig dr Herr mir gnädig“." Eso isch dr Name en Usdrugg drfür, dass me d Geburt as Gschängg uffasst. Die althebräischi Urform entspricht Hannes, wo mit em phönikische Name Hannibal verwandt isch.

Im Christedum si zwei neutestamäntligi Persone zu Namenspatrone worde: Dr Johannes dr Däufer het für e (Jesus) dr Wäg vorbereitet. Dr Apostel Johannes isch in dr christlige Tradition dr Lieblingsjünger vom Jesus (Joh. 13.23) und wird mit em Verfasser vom Johannesevangelium identifiziert. 

Dr Name "Johannes" isch dorum im Lauf vo dr Gschicht vo Christe sehr hüfig as Vor- und Biname gwehlt worde, au in de abkürzte Forme Hans, Jojo, Johnny, Jan, Jens, Hansi etc.

Die wichtigste Namensdäg si 

Wil s öbbe 200 Heiligi mit däm Name git, existiere au no zahlriichi anderi Namensdäg, wie z. B.:

Zur wiibliche Form vom Vorname lueg Johanna.



</doc>
<doc id="23256" url="https://als.wikipedia.org/wiki?curid=23256" title="Joachim">
Joachim

Joachim isch e männlige Vorname. Jochen und Achim wärde im Dütsche hüfig alternativ oder as Churzform brucht.

"Joachim" chunnt vom hebräische Name Jojakim («JHWH richtet uf» bzw. «vom Jahwe ufgrichtet») oder vo Jojachin («vom Jahwe ufzoge»).

Jojakim (ursprünglig Eljakim, 2.Kö 23,35-24,7; 2.Chronik 36,5-8) isch im Alte Testamänt e König vo Juda gsi. Si Sohn het Jojachin gheisse. 

Noch de kirchlige Draditione vo de Katholike und Orthodoxe het der Grossvater vom Jesus und Vater vo dr Maria au Joachim/Jojakim gheisse. Er sig us em Huus vom David gsi. 

Der Name Joachim isch im dütschsprochige Ruum noch der Reformation beliebt worde. Hüfig findet men en in norddütsche Quelle us em 16. und 17. Johrhundert in der Churzform Chim, wo hüte nüm bruucht wird.





</doc>
<doc id="23258" url="https://als.wikipedia.org/wiki?curid=23258" title="Punkt (Geometrie)">
Punkt (Geometrie)

E Punkt isch e grundlegends Elemänt in der Geometrii. Für zum s aschaulig mache, stellt mä sich drunder en Objekt ohni jedi Usdehnig vor. Bi de Axiom in dr synthetische Geometrii existiere gliichberächtigt näbe de Pünggt au anderi Klasse vo geometrische Objekt, wie zum Bispil die Grade Linie. In dr analytische Geometrii und der Differentialgeometrii wärde drgege alli andere geometrische Objekt as Mängene vo Pünggt definiert. In der Funktionalanalysis chönne Funktione as Pünggt vom ene Funktioneruum bedrachtet wärde. In der "Höchere Geometrii" wärde zum Bispil Ebene vom ene dreidimensionale projektive Ruum as Pünggt vom "Dualruum", wo drzueghört, ufgfasst. 

Der griechisch Philosoph Euklid het öbbe 300 vor dr Ziitwändi dr Punggt in siine Elemänt as "öbbis, wo keini Deil het" definiert. Für Setz und ihri Bewiis spiilt die Definition aber kei Rolle. Modärni Axiomesystem verzichte dorum uf e sonigi Definition. 

E Punggt isch in däm Fall e Begriff, wo die einzelne Axiom druf Bezug nähme. E Bispil isch s erste Axiom us em Hilbert siim Axiomesystem:

D Bedütig vom Begriff "Punggt" ergit sich us der Gsamtheit vom Axiomesystem. En Interpretation as Objekt ohni Usdehnig isch nit zwingend. 

In der projektiven Ebeni si d Begriff "Punggt" und "Gradi" sogar vollständig usduschbar. Eso isch s do möglig, sich e Gradi as unändlig chlii und e Punggt as unändlig lang und unändlig dünn vorzstelle.

In der analytische Geometrii wird der geometrisch Ruum as formula_1-dimensionale Vektorrum über eme Körper formula_2 dargstellt. Jedes Elemänt vo däm Vektorruum wird as Punggt bezeichnet. E Basis leit e Koordinatesystem fest und d Komponänte vom ene Vektor in Bezug uf die Basis wärde as d Koordinate vom Punggt bezeichnet. E Punggt het drbii d Dimension Null. 

Alli andere geometrische Objekt wärde as Mängene vo Pünggt definiert. So wird öbbe e Gradi as en eidimensionale affine Underruum und en Ebeni as e zweidimensionale affine Underruum definiert. E Sphäre wird as die Mängi vo de Pünggt definiert, wo zum Mittelpunggt e bestimmte Abstand hai.

In der Differentialgeometrii wärde d Elemänt von ere Mannigfaltigkeit as Pünggt bezeichnet. Das si in däm Fall keini Vektore, em ene Punggt cha me aber mit Hilf von ere lokale Charte Koordinate ge. 

Vom dütsche Mathematiker Oskar Perron (1880-1975), me dütsche Mathematiker, stammt die folgendi Bemerkig:



</doc>
<doc id="23259" url="https://als.wikipedia.org/wiki?curid=23259" title="Franc-comtois">
Franc-comtois

S Franc-comtois (in de Sprooch sälber: "Frainc-comtou") isch e Langue d'oïl, wo im Oste vo Frankrych und im Weste vo de Schwiz gschwätzt wird. Es wird uff Französisch au "comtois", "comtois d'oïl" oder "patois" gnännt; do si au im Jura bräsänt isch, existiere au d Näme "Jurassisch" und "Franc-comtois-Jurassisch". D Sproch ghört zu de glyche Sprochgruppe wie Pikardisch, Wallonisch und Lorrain. Mit sälle drei Sproche hät's gwüssi Gmeinsamkeite wie zum Bispyl e Yfluss vo de germanische Sproche.

S Franc-comtois wird z Frankrych in de Départements Haute-Saône, in de Umgäbig vo Beffert und em Doubs, im Norde vom Kanton Jura, in e baar Gmeinde vom Département Haut-Rhin, im Sundgau und im Bärner Jura. De Dialäkt vo sällem französischsprochige Deil vo Bärn bildet de Übergang zum Frankoprovenzalische. D Gränze zwüsche denne beide Sproche entspricht zu me Großdeil derre zwüsche Bailliage d'Aval und Bailliage du Milieu.

An s Sprochgebiet gränzt säll vom Frankoprovenzalische im Süde, vom Burguignon und em Champenois im Weste und em Lorrain im Norde.

Obwohl s Franc-comtois vor allem gschwätzt und weniger gschribe worre isch, git's ab em 16. Johrhundert schriftligi Zügniss vo-n-em. S ältst devo isch s Lied vom Rosefäls ("chant de Rosement"). Sälli Ballade uss em Johr 1525 verzällt uss de Erinnerige vom Généry (Jean Neury) und em Richard Prévôt, wo Fiehrer vo-n-re Gruppe vo Bure im Burechrieg gsi isch. E Schrift uss em Johr 1668 isch de "Dialogue de Porte Noire et de Pilory sur la prise de Besançon par les Français".

Obwohl s Französisch agfange hät, sich im Sprochgebiet vom Franc-comtois i der alte Grafschaft Burgund z verbreite, isch d Sproch vom Volk über Johrhundert s yheimische Franc-comtois ülibe. Im 19. und 20. Johrhundert hät allerdings d Sprächerzahl z Frankrych wie in de Schwiz massiv abgnoh. Säll litt vor allem dra, dass s Französisch als Schüelsproch hät solle ygfiehrt werre. S Franc-comtois underlitt sither vor allem uff lexikalischer Ebeni im Französische. Hütt isch d Sproch im öffentlige Läbe chum no azdräffe. Numme wenigi Mänsche hän si no als Müetersproch.

Der Schwiizer Bundesroot het am 7. Dezämber 2018, wie vom Öiroparoot empfohle, pschlosse, ass i der Schwiiz s Franc-Comtois (und au s Frankoprovenzalische) als Minderhäitesprooch anerchänt isch.

Es glideret sich hauptsächlig in sächs Dialäkt. Am witste entwickelt und am bekanntste isch dodevo de Ajoulot-Dialäkt, wo au no am meiste gschribe wird.

Im Jura git's sechs geografischi Zone, vier devo chönne im Franc-comtois züegordnet werre. Zu sälle sechs Zone cha mer e sibti dezüedüe, nämlig s Bärner Jura, wo sich de Dialäkt vo dem im Kanton Jura underscheidet.

Au de Dialäkt vom Quartier Battant (Besançon) underscheidet sich dütlig vo de andere, wyl er nöcher mit em Französische verwandt isch und vyl weniger germanischi Yflüss erfahre hät. In dem Dialäkt git's Literatur sit em Änd vom 17. Johrhundert.

Es git für s Franc-comtois kei Standardsproch mit re Rächtschrybig, wo mit derre vo andere Langues d'oïl (Normännisch, Gallo oder Wallonisch) verglychbar isch. D Sproch kännt au kei Schrybig, wo für d Notation vo de diverse Variante dänkt wär – d Sprächer benutze für d Transkription oft ihri persönligi Schrybig.

Mänki Sprächer, vor allem in Zitschrifte oder andere Tekschtsammlige, lähne ihri Schrybig an di Französischi Orthografy a. Sälli Methode hät's scho am Änd vom 19. Johrhundert gee und isch in de 40er-Johr durch de Simon Vatré witer verbreitet worre. Einewäg git's au do persönligi Bräferänze vo einzelne Schryber, sodass au die Art z schrybe kei eiheitligi Orthografy fürebrocht hät.

D Lut // (im Norde vom Sprochruum) und // (nasalierts //), wo's im Französische nit git, werre noch re Konvention als <çh> bzw. <ïn> gschribe. De Lut // (im Französische oft als <qu> gschribe) wird oft durch e <tçh> ersetzt.

In hisdorische Tekscht findet mer de Büechstabe <ë>; er verlängert de Vokal vor em. Säll wird vor allem vo de Sprächer z Besançon agwändet.

D Sprächer im Süde (Vercels, Valdahon, Russey) verwände oft Germanisierige wie zum Bispyl d'Büechstabe <k, w> statt <tçh/qu, v>.

Di erschti bekannti Forscherin isch d Marie Marguerite Brun-de Maison-Forte gsi, wo im Johr 1755 s Wörterbüech "Essay d’un dictionnaire comtois-françois" veröffentligt hät. Au während em 19. Johrhundert isch d Sproch in Studie über d Region berucksichtigt worde, dodemit au s Ussterbe, wo ihre droht hät, und dass d Dörfer als Folg vo de Veränderige in de Industry weniger isoliert gsi sin. Bekannt sin d Studie vom Fallot, em Contejean und em Vautherin über s Franc-comtois vo de Montbéliarder Region, vom Vatré über de jurassisch Dialäkt, vom Roussey über de Dialäkt im frankophone Deil vom Kanton Bärn und vom Beauquier über de Dialäkt in de Doubs-Region.

In de jüngste Zit hän d Colette Dondaine und ihr Ma, de Lucien Dondaine, zu de Erforschig vom Franc-comtois bydrage; si hän in mehreri Wärk über d Verbreitig und s Sprochgebiet veröffentligt. Usserdëm hät im Johr 2007 de Jean-Marie Moine e 1700-sitigs Wörterbüech (Französisch-Jurassisch) veröffentligt, wo bisher s gröscht Wörterbüech vom Norde vom Sprochgebiet isch.




</doc>
<doc id="23260" url="https://als.wikipedia.org/wiki?curid=23260" title="Gerade">
Gerade

E gradi Linie oder churz e Grade isch es Elemänt vo der Geometrii. Für zum s aschaulig z mache, stellt mä sich drunder en unändlig langi, unändlig dünni Linie vor. Modärni axiomatischi Theorie vo der Geometrii beziehn sich aber nit uf das. Für si isch e Grade öbbis ohni inneri Eigeschafte, nume d Beziehige zu andere Grade, Pünggt und Ebene si vo Bedütig. In der analytische Geometrii wird e Gradi as e Mängi vo Pünggt realisiert. Genauer: Im ene Vektorruum mit Elemänt, wo "Pünggt" heisse, isch e Grade noch Definition en additivi Näbeklass vom ene eidimensionale Underruum. 

In siine Elemänt het dr Euklid en expliziti Definition von ere Grade ge, wo em aschaulige Bild entspricht. Für Setz und ihri Bewiis spiilt die Definition aber kei Rolle. Modärne Axiomesystem verzichte dorum uf e sonigi Definition. 
E Gradi isch in däm Fall e Begriff, wo die einzelne Axiom sich druf beziehn. E Bispil isch s erste Axiom us em Hilbert siim Axiomesystem:

D Bedütig vom Begriff "Grade" ergit sich us der Gsamtheit vo de Axiom. D Interpretation as e unändligh langi, unändlig dünni Linie isch nit zwingend, sondern nume e Aregig, was mä sich drunder chönnt vorstelle. 

In der projektiven Ebeni si d Begriff "Punggt" und "Grade" sogar vollständig usduschbar "(Dualität)". Eso isch s do möglig, sich e Grade as unändlig chlii und e Punggt as unändlig lang und unändlig dünn vorzstelle.

In drei Dimensione über em Körper vo de reelle Zahle erfüllt die Analytischi Geometrii alli Bedingige, wo dr Hilbert in siim Axiomesystem vorussetzt. In däm Fall isch e Grade au e Grade im Sinn vom Hilbert.

Mä brucht nume d Lag vo zwe Pünggt, für zum e Grade z beschriibe. Eine vo de Pünggt dient drbii as "Stützi" vo der Grade. Mä chönnt säge, si ligge uf em. Der zweit Punggt zeigt d Richtig vo der Graden a. D Richtig wird drbii vom Vektor vom "Stützpunggt" zum "Richtigspunggt" age. D Grade definiert sich denn eso:

formula_4


Die affini Hülle vo zwei verschiidene Vektore formula_12 und formula_13
isch au e Grade. 

Au der Lösigsruum vom ene (inhomogene) lineare Gliichigssystem mit formula_15 linear unabhängige Gliichige isch en affine Underruum mit der Dimension Eins und eso e Grade. In zwei Dimensione chann e Grade aso mit ere Gradegliichig
age wärde, wobii formula_17 und äntwäder formula_18 oder formula_19 ungliich Null muess si.

Im reelle euklidische Ruum lit der chürzist Wäg zwüsche zwei Pünggt uf ere Grade. Wenn mä die Eigeschaft vo der Grade uf krümmti Rüüm (Mannigfaltigkeite) duet verallgemeinere, so chunnt mä zum Begriff vo der geodetische Linie (Geodäte). 

D Gliichig von ere Grade in der Ebeni cha mä uf drei verschiidene Wiise bestimme:

Punggt-Richtig-Gliichig:

Vorge siig e Punggt formula_20 und der Neigigswinggel (Astiigswinggel) formula_18.

Vorge siig e Punggt formula_20 und der Astiig formula_24.

Zwei-Pünggt-Gliichig:

Vorgee siige zwei Pünggt formula_26 und formula_27.

Zwei-Pünggt-Gliichig:

Vorgee siige zwei Pünggt formula_29 und formula_30.

Der Parameter formula_11 cha alli reelle Zahle as Wärt aneh.

Zwei Grade chönne die folgende Lagbeziehige zunenander ha. Si chönne:

Im Sinn vo der Theorii vo de Relatione redet mä au vo Parallelitet, wenn beidi Grade idäntisch si, im Bsundere isch jedi Grade zu sich sälber parallel. Zur Präzisierig underscheidet mä denn zwüsche "ächt parallel" und "idäntisch". 



</doc>
<doc id="23264" url="https://als.wikipedia.org/wiki?curid=23264" title="Ebene (Mathematik)">
Ebene (Mathematik)

D Ebeni isch e Grundbegriff in der Geometrii.
Allgemein handlet s sich um en unbegränzt usdehnts flachs zweidimensionals Objekt.


Konkreter bezeichnet mä mit Ebeni je noch em Deilgebiet vo der Mathematik allerdings durchus verschideni Objekt.

In der klassische Geometrii öbbe im Sinn vom Euklid siine Elemänt bildet "die" (euklidischi) Ebeni – in däm Zsämmehang bezeichnet me se im Allgemeine mit em bestimmte Ardikel – dr Rahme vo geometrische Undersuechige, öbbe für Konstruktione mit Zirkel und Lineal. 
Mä cha si sich vorstelle als en Abstraktion vo der Zeichenebeni, em Papiir, as unändlig usdehnt und unändlig flach, so wie me sich d Grade as en Abstraktion vom zeichnete Strich, dr Bleistiftlinie, vorstellt, unändlig dünn und unändlig lang.
Die euklidischi Geometrii wird hützudags vom Hilbert siim Axiomesystem vo der euklidische Geometrii beschriibe.

Sit dr Descartes die euklidischi Ebeni mit Koordinate markiert hat, cha mä die euklidisch Ebeni mit der Mängi formula_1 vo alle Pärli vo reelle Zahle identifiziere. 
Oder anders ume: formula_1 bildet e Modäll für die Hilbertsche Axiom vo der Ebeni. Dä reell Vektorrum wird dorum au as Ebeni bezeichnet.

Ergänzt mä im Euklid si affini Ebeni mit ere Grade, wo unändlig wiit ewäg isch, und de Pünggt, wo uf ihre ligge, so bechunnt mä e projektivi Ebeni.

Au die projektivi Ebeni loot sich algebraisch beschriibe, nämlig as d Mängi vo alle eidimensionale Underrüüm im formula_3. Mä fasst aso d Grade, wo dur e Ursprung laufe, as Pünggt vo der projektiven Ebeni uf. Die Gradene vo der projektiven Ebeni si denn genau die zweidimensionale Undervektorrüüm vo formula_3, aso die „härkömmliche“ Ebene, wo dur e Ursprung laufe.

Schwecht mä im Hilbert si Axiomesystem ab, so si sogar ändligi Strukture möglig, wo au as affini oder projektivi Ebene bezeichnet wärde. D Abbildig rächts zeigt e ändligi projektivi Ebeni mit siiben Pünggt und siibe Gradene. Wemm mä irgend e Grade und d Pünggt, wo uf ere ligge, wägnimmt, bechunnt mä e ändligi affini Ebeni mit vier Pünggt und sächs Gradene.

Me cha s kartesische Modäll vo der euklidische Ebeni verallgemeinere, denn wird au für irgend weli Körper formula_5 der zweidimensional Vektorruum formula_6 as affini Ebeni bezeichnet; und entsprächend für die projektivi Ebeni. 
Mä sött Acht ge: Wenn formula_5 der Körper formula_8 vo de komplexe Zahle isch, wo vom Gauss siiner Zahlenebeni aschaulig gmacht wärde, so isch scho formula_8 (reell) zweidimensional, wird aber as komplexi Grade bezeichnet. 
D Ebeni formula_10 isch reell vierdimensional, aber nume e zweidimensionale komplexe Vektorruum.
Der Körper formula_5 cha au en ändlige Körper si. Im Fall formula_12 bechunnt mä die chliinst ändligi affini Ebeni mit vier Pünggt bzw. die projektivi Ebeni mit siibe Pünggt, wie s obe beschriiben isch.

E Flechi im Sinn vo der Topologii isch d Ebeni (au die projektivi) nume im Fall formula_13; im Fall formula_14 handlet es sich immerhin no um e differenzierbari Mannigfaltigkeit.

Betrachtet mä höcherdimensionali geometrischi Rüüm, so bezeichnet mä jede Deilruum, wo isomorph zun ere Ebeni im Sinn obedra isch, as en Ebeni.
Im ene dreidimensionale Euklidische Ruum isch en Ebeni drbii festgleit dur 
Ligge zwei gradi Linie windschief zunenander, so ligge si nit in ere gmeinsamen Ebeni. Denn git s zwei paralleli Ebene, wo in jeder drvo eini vo de Gradene isch.

Zwei verschiideni Ebene si äntwäder parallel oder schniide sich in ere Grade, si chönne im (dreidimensionale) Ruum aso nit windschief zunenander ligge.
Im erste Fall isch jedi Grade, wo zur ersten Ebeni sänkrächt isch, au sänkrächt zur zweite. D Lengi vo der Strecki, wo die Ebene uf son ere Grade begränze, bezeichnet mä as dr Abstand vo de Ebene.
Im zweite Fall betrachtet mä en Ebeni, wo zur Schnittgrade sänkrächt isch. Mit dere schniide sich die beiden erste Ebene in zwei grade Linie. Dr Winggel zwüsche dene Grade bezeichnet mä as Winggel zwüsche de beiden Ebene.

Noch dr Iifüehrig vo kartesische Koordinate bildet nit nume jede zweidimensionale Undervektorruum vo formula_15 (bzw. formula_16) en Ebeni, sondern au Translat dodrvo, wo dr Ursprung nit in ene lit, das si die affine zweidimensionale Underrüüm.

Nit jedes mathematische Objekt, wo under e Begriff vo der Ebeni fallt, cha mä as Deilruum vom ene entsprächende höcherdimensionale Ruum uffasse.
So isch d Moulton-Ebeni en affini Ebeni, wo der Satz vom Desargues drin nit gültig isch, währed er in jedem dreidimensionale affine Ruum – und dodrmit in jeder enthaltene Ebeni – immer gültig isch.

Im Fall von ere Deilebeni vo höcherdimensionale Rüüm, bsundrigs vom formula_15, cha mä die Ebeni uf verschideni Wiise beschriibe mit geignete Gliichige für en Ortsvektor formula_18 bzw. für d Koordinate formula_19 (und mänggisch no meh).

Bekannt isch vor allem d "Normaleform" (oder die impliziti Form), won ä Normalvektor formula_20 vo der Ebeni benutzt. Denn wird non e Zahl formula_21 age, für zum d Position vo der Ebeni z bestimme, wil der Normalvektor nume d Schreglag vo der Ebeni festleit; er definiert e Schar vo parallele Ebene. formula_21 isch s Resultat vo formula_23, wobii formula_24 irgend e Punggt in der Ebeni repräsentiert. D Vektore formula_25 vom Ursprung zum ene Punggt uf der Ebeni erfülle denn d Gliichig

Bispil:

En anderi gängigi Variante isch d "Parameterdarstellig", bi welere e Punggt formula_28 uf der Ebeni ge isch und zwei linear unabhängigi Vektore formula_29, wo sich uf der Ebeni befinde. S Chrüzprodukt vo dene beide Vektore git e Normalvektor:

D Ebeni wird definiert dur d Gliichig

Jedes Wärtpärli formula_32 liiferet e Vektor formula_25 zum ene Punggt uf der Ebeni. Dä Vektor erfüllt d Normalgliichig, wo oben agfüehrt isch.

D Bispileben, vo onenoch gseht in dr Parameterdarstellig eso us:

In höcherdimensionale Rüüm formula_15 funktioniert d Parameterdarstellig au witer.
Es git aber kei Chrüzprodukt meh, wo mä mit eme Normalvektor überchunnt, wo bis uf d Lengi eidütig bestimmt isch.
Anstatt vo däm muess mä e Verfahre, wo analog zur der Normalform isch, anders beschriibe.
Mä bruucht im Ganze formula_37 linear unabhängigi Normalvektore zu der Ebeni und het denn für jede von ene e Gliichig vo der Form formula_38, formula_39, wo alli gliichziitig erfüllt müesse wärde.
Das cha mä zsämmefasse zu 
wobii formula_41 e formula_42-Matrix und formula_43 e Vektor mit formula_37 Komponänte isch.
D Ziile vo formula_41 entspräche de formula_46, d Komponänte vo formula_43 de formula_48.
D Bedingig, ass d formula_46 linear unabhängig müesse si, entspricht der Bedingig, ass formula_41 dr Rang formula_37 muess ha.


</doc>
<doc id="23269" url="https://als.wikipedia.org/wiki?curid=23269" title="Zweidimensional">
Zweidimensional

Dr Begriff zweidimensional, abkürzt 2D oder 2-D bezieht sich uf en Ebeni oder e mathematisch definierti Flechi - im Gegesatz zu rüümlige Strukture, wo dreidimensional (3D) si.

D Schriibwiis "2-D" isch noch em Dude die einzigi erlaubti Form, aber si isch nonig allgemein verbreitet.

Zweidimensional bedütet, ass jede Punggt vom ene Objekt zwei Zahlenagobe für si Position bruucht – also z. B. (x, y) für d Agob vo siiner Lag uf ere Zeichnig oder in eme ebene Koordinatesystem.

Vo 2,5D oder 2½D redet mä, wenn in Datebangge e "dritti" Dimension (z. B. d Höchi) nit as Koordinate, sondern as Attribut vo de Datepünggt verspiicheret wird.


</doc>
<doc id="23272" url="https://als.wikipedia.org/wiki?curid=23272" title="Euklids Elemente">
Euklids Elemente

Im Euklid siini Elemänt oder D Elemänt (im Original "Stoicheia") isch bis in die zweiti Helfti vom 19. Johrhundert das Wärk vo der Wältliteratur gsi, wo noch der Bible am wiitiste verbreitet gsi isch. Es git e guete Überblick über dr mathematisch Kenntnisstand vo de Griechen gege s Ändi vom 4. Johrhundert vor dr Ziitwändi.

Bi de "Elemänt" handlet es sich um e Lehrbuech vo der Mathematik, wo us 13 einzelne Büecher bestoht, und wo dr Euklid drin d Mathematik vo siiner Ziit zsämmefasst und systematisiert.

Die Liste git en Überblick über die behandlete Themene in de einzelne Büecher (in Chlammere die wohrschiinlige Quelle):

Zu dene Büecher si spöter sogar no zwei Büecher cho:




</doc>
<doc id="23278" url="https://als.wikipedia.org/wiki?curid=23278" title="Euklidischer Raum">
Euklidischer Raum

Der Begriff vom euklidische Ruum bezeichnet dr „Ruum vo unserer Aschauig“, wien er im Euklid siine "Elemänt" mit Axiom und Postulat beschriibe wird (vgl. euklidischi Geometrii). Bis ins 19. Johrhundert isch me drvo usgange, ass es sälbstverständlig siig, dass dodrmit dr physikalisch Ruum beschriibe wird, wo mer in em si. Der Zuesatz „euklidisch“ isch nötig worde, wo in der Mathematik vo de allgemeinere Ruumkonzäpt (z. B. hyperbolische Ruum, riemannsche Mannigfaltigkeite) entwigglet worde si und es sich im Rahme vo der spezielle und allgemeine Relativitetstheorii zeigt het, ass me für d Beschriibig vom Ruum in der Physik anderi Ruumbegriff bruucht wie dr Minkowski-Ruum oder d Lorentz-Mannigfaltigkeit.

Im Lauf vo der Ziit isch im Euklid si Geometrii uf verschiideni Arte präzisiert und verallgemeineret worde:

Alli die Präzisierige si gliichwärtig.
Wenn vom "euklidische Ruum" d Red isch, denn cha jede vo dene gmeint si oder au e höcherdimensionali Verallgemeinerig. Em zweidimensionale euklidische Ruum sait mä au die "euklidischi Ebeni".

Vom affine Ruum underscheidet sich der euklidisch dodrdure, ass me Lengene und Winkel cha mässe und dorum die Abbildige uszeichnet, wo Lengene und Winkel erhalte. Dene sait me traditionell Kongruänzabbildige, anderi Bezeichnige si Bewegige und Isometrii.

Vom hyperbolische Ruum unterscheidet sich dr euklidisch, ass in em s Parallelenaxiom gültig isch.


</doc>
<doc id="23279" url="https://als.wikipedia.org/wiki?curid=23279" title="Menge (Mathematik)">
Menge (Mathematik)

Dr Begriff vo dr Mängi isch eins vo de wichtigste und grundlegende Konzept vo der Mathematik. Me fasst im Rahme vo der Mängelehr einzelni „Elemänt“ (z. B. Zahle) zun ere Mängi zsämme. E Mängi muess keini Elemänt enthalte (son e Mängi heisst die „leeri Mängi“). Bi der Beschriibig von ere Mängi goht s usschliesslig um d Frog, weli Elemänt in ire enthalte oder nit enthalte si. Es wird nit drnoch gfrogt, öb en Elemänt meh wie eimol enthalte isch oder öb s e Reihefolg under de Elemänt git.

D Bezihonge zwische Menge werred gern met emma Mengediagramme aschaulich dargstellt. I de folgende Beispiil repräsentiert d linke Kraisfläch jeweils d Meng A d rechte Kraisfläch d Meng B und d rote Fläch ä Meng dia dorch dia jewails agebene Mengeoperation aus denne baide Menge entstoht. 


</doc>
<doc id="23283" url="https://als.wikipedia.org/wiki?curid=23283" title="Axiom">
Axiom

En Axiom isch e Grundsatz von ere wüsseschaftlige Theorii, emne axiomatische System, wo nit deduktiv abgleitet isch.

Der Usdrugg "Axiom" wird in drei Grundbedütige verwändet: Er bezeichnet 


</doc>
<doc id="23284" url="https://als.wikipedia.org/wiki?curid=23284" title="Hyperbolische Geometrie">
Hyperbolische Geometrie

Die hyperbolischi Geometrii as Bispil für e niteuklidischi Geometrii bechunnt mä, wenn mä anstatt vom Parallelenaxiom s „hyperbolische Axiom“ animmt. Das sait, ass es zun ere Grade "g" und eme Punggt "P" nit wie in der euklidische Geometrii nume genau eini, sondern mindestens zwei Grade ("h" und "i") git, wo dur "P" göhn und zu "g" parallel si. Dass zwei Grade „parallel“ zunenander si, bedütet do aber eifach, dass si keini gmeinsame Pünggt hai, nicht dass sie überall dr gliich Abstand hai ("h" und "i" hai num ei gmeinsame Punggt "P").

Me cha zeige, ass es dur e Punggt unändlig vili "Nitschniidendi" („Parallele“) zu der Grade git. Zwei drvo si in ere Gränzlag und heisse "gränzparallel" (au: horoparallel) zur Grade, währed me de rästlige Gradene "überparallel" (au: hyperparallel) sait.

En einfachs Modäll zum Veraschaulige vo sonere Geometrii isch s Kleinsche-Modäll: 
D „Ebeni“ isch do en offeni Kreisschiibe („offe“ bedütet, ass der Rand vom Kreis nit zur Ebeni ghört), und d „Geradene“ si Kreisböge, wo sänkrächt uf em Rand stöhn. E Nochdeil vo däm Modäll isch, dass es d Lenge- und Winggelmässig kompliziert macht, wil me e spezielli Distanzfunktion muess bruuche.


</doc>
<doc id="23285" url="https://als.wikipedia.org/wiki?curid=23285" title="Kreuzprodukt">
Kreuzprodukt

S Chrüzprodukt formula_1 (au Vektorprodukt, vektoriells Produkt oder üssers Produkt) vo zwei Vektore formula_2 und formula_3 im "drei"dimensionale reelle Vektorruum isch e Vektor, wo sänkrächt uf der Ebeni stoht, wo vo de beide Vektore ufgspannt wird und bildet mit ene e Rächtssystem. D Lengi vo däm Vektor isch d Flechegrössi vom Parallelogramm mit de Siite formula_2 und formula_3.

In der Physik wird s Chrüzprodukt zum Bispil bi der Berächnig vo der Lorentzchraft oder em Dreihmomänt bruucht: S Dreihmomänt isch Chraftarm mol Chraft 

Wie me gseht schribt me s Chrüzprodukt mit eme Chrüz as Multiplikationszeiche. Es isch
Drbii si formula_8 und formula_9 d Lengene vo de Vektore formula_10 und formula_11 und formula_12 isch der Sinus vom Winggel formula_13, wo von ene igschlossen isch. Der Vektor formula_14 isch der Eiheitsvektor, wo zu formula_10 und formula_11 sänkrächt isch und wo se zum ene Rächtssystem ergänzt. Das heisst, formula_17 formula_3 und formula_19 verhalte sich wie dr Duume, dr Zeigfinger und dr Mittelfinger vo der rächte Hand (Rächti-Hand-Regle).


</doc>
<doc id="23292" url="https://als.wikipedia.org/wiki?curid=23292" title="Friedrich Schiller">
Friedrich Schiller

Dr Johann Christoph Friedrich Schiller – so sei ganzr Nama –, ab 1802 von Schiller (* 10. November 1759 z Marbach am Neckar; † 9. Mai 1805 z Weimar) isch a deitschr Dichtr, Dramatikr, Philosoph ond Hischdoriker gwäa. Er gilt als dr bedeidenschde deitsche Dramatikr. An Haufa vo seine Theatrstick fend mr en de Schbiilplee vom deitsch-schprochiga Theater. Au als Lyriker isch’r ganz erfolgreich gwäa. Sei Gedanggalyrik isch beischbiilhaft worra, ond seine Ballada gheeret zo de beliabdaschde deitsche Gedicht.

Dr Schiller isch näabem Goethe, em Wieland ond em Herder dr wichdigscht Vrdräddr vo dr Weimarer Klassik.

Dr Friedrich Schiller kommt am 10. Novembr 1759 em wirdabergischa Städtle Marbach am Neggr uf Welt. Sei Vaddr isch dr Offiziir ond Wondarzt Johann Kaspar Schiller ond sei Muadr d Elisabeth Dorothea Schiller geborne Kodweiß. Dera ihr Vaddr isch Beckr ond betreibt neabaher noh a Wirtschaft en Marbach. Neabem Frieder hend s Schillers au noh a Dochtr, wo Christophine hoißt ond zwoi Johr eldr ischt wia ihr Bruadr. Schbätr sollet noh weitre Dechtr drzuakomma; abr dr Fritz bleibt dr oinzig Bua vo-nen. Wia der uf d Welt kommt, send seine Eltra seit zäa Johr vorheiradet ond sei Vaddr isch em Kriag gega d Preißa. Weaga seim milidärischa Beruaf muaß dr alt Schiller zemlich oft sein Wohnsitz wexla.

Em Johr 1764 – dr Fritz ischt fascht fenf Johr alt – zuit dr Vaddr Schiller mit seira Familie om nôch Lorch. Deet wuud dr Frieder oi Johr schbätr eigschualt. Zuasätzlich kriagt’r noh vom dortiga Pfarrer Philipp Ulrich Moser Ondrricht en Ladein. 1766 erweitret dr Pfarrer Moser sein Ondrricht noh om Griichisch. Gega Schluss vo deam Johr zuit d Familie Schiller nôch Ludwigsburg om, wo dr Frieder ab-em negschda Johr en d Ladeinschual goht. Weil’r emmr feschde lernt ond a guadr Schialer ischt, nemmt-en sei Vaddr manchmol mit ens Ludwigsburger Hoftheatr. Als Offiziir muaß dr alt Schiller deet koin Eitridd zahla. Dees Theatr macht uf da neijähriga Bua an so graußa Eidruck, dass’r drhoim manche Szena mit selbrgmachte Figura aus Babbadeckl nôchschbiilt. 

Em Johr 1772 wuud dr Schiller konformiirt. Bald druf heert au sei Schualzeit uf. Er kriagt a guads Zeignis, wo-nen berechtiga dät, am Diibenger Stift Theologii zo studiira, was et bloß er selbr gern dät, sondern au dr Wonsch vo seim Vaddr ond vo seira Muadr ischt. Weil abr dr alt Schiller em Denscht vom Herzog Karl Eigen vo Wirdaberg stoht, muaß’r uf deam seine Befehl heera, ond dr sell will, dass dr Frieder uf dui Milidär-Pflanz-Schual uf dr Solitiid kommt, wo-nr 1770 selbr grindet hot. 

Ganz widrwillig folgt dr Schiller 1773 deam Befehl. Noh em gleicha Johr wuud dui Schual en da Rang vo-ra Akademii erhoba ond zwoi Johr schbätr nôch Stuegert vorlegt. S Leaba en dera Schual isch koi Honigschlegga. Deet goht’s zua wia bei de Soldada en dr Kasern: D Studenda miaßet a Uniform ond Perigga traga, Feria hend se koine ond Urlaub kriaget se bloß en Ausnahmefäll. 

Zerscht fangt dr Schiller ôô, Jura zo studiira, saddlet abr bald druf uf Medizin ond Filosofii om. Em gleicha Johr noh wuud sei Vaddr us-em Milidärdenscht entlassa ond zom Vorwaltr vo dr Herzoglicha Hofgärtnerei uf dr Solitiid ernannt. 1776 heert dr Schiller uf da Rôt vo seim Filosofiiprofessr Jakob Friedrich Abel ond beschäfdigt sich ganz grindlich mit de Draama vom William Shakespeare ond de Schrifda vom Jean-Jacques Rousseau ond vom Edward Young.

1779 sott eigentlich em Schiller sei Ausbildong uf dr „Karlsschual“, wia se beim Volk hoißt, fertig sei, abr sei Abschluss-Arbet "Philosophie der Physiologie" wuud weaga Bessrwissorei aaglehnt. Jetzt muaß’r nomôl a Johr e dera vorhassda Schuel vorbrenga. S Johr druf wuud sei Arbet "Versuch über den Zusammenhang der tierischen Natur des Menschen mit seiner geistigen" ôôgnomma ond zom Druck freigäa. Us dr Akademii wuud’r entlassa ond als Regimentsdoktr beim Grendadiir-Regiment vom Augé ôôgstellt. Deet kriagt’r an arg miggriga Loh vo 18 Gulda em Monat. 

1781 nemmt dr Schiller an Kredit uf, om sei erschts Theatrstick "Die Räuber" drugga lau z kennet. Dô drmit fangt bei-nem d Vorschuldong ôô, wo-nen fascht s ganz Leaba lang begleida soll. Des Drama fendet bei viile Leit a graußa Resonanz, so au beim Direktr vom Mannheimer Nazionaltheatr, beim Heribert von Dalberg. Der dät’s gern en seim Theatr rausbrenga ond biddet da Schiller, noh a baar Sächla zo ändra, damit mr’s bessr uf d Bihne brenga kô. Dr Schiller duet’s, ond am 13. Januar 1782 isch’s nô soweit: "Die Räuber" ganget s erscht Môl ibr d Bihne. Dr Dichtr selbr hockt ondr de Zuaschauer, ohne dass’r vo seim Vôrgsetzda Urlaub kriagt hot. Dui Uffihrong isch a Sensazioo. S Publikom schbiirt, dass a nuier Stern am Dichtrhemml ufganga ischt.

Noh em gleicha Johr reist dr Schiller nomôl nôch Mannheim, wiidr ohne Urlaub, weil’r mit-em Dalberg ebbes beschbrecha will. Abr desmôl erfehrt dr Herzog vo dera Reis ond vrdonnret sein ufmipfiga Ondrtan zo-ma Arrescht vo 14 Däg. Obadrei vrbiadet’r-em noh, jô koin Kondakt meh mit-em Ausland ufznemet ond ibrhaupt nix meh zo schreiba, was nix mit Medizin zo doa hot. Abr jetzt platzt em Schiller dr Kraga. Wia dr russisch Großfirscht Paul da Herzog bsuacht ond der fir sein Gascht uf dr Solitiid a grauß Fescht mit ma Riisafuierwerk vorâstaltet, wo dr ganz wirdabergisch Hof drâ teilnemmt, nutzt dr Schiller dui Gleagaheit aus ond haut ondrem Decknama „Dr. Ritter“ ens pfälzische Ausland ab. Abr au deet hot’r Angscht vor-a Ausliifrong ond reist weitr nôch Baurabach bei Meinenga em Thirengischa, wo d Henriette von Wolzogen, d Muadr vo-ma Studiakollega, a Guat hot ond em vorschbrocha hot, se dät-em e dr Not helfa. Uf deam Guat trifft’r au wiidr uf sein frihera Filosofiiprofessr Jakob Friedrich Abel. Zamma mit deam ond seim Regimentskamrad Johann Wilhelm Petersen grindet’r bald a nuia Litradurzeitschrift. 

Em Johr 1783 macht dr Schiller dr Charlotte von Wolzogen, dr Dochtr vo seira Gennere, da Hof. Bald druf kommt’s abr zo Schbannonga zwischa deane zwoi. Drom helt’s da Schiller nemme lengr uf-em Wolzogscha Guat. Jetzt zuit’s-en wiidr nôch Mannheim. Deet schliaßt’r mit-em Intendanda Dalberg an Vrtrag, wo-nr sich vrpflichtet, firs Mannheimer Nazionaltheatr a baar Bihnawerk zo schreiba.

1784 wuud dr Schiller en da Vorstand vo dr „Kurfirschtlicha Gsellschaft“ vo Mannheim gwehlt. Em gleicha Johr lernt’r au s Ehepaar von Kalb kenna ond freindet sich mit-en ôô. Bsondrs guat vrstôht’r sich mit dr Charlotte. Dui hot nemlich ihrn Môô bloß aus Vrnonft gheiradet ond et, weil s-en arg meega dät. Om oi graußa Entteischong kommt dr Schiller abr 1784 et rom: Dr Dalberg zeigt sich nemme bereit, sein Vrtrag als Theatrdichtr zo vorlengra, weil sei Drama "Die Verschwörung des Fiesco zu Genua" et gnuag Bsuachr ens Theatr glockt hot. Em Schiller sei dridds Stick, "Luise Millerin", wo am 13. April en Frankfurt am Main ond zwoi Dag schbätr en Mannheim Premiere hot – nôch-em Vorschlag vom Schauschbiilr ond Theatrdichtr August Wilhelm Iffland fir Mannheim gendret en "Kabale und Liebe" – kommt zwar guad bei de Zuaschauer ôô, abr de hefische Kreis goht d Handlong vo deam Stick dermaßa uf da Weggr, dass se ihrn ganza Eifluss schbiila lend ond erreichet, dass des Drama bald wiidr vom Schbiilplôô vorschwendet.
Em Mai 1785 hot dr Schiller gnuag vo Mannheim ond zuit om nôch Gohlis e dr Nähe vo Leipzig. Deet hot’r Omgang mit-em Vrlegr Georg Joachim Göschen, mit-em Konschtmôlr Johann Christian Reinhart, mit de Schwestra Dora ond Minna Stock ond mit seim Freind Ludwig Ferdinand Huber. Vo Septembr bis Oktobr isch’r em Staatsrat Christian Gottfried Körner sei Gascht. Zwischa deane zwoi Manna entstôht bald a graußa Freindschaft, wo a Leaba lang hebt. Dr Körner stellt em Schiller au sei Weibergheisle z Loschwitz bei Dresden zor Vorfigong, wo-nr mit ma graußa Eifr a seim nägschda Drama "Dom Karlos. Infant von Spanien" (schbätr aagendret en "Don Carlos") schafft. Jetzt schreibt’r s erscht Môl en Vers ond vorwendet da fenffiaßiga Jambus. Dô drnôch miadet’r mit seim Freind Huber a Wohnong en Dreschden. En deam Johr schreibt’r au sei Gedicht "An die Freude", wo-nr als "Ein Rundgesang für freie Männer" bezoichnet. Bald druf wuud’s au glei vom Christian Gottfried Körner vrtont. (Weltweit bekannt worra isch’s abr erscht e dr Vrtonong vom Ludwig van Beethoven em Schlusssatz vo seira neinda Sinfonii.)

Em Juli 1787 macht sich dr Schiller uf da Weag nôch Weimar. Deet wuud’r vo dr Herzogin Anna Amalia zom Essa eiglada ond bsuacht seine Dichtrkollega Christoph Martin Wieland ond Johann Gottfried Herder. Dui Weimarer Gsellschaft ischt-em abr bald zemlich läschdig, weil-en dia Heflichkeitsbsuach an Haufa Geld koschdet, vo-deam’r eh et gnuag hot. Am 29. Auguscht kommt en Hamburg s erscht Môl sei "Don Carlos" uf d Bihne, wo da Freiheitskampf vo de Hollendr gega d Schbanier behandlet. Fascht gleichzeidig fangt’r ôô, fir sei litrarischa Zeitschrift „Thalia“ sein erschda – s wuud abr au dr ledschde sei – Roman zo schreiba: "Der Geisterseher". Der Roman erscheint en viile Fortsetzonga ond vorschafft dr „Thalia“ grauße Uflaga. Abr genau des bezweckt dr Schiller au. Weil bei ehm emmr s Geld ganz knapp ischt, will’r endlich amôl mit seira Litradur au ebbes vrdäana. Deshalb schreibt’r – entgega vo seira oigena Ibrzeigong – a bissle reißerisch, ond des gfellt de Leit. Der Roman brengt-em zo seira Leabzeit meh Leasr als seine andre Werk zamma.

Em Mai 1788 zuit dr Schiller wiidr amôl om, desmôl nôch Volkstädt bei Rudolstadt. Z Rudolstadt wohnet dia Schwestra Karoline ond Charlotte Lengefeld, wo-nr s Johr vôrher kennaglernt ond an starka Eidruck uf-en gmacht hend. E de nägschde Monat bsuacht’r dia Mädla fascht jeda Dag, ond am 7. Septembr lernt’r en deane ihrem Haus da zäa Johr eltre Johann Wolfgang von Goethe persenlich kenna. Dô zeigt sich abr, dass dia zwoi grauße deitsche Dichtr gar et viil firanandr ibrig hend.

1788 entstôht au sei Werk "Geschichte des Abfalls der vereinigten Niederlande von der spanischen Regierung". Des hendrlôôt bei de Professora vo dr Universidet Jena an graußa Eidruck. Weil dui Uni grad an nuia Gschichtsprofessr braucht, tregt se des Amt em Schiller ôô, ond der sait zua. A feschda Ôstellong kriagt’r abr et, bloß fir de oinzlne Vorleasonga geit’s a kleis Honorar. Em Frijohr 1789 helt’r sei erschda Vorleasong ibrs Thema "Was heißt und zu welchem Ende studiert man Universalgeschichte? ", was bei seine Studenda an graußa Eidruck macht. 

Bei seine viile Bsuach em Haus Lengefeld kommet sich schliaßlich dr Schiller ond d Charlotte anandr emmr näher. Em Auguscht vorlobet sich dia zwoi mitnandr ond vrbrenget da Hoiliga Ôbad en Weimar, zamma mit dr Charlotte ihrer Schwestr Karoline ond em Wilhelm von Humboldt. Am 22. Februar 1790 isch’s schliaßlich so weit: Dr Schiller ond sei Charlotte geabet sich z Wenigenjena ihr Jô-Wort. Gwisst hend dô drvo bloß wenig Leit, ond drom isch au bloß a kloinr Kreis bei dr Hauzich drbei. 

Jetzt nemmt sich der jonge Professr au wiidr Zeit, sich dr Dichtkonscht zo widma. Bei de Studia zo seim Werk "Geschichte des Dreißigjährigen Krieges" fasziniirt-en ganz bsondrs dui Gschdalt vom Wallenstein. Drom wechst en-em dr Plôô, dean Kerle irgendwann amôl zom Helda vo-ma Trauerschbiil zo macha.

Em Januar 1791 wuud dr Schiller vo-ra schlemma Kranket hoimgsuacht, dass bald so aussiht, als wär sei ledschds Stendle komma. A baar Monat lang kô-nr koine Vorleasonga meh halda. Drom vrbreidet sich dui Mär, dr Schiller häb s Zeitliche gsegnet. S dauret arg lang, bis’r sich wiidr halbweags erholt hot. Dâ Juli ond dâ Auguscht vrbrengt’r schliaßlich zo-ra Kur en Karlsbad.

Wia d Nôchricht vom Schiller seim Dod offiziell als lätz bezoichnet worra isch, entschliaßet sich zwoi vo seine grauße Vrehrer, ehm finanziell ondr d Arm zo greifa: dr Graf Ernst von Schimmelmann ond dr Herzog Friedrich Christian von Schleswig-Holstein-Augustenburg. Dia setzet-em fir drei Johr a „Pensioo“ vo zamma 3.000 Taler aus, damit’r nemme so viil schaffa ond mit seira Gsondheit koin Raubbau meh treiba muaß.

Em Johr druf befasst sich dr Schiller ganz intensiv mit dr Filosofii vom Immanuel Kant. Sei Gsondheit bleibt abr emmr noh arg ôôgschlaga. S vrgoht kaum a Virtljohr, ohne dass’r sich mit Fiabrôfäll odr Krempf romplôga muaß. – Am 26. Auguscht vrleiht d Franzesisch Nazionalvrsammlong em Schiller weaga seine Vrdenscht om d Sach vo dr Freiheit da Ehratitl vo-ma franzesischa Birgr („citoyen français“).

A bsondra Freid widrfehrt em Schiller em Herbscht 1792. Dô kriagt’r nemlich Bsuach vo seira Muadr, ond dui brengt au noh glei sei jengschda Schwestr mit, wo en seira Karlsschualzeit uf d Welt komma ischt. Et zletscht wuud au der Bsuach a Grond drfir sei, dass-en s Johr druf en sei alda schwäbischa Hoimet zuit. Zamma mit seira schwangra Charlotte macht’r sich am 1. Auguscht 1793 uf da Weag. Scho a dr wirdabergischa Grenz werdet dia Eheleit vom Schiller seim Vaddr, wo au nemme dr Gsendeschd ischt, en Empfang gnomma. 

Z Ludwigsburg, wo des jonge Ehepaar sei Quardiir ufschlegt, kommt ihr erschts Kend uf d Welt: dr Soh Karl. Geburtshelfr isch dr Dr. von Hoven, em Schiller sei aldr Schualkamrad. Der kemmret sich abr et bloß om dui jonga Muadr, sondern au rihrend om sein Freind Fritz, wo emmr wiidr vo Krankheitsôfäll befalla wuud. Zo zwoit machet se an mehrdägiga Ausflug noch Diibenga, wo-se ihrn gemeinsama Liablengslehrer Abel bsuachet. Deet treffet se abr au mit-em jonga Friedrich Cotta zamma, ama ufstrebenda deitscha Vorlegr mit-ma feina Neesle fir de guat Litradur. Mit deam knipft dr Schiller gschäftliche Vorbendonga ôô, wo glei em Johr druf zor Grendong vo dr Zeitschrift „Die Horen“ fihra sollet.

En Ludwigsburg lôôt sich dr Dichtr vo dr schwäbischa Konschtmôlore Ludovike Simanoviz porträdiira ond z Stuegert modelliirt sei aldr Karlsschualfreind Dannecker sei Bischde. Em Mai 1794 schliaßlich gôht dr Schiller mit seira Familie noch Jena zruck.

Am 20. Juli 1794 tagt en Jena d „Naturforschende Gesellschaft“. Dera duat au dr erschde Minischtr vo Sachsen-Weimar, dr Johann Wolfgang von Goethe, d Ehr ôô ond lôôt sich mit dr Staatskutsch nôch Jena nomfahra. Doch der Vortrag, wo-nr deet zo heera kriagt, isch zemlich langweilig. Drom entschliaßt’r sich, beldr zo ganga. A dr Gardrob fellt-em uf, dass dr Schiller s Gleiche em Senn hot. Jetzt kommet dia zwoi mitnandr ens Gschbräch, ganget zamma us-em Haus naus ond setzet uf dr Strôß ihr Ondrhaldong fort. Dô drbei merket-se, dass-se eigentlich uf dr gleicha Linie ticket. Schliaßlich standet-se vor-em Schiller seira Wohnong. Der ladet da Ältra zo sich ei. Drenna debaddiiret-se weitr, bis dussa d Sonn ufgôht. Desch dr Ôfang vo-ra graußa Freindschaft zwischa deane zwoi Manna, ond em Septembr isch dr Schiller a baar Wocha lang dr Gascht vom Goethe en seim Haus en Weimar.

A Johr schbätr biadet d Uni Diibenga em Schiller a ordentlicha Professur vo dr Filosofii ôô. Der abr will gerner e dr Näh vo seim nuia Freind sei ond lehnt ab. Noh em gleicha Johr geit’r sei nuia litrarischa Monâtszeidong „Die Horen“ raus, wo beim Cotta z Diibenga vorlegt wuud. S isch de erscht Zeitschrift vo dr deitscha Klassik. An Haufa bedeidende Kepf liifret dô drzua Beiträg, so zom Beischbiil dr Goethe, dr Friedrich Hölderlin, dia zwoi Humboldt-Briadr ond dr Herder. 

1796 kommt a Werk raus, wo dr Goethe ond dr Schiller mitnandr vorfasst hend, d "Xenien", uf deitsch "Gastgeschenke". Zerscht erscheinet se en de „Horen“ ond nôchher nomôl ond erweitret en dr Abhandlong "Über naive und sentimentalische Dichtung". Weil abr dia zwoi Dichtr mit-ra graußa Freid bei dr Arbet send, kommet emmr neie Xenia drzua. Zom Doil send se streibar ond zom Doil au freindlich. S Ergebnis ischt schliaßlich a Sammlong vo-nen em „Musen-Almanach für das Jahr 1797“, kurz „Xenien-Almanach“ ghoißa. Dô drmit rechnet dia zwoi Dichtr ab mit ihre Gegner ond mit dr vorherrschenda Middlmäßigkeit en dr dômôliga Zeit.

Am 12. Oktobr 1798 kommt s erscht Môl em Schiller sei Drama "Wallensteins Lager" uf d Bihne, dr erscht Doil vo dr Trilogii "Wallenstein". Dr Ôlass dô drfir isch d Wiidrereffnong vom ombauda Weimarer Theatr. Mit dera Trilogii leidet dr Schiller sei klassischa Phase als Dramatikr ei.

S Johr 1799 beschert em Schiller sowohl Freid wia au Loid: Oinrseits kommt sei Dochtr Karoline Henriette Luise uf d Welt ond andrerseits wuud sei Frau Charlotte vo-ma schwera Nervafiabr hoimgsuacht. Zom Glick kô-se sich abr wiidr erhola.

Damit dia stendige Fahrda vo Jena nôch Weimar ond wiidr zruck endlich dr Vorgangaheit ôôgheera sollet, zuit d Familie Schiller, wo enzwischa uf fenf Persona ôôgwachsa ischt, am 3. Dezembr 1799 nôch Weimar om. Weagam Schiller seira dramadischa Beschäfdigong hot’r nemlich emmr efters s Theatr en sellra Stadt ufsuacha miaßa.

Enzwischa hot dr Schiller seine grauße finanzielle Sorga zom greeschda Doil ibrwonda. 1802 kô-nr z Weimar sogar a stattlichs Haus kaufa. Noh em gleicha Johr kriagt’r am 16. Novembr a Dokument dô dribr, dass’r en da erblicha Adlsstand erhoba wuud. Vo jetzt ôô derfet sich älle Familiamitgliidr „von Schiller“ nenna.

Litrarisch schafft’r wia narret. En kurzr Zeit entstandet Ibrsetzonga ond Bearbeidonga vo Theatrstick us-em Italienischa (1802: "Turandot, Prinzessin von China", a tragikomischs Märle nôch-em Carlo Gozzi) ond us-em Franzesischa (1803: "Der Neffe als Onkel" ond "Der Parasit oder Die Kunst, sein Glück zu machen", zwoi Luschtschbiil nôch-em Louis-Benoît Picard). E deam Johr schreibt’r au sei Trauerschbiil mit Cheer "Die Braut von Messina oder Die feindlichen Brüder", wo am 19. März 1803 z Weimar urufgfihrt wuud. Fascht uf da Dag gnau a Johr schbätr, am 17. März 1804, hot sei volkstimlichtschs Schauschbiil "Wilhelm Tell" Premiere. Des behandlet d Grendong vo dr schweizorischa Eidgnossaschaft. Em Middlponkt stoht dui legendära Sage vom Tell seim Apflschuss. Da Stoff zo deam Drama hot-em dr Goethe aus dr Schweiz mitbrôcht. Der hot zerscht selbr vorghet, dui Tell-Gschicht zo dramadisiira, hot nô abr zogonschda vo seim Freind druf vorzichdet. 

Obwohl gsondheitlich scho arg ôôgschlaga, folgt dr Schiller an Monat schbätr era Eiladong vo dr Kenigin Luise nôch Berlin, om deet a baar feschtliche Uffihronga vo seine Theatrstick beizwohnet. Dô drbei wuud’r vom Publikom ganz arg gfeiret. Abr wia-nr nôch Weimar zruckkommt, gôht’s mit seira Gsondheit emmr meh bergab. Trotzdem rafft’r sich nomôl uf zo-ma nuia Theatrstick, wo älle seine bisherige ibrtreffa sott, nemlich dr "Demetrius". Sei Kraft langet abr nemme. Ibr da Ôfang vom zwoida Akt kommt’r et naus. Am 9. Mai 1805 schliaßt’r d Auga fir emmr. Dr Grond fir sein Dod isch laut em Doktr a schwera Longaentzendong mit-ra weit fortgschriddna Zrsteerong vom lengga Longafliigl. 
Nôch-em Brauch vo Weimar wuud dr Schiller uf-em Jakobsfriidhof bei Naacht en ällr Stille beerdigt. Am Dag druf fendet e dr Jakobskirch a Trauerfeier statt. Am 16. Dezembr 1827 wend de sterbliche Ibrrescht vom Dichtr en d Firschdagruft, wo kirzlich uf-em nuia Weimarer Friidhof baut worra ischt, ibrfihrt. Deet fendet 1832 au dr Goethe neaba seim Freind sei ewiga Ruah.

Au wenn dr Schiller scho als jongr Kerle sei schwäbischa Hoimet fir emmr vorlassa hot – siht mr emôl vo-ra Bsuachreis nôch Wirdeberg vom Auguscht 1793 bis Mai 1794 ab –, hot’r sei Leaba lang et vorberga kenna, wo-nr herkommt. S erscht Môl „negadiv“ ufgfalla isch’r weaga seim Dialekt em Altr vo 23 Johr en Mannheim. Deet hot’r am 27. Septembr 1782 em Haus vom Schauschbiildirektr Meyer de Schauschbiiler vom Mannheimer Nazionaltheatr sein "Fiesco" vôrgleasa. Des ôôheera z-miaßet ischt abr fir de meischde a Plôôg gwäa. Drom hot’s au et lang dauret, bis an Haufa vo-nen d Flucht ergriffa hend. Wia nô dr Schiller mit seim Vortrag fertich gwäa ischt, isch sei Freind Andreas Streicher vom Gaschtgeabr gfrôgt worra, ob’r ehm mit Gwissheit saga kennt, dass dr Schiller tatsächlich au dr Autor vo de "Raibr" wär. Wia dô druf dr Streicher ganz baff gwäa ischt, hot dr Meyer als Grond bloß ôôgeaba, er häb noh nia en seim Leaba so ebbes Misrabls gheert wia da "Fiesco", ond drom dät’r’s fir oomeglich halda, dass boide Theatrstick vom gleicha Autor send. 

Noh e dr Naacht hot dr Meyer s Manuskript gleasa ond kommt am Dag druf zo-ra ganz andra Eischätzong: „Der "Fiesco" ist ein Meisterstück und weit besser bearbeitet als die "Räuber".“

Ganz bsondrs em Schiller seira friha Lyrik wemmlet’s vo oreine Reim. So hoißt’s zom Beischbiil en dr fenfda Stroph vo seim Jugendgedicht 

<poem style="font-style:italic">
Eine Leichenphantasie

Mutig sprang er im Gewühle der Menschen,
Wie auf Gebirgen ein jugendlich’ Reh;
Himmelum flog er in schweifenden Wünschen,
Hoch wie die Adler in wolkichter Höh’.
</poem>

Liist mr jetzt abr s Gleiche mit ra schwäbischa Dialektfärbong, nô klenget dia Vers uf oimôl ganz „rein“:

<poem style="font-style:italic">
Mutig sprang er im Gewihle der Menschen,
Wie auf Gebirgen ein jugendlich’ Reh;
Himmelum flog er in schweifenden Wenschen,
Hoch wie die Adler in wolkichter Heh’.
</poem>

A weitrs Beischbiil stammt us-em Schluss vo seim Gedicht Melancholie an Laura. Deet hoißt’s:

<poem style="font-style:italic">
Brich die Blume in der schönsten Schöne,
Lösch, o Jüngling mit der Trauermiene,
Meine Fackel weinend aus;
Wie der Vorhang an der Trauerbühne
Niederrauschet bei der schönsten Szene,
Fliehn die Schatten – und noch schweigend horcht das Haus.
</poem>

Mit dr schwäbischa Dialektfärbong heert’s sich so ôô:

<poem style="font-style:italic">
Brich die Blume in der schensten Scheene,
Lesch, o Jingling mit der Trauermeene,
Meine Fackel weinend aus;
Wie der Vorhang an der Trauerbehne
Niederrauschet bei der schensten Szene,
Fliehn die Schatten – und noch schweigend horcht das Haus.
</poem>

Zletscht noh a Beischbiil us-em Gedicht Die Kindsmörderin. De viir letschde Zeila vo dr zwoida Stroph ganget so:

<poem style="font-style:italic">
Fahret wohl, ihr goldgewebten Träume,
Paradieseskinder-Phantasien!
Weh! sie starben schon im Morgenkeime,
Ewig nimmer an das Licht zu blühn.
</poem>

<poem style="font-style:italic">
Fahret wohl, ihr goldgewebten Dreime,
Paradieseskinder-Phantasiin!
Weh! sie starben schon im Morgenkeime,
Ewig nimmer an das Licht zu blihn.
</poem>

Em Schiller sei norddeitschr Dichtrkolleg August Wilhelm Schlegel (1767 bis 1845) hot sich ibr-en luschdig gmacht mit-de folgende Vers:

<poem style="font-style:italic">
Wenn jemand "Schoße" reimt auf "Rose",
auf "Menschen" "wünschen", und in Prose
und Versen schillert: Freunde, wisst,
dass seine Heimat Schwaben ist.
</poem>

Abr au em Schiller seira friha Prosa fendet sich an Haufa Stella, wo-nr sei Herkonft et vorleigna kô. En de "Raibr" „hebt“ oinr, stadd dass’r „hält“, a andrer kriagt „die Gichter“, s Werdle „wirklich“ braucht’r em Senn vo „gegenwärtig“ ond „bald“ steigret’r reglmäßig: „der bäldeste Brief“.

Wia dr Schiller lang gnuag vom Schwobaländle weg gwäa ischt, hot’r sich vôrgnomma, sein schwäbischa Dialekt aazgwehnet, abr nôbrôôcht hot’r’s et. Wo-nr sich nô au noh mit seim Vorbild Goethe ôôgfreindet ond gmerkt hot, dass der a ganz broits Hessisch babbelt, hot’r glei gar nemme probiirt, sei Schwäbisch ufzogäa.








Em Schiller seine Theadrstick ond seine Gedicht hend an Haufa vo Kombonischda ôôgregt, Kombosiziona drvo zmachet, zom Doil us-em Original ond zom Doil en-ra bearbeidada Fassong. A kloina Auswahl:






</doc>
<doc id="23304" url="https://als.wikipedia.org/wiki?curid=23304" title="Gedankenlyrik">
Gedankenlyrik

Gedankelyrik isch e Form vo der lyrische Dichdig. Im Underschiid zur Erläbnislyrik stoht nit was me unmittelbar erläbt het im Vordegrund, und es wird au nüt verzelt wie in der Ballade, sondern d Gedankelyrik spieglet im Autor siini Reflexione wider, und die chönne philosophisch, religiös oder sust von ere weltaschaulige Art si.
Bekannti Bispile für Gedankelyrik si im Goethe si "Gesang der Geister über den Wassern" und "Das Göttliche" (mit der berüehmte Afangsziile "Edel sei der Mensch, hilfreich und gut!"), im Schiller siini "Sprüche des Confuzius" oder im Hölderlin siis "Unter den Alpen gesungen".

Gedichtesammlung Gedankenlyrik


</doc>
<doc id="23320" url="https://als.wikipedia.org/wiki?curid=23320" title="Lyrik">
Lyrik

As Lyrik (griechisch λυρική (ποίησις) – "d Dichdig wo zum Spiel vo der Lyra gehört") heisst me die dritti poetischi Gattig näbe der Epik und der Dramatik. Lyrische Wärk sait me au Gedicht.

Scho dr Aristoteles in siiner „Poetik“ het zwüsche Lyrik, Epik und Dramatik underschiide, allerdings wird der Begriff ‚Lyrik‘ erst sit em 18. Johrhundert als Gattigsuusdruck bruucht.

Anders als in der antike Literatur isch der Begriff hüte relativ unbestimmt und wird sit em 19. Jahrhundert hüfig (fälschlig) synonym mit em Wort ‚Poesie‘ "(Dichtig)" bruucht. 
Me cha aber säge, ass me under Lyrik e literarischi Hauptgattig verstoht, wo me au as singbari Dichtig cha bezeichne. Der Dichter as "lyrischs ICH" üsseret siini Gfüehl und Gedanke unmittelbar. D Beziehige zwüschen em Subjekt und dr Wirklichkeit wärde esthetisch sterker as bi de andere literarische Gattige verallgemeineret. D Lyrik isch stark sinnbildlig und rhythmisch, hüfig in Riim verfasst und mit Musig verbunde.

Mit Gedicht het me ursprünglig alles bezeichnet, wo me schriftlig abgefasst het. Au do isch im 18. Johrhundert dr Begriff genauer definiert worde: Sit denn wird er nume no für e poetisch Beriich bruucht. S Wort „Dichdig“ het aber im volkstümlige Gebruuch immer no öbbis vo siiner ursprünglige Bedütig.

En umfangriichs dichterischs Wärk, wo hüfig mehrdeilig oder as Zyklus agleit isch und lyrischi und epischi Elemänt ohni verbindligi metrischi Struktur het, wird as Langgedicht oder Poem bezeichnet.



</doc>
<doc id="23324" url="https://als.wikipedia.org/wiki?curid=23324" title="Schifffahrtsgesellschaft des Vierwaldstättersees">
Schifffahrtsgesellschaft des Vierwaldstättersees

D Schifffahrtsgesellschaft des Vierwaldstättersees (SGV) isch e schwiizerisch konzessionierts Unterneme, wo d Schifffahrt uf em Vierwaldstättersee bitribt und isch en Aktiegsellschaft mit Sitz z Lozern.

Im ganze het d Gsellschaft 20 Schiff:
5 nostalgischi Schufelraaddampfer und 15 moderni Salonmotorschiff: 

Offizielli Schifffahrtsstatione:




</doc>
<doc id="23343" url="https://als.wikipedia.org/wiki?curid=23343" title="Breg">
Breg

D Breeg isch de längeri vo de beede Quelllüss vo de Donau un isch 46 km lang. Well d Breg länger isch als d Brigach, werd iri Quèllè au "Donauquelle" gnennt.

Si het iri Quèllè in èrè Höchi vo , welli sechs Kilometer nordweschtlich vo Furtwangè im Mittlerè Schwarzwald lyt. Iri Quèllè lyt i dè Nöchi vo dè Martinskapellè, au "Donauquèllè" gnennt, si isch als Naturdenkmòl gschützt. D Quèllè lyt öppè 100 Meter südöschtlich vo dè Wasserscheidè Rhy/Donau (dè großè europäischè Wasserscheidè). Jensits devò, abber nu öppè 900 Meter entfèrnt, entschpringt d Elz, wo i dè glychè Tallängi znägscht entgegègsetzt nõch Nordè flièßt un spôter i dè Rhy mündet.
Well d Breeg, ußer dè längscht Quèllfluss vo dè Donau z sy, au mit èm Yzugsgebièt von 291,2 km² dè wasserrychschte Quèllfluss vom zweitgröschte europäischè Strom isch, wörd iri Quèllè hûdrographisch als Urschprung vo dè Donau (Donauquèllè) aagluègt.

S Dal vo dè Breeg isch im oberschtè Abschnitt, wo "Katzèschteig" tauft wörd, è dütlich vo eiszitlichè Gletscher gformtes Dal mit uuffallend gringem Gfälle. A irè Ufer dominyrd è Landschaftsbild, wo vo großè Schwarzwaldhööf brägt isch. Zwischè dè Städt Furtwangè un Vöörèbach flièßt d Breeg in èm breitè un öppis dichter bsidelten Dal nõch Oschtè, dennõch gòòts südöschtlich grichtet durch è einsams Walddal, entlang gòòt è Strõß un d Trassè vo dè einschtigè Breegdalbaan, wo hüt èn Radwäg isch. Kurz vor Hammerysèbach-Bregèbach mündet d Linach unterhalb vo dè Linachdalschperri un im Ort denn i dè durch sini zwei großè Obberläuf wichtige, sèlbscht abaer nu kurze Breeg-Zuèfluss Hammerbach, bi Bryylingè mündet dè Röthèbach mit èm Kirnbärgsee. Dört un witer übber Hifingè bis Donaueschingè flièßt d Breeg schu ußerhalb vom Schwarzwald durch è breits un offenes Dal i d Hochflächi vo dè Baar.


Nõch 46,2 Kilometer flüüsst si z Eschinge vo rächts mit de Brigach zämmè un bildet ab dört d Donau. Vo dõher chunnt dè Merkschpruch: "D Brigach un d Breeg bringè d Donau zweeg".




</doc>
<doc id="23344" url="https://als.wikipedia.org/wiki?curid=23344" title="Brigach">
Brigach

D Brig oder d Brigach isch de chlinneri Quellfluss vo de Toene. Si het sini Quele im Schwarzwald i de Boor i de Nöchi vo St. George. Noch 43 km flüsst si mit de Breg zäme und bildet ab den d Toene. Drumm haissts: "D Brig und Breg, bringet Toene zweg".

D Quele vo de Brig liget imene Cheller vom ene Buurehoof, sind aber för d Öffetlichkait zuegängli. E Karstquelle im Schlosspark vo Eschinge werd au "Donauquelle" gnennt, obwoll si nume noch e paar Meter i d Brig ine flüsst.



</doc>
<doc id="23352" url="https://als.wikipedia.org/wiki?curid=23352" title="Columban von Luxeuil">
Columban von Luxeuil

De St. Columban vo Luxeuil (*um 540 z Irland; † 23. November 615 z Bobbio, Italie) isch en irische Wandermönch gsii und ghört zu de erste Missionare vo de Alemane.

Er werd au Columban vo Bobbio oder Columban de Jüngeri gnennt und tar nöd mitem Columban vo Iona (521-597) verwechslet werde, wo z Schottland missioniert het.

De Columban isch um 540 im irische Landtail Leinster uf d Welt choo. Er isch Mönch wore und isch e Schüeler vom Abt Sinell wore und nochene vom St. Comgall, wo Abt im nordirische Chloster Bangor gsii isch. Spööter isch er de Laiter vo de Chlosterschuel vo Bangor wore.

Ane 591 isch er mit zwölf Schüeler uufbroche, drunder de St. Gallus, de Comininus, de Domoal, de Equonanus und de Eunocus. Si sind mitem Schiff a d Chüste vo de Bretagne gseglet und hend den vom fränkische König Childibert II. d Uufforderig öbercho, i de Vogese bim Ort Annegray (Dép. Haute-Saône) e Chloster z gründe. Die Gmainschaft isch schnell gwachse und drum hend si 15 km wiiter süüdlich bi Luxovium (Luxeuil) im Jura e nois Chloster gründet und spöter no ais z Fontanae (Fontaine). De Columban wo Abt vo Luxeuil gsii isch, isch under de Gunst vom König Childibert II. gstande. Won er aber dem sin Noofolger, de Theuderich II. kritisiert het, weg sinere Lebeswiis, het er müese noch guet 20 Joor sis Chloster im Jura verloo und er isch mit sinenen Jünger uf Austrasie zum König Theudebert II. und het e zittli am Königsho z Metz glebt.

Ane 610 isch d Mönchsgmainschaft aber wider loszoge. Si sind vo Metz uf Mainz und denn em Rhii und de Limet no an Zörisee cho, wo si mitem Schiff uf Tugge gfaare sind. De Ort het em Columban gfale und d Missionare hend afange Zele baue. De Gallus het aber im Iifer di haidnische Tempel vo de Iihaimische aazunde. Drufabe hend d Wandermönch müese vo Tugge flüche und sind uf Arbe am Bodesee choo. Vo dai uus sinds mit em Schiff uf Bregez, wo si no im Joor 610 s "erscht tütschi Chlooster" ggründet hend.

D Biwooner vo Bregez hend aber i de Chile vo de St. Aurelia drai isigi Götterbilder ghaa und die nebetem Christegott vereert. De Gallus het die Statue aber gnoo und in See ine grüert und druf aber het sich e Tail vo de Bivölkerig bichere loo. D Alemane wo i de Umgebig glebt hend, sind aber no Haide gsii und amene Tag isch de Columban anes Bieropfer an Gott Wodan choo und het s Bierfass dör blosses Aapuste zerstört und so d Öberlegehait vo sinere Religioo offebaart. Doch isches mit de Ziit immer mee zu Konflikt mit de Iihaimische choo und im End sind zwee Mönche erschlage wore. De alemannische Herzog Gunzo, wo z Überlinge residiert het, het ene den as Herz glait, s Land z verloo. Dezue isch no choo as de König Theudbert II., de Bschützer vom Columban, vo sim Brüeder Theuderich II., e Find vom Columban, umbroocht woren isch. So hend d Mönch Bregez verloo und sind uf Italie. Nume de St. Gallus isch blibe und uf Arbe zrugg, woner im Urwald en Aisidelai ggründet het, am Ort vom spötere Chloster Sanggalle.

De Columban isch mit sinene Jünger uf Italie cho und de Agilulf, de König vo de Langobarde, het em erlobt, bi Bobbio e Chloster z gründe. D Königin Theidlind het em ghulfe drbii. Z Bobbio isch de Columban am 23. November 615 gstorben.

Um 640 het denn de Mönch Ionas vo Bobbio s Lebe vom St. Columban uufgschirbe.



</doc>
<doc id="23353" url="https://als.wikipedia.org/wiki?curid=23353" title="Ramana Maharshi">
Ramana Maharshi

De Ramana Maharshi (skt, रमण महर्षी Ramaṇa Maharṣī, Geburtsname Venkataraman Iyer; * 30. Dezember 1879 z Tiruchuli, Tamil Nadu, Indie; † 14. April 1950 z Tiruvannamalai, Tamil Nadu) isch en indische Asket, Mystiker und Hailige gsii. Er isch ann vo de bikanntiste indische Waise vom 20. Joordhundert.

De Ramana isch em 30. Dezember 1879 z Tiruchuli im indische Staat Tamil Nadu uf d Welt choo und het de Name Venkataraman öberchoo. Noch em Tod vo sim Vatter isch er z Madurai vomene Onkel uufzoge wore und er het d "American Mission High School" bsuecht. Mit sibzeeni het en zunderainisch e Todesangst öberfale und er het sich wiene Liich uf de Bode glait und de Schnuuf aaghalte. Debi isch er zu de Erchenntnis choo, as er de unsterblich Gaist sai, wo de Körper öberstiigi. Drufabe het er sis Studium uufgee und vill meditiert und vill Zitt im Tempel vo de Göttin Minakshi (»Fischaug«) verbroocht. Noch sechs Wuche het er sini Famili verloo und isch uf Tiruvannamalai, emene hailige Ort in Tamil Nadu ggange.

Z Tiruvannamalai het er vo sinene Chlaider e Stoffstraife abgrisse und as Lendeschurz um d Hüft bbunde und isch zumene Sadhu (Bettelmönch) wore. Er het denn ufem hailige Berg Arunacala (»Morgerotberg«), wo grad bi de Stadt Tiruvannamalai litt, as Asket glebt. Em Aafang het er wie abwesend gwürkt und anderi Lütt hend för en glueget. Um i Rue z meditiere het er sich hüüfig i Hööline und Tempel zruggzoge, denn immer mee Mensche sind choo, um en z gsee und hüüfig hend sini engste Aahänger müese e Haag umen baue, um en vo de vile Vereerer z bschütze, won en hend wöle treffe, denn, obwoll er fast nünt gredt het, het er e starchi Uustraalig uf d Mensche uusgüebt. De unbikannti Hailigi vom Berg Arunacala het denn de Name Ramana Maharshi öberchoo, wobi Maharshi »Grosse Waise« bidüütet.

Noch e paar Joor het sini Muetter en entdeckt und isch bald drufabe ebefalls e Aahängeri vonem wore. Er het sich denn afange mee sinene Aahänger z widme und s isch en Ashram gründet wore, demit di vile Aahänger und Vereerer hend chöne versorgt werde. De Ramana Maharshi het afange religiösi Schrifte studiere und Gsprööch füere. Er het selber nu wenig Schrifte usegee, s maist wo vonem veröffetlicht woren isch, sind Uufzaichnige vo sinene Gsprööch. Sini grossi Waishait het immer mee Mensche aazoge und s sind au immer me wichtigi Persone und au Mensche usem Weste en go uufsueche, drunter au de Arthur Osborne, wo sin Biograf woren isch.

Ab 1949 hend sich a sim linke Arm afange Tumor bilde und er isch immer schwächer wore, het aber medizinischi Hilf abgleent. Em 14. April 1950 isch er z Tiruvannamalai gstorbe. Er het de Ort und de Berg Arunacala sit sinere Aakumpft nie verloo ghaa.





</doc>
<doc id="23354" url="https://als.wikipedia.org/wiki?curid=23354" title="Hnabi">
Hnabi

De Hnabi oder Nebi isch en alemannische Groof ("comes") gsii.

Er het 720 bi de Noigründig vom Chloster Sanggale dör de St. Otmar mitgwürkt und 724 zäme mit em fränkische Adlige Berthold bi de Gründig vom Chloster Reichenau dör de Pirmin. Nochem Historiker Thegan isch er de Soo vom Huoching und de Enkel vom alemannische Herzog Gotfrid gsii und de Vatter vo de Imma, de Muetter vo de Hiltigart, wo de Chaiser Karl de Grooss ghüüroote het. Im Riichenauer Verbrüederigsbuech trait er de Titel "comes" (»Groof«). Er isch au de Vatter vom Groof Hroadbert I. gsii.


</doc>
<doc id="23356" url="https://als.wikipedia.org/wiki?curid=23356" title="Hroadbert I.">
Hroadbert I.

De Hroadbert (Hroadbertus comes) isch en alemannische Groof vom 8. Joorhundert gsii, wo meriri Göi verwaltet het.

De Hroadbert I. isch de Soo vom alemannische Groof Hnabi gsii und de Brüeder vo de Imma, de Muetter vo de Hiltigart, wo de Chaiser Karl de Gross ghüroote het. Er het um 770 Güeter em Chloster Sanggale vermacht. Abem Joor 778 werd er as Groof ("comes") vom "pagus Eitrahuntal" (Aitrachtal), vom Hegau, Linzgau und vom Argegau gnennt, wo nördlich vom Rhii und Bodesee glege sind. Im Hegi isch er um 790 vo sim Neff Uadalrich I. abglöst wore. 


</doc>
<doc id="23357" url="https://als.wikipedia.org/wiki?curid=23357" title="Udalrichinger">
Udalrichinger

D Udalrichinger sind en alemannisches Groofegschlecht gsii, wo meriri Göi verwaltet hend. Si sind mit de Karolinger verschwöögeret gsii. Allerdings cha Deszendenz nöd mit Sicherhait festglait werde. Aber well meriri Groofe Uadalrich ghaisse hend und immer wider a de gliche Ort tätig gsii sind, cha agnoo werde, as all zu de gliich Famili ghört hend.

De Groof Uadalrich I. isch de Soo vom fränkische Groof Gerold vom Anglachgau gsii. Sini Muetter isch d Imma gsii, e Töchter vom alemannische Groof Hnabi und somit Enkeli vom Huoching, wo nochem Chronist Thegan e Soo vom alemannnische Herzog Gotfrid gsii isch. Sin Onkel isch de Groof Hroadbert I. gsii.

De Uodalrich I. (Huadalrichus comes; Odalricus) isch de Soo vom Gerold und vo de Imma gsii und de Brüeder vo de Hiltigart, wo de Chaiser Karl de Grooss ghüroote het. Er het ane 778 zäme mit sinere Muetter Imma Güeter im Elsass verchauft. Er isch zwüschet 780 und 800 Groof vom Zörigau, Thurgau, Alpgau und Hegau gsii und vo 800 bis 815 as Groof vom Linzgau und Argegau bizügt.

De Uodalrich II. isch de Soo vom Uodalrich I. gsii. Er isch as Groof bis 817 bizügt.

De Ruodbert II. isch de Soo vom Uodalrich I. gsii und isch zwüschet 806 und 814 as Groof vom Thurgau, Hegau, Linzgau und Argegau bizügt und 808 au no vo de "Alaholfespara". Er het het 816/7 de Marchgroof Adalbert us Rätie vertribe, wo zu de Famili vo de Hunfridinger ghört het. De isch zu sim Brüeder uf Istrie gfloche, und denn miteme Heer zruggchoo und het de Ruodbert bi Zizers bilageret. Wo de het wöle flüche, isch er aber vom Hufschlag vo sim Ross tödlich verletzt wore. Da het s Mitlaid vom Adalbert gweckt und er het d Baare vom tote Ruodbert bis uf Linde biglaitet und en dai bierdigt.

De Uodalrich III. werd zwüschet 842 und 857 as Groof vom Thurgau und vo de "Alaholfespara" gnennt. Öb er zu de Udalrichinger ghört het isch umstritte.

Er isch vom Chaiser Ludwig de Tütsch as "gliebte Neff" ("dilectus nepos") bizaichnet wore, isch aso irgedwie nöcher mitem verwandt gsii. Er stammt vermuetli ebefalls vo de erste Udalrichinger ab. De König Arnulf het em de Hof Luschnau im Rhiigau (s hütige undere St.Galler Rintl) gschenkt. Er isch as Groof vom Thurgau, Alpgau, Linzgau und Argegau bizügt.

De Uodalrich V. de Jüngeri (Vadalrichus iunior) het um 885 z Aadorf im Thurgau e Chloster gründet und sini zwoo Töchtere Irmindrud und Perehdrud as Äbtissine iigstellt. Da Chloster het ab denn as Grablegi vo de Udalrichinger dient. Er het au Land z Bodme bsesse. De Uodalrich de Jüngeri het bim Striit zwüschet de König Arnulf und Bernahrd de letschteri understützt und isch wege dem entaignet wore. Aber im Herbst 890 isch er rehabilitiert wore und het sini Güeter zruggöberchoo und isch wider as Groof igsetzt wore. Sini Frau isch d Perehheid gsii.

De Uodalrich VI. oder Otzo isch Groof vo Bregez gsii. Au er het vermuetli zu de gliich Famili ghört. Zu sinene Söö hend de Gebehard II, Bischof vo Chostez, de Liutfrid, Groof vo Winterthur und de Uadalrich VI. ghört. Vom letzte stammed d Groofe vo Bregez ab.




</doc>
<doc id="23361" url="https://als.wikipedia.org/wiki?curid=23361" title="Leutfred II.">
Leutfred II.

De Leutfrid II. isch möglicherwiis e Soo vom alemannische Herzog Gotfrid gsii.

De Leutfrid werd nume imene Gschichtsbuech usem Joor 1739 gnennt, wo aber möglicherwiis no Zuegang zu Uurchunde gha het, wo hüt verloore sind. Deno werd en "Leudfridum ducem Agilolfingum, Gotofridi Alemannie et Rhetie ducis filium" gnennt, da haisst: »Leudfrid, Herzog vo de Agilolfinger, Soo vom Gotfrid em Herzog vo Alemannie und Rhätie«. Do s Verbrüederigsbuech vom Chloster Pfäfers en "Liuthfredus dux" nennt, chönnt er tatsächlich historisch gsii sii.


</doc>
<doc id="23363" url="https://als.wikipedia.org/wiki?curid=23363" title="Zähringer">
Zähringer

D Zähringer si es schwöbischs Fürstegeschlächt gsi, wo mit de Staufer verwandt gsi isch. Sit em Ändi vom 11. Johrhundert hai si sich noch ihrer Stammburg Zähringe bi Friburg im Brisgau eso gnennt.

Gstützt uf d Hüfigkeit vo de Personenäme vermuetet me, ass d Zähringer vo de Alaholfinger abstamme und ihri Macht uf e Blueträcht gstützt hai. Das Bluetsrächt het se wohrschiinlig vo andere schwöbische Gschlächter underschiide.

Dr Graf Berthold, wo verschiideni Herrschafte im Brisgau, em Thurgau, i der Ortenau und der Baar gha het, het 1057 as Ersatz für s Herzogdum Schwobe, won em dr Kaiser Heinrich III. versproche gha het, s Herzogtum Kärnte und d Markgrofschaft Verona übercho, er het aber die Rächt nit chönne usüebe. 1097 isch, wider as Ersatz für e schwöbisch Herzogstitel, wo d Staufer hai welle bhalte, s "Herzogtum Zähringe" gründet worde, wo us de Eigegüeter vo der Familie und verschiidene Riichslehene bestande het. D Ziitgnosse hai aber nit dänggt, ass das neue Territorialherzogtum gliich vil wärt siig wie die alte Stammesherzogtümer. Vo denn a isch d Politik vo de Zähringer prägt gsi drvo, e son e gliichwärtigs Herzogdum überzcho. 1127 hai si s Rektorat über Burgund übercho, und bis zletscht hai d Zähringer brobiert, ihr zähringischs Herzogtum zum ene territoriale Herzogtum uszbaue und au d Rektoratswürde über Burgund as regelrächts Herzogtum lo z erschiine. Noch em Dod vom Kaiser Heinrich VI. (1197) isch dr Herzog Bertold V. vo Zähringe as Troonkandidat ins Gspröch cho. Dr Bertold isch nume churzi Ziit Kandidat gsi, aber die Episode zeigt, ass d Familie as tronfähig gulte het.

Der Ufstiig vo de Zähringer in Kreis vo de mächtigste Fürste im Riich het sich grösstedeils währed em Investiturstriit vollzoge, wo d Zähringer drbii die meisti Ziit uf dr Siite vo der päpstlige Partei gstande si. Nochdäm die papstdreue Gegekönig, dr Rudolf vo Rhiifälde und dr Hermann vo Salm und im Rudolf si Sohn, gstorbe si, isch vo 1090 aa dr Bertold II. ein vo de mächtigste Fürste in dere Partei gsi. As Schwiigersohn vom Rudolf isch er sogar as dr neu Gegekönig in Frog cho, aber e neui Königserhebig het nüme chönne inszeniert wärde.

Im 12. Johrhundert hai d Zähringer im hütige Südwestdütschland und in der hütige Schwiiz e bedütendi Machtstellig errunge, aber si hai doch kei zsämmenhängends oder fundierts Herzogtum im Sinn vom ene eiheitlige Herrschaftsgebiet chönne bilde. Der Silberbärgbau im Schwarzwald isch au für das die finanzielli Grundlag gsi. D Zähringer hai in ihrem Iiflussberiich en aktivi Siidligspolitik betriibe und hai zahlriichi Stedt, Dörfer und Chlöster gründet. Drbii hai si d Standort noch politische und wirtschaftlige Gsichtspünggt usgläse. Dr Herrschaftsberiich vo de Zähringer isch kennzeichnet gsi dur siis eiheitlige Rächt, si zentrali Verwaltig und die grösstmögligi Freiheit für d Bürger vo de Stedt. En anders Kennzeiche isch der typisch Stadtgrundriss mit em so genannte Zähringer-Strossechrüz gsi: Zwei Strosse, wo sich öbbe im ne rächte Winkel krüzt und s Stadtgebiet in vier Quartier iideilt hai. Meistens isch eini vo de Achse as Marktgass breiter wie die anderi. D Chile und s Rothuus stöhn nie im gliiche Viertel.

Die Stedt ligge uf beide Siite vom Schwarzwald. Dorum isch s für d Zähringer sehr wichtig gsi, Durchgäng dur säll Mittelgebirg z mache und z kontroliere. Zur Verbindig vo de Stedt Friburg im Brisgau und Villinge i de Baar het me d Wagesteigi gmacht. Bald het se d Route dur s Hölledal ersetzt. Dank de Rodige, wo für e Strossebau nötig gsi si, hai vil Ministeriali vo de Zähringer im Schwarzwald chönne läbe. Eso hai d Zähringer au d Besiidlig vom Schwarzwald beiiflusst.

D Machtkämpf zwüsche de Staufer und de Welfe hend aber der Expansion vo de Zähringer e politischi Gränze gsetzt.

D Regänte vo de Zähringer:


Anderi bedütendi Zähringer:


Mit em Dod vom Berthold V. isch d Linie vo de Herzög vo Zähringe usgstorbe. Dr Kaiser Friedrich II. het alli Riichslehene vo de Zähringer iizoge, s Erb vom Allodialguet vom Berthold hai d Grafe vo Urach und Kyburg, wo mit de Döchtere vom Berthold IV. verhürotet gsi si, adräte.

D Linie vo de Markgrafe vo Bade, wo uf dr eltist Sohn vom Berthold I., dr Hermann I., zrugggoht, het Deil vom Bsitz und dr Markgrafeditel gerbt und hai sich in denn as s Gschlächt vo de Zähringer bezeichnet.

Dr Hermann II., der Sohn vom Hermann I., het sich 1112 as erste Markgraf vo Bade gnennt. D Linie het noch mehrere Deilige as Markgrafe bis 1806 und as Grossherzög vo Bade bis 1830 bzw. as morganatischi Siitelinie bis zur Abdankig vom Friedrich II. 1918 (Novämberrevolution) regiert.

Dr Adalbert vo Teck, dr Brueder vom Berthold IV., het dr Familiebsitz um d Burg Teck gerbt und het sich ab 1187 Herzog vo Teck gnennt. E baar Historiker glaube, ass dr Konrad II. 1292 von einere vo de Parteie zum römisch-dütsche König gwehlt und dorum vor der offizielle Wahl ermordet worden isch. D Herzög vo Teck si 1439 usgstorbe (im 19. Joorhundert het s Königshuus vo de Württebärger dää Name wider nöi bruucht, für e nid «äbebürtigi» Linie uufzwärte; d Mary of Teck zum Biispil isch d Frau vom britische König Georg V. gsi).




</doc>
<doc id="23368" url="https://als.wikipedia.org/wiki?curid=23368" title="Antike Ortsnamen der Schweiz">
Antike Ortsnamen der Schweiz

Die Liste vo de antike Ortsnäme i de Schwiiz nennt all geographischi Näme und Ethnie, wo för d Antiki würkli bizügt sind. Da chöned literarischi Zügnis sii, wie vom Geograph Ptolemäus, vom Historiker Tacitus oder au antiki Inschrifte, wo i de Schwiiz gfunde wore sind. Vo de Wüsseschaft rekonstruierti oder erst im Mittelalter öberlifreti latinischi Näme ghöred nöd i die Uuflistig.

Die maiste Näme hend en keltische Uursprung. Di wichtigste gallische Namesbistandtail sind: "dunum" «Burg, Festig»; "durum" «Maart, Stadt»; "magus" «Feld»; "briga, brix" «Hügel, Burg»; "lind-" «See»; "nanto" «Tal».

Di hütig Schwiiz het i de Antiki zu verschidnige römische Provinze ghört, wo denn no im Verlauf vo de Zitt gänderet hend.

Latiinischi und Altgriechischi Uusdrück sind: "mons" / "ὅρος" «Bärg»; "lacus" / "λίμνη" «See».

I alte Charte vo de römische Schwiiz erschiinet mengisch i de Bündnerberge d *Pritanni im Prättigau, d *Eniates im Underengadin und d *Magesavi im Misox. Die Näme sind aber nöd öberliferet sondern e Rekonstruktion us mittelalterliche Näme. Meriri Stemm, wo mit de Helvetier enger verbunde sind, chöned nöd mit Sicherhait lokalisiert werde, lueg dodeför bi de ainzelne Artikel.

Latiinischi Uusdrück: "regio" «Region, Geged»; "pagus" «Gau, Tailstamm»; "campus" «Feld»; "vallis" «Tal»

D Sidlige hend bi de Römer verschidnigi politischi Bidütig ghaa. Da sind: "castrum" «Kastell, Feschtig»; "statio" «Stroosse- & Zollstation»; "vicus" «Dorf»; "civitas" «Hoptort vomene Stamm»; "colonia" «Römerkolonii».

De Geograph Ptolemäus nennt no vier Ortschafte, wo nöd identifiziert werde chöned: Δρουσόμαγος (Drousómagos, «Feld vom Drusus»); Γαννόδουρον (Gannódouron); ᾿Εβόδουρον (Ebóduron); Φόρος Τιβερίου (Fóros Tiberíou, «Maart vom Tiberius»).


</doc>
<doc id="23388" url="https://als.wikipedia.org/wiki?curid=23388" title="Todtmoos">
Todtmoos

S Dodtmis (amt. Todtmoos) isch e Gmeind im bade-württebärgische Landchreis Waldshüet. Dr Name bedütet "s dot Moos, dr dot Sumpf"

S Dodtmis isch im Süde vom Hochschwarzwald im obere Wehradal. S Gmeindegebiet litt zwüsche 700 und 1263 Meter über em Meer; de diefst Punkt isch im Wehradal und de höchst de Hochchopf. S Dodtmis ghört zum Hotzewald.

D Gmeind hät Gränze zu Todtnau (LÖ) und Bernau im Schwarzwald im Norde, Ibach im Oste, Herrischried im Süde und Gerschbach, me Ortsdeil vo Schopfe, und Häg-Ehrsberg (beidi im Landchreis Lörrach).

D Gmeind Dodtmis setzt sich uss de Ortsdeil Au, Glashütte, Hinderdodtmis, Schwarzebach und Wäg, de Hauptortschaft Vorderdodtmis, de Wyler Bärghütte, Höfli, Lehe, Mättli, Prestebärg, Rütte und Strick und de Hüser Auerhüsli, Gerschbach-Au und Wehrawald zämme. Au d Wiestig Neuestei ghört zu de Gmeind.

S Dodtmis isch e heilchlimatische Kurort und litt im steile Wehradal. S mild Reizchlima vo de Mittelgebirgslag hät bsunders langi Sunneschyndur, reini Luft, wenig Näbel, winderligi Temperaturumchehr gegenüber im Rhydal (Inversionswätterlag) und e agnehmi Früschi im Hochsummer. Usserdëm git's vyl Nyderschläg (jöhrlige Durchschnitt: 1900 mm). Säll litt an de Wolkeblockade, wo de Hochchopf verursacht. Im Winder hät's durchschnittlig 40 bis 60 Zäntimeter Schnee, in Einzelfäll au bis zu 150.

Lut re Legände hät de Lütbriester Dietrich vo Rickebach im Johr 1255 noch re Marieerschynig e Kapälle uff em Schönbüehl baut. 1268 isch dört e Chirch baut und gly züe-n-re Pfarrchirch erhobe worre. Di erschti urkundligi Erwähnig vom Dodtmis goht uff s Johr 1267 zruck; 1275 wird de Ort als Bsitz vo de Habsburger gnännt. Im Johr 1300 isch d Chirch erwitert worre. 1319 isch s Dodtmis als Lehe ans Chloster St. Bläsi cho. 1439 wird vo-n-re Wallfahrt Basler Ywohner verzällt, wo 1000 Lüt dra deilgnoh ha solle.

Nochdëm d Chirch im Johr 1627 brännt gha hät, isch si im Johr denoch widder uffbaut worre und hät e gwölbte Chor und zwei Siteschiff griegt. 1678 isch de Herzog Karl V. vo Lothringe mit de kaiserlige Armee durch s Dodtmis zoge. 1733 hän d Äbt vo St. Bläsi im Ort e Summerresidänz uffbaut, wo hütt s katholisch Pfarrhus isch. Es isch durch de Johann Michael Beer, e Vorarlbärger Baumeister, baut worre; de Johann Kaspar Bagnato hät's spöter verändert. D Usstattig vom rebräsentative Bauwerk hän d Handwerksmeister vo de Wessobrunner Schüel bsorgt. D Pfarr- und Wallfahrts-Chirch uff em Schönbüehl isch vo 1770 bis 1778 barock umbaut worre. 1778 isch im Ort s Markträcht vergee worre.

Noch em Erlösche vo Vorderöstrych als Herrschaftsgebiet vo de Habsburger isch de Ort an s Großherzogtum Bade gange. 1847 hät mer agfange, e Stroß durch s Wehradal z baue, wo 1852 fertig worre isch. Um 1900 isch de Ort als Luftkurort entdeckt worre: 1897 isch s Kurhus Luisebad uffgmacht worre, 1901 isch s Sanatorium Wehrawald im änglische Baustil als Heilstätte für Tuberkulosekranki gfolgt. Au di dörfligi Infrastruktur isch verbessert worre: 1903 isch s neu Roothus fertig worre, 1905 s Forschtant und 1908 isch di erschti eläkdrischi Leitig vo de Chraftabsatzgnosseschaft Waldelektra in Bedrieb gnoh worre. Größeri Investitione hät's deno erscht widder noch em Erschte Wältchrieg gee: 1925 isch de Ussichtsdurm uff em Hochchopf fertig gsi, 1927 isch d'Wallfahrts-Chirch erwitert worre. 1935 isch d Deilselbständigkeit vo de Ortsdeil uffghobe worre; s Dodtmis isch züe-n-re Eiheitsgmeind worre.

Di dütschlandwit erschti Operation a me Tuberkulosechranke hät de Arzt Dr. Good duregfiehrt, wo sällemols s Sanatorium Wehrawald gleitet hät. 1951 hät de Prof. Karlfried Graf Dürckheim di Existential-Psychologische Bildigs- und Begegnigsstätte Dodtmis-Rütte gründet.

D Johr denoch hät de Gmeind Investitione und e Verbesserig vo de Infrastruktur brocht: 1953 sin d Wasserleitig und Kanalisation z Vorderdodtmis baut worre, 1956 hät d'Yweihig vo de neue evangelische Chirch "Zum guten Hirten" stattgfunde und sälli vom neue Schüelhus uff de Jägermatt 1960; 1961 isch e großi Zändralchläralag z Vorderdodtmis baut worre. Im Johr 1968 hät mer s 700-Johr-Jubiläum vo de Pfarrei gfyrt.

D Verwaltigsreform vo Bade-Württebärg hät für d Gmeind e baar Änderige brocht: Noch de Ufflösig vom Landchreis Säckinge isch es 1973 zu Waldshüet cho; 1975 hät durch de Bydritt zum Gmeindeverwaltigsverband St. Bläsi d Selbständigkeit chönne erhalte werre. Im glyche Johr isch s erscht Schlittehundränne gsi, wo d Gmeind wältwit bekannt gmacht hät. 1985 hät in derre Sportart di erschti Europameisterschaft im Dodtmis stattgfunde und 1994 di erschti Wältmeisterschaft z Dütschland.

1980 isch d Wehradalhalle mit Kurhus, Durnhalle und Fürwehrhus ygweiht worre. Im glyche Johr hät au s Wirtschaftsministerium Bade-Württebärg s Brädikat „Heilchlimatische Kurort“ bstätigt. In de Johr denoch isch de Kurpark ygweiht (1983), s Freibad saniert (1986), s Museum Heimethus ygrichtet (1991) und d Schüel saniert worre (2000).

De Gmeindroot bstoht noch de Kommunalwahl vom 13. Juni 2004 uss 12 Mitglyder und em Bürgermeister, wo Vorsitzende isch.

Ergebnis vo dr Landdagswahle sit 2006: 

S "Heimethus" isch i me 250 Johr alte Hus mit Schindeldach. Es werre landwirtschaftligi Grät und Objäkt vom gwärblige Schaffe und Erinnerigsstück an de Kurbedrieb und d Wallfahrte zeigt.

Sit 2000 isch de "Hoffnigsstolle" (di ehemoligi Manetkys- und Nickelgrüebe z Mättle) für Bsüecher uff.

Im Dodtmis git's verschydeni Musikvereinigunge (s Akkordeonorchester, e Gugge-Ensemble, e Musikverein und e Drachtekapälle).

D Wallfahrts-Chirch im barocke Stil isch s imposantest Bauwärk vom Dodtmis und es chömme hütt no vyli Wallfahrer ane. De Architäkt Franz Joseph Salzmann hät d Chirch zwüsche 1770 und 1778 eso umgstaltet. D Stuckature sin vom Joseph Kaspar Gigl uss de Wessobrunner Schüel. D Brieder Pfluger hän d Altär, d Kanzel, s Gstiehl und s Portal hergstellt. In de Annakapälle hät's e Silberrelief vom Augsburger Goldschmied Elias Jäger.

Usserdëm hät's in de Region vyli Schwarzwaldhüser, wo für d Region typisch sin.

Es git im Dodtmis vyli Mögligkeite, Sport z drybe. Es hät verschydeni Verein wie au Agebot für Sportarte in de Natur (Rite, Wandere, e Hochseilgarte usw.).

Näbe Urlaubsmögligkeite im Summer (Wandere, Velowandere, Nordic Walking) wie im Winder (Skilanglauf, Ski alpin) werre jede Januar bekannti Schlittehundränne verastaltet, wo au internationali Deilnämmer azdräffe sin.

Jeds Johr finde im Summer s Fürwehrfest und im August s Lichterfest statt, wo de alt Kurpark vo hunderte chleine Lampions belüchtet wird. Alli zwei Johr git's e Dorffest, wo d'Verein vom Ort organisiere. Usserdëm organisiert de Gwärbverein "Aktives Todtmoos" in de Summermonet diversi Dunnschtigsaktione und jedi Wuch e Märt.

In de „fümfte Johreszit“ im Februar, de Fasnacht (ähnlig wie de Fasching oder de Karneval) ghöre s Narrebaumstelle, Chinderball und Umzüg zu de regelmäßige Verastaltige. Usserdëm git's in mänke Ortsdeil s draditionäll Schybefür, wo e Holzschybe zum Gliehe brocht und deno mit me 2 bis 2,5 Meter lange Stock über e Holzrampe ins Dal gschleudert wird.

Im Dodtmis git's diversi südschwarzwäldischi Spezialitäte, wo zum Deil d Nöchi zum Dreiländereck Dütschland-Schwiz-Frankrych dinne widdergspieglet wird: früschi oder gräucherti Schwarzwaldforälle, badische Wy, Fondue, Rösti, Raclette, Chässpätzli, Wild, Pfifferling, Schwarzwälder Schinke und Späck, Läbchüeche und d'Schwarzwälder Chriesetorte.

S Dodtmis isch wirtschaftlig hauptsächlig uff de Tourismus und de Kurbedrieb usglegt. Säll spieglet sich im hoche Agebott an Gastronomy, Summer- und Windersportaktivitäte und de Kurparkalage widder. Aber wäge de waldryche Lag git's au vyli holzabhängigi Bedrieb wie Sägwerk, Schrynereie und e Bürschtefabrik.

S Dodtmis litt i me Dalkässel, wo ändwäder über de Hotzewald (Freiwaldkapälle), uss em Wysedal (St.-Antoni-Bass und Wißebachsattel), vo St. Bläsi (Rots Chrüz und Ibacher Chrüz) oder über di einzigi Dalzüefahrt vom Wehradal erreicht werre cha. Es isch öbbe 20 Kilometer nördlig vo de Schwizer Gränze und je öbbe 50 Kilometer vo Fryburg und Basel eweg.

Im Dodtmis git's d Dr.-Rudolf-Eberle-Schüel (Grund- und Hauptschüel mit Werkrealschüel).



Im Dialekt vo Unteralpfe sait mer züe dr Trollblume ("Trollius europaea" L.) "Dodtmisrolle".




</doc>
<doc id="23392" url="https://als.wikipedia.org/wiki?curid=23392" title="Ethnie">
Ethnie

Ethnie (die "ethnischi Gruppe") oder Ethnos (vo griechisch ἔθνος, "ethnos", "„Volk“") isch e Begriff us der Ethnologii, wo d Völkerkundler oder ebe Ethnolooge mit em Populatione vo Mensche beschrybe, wo mit Abstammigssaage, dr Gschicht, irere Kultur oder der Verbindig zum ene spezifische geografische Läbensruum und eme Gfüül vo Solidarität mitenander verbunde sind.

S griechische Wort "éthnos" beschriibt d Abgränzig, wemme zwüsche Draditione underscheidet, wo zun ere Gruppe ghöre, und sonige, wo nid drzue ghöre. Ethnischi Gruppierige definiere sich äntwäder us der gmeinsame Vergangeheit oder dur e gmeinsami Zuekumftsperspektive. Die Gmeinsamkeit zeigt sich in Dradition, Sproch und Religion oder au do drin, was me für Chleider treit und was und wie me tuet ässe.

D Wüsseschafte, wo sich mit Ethnie befasse, si d Ethnologii, d Völkerkund, die Europäischi Ethnologii (Volkskund), d Kulturanthropologii, d Sozialanthropologii, d Religionsethnologii, d Ethnosoziologii und d Sozialgeographii.

As Uswiichbegriff und zur Präzisierig zum Begriff vom «Volk» bezeichnet „Ethnos“ in Abgränzig zum politische Volksbegriff Demos en ethnische Volksbegriff.

Der Begriff Ethnii isch deilwiis mit däm vo der Volkszueghörigkeit und vo der Kulturnation verwandt. Bispil si europäischi Ethnie – wie die Dütsche, d Russe oder asiatischi Ethnie – wie d Turkvölker oder d Chinese. Öb d Indogermane (Indoeuropäer) ere gmeinsamen Ethnii chönne zuegordnet wärde, isch umstritten.

Währed d Begriff Volk und Ethnii beidi im aktuelle dütsche Wortschatz vorchömme, git s nume s Adjektiv "ethnisch", wo nit historisch belastet isch. S Wort "völkisch" het z Dütschland iim zwänzigschte Johrhundert en abwiichendi Bedütigskonnotation übercho und isch in dr Schwiiz sowiso nit bruucht worde.

S Adjektiv "ethnisch" wird bruucht, für zum e Volks- oder Volksgruppezueghörigkeit von ere Staatsbürgerschaft z underscheide, wo cha verschiide si. So si nit alli Staatsbürger vo Finnland, Frankriich, Dütschland, Russland usw. au ethnischi Finne, Dütschi, Franzose usw. und umkehrt, sondern es git au sätigi, wo usserhalb vo ihre Nationalstaate wohne.

Wemme dr Begriff "ethnisch" bruucht, so wiist das au druf hi, ass nit noch linguistische Gsichtspünggt gruppiert wird. So chönne verschiideni ethnischi Gruppe die gliichi Sproch bruuche (z. B. in Iiwanderigsländer wie d USA, Kanada, usw.) und sogar die gliich Muetersproch. Anderersiits git s meistens innerhalb vo der Sproch von ere Ethnii starki Dialäktunderschiid. 

In Analogii zum angloamerikanische Sprochgebruuch sait me au sonige Kulture und Kulturelemänt "ethnisch", wo in ere westlige bzw. in der globale Zivilisation en Überräst vo Urbevölkerige sind und wo dene ihre Draditione läbig si. Bispil dodrfür si die indianische Uriiwohner vo Nordamerika, wo sich as Aghörigi von ere „Indianische Nation” („Indian Nation”) und eso von ere gmeinsame Ethnii verstöhn. Entsprächends gältet für d Uriiwohner vo Australie.

Meistens isch d Sälbstidentifikation mit der eigene ethnische Gruppe so stark, dass si em Individuum als völlig sälbstverständlig und sogar natürlig erschiint. Es isch s kollektive Gfüehl, ass me zunenander ghört bzw. anders isch, wo für d Konstitution von ere ethnische Gruppe dr Usschlag git. Em Konzäpt vo der kulturelle Differenzierig zwüschen em "Mir" und de kulturell "Andere" sait me Ethnizität. Ethnischi Gruppe hai weniger z due mit ere unveränderlige Faktizitet, as vilmeh drmit wie Kollektiv sich sälber und die wo nit drzue ghöre, aluege.

Es git uf der Wält e grossi Zahl vo ethnische „Mir-Gruppe“, won ere grosse Zahl vo andere ethnische Gruppe gegenüberstöhn. Allerdings si die Gruppe und ihr Verheltnis zu den „Andere“ nit unveränderligi biologischi Tatsache. Ethnischi Gruppe si sozial konstruiert und ihri Gränze verändere sich im Lauf vo der Ziit. Das underscheidet s Ethnizitetskonzäpt wäsentlig vom überholte Begriff vo de menschlige Rasse, wo von ere physische, biologische Differenzierig vo der Menschheit usgoht. Ethnischi Gruppe chönne zum Bispil mitenander verschmelze (vgl. d Mestize z Südamerika) oder sich dur e Komflikt abspalte (vgl. d Entstehig vo de Schiite dur e Kampf um d Nochfolg vom Prophet Mohammed im 7. Johrhundert, wo hüte hüfig as eigeni ethnischi Gruppe betrachtet wärde).

S Verheltnis zwüschen ethnische Gruppe cha je noch de politische, ökonomische und sozialen Umständ verschiide si. Gsellschafte si braktisch nie ethnisch homogen und d Ethnii vo ihre Mitgliider cha näbesächlig si oder aber von ere essentielle Bedütig für die soziali Stellig vom ene Individuum. Kulturelli und ethnischi Identidete bilde sich in dr Abgränzig zu de „Andere“. Das cha au zum Ethnozentrismus – d Interpretation vo der Umwält mit de Massstäb vo der eigene Gruppe – und zu Xenophobii – Angst vor Fremdem, füehre. Ethnozentrismus und Xenophobii chömme hüfig ins Spiil im Zsämmehang mit politische Debatte zur Migration. 

Im Dütsche wird für ethnischi Gruppe au öfters der Begriff „Volksgruppe“ bruucht. Es chunnt hüfig vor, ass verschiideni Volksgruppe in eim Staatsgebiet läbe. Zum Bispil het der Vilvölkerstaat Östriich–Ungarn im 19./ 20. Jh. us verschiidene Ethnie (Dütschsprochigi, Ungare, Slowene, Bosniake, Kroate, Italiäner, usw.) bestande. Das isch au hüte no so in dr Schwiiz, wo kei ethnischi Eiheit bildet, sondern us verschiidene ethnische Gruppe (dütsch-, französisch-, italiänisch-, rätoromanischsprochigi Schwiizer) bestoht. Ganz allgemein cha me säge, ass so guet wie kei Staat ethnisch homogen isch. Bsundrigs heterogen si Staate, wo in dr Kolonialziit entstande si und wo d Kolonialherre ihri Gränze festgleit hai, ohni sich um d Bevölkerig z kümmere, so zum Bispil d Staate z Süd- und Mittelamerika, Afrika, Asie und Polynesie (z. B. Indonesie).

Ethnischi Gruppe si nie ganz homogen, au wenn s öfters eso usgseht. D Zueghörigkeit vom ene Individuum zun ere ethnische Gruppe isch vilschichtig und im Kontext vo Migration und diasporische Realitäte mänggisch au nit eideutig. Neui ethnischi Gruppe chönne sich bispilswiise im Zug vo Komflikt bilde oder au dur Migration. As jüngers Bispil vo däm cha mä d Afroamerikaner erwähne, e sehr heterogeni ethnischi Gruppe, wo überhaupt erst ufgrund vo de Ereignis in de letzte 500 Johr entstande isch. D Maroons, wo z Jamaika läbe und wo vo gflüchtete Sklave abstamme, wo us Westafrika in d Karibik verschleppt worde si, si en anders Bispil.


</doc>
<doc id="23401" url="https://als.wikipedia.org/wiki?curid=23401" title="Fränkisch">
Fränkisch

Mit Fränkisch cha gmeint sy:



</doc>
<doc id="23402" url="https://als.wikipedia.org/wiki?curid=23402" title="Als">
Als

Als stoht für:

ALS isch d Abchürzig für:

als stoht für:


</doc>
<doc id="23404" url="https://als.wikipedia.org/wiki?curid=23404" title="Sex">
Sex

Mit Sex (ängl. Form vom lat. "sexus", „Gschlächt“) meint mä alles was mit de Praktike vo der Sexualitet z due het. Im Allgemeine bezeichnet Sex die sexuelle Handlige zwüsche zwei oder mehr Sexualpartner, bsundrigs dr Gschlächtsverchehr und vergliichbari Sexualpraktike, in sältene Fäll au d Masturbation.

Dr Sex het verschiideni Funktione: Er befriidigt d Libido, isch as Gschlächtsverchehr Deil vo der Furtpflanzig und bringt als wichtigi Form von ere soziale Interaktion Gfüül vo Zärtlikeit, Zueneigig und Liebi zum Usdrugg. Bsunders in Liebesbeziehige cha s Sexualläbe e zentrali Rolle as Usdrugg vo der Verbundeheit vo de Partner spiile. 

Jede Mensch het s Rächt, sälber z bestimme, weli sexuelli Handlige und mit wäm är well mache. D Gsetzbüecher enthalte dorum Gsetz zum Schutz vo däm Sälbstbestimmigsrächt, wo bestimmti Praktike wie Pedophilii oder Vergwaltigung under Strof stelle.

Em sexuelle Kontakt under Dier sait me Begattig oder Baarig. Im Allgemeine handlet es sich dört um rein instinktgstüürts Verhalte, wo usschliesslig der Furtpflanzig dient. Aber bin e baar Arte, öbbe de Bonobo und Delfin, isch der Sex ähnlig wie bim Mensch au Deil vo der soziale Interaktion. Bim Mensch isch Sex kei reins Instinktverhalte meh, sondern isch s Resultat vo wenigstens deilwiis bewusste Entscheidigsprozäss.
Sex wird in der Psychologii als Appetänzverhalte gwärtet, wo die driibendi Chraft drvo der Sexualdriib, me sait em au Libido, isch. Solang kei sexuelli Befriidigung stattfindet, versterkt sich die sexuelli Appetänz (vgl. Appetit): der Wunsch noch ere sexuelle Bedätigung wird grösser (lueg au Sexuelli Appetänzstörige).

Physiologisch betrachtet isch d Libido abhängig vo der Produktion vo de Sexualhormon, also Testosteron bi Manne und Östrogen bi Fraue. Vili Fraue verzele vo Schwankige vo der Libido im Lauf vom wiiblige Zyklus.

Die sexuelli Erregig isch zerst emol e Reaktion vom limbische System im Hirni uf bestimmti sensorischi Reiz, wo unwillkürligi körperligi Refläx chönne uslöse, wo denn, wenn d Bedingige günstig si, mögligerwiis zur Iileitig vom Paarigsverhalte füehre.

Em Ablauf vo de Vorgäng bim Sex – mit oder ohni Partner oder Partnere – sait me dr sexuell Reaktionszyklus und deilt en in vier Phase ii:


As „sexuelli Orientierig“ oder „Neigig“ bezeichnet me s sexuelle Interässe von ere Person im Hiblick uf e bestimmts Objekt vo ihre sexuelle Vorliebene. Im Bezug uf s Gschlächt vom andere redet me vo Heterosexualität, wenn s e Neigig für andersgschlächtligi Persone isch. Wenn tendenziell d Usrichtig ehnder gliichgschlächtlig isch schwätzt me vo Homosexualität und vo Bisexualität, wenn s Interässe an beide Gschlächter öbbe gliich isch. Intressiert sich öbbe für keins vo de beide Gschlächter, redet mä vo Asexualität.

E Sexualpraktik isch jedi Handlig, wo subjektiv der sexuelle Befriidigung dient. Das si nit nume Manipulatione vo de Genitalie, sondern alles, was as stimulierend empfunde wärde cha, wie zum Bispil der Zungekuss.

Bi de Süüger isch die hüfigst sexuelli Praktik der vaginali Gschlächtsverchehr – meistens in der "a-tergo"-Stellig. Au dr oral Kontakt mit de Gschlächtsdeil und em Afterberiich vom Partner und homosexuelli Praktike chömme vor.

Wil dr Mensch Sex nit nume wäge dr Fortpflanzig braktiziert und dr Sex so en eigene Sinn und Zwäck het, het sich e grossi Vilfalt vo sexuelle Praktike entwigglet, wo uf dr einte Site Usdrugg vo siner Kreativität und der Freud am körperlige Mitenander si, uf dr andere Site au ganz praktischi Hintergründ hai, öbbe wenn dr heterosexuell Analvercher oder dr Coitus interruptus hüfig zur Empfängnisverhüetig praktiziert wird – au wenn es höchst unsicheri Methode si.

D Autosexualität oder d „Sälbstbefriidigung“ umfasst alli sexuelle Praktike, won e einzelni Person usüebt. D Masturbation wird hüfig mit der Hand gmacht, es wärde mänggisch aber au die verschiidenste Gegeständ bruucht drbii.

Sexuelli Praktike, wo nit uf ei Person beschränggt si, umfasse erotischi Massage, d Stimulation vo der erogene Zone (under anderem de Brustwärze und de Ohreläppli) und vom ganze Körper, das heisst Necking und Petting. Drüber us git s aber non e Reihe vo Praktike, wo vo der Gruppe vo de Beteiligte as sexuell stimulierend empfunde wärde: Rollespiil, Verchleidig, Verzögerige oder Beschleunigunge vo sexuelle Handlige, sexuelli Handlige an eme bestimmten Ort, der gmeinsam Konsum vo erotische oder pornografische Materialie, aber au sterkeri Reiz wie Schmärz (Sadomasochismus) oder Elektrostimulation. Fast alli Sache oder Handlige chönne sexuell ufglade wärde.

As „Gschlächtsverchehr“ bezeichnet me die sexuelli Vereinigung vo zwei Sexualpartner, wo us der Penetration oder dr intensive Stimulation vo de Gschlächtsorgan bi sexuelle Kontakte – ganz gliich vo welere Art – bestoht. Bim partnerschaftlige Sex wird mit zärtligem Vorspiil, em intime Usdusche vo Zärtlichkeite, d Lust vo beide Partner gsteigeret. E Penetration cha drbii bestoh us em Iifüehre vom Penis, von ere Hand, vo Finger oder vom ene Sexspiilzüüg in e Körperöffnig vom Partner.
Under „heterosexuellem Gschlächtsverchehr“ verstoht me im Allgemeine s Iifüehre vom Penis in d Vagina mit de Bewegige vor– und ruggwärts wo druf gmacht wärde. Dur die Gleitbewegig wird der Ma meistens so sehr stimuliert, ass er zum Orgasmus chunnt. Drgege chönne nume öbbe 30 Prozänt vo de Fraue dur e Vaginalverchehr ellei e Höhepunggt erreiche, au wenn si normalerwiis dur en au erregt wärde. Hüfig hilft e zuesätzligi Stimulation vom Klitoris dur si sälber oder dur e Partner. Die Art vo Sex cha in verschiidene Stellige praktiziert wärde – drunder si d „Missionarstellig“, d „Hündlistellig“, d „Riterstellig“ usw. Bim Vaginalverchehr bassierts bsundrigs hüfig, ass e Chind zügt wird.

Bim Oralverchehr findet der Gschlächtsverchehr mit em Muul und dr Zunge statt, wobii d Kombination Muul-Penis as „Fellatio“ und d Kombination Muul-Vagina as „Cunnilingus“ bezeichnet wärde. Ere gliichzitige, gegesitige orale Stimulierig sait me sehr bildlig au „Nüünesächzig“. Au di anali Stimulation cha oral gmacht wärde, wenn der Damm, wo hoch empfindlig isch, oder der üsseri Schliessmuskel mit em Muul und und dr Zunge berüehrt wärde (Anilingus).

Bim Analverchehr wird der Penis in dr Anus vom Partner iigfüehrt, aber au Finger oder Gegeständ, wo geignet si drzue, wärde mänggisch bruucht für d Penetration. Au dr Analverchehr cha in verschiidene Stellige praktiziert wärde.

Näbe dene Praktike git s s gegesitige Anenanderriibe vo de Gschlächtsdeil (Tribadii), s Iifüehre vo der ganze Hand oder em Unterarm in e Körperöffnig vom Partner (Fisting), dr Sex zwüsche de Brüst von ere Frau (Mammalverchehr), dr Verchehr zwüsche de Schänkel (Schänkelverchehr), de Füdlebacke oder in de Achselhöhlene (italiänisch). Bsunderi Forme vom Gschlächtsverchehr si under anderem BDSM, der schnäll Sex (Quickie), der Sex z Dritt (Triole) oder in ere Gruppe (Gruppesex, Gang Bang). Kei körperlige Kontakt git s bi der Verbalerotik, Dirty Talking, Telefonsex, Cybersex), bim Beobachte vo der Sexualität vo andere Mensche (Voyeurismus) und s Zeige vo der eigene Sexualität (Exhibitionismus).

Zu de Paraphilie oder sexuelle Abwiichige wärde under anderem zelt: der Fetischismus (e Fixierig uf Objekt oder Handlige, zum Bispil Füess, Chleidigsstück) und d Objektsexualität; dr sexuell Sadismus und dr sexuell Masochismus; Praktike zur Befriidigung vom Besudeligsdriib (d Gsichtsbesomig, d Urophilii, d Koprophilii usw.) und no vil anders.

Allne Chrankheite, wo vor allem dur sexuelli Aktivitäte überdrait wärden und wo sich d Venerologii drmit beschäftigt, sait mä sexuell übertragbare Krankheiten'sexuell überdragbari Chrankheite. D Ursache für die Chrankheiten si Infektione dur Eizäller, Bakterie oder Vire. Die „klassische Gschlächtschrankheite“, wo früehner wit verbreitet gsi si, wie d Syphilis, d Gonorrhoe („Tripper“), d Lymphogranuloma venereum („venerischi Lymphchnotenentzündig“) und dr Ulcus molle (der „weich Schanker“) si hüte in ihrer Bedütig zruggdräte. Die grössti Gfohr goht vom AIDS/HIV, vo dr Hepatitis B, dr Herpes genitalis, deChlamidie- und Trichomonade-Infektione us und vo verschiidene humane Papillomvire, wo under anderem s Zervixkarzinom bi der Frau, aber au „guetartigi“ Tumor, wie d Feigwarze chönne uslöse.

In ganz Europa stellt me e drastischi Zuenahm vo alle Gschlächtschrankheite fest, wil witi Bevölkerigsdeil glaube, dass die Chrankheite usgrottet siige. Wil me d HIV-Infektion no immer as Randgruppeproblem betrachtet, verzichte vili Mensche liichtsinnigerwiis sich mit Kondom z schütze.

Wil en Asteckig nie zu 100 Prozänt cha usgschlosse wärde, si sexuell überdragbari Chrankheite en unuswiichligs Grundrisiko vom ene sexuell aktive Mensch, wo muess akzeptiert wärde. Wenn mä Kondom aber konsequänt bruucht, wird das Risiko sehr vil chliiner. Chrankheite chönne au oral überdrait wärde, wie zum Bispil d Hepatitis B bi sogenannte hochvirämische Dräger. D Hepatitis-B-Impfig cha s Risiko von ere Infektion mit Hepatitis B dütlig verchliinere. Jedes Johr stärbe meh Mensche an Hepatitis B as an alle andere sexuell überdragbare Chrankheite zsämme.

Wenn me dänggt, ass me sich mögligerwiis mit HIV agsteckt haig, cha me währed 24 Stunde noch em Gschlächtsverchehr e postexpositionelli Prophylaxe awände, e Behandlig wo me über lengeri Zit antiretrovirali Medikamänt muess näh, wo nochdräglig chönne vorbeuge. Die Behandlig isch wo aber sehr unsicher.

Under „Verhüetig“ cha me d Verhinderig von ere Empfängnis, aber au die sexualhygienischi Prophylaxe vo Chrankheite verstoh.

S wichtigste Verhüetigsmittel isch s Kondom, wo normalerwiis us ere Latex-Hülle bestoht. Es wird über dr erigiert Penis abgrollt, und me cha so Schwangerschafte wie au d Ansteckig mit sexuell überdragbare Chrankheite zum grösste Deil vermiide. Kondom für Fraue – Femidom und Läckdüecher – hai no kei witi Verbreitig gfunde. Wenn me s Kondom richdig bruucht, isch d Sicherheit sehr hoch. Es verhüetet Schwangerschfte aber nit ganz so guet wie hormonelli Verhütigsmittel; es isch aber s einzige Verhütigsmittel, wo au en Asteckig mit HIV, Gonorrhoe und Hepatitis B witgehend cha verhindere.

S bekanntiste und sicherste Mittel zur Verhüetig von ere Schwangerschaft isch d Antibabypille („D Pille“), wo sit 1960 in de Industriinatione am hüfigste as Kontrazeptivum bruucht wird. D Frau schluggt drbii regelmässig e Hormonpräparat, wo die wiiblige Hormon Östrogen und Gestagen din si, und wenn s korräkt agwändet wird, bietet s e sehr hoche Schutz. D Hormon düsche em wiiblige Körper sozusage e Schwangerschaft vor und underdrugge s Rifwärde vom Ei, d Ovulation und verschliesse d Gebärmueter gegenüber Spermie. D Pille schützt nid drvor, ass mä sich mit Chrankheite aasteckt, bsundrigs mit AIDS. E sone Schutz bechunnt me nume, wenn mä zuesätzlig au e Kondom bruucht.

Usser dene beide existiere no vili anderi Verhütigsmethode und Verhüetigsmittel, wo aber alli sehr vil weniger sicher si as d Pille und s Kondom.

D Sexualmedizin („Sexologii“), wo äng mit der Sexualforschig verchnüpft isch, beschäftigt sich mit der Erhaltig und Förderig vo der sexuelle Gsundheit. Deilgebiet si, näbe de Störigen vo der Gschlächtsidentitet (persönligi Problem mit der sexuelle Orientierig, Transsexualität) und vom soziokulturell determinierte Sexualverhalte (Paraphilie), vor allem d Beriich vo de sexuelle Funktionsstörige und vo de sekundäre sexuelle Störige. D Ursache vo dene si somatischi Primärerchrankige wie Stoffwächselerchrankige, Chräbserchrankige oder neurologischi Erchrankige (zum Bispil Multipli Sklerose).

Zu de sexuelle Funktionsstörige vo Manne und Fraue wärde vor allem die erektili Dysfunktion, d Anorgasmii und der Vaginismus zelt.




In alle Gsellschafte si sexuelli Kontakt mit moralische Vorstellige verbunde. Das gültet bsunders für e Gschlächtsverchehr, wo nit zletzt au dr Furtbestand von ere Gsellschaft dur d Züügig vo neue Generatione muess leiste. D Gsamtheit vo de soziale Norme und Wärtvorstellige, wo vom jewiilige Volk und vo der Kultur wie au vo der Gsellschaft und ihrer Epoche abhängig si, wird as „Sexualmoral“, d Reflexion drüber as „Sexualethik“ bezeichnet.

D Ethik vo der westlige Gsellschaft isch nochhaltig dur e jüdische und christlige Glaube („jüdisch-christligs Moralerb“) prägt. Sit em Mittelalter hai im westeuropäische Ruum die katholische Institutione, spöter au anderi christligi Chillene die öffentligi Meinig vo dr Sexualität dominiert. D Freud an der Sexualität het in wite Kreis as sündhaft gulte, nume d Züügig und Furtpflanzig, wo im Sakrament vo der christlige Hürot ibunde gsi si, si moralisch befürwortet und gförderet worde, wenn s au in dr Praxis mänggisch andersch usgseh het. Noch ere Periode, wo positiv zur Sexualität gstanden isch, het sich im 18. Johrhundert d Iistellig dur die bürgerligi und protestantischi Sexualmoral, wo sich denn as Deil vo dr Demokratisierig vo de europäische Gsellschafte duregsetzt het, veränderet. Verschiideni sexuelli Verhaltenswiise si as „chrank“ iigschetzt worde: d Sälbstbefriidigung het me as "gsundheitlig" schädlig agluegt, und eso au die chindligi Sexualität. Wie d Säkularisierig in der westlige Wält im 20. Johrhundert sterker worden isch, si immer meh sexuelli Aktivitäte und Verhaltenswiise akzeptiert worde. D Tabuisierig vom Sexuelle isch aber öfters au hüt no wirksam: öffentlig „zelebrierti“ sexuelli Tabubrüch, zum Bispil im Färnsehe, si en Indiz drfür wie au d Doppelmoral, wo immer no praktiziert wird.

Die meiste Mensche, wo in westlige Gsellschafte ufgwachse si, chönne drei moralischi „Mindestregle“ für e Sex akzeptiere:

Normativi und kulturelli Unterschiid in der Sexualmoral bestöhn in Bezug uf die formali Beurdeilig vo dr Hürot, vom Sex vor und usserhalb vo der Eh (Ehebruch), vo de Forme vom Zsämmeläbe (Monogamii, Polygamii, Polyamory, Polyandrii), vo der Haltig zur Prostitution, vom Alter, wenn ma cha hürote, vo de Zite und Usfüehrige vom Gschlächtsverchehrs usw. Witgehendi soziokulturelli Überistimmig bestoht hingege in Bezug uf d Usüebig vom Gschlächtsverchehr nume im Private, d Ächtig vo Vergwaltigung und em Inzesttabu.

Die jewiilige moralische und/oder religiöse Vorstellige finde sich regelmässig au in de entsprächende rächtlige Bestimmige wider. Wältwit isch der Gschlächtsverchehr zwüsche Verhürotet erlaubt, aber au do chönne bestimmti Sexualpraktike verbote si. Generell si au d Vergwaltugung und die sexuelli Nötigung strofbar, in e baar Länder wird do no witer differenziert, so dass dört au d Datbeständ vo sexuelle Handlige mit Chinder (dr sexuell Missbruuch vo Chinder) oder vo geistig Behinderte und andere widerstandsunfähige Persone bestöhn. Sehr grossi Underschiid in der rächtlige Gstaltig bestöhn bim Verchehr zwüsche sonige, wo nit verhürotet si, bi gliichgschlächtligem Sex und bim Biischlof under sehr noche Verwandte (Inzest), bim belästigende Exhibitionismus dur Männer, bi sexuelle Handlige in der Öffentlichkeit („Erregig vom ene öffentlige Ergernis“) und bi der Sodomii. Deilwiis si au Handlige verbote, wo d Usüebig vo gschlächtlige Handlige mögli mache oder dulde (Kuppelei).

Z Dütschland si gliichgschlächtligi Handlige, Sodomii und Kuppelei nüme strofbar, bi der Sodomii isch aber s Dierschutzgsetz z beachte. Es gültet der Grundsatz, ass alli sexuelle Praktike und Forme erlaubt si, wo die Beteiligten drmit iiverstande si, solang si zuestimmigsfähig und in der Lag si, d Folge z überblicke. Kritisch si drbii aber doch d Beriich, wo s zu bliibende Schäde cha cho, wil do – trotz Iiverständnis – bispilswiis sämtligi Akt mit Dodesfolg strofrächtlig relevant bliibe. Au bim Gschlächtsverchehr mit und zwüsche Minderjöhrige git s Restriktione. So si sexuelli Handlige mit Chinder under 14, au wenn s e gegesitigs Iiverständnis git, verbote (§176 "StGB"). 

Z Östriich isch dr Gschlächtsverchehr nit strofbar, wenn beidi Partner 14 Johr alt oder elter si und wenn beidi Site iiverstande si. Dr Gschlächtsverchehr under homosexuelle Manne isch bis zum August 2002 erst under volljöhrige Persone (vom 19. Geburtsdag aa) erlaubt gsi (§ 209 "Strafgesetzbuch"). Die Diskriminierig vo homosexuelle Persone isch im Juni 2002 vom östriichische Verfassigsgrichtshof ufghobe worde, und der östriichisch Nationalrot het zwei Wuche spöter mit de Stimme vo dr ÖVP und dr FPÖ e verfassigskonformi Nochfolgeregelig beschlosse, wo verscherfti Bedingige für sexuelli Handlige im Alter zwüsche 14 und 16 Johr vorgseht und wo wäge ihrer ungnüegend klare Formulierig vo de Oppositionsparteie as „Gummiparagraph“ kritisiert worden isch (§ 207b "Strafgesetzbuch"). Die rästlige Regelige si ähnlig wie d Bestimmige z Dütschland.

In der Schwiz si sexuelli Handlige mit Persone under 16ni strofbar, usser wenn der Altersunderschiid weniger as drei Johr isch ("Schweizerisches Strafgesetzbuch", Art. 187). Es wird nit zwüsche homo- und heterosexuelle Beziehige underschiide. Zur Sodomii git s keini landeswite Reglige.



</doc>
<doc id="23406" url="https://als.wikipedia.org/wiki?curid=23406" title="SEX">
SEX

SEX isch der Titel vom ene Bildband über d Künstlerin Madonna mit erotische Fotografie vom Steven Meisel. Für d Gstaltig isch der renommierti Designer Glenn O’Brien zueständig. D Text het d Madonna sälber verfasst. 

D Veröffentlichung vom Buech am 21. Oktober 1992 het wältwiit für e plante Skandal gsorgt: D Madonna, wo as Sängere sehr erfolgriich isch, het e Buech veröffentlicht, wo d Gränze zur Pornografii berüehrt und uf sadomasochistische Konzept ufbaut isch. Wäge däm isch s Buech in vile Länder verbote worde. S Buech isch wältwiit 1,5 Millione mol verchauft worde und isch eso s erfolgriichste Coffee Table Book, wo s je ge het.


</doc>
<doc id="23411" url="https://als.wikipedia.org/wiki?curid=23411" title="Wörth an der Sauer">
Wörth an der Sauer

Werth (dt.: Wörth an der Sauer, französisch: Wœrth) ìsch e frànzeesche Stàdt ìm Arrondissement () im Unterelsàss (Bas-Rhin). Werth isch ned wit weg vom bekanntere Waisseburch, wo direkt an de Gränze zu de Pfalz ligt. In de Altschtadt gits no vili Fachwerkhüser.

Di chli Schtadt ligt am Rand vom Hochwald, wo eigentlich no zum Pfälzerwald ghört, aber au als Nordvogese bezeichnet wird. So ghört de Ort au zum "Parc Régional Des Vosges Du Nord", also zum regionalen Naturpark Nord-Vogese. Z'Werth kreizet sich d D 27 un d D 28. D D27 füürt vo Hàwenau im Süde uf Lembach im Norde, di D28 vo Bad Nìderbrunn im Weschte uf Sulz im Oschte.

 vo Werth isch . Werth ghört zum Kommunalverband .

Werth isch zum erschte Mol gnännt worde anne 1132.

Bekannt isch de Ort wäge de Schlacht bi Werth wo am 6. Augschte 1870, am Aafang vom Dütsch-Französische Chrieg, i de Nöchi vo Werth schtattgfunde het. Bi dere Schlacht si ugfär 20'000 Tote z beklage gsi.

Dr elsässisch Dialekt vo Werth ghört zum Oberrhiialemannisch.



</doc>
<doc id="23412" url="https://als.wikipedia.org/wiki?curid=23412" title="Stuttgart">
Stuttgart

Schduagert [ˈʃd̥uɐ̯g̊ərt], ao Sduagord [ˈʃd̥uɐ̯g̊ord̥], isch d Haobdsdadd vom Bundesland Bada-Wirddabärg ond mid (2017) äbbes ibor 608.000 Aewohner ao dem sae graesda Sdadd. Dor Ballungsraom Sduagord håd ibor 2,6 Mio Aewonor ond ghaerd zo de wirdschafdlich sdergsde Zendra en Deidschland, mid viile wäldweid fiirende Firma, edd blos en dor Audo-Indusdri. Ao kuldurell had Sduagord a hervorragende Bedeidong. D Endwigglung vo dor Sdadd isch edd emmor oefach, weil s Zendrum vo Sduagord em-a Daalkessl leid. Därzeid boomd am maesda där Bereich vo dor Sdadd, där må uff dor Fildor leid, mid dor Fildor-Messe ond mid saem graosa Flughafabereich, båede an dor Audobã A 8 gläaga. Em Rãma vo Sduagord 21 wird dor ganze Nah- ond Fernvorkehr därzeid nui gordned. 

""Wer ein echtes Schwäbisch hören will, sollte einen großen Bogen um Stuttgart machen"", so schreibd dor Eduard Huber. Sduagord isch zwar uff dor oena Seid d greesda Sdadd em schwäbischa Språchraom, felld abor uff dor andora Seid fir a guads Schwäbisch fasd ganz aus. 

Em ganza 19. Jårhondord ond no en dor 1. Hälfde vom 20. Jårhondord isch s Sduagordor ""Honoratiora-Schwäbisch"" on wichdichor Begriff gwäa. Dees moend, dass dia Leid, dia må sich zor Bildungs-, Wirdschafds- ond Vorwaldongs-Elite zeeld hend, a bsondora Form vo Schwäbisch gsbrocha hend. So hend-se z. B. d Endrundung vom "ü" zom "i" ond vom "ö" zom "e" rigggängich gmachd, oder se hend hochdeidsche Werdor an dor Sdell vo schwäbische vorwended. Se hend also z. B. ""a Sdüggle Kuacha"" besdellt sdadd ""a Sdiggle Kuacha"", odor a ""Brödle"" fir-s Väsbor sdadd on ""Wegga"". Ao dees ""nedd"" sdadd ""edd"" gåd uffs Honratiora-Schwäbisch zrugg ond isch koe ächdes Schwäbisch.. S Honoratiora-Schwäbisch gild abor heid als ausgsdorba. 

D gegawärdicha Siduazio isch so, dass de maesde Sduagordor gar koene Schwåba mee send. Nåch-em Zwåeda Wäldgriag send viile andore Deidsche, haobdsächlich Flichdleng, nåch Sduagord komma. Ond seid de 1990-or Jår håd sich dor Auslendorzuazug nommål enorm vorgresored. Vo de Gesamd-Aewonor hend enzwischa 42,2% on Migrations-Hendorgrund, vo de ondor 18-Järiche sogar 58,2%.. Dees isch fir-s Schwäbische edd obedengd ferdorlich. Am besda kã-mor sich no en de Vorord vo Sduagord bei de eldore Leid uff Schwäbisch vorsdendicha. Abor sonsd isch d Omgangssbråch en Sduagord scho ausgsbrocha sdarg vorhochdeidschifizerd. 

Des urschprengliche Schduagert (de heitig Kernschdadt) leit schee neigschnugglet ens Dal vom (heit verdohlda) Näsabach und seina Zuaflüss. Des Dal effnet sich zom heitige Schdadtdoel Bad Cannschdatt am Nägger. D Heiser send bis nuf a d Heng vom Dalkessel baut, so dass-mer vo deet an wonderscheena Iberblick hot iber dui ganza Schdadt. Midda em Schdadtgebiat ond a de Heng am Rand wuud au no schdellaweis Wei abaut.

D'hegschde Schdell isch d Berhardsheeh en dr Näh vom Schdadtdoel Vaihenga, wo durch d Uffschiddong vo Abfäll vom Bau vo dr Audoboh entschdande isch, mid 549 Meder iber NN, d'diefschd Schdell isch am Nägger en Mihlhausa mid 207 Meder iber NN, deet, wo dr Fluss us-em Schdadtgebiat nausfluißt.

S Glima isch feichdmäßigd mid warme Sommer. De durchschniddlich Lufdtembradur leit bei 9,4 °C.

D Fleche vo dr Schdadt leit bei 207,36 Quadradkilomeder.

D nägschdglägene greeßre Schdädd send Frankfurt am Main (150 km nerdlich), Mincha (190 km eschdlich), Mailand (370 km siadlich) ond Paris (500 km weschdlich).

Em heitiga Ortsdoel Bad Cannschtatt hot's au scho vor dr Remerzeit a Siidlong gäa. Fir a kurza Zeit isch deet a reemischs Reiterkaschtell agleggt gwäa. 

Schduagert selber isch vermuatlich om 950 n. Chr. vom schwäbischa Herzog Liutolf als a Gschdiat („Stuotengarten = Stutengarten“) agleit worra. Drom hot d Schdadt au a Ressle em Wabba. Dui Siidlong beim Gschdiat isch zo de badischa Markgrafe komma und vo selle 1219 zo-ra Schtadt erhoba worra. Um 1251 isch d Schdadt als Mitgift an de wirdabergische Grafa iiberganga ond hot sich schbätr zor Residenzschdadt vo Wirdaberg entwicklet. 

Nôch 1495 hend sich z Schduagert ondr de Herzeg vo Wirdaberg (bis 1805) oft schleachde ond guade Zeida d Hend gäa. So hot’s oinrseits 1524/25 an graußa Bauraufschdand gäa, wo zo-ma Kriag ausgwachsa ischt, ond au dr 30-jährige Kriag vo 1618/48 hot d Eiwohner arg leida lau. Hot Schduagert drvoo noh rond 9.000 Eiwohner gheet, send’s am End vom Kriag bloß noh rond 4.500 gwäa. Zwischadure hot’s abr au emmr wiidr môl a Bliadezeit gäa, wo sich durch a graußa Bautädigkeit auszoichnet hot. Vo 1724 bis 1734 hot Schduagert sein Stadus als Hauptstadt vom Herzogtum Wirdaberg vrlaura; en sellra Zeit hot dr Herzog Eberhard Ludwig d Residenz nôch Ludwigsburg vorlegt ghet.

Vo 1803 bis 1805 ischt Schduagert d Hauptschdadt vom Kurfirschdatom Wirdaberg ond vo 1806 bis 1918 vom Kenigreich Wirdaberg gwäa. Hauptsächlich ondrem Wilhelm I. (1816 bis 1864) isch s kuldurelle Leaba so richdig ufbliaht. Dô drnôch bis zor Johrhondrtwende hot d Induschtrii emmr meh an Boda gwonna. Drom send au emmr meh Leit en dui Stadt zoga. 1810 hot Stuegert rond 21.000 Eiwohner ghet, 100 Johr schbätr send’s scho 286.000 gwäa. Em Zwoeda Weltkriag ischt Ennaschdadt durch viir Fliagerôgriff Ende Juli ond Midde Septembr 1944 granadamäßig heegmacht worra. Dia Bomba hend fascht älle hischdorische Gebeide vrnichdet. Bloß a baar wenige vo-nen send nôch-em Kriag reschdauriirt odr en ihrer urschbrenglicha Form wiidr ufbaut worra.

Nôch dr Grendong vom Bundesland Bade-Wirdaberg 1952 isch Schduagert dr Regierongssitz vo deam Bondesland worra.


Schduagert isch mit-em Sitz vom Landdag, vo dr Landesregierong ond vo an Haufa Landesbeherda s bolidische Zendrom vom Land.

Ergebnis vo dr Kommunalwahl am 25. Mai 2014:


Schduagert hod viile Musea ond archidegdonische Bauwerg z bieda.















"Gugg ao ondor → Haobdardiggl: Sduagord 21"
""Sduagord 21"" isch a Eisabã-Projäggd, mid demm älle Schinavorbendunga en Sduagord ond saenor Umgebung grundlegend nui gordned ond zomm Dåel nui ãglegd wärded. Dor Kern isch, dass dor seidhäriche Haobdbãhof vomm-a ebaärdicha Kobfbãhof zomm-a ondordischa Durchgangsbãhof ombaud wird. Quer zom heidicha Glåesvorlaof mid sächzäa Kobfglåes wärded em Boda drenn zsẽmagnomma achd Durchgangsglåes baud. Semdliche Schinazulaef miased deswäaga nui gordned wärda. Lokwäggsl brauchd-s nemme, ond älle Ziig kenned viil schnällor weidorfara. Deswäaga kommd-mor mid dor Hälfde vo de bishäriche Glåes aus. 

S seidhäriche Eisabã-Bedribswärg em Glåesvorfäld vom Haobdbãhof felld komblädd wägg. Uff demm Blatz soll on ganzor nuior Sdadddåel endsdanda. Vomm Vorkaof vo de Flechenna dord vorhoffd-mor sich a Midfinanzirung vo de Gsamdkosda. 

Zomm ganza Projäggd ghaerd organisch dorzua d ICE-Nuibausdregge Wendleng - Ulm. Dor Wäag vomm nuia Haobdbãhof bis Wendleng gåd nå nemme durchs Näggordaal, sondorn ibor d Fildor, må en demm Zsẽmahang on ICE-Flugfhafabãhof baud wird. (On S-Bã-Flughafabãhof isch bereids då.) Dor Vordåel isch a diräggda Vorbendung vom Flughafa mid dor zendrala bada-wirddabärgischa Schinasdregge Karlsrua - Sduagord - Ulm. 

Wäaga saene enorme ond laofend haechore Kosda isch dees ganze Brojäggd emmor no sdarg omsdridda, ao wenn on Bausdobb so guad wia nemme drenn isch.

Schduagert isch dr Haobdsitz vo mährere große Induschdrii-Ondernehma mit Schwerponkt em Bereich Audomobil ond Maschenabau wia em Daimler, em Bosch, em Porsche ond em Mahle ond s hod Deidschland-Niiderlassonga vo viile indernationale Induschdrii-Ondernehma wia d IBM ond Hewlett-Packard.

Med 408 ha Wengert isch Sturgert d sextgreschte Waibaugmaind em wirttebergische Waibaugebiat. Hauptsächlich werd Trollinger uf 37% vo de Waibaufläche abaut. A gringere Roll spillt de Riesling met 18% und de Lemberger met 9% vo de Fläche.


Dass ibr so a graußa Schdadd wia Schduagert an Haufa Fachlitradur geit, vrschdôht sich vo selbr. Mit sellem Begriff send zom Beischbiil soddiche Werk gmoint, wo sich mit dr Gschicht vo dr Schdadd, seira Wirtschaft, dr Landschaft, de Sehenswirdichkeida ond so weidr befasset. A kloina Auswahl dô drvoo ischt em Abschnidd "Litradur" uffgfihrt. Mit sellra Schdadd befasset sich abr au etliche Werk vom Bereich dr Epik, dr Dramatik ond dr Lyrik. Lueg do drzua da Ardikl Schduagert en dr schöngeischdiga Litradur.

Bekannde Leit, wo z Schduegert uff d Welt komma send ond soddiche, wo en sellra Schdadt ebbes Bsonders gschafft hend, send em Ardikel "Liste von Persönlichkeiten der Stadt Stuttgart" uffgfihrt.




</doc>
<doc id="23413" url="https://als.wikipedia.org/wiki?curid=23413" title="Christof Wackernagel">
Christof Wackernagel

Dr Christof Wackernagel (* 27. August 1951 en Ulm) isch a Schauschbilr on Schrifdschdellr. Er isch mol Mitglied von dr RAF gwä. Sei Vaddr Peter isch Intendant am Ulmer Theater gwä, sei Muaddr isch`d Schauschbilere Erika Wackernagel. Wo sei Vaddr gschtorba isch, isch dr Christof 7 Johr alt gwä. 1960 isch sei Muaddr mit ihm on seira Schweschdr Sabine noch München omzoga.

Vom Gynasium isch`r vorzeitich abganga on hot 1967 d Hauptroll em Film "Tätowierung" gschbild. Des isch dr Ofang von seinra Filmkarrier gwä. 

Richtich bekannt worda isch Dr Christof vor allem durch sei Verhafdong am 11. November 1977, kurz noch`m Deitscha Herbschd. Am 15. Oktober 1980 isch`r zu 15 Johr Haft vrurdeild worda. Noch zwei Driddl von dr Strof isch`r no 1987 entlassa worda. Seit derra Zeit isch`r widdr als Schauschbilr on Audor dädich.







</doc>
<doc id="23414" url="https://als.wikipedia.org/wiki?curid=23414" title="De Inventione Litterarum">
De Inventione Litterarum

De Inventione Litterarum (Latiinisch; »Vo de Erfindig vo de Buechstabe«) isch de moderni Name vomene mittelalterliche Traktat, wo d Uursprüng vo de verschidnige Alphabet bihandlet, drunter au d Ruuneschrift. Si werd em Hrabanus Maurus († 856), wo Abt vom Chloster Fulda gsii isch, zuegschribe, möglicherwiis stimmt da aber nöd.

Da Traktat beschriibt di öberlifrete mythische Gschichte vo verschidnige Schrift und git denn jewils d Buechstabe, iri Wert und Näme aa.

As erste Schrifterfinder werd de biblischi Enoch aggee, denn de Cham, de Abraham, wo di syrische und chaldäische Buechstabe erfunde hebi, denn de Moses und schliessli het noch de Babylonische Gfangeschaft de Ezra d Schrift ernoieret. Denn werd as Biispil s Hebräische Alphabet vo rechts uf links ufzaichnet.

Die Griechische Buechstabe het de Kadmos, de Brüeder vo de Europa uf Griecheland broocht, aber nume 17. De Palamedes het drai witteri, de Simonides nomol drai und de Pythagoras vo Samos no ann dezue erfunde. Denn chunnt s Griechische Alphabet. Die Aagoobe stimet mit de altgriechische Öberliferig öberii.

D Nymphe Carmentis, het di Latiinische Buechstabe ersune, spöter sind drai griechischi Buechstabe dezue choo, nämli "xps" (= Christus), "ymnus" (»Hymne«) und "zelus" (»Iifersucht«). Au die Aagoobe stamet us de antike Öberlieferig.

Aigenartig muetet s Alphabet vom Philosoph Aethicus Ister a, und d Wüsseschaftlier sind sich bis hüt nöd ainig, wer de Maa gsii isch. Sis Alphabet erschiint recht hüüfig i mittelalterliche Alphabetsammlige, aber s git kai Text oder Sprooch, wo die Schrift bruucht, abgsie vo e paar bsundrige verschlüsslete oder kalligraphische Stele.

Denn chömet d Ruune. De Text dezue luutet: »Die Buechstabe wo d Marcomanni, wo vo üüs Nordmanni gnennt werdet, bruuchet, hemmer une ane gschribe. Vo dene chömet die, wo di Tütschi Sprooch redet und si hend demit iri Lieder, Zaubersprüch und Woorsägeraie ufgschribe, wie s halt i haidnische Brüüch no gmacht werd.« D Näme vo de Ruune entsprechet öppe em Altalemannische um 750. D Ruuneforme degege sind ainzigartig und iri Herkunft cha nöd erchlärt werde, si erschiinet i dere Form au nume i dem Traktat. Die Stell hett allzite för grossi Ufregig gsorget und die Ruune werdet fälschlich au »Markomannischi Ruune« oder »Hrabanischi Ruune« gnennt.

Zum Abschluss chömet no di Tironische Noote ("notæ Iulii Cæsaris"), da sind Abchürzige vo latiinische Wörter wie AVG för Augusts.

Da Traktat isch üsserst biliebt gsii und isch i 17 Büecher öberliferet worde, meerhaitlich usem alemannische und bayrische Ruum, ai Gruppe chame z Frankriich lokalisiere, si binennet Ruune mitem Name "runstafa".

Di ältist bikannti Schrift stammt vom uusgeende 8. Joorhundert und isch im Chloster Sanggale gschribe worde. Di jüngst Öberliferig het för vill Verwirrig gsorget. Si stammt vom thurgauische Antiquar Melchior Goldast usem Joor 1606. Er isch de ainzig wo dem Traktat en Titel gitt und zwor: "De Inventione Linguarum" (»Öber d Erfindig vo de Sprooche«), wa usinnig isch, drum het di moderni Forschig de Titel abgänderet. De Goldast isch au de anzig wo agitt, as de Traktat vom Hrabanus Maurus stammt. De Goldast gelt i de kritische Forschig aber nöd grad as zueverlässig.



</doc>
<doc id="23415" url="https://als.wikipedia.org/wiki?curid=23415" title="Ahmad (Krater)">
Ahmad (Krater)

Ahmad isch e Krater uf dr Nordhalbchugle vum Saturnmond Enceladus. Ahmad isch zerst uf "Voyager 2"-Bilder entdeckt worre. Under witt höcherer Uflösig het aber erst d'Cassini-Sonde Bilder gmacht, wobi zum Zittpunkt vu dr Ufnahm dr Karter in dr Nächi vu dr Dag-un-Nacht-Gränze gläge isch. Dr Krater lit uf 57.4° nördlicher Breiti un 305.4° westlicher Längi un het e Durmesser vu 16 km.

Dr westlich Deil vum Krater isch witgehend yberformt, entweder bedeckt oder zerstört vum östliche Rand vu dr Samarkand Sulci. E grossi, chuppelähnlichi Struktur bedeckt s'Inner vum Krater, wo entweder us dr Samarkand Sulci stammt oder us dr viskose Entspannig vum us Wasseriis bestehende Oberflächematerial.

Ahmad isch daift uf dr Held Achmed us Tusenduneini Nacht. Er bringt sinem Vadder e Epfl un hirotet d'Peri-Banu.

"Lueg au" Nomeklatur vu dr Enceladus-Topographi


</doc>
<doc id="23416" url="https://als.wikipedia.org/wiki?curid=23416" title="Basler Münster">
Basler Münster

S Basler Münster isch eini vo de Hauptsehenswürdigkeite und e Wohrzeiche vo der Schwizer Stadt Basel. Es brägt s Stadtbild mit siim rote Sandstei und de farbige Ziegel, siine beide schlanke Kiirchedürm und de Hauptdächer, wo sech chrüzwiis durdringe. Die ehemoligi Bischofskiirche, hüt evangelisch-reformiert, isch zwüsche 1019 und 1500 im romanische und gotische Stil baut worde.

Vor em Basler Münster lit dr Münsterblatz, wo vo vili spotmittelalterlige Fachwärkhüüser und e Reije vo representative Bürgerhüüser drum ume stöön. Drzue zelt s Gymnasium am Münsterplatz, wo vis-à-vis vo der Westfassade vom Münster lit und wo s eltiste Huus isch, wo s z Basel git. Usserdäm stoht der deilwiis gotisch Bau vom Ethnologische Seminar und d Paul-Sacher-Stiftig mit der wältwit grösste Brivatsammlig vo Originalpartiture in der unmittelbare Nochberschaft vom Münster.

S Münster stoot uf dr Liste vo de Baasler Kulturgüeter, wo nazionaali Bedütig häi.

Der Münsterhügel isch scho in dr spotkeltische Zit (1. Johrhundert v. Chr.) bebaut gsi. Archäologischi Usgrabige hai e vorrömische Wall "(Murus Gallicus)" freigleit. Näbe de Doralage cha mä dr früener Strosseverlauf zum Deil rekonstruiere. An der Stell vom hütige Münster het sech d Stross deilt und isch um e Gebäud umegange, wo vermuetlig e Strossedämpel gsi isch. Spöter hai d Römer an dere Stell e Kastell baut.

As dr erst Bischof vo Basel isch dr Justinianus (343–346 n. Chr.) überliiferet. Währed em Früehmittelalter isch der Bischofssitz vo Kaiseraugst "(Augusta Raurica)" uf e Münsterhügel verleit worde. Der Archeolog Hans Rudolf Sennhauser het dänggt ass es wohrschinlig sig, ass d Verlegig vom Bistumsitz unter em Bischof Ragnacharius, eme früenere Mönch vom Chloster Luxeuil, am Afang vom 7. Johrhundert bassiert isch. Über e Dombau vo de Basler Bischöf im 8. Johrhundert isch nüt sichers bekannt.

Die komplizierti Baugschicht vom Münster umspannt e Bauzit vo meh as 500 Johr. Die genaun Afäng vom Münster si nid klärt. Die ursprünglig karolingischi Kiirche, s sogenannte Haito-Münster, isch in der erste Helfti vom 9. Johrhundert (805–823) vom Basler Bischof Haito, Abt vom Chloster Riichenau am Bodesee, baut worde. Der Grundriss vo der Kathedrale isch archeologisch nochgwiise. Wohrschinlig het der Haito-Bau us eme Saal, mehrere Näberüüm an der Lengssite und zwei Runddürm an der Westsite bestande. Die markanti Westpartii het zu mä chrumme Strosseverlauf gfüehrt, wo bis hüt so bliiben isch, wenn mä vo der "Rittergasse" uf s Münster zue goht. Im Süde vo der Kapälle us isch der Balast vom Bischof gstande – s "Palatium" oder d Pfalz. Wie d Kiirche im Oste usgseh het, isch nit sicher. Sicher isch aber, ass der Haito-Bau e Krypta underem Altarruum gha het. Au vo däm isch nüt erhalte bliibe.

Zu siner Zit isch der Haito-Dom en ungwöhnligs Bauwärk gsi, wil sech zu dere Zit dreischiffigi Kiirchebauforme hai afo duresetze. Der Bau isch e Saalkiirche im ene altmodische Baustil gsi, aber d Doppeldurmfassade ghört zu de frühenste vo ihrer Art. Im Johr 917 isch s Haito-Münster im Ungaresturm beschädigt worde. Wie schwer d Schäde an der Kiirche gsi si, isch nit ganz klärt.

Uf em Fundament vom alte Bau het dr Bischof Adalberto II. (um 999–1025) noch der Johrduusigwändi e ottonisch-früehromanische Neubau errichtet. Der Name vo der dreischiffige Kathedrale Heinrichsmünster (mänggisch au Adalberto-Dom gnennt) chunnt vom Förderer, em Kaiser Heinrich II. S Münster isch ihm und siner Frau Kunigunde gweiht. Im Johr 1006 isch s hochburgundische Basel in si Bsitz cho. As Stadtherr vo Basel het der Bischof dr Kaiser verdrätte.

Dr Bau, wo im Johr 1019 gweiht worden isch, het kei erwitereti Krypta gha, was Usgrabige us de Johr 1973/74 belege. Gege s Ändi vom 11. Johrhundert isch uf dr Westsite e Durm us hellem Chalchstei und Molasse-Sandstei baut worde. Die Bausubstanz isch bis hüt erhalte und bildet dr underi Deil vom hütige Norddurm, em Georgsdurm. E Durm im Süde het s Heinrichsmünster nit gha.

Der hütig Bau goht im Wäsentliche uf ä spotromanische Neubau us em letzte Drittel vom 12. Johrhundert (1220/30) zrugg. Uf em Grundriss vom Vorgängerbau isch e dreischiffige Kiirchebau entstande, wo um e Querschiff erwiteret gsi isch. Mächtigi Pfiilerbündel hai dr Bau drait, und trotzdäm het s Basler Ärdbebe im Johr 1356 die fümf Dürm, verschiideni Gwölb und Deil vo de Krypte zerstört. Under em Baumeister Johannes (Parler) vo Gmünd, wo gliichzitig au Münsterbaumeister vo Friiburg im Brisgau gsi isch, isch die deilwiis zerstörti Kiirche wider ufbaut worde, und scho 1363 het der Hochaltar wider chönne gweiht wärde. Im Johr 1421 het dr Ulrich vo Ensinge, wo d Münsterdürm vo Ulm und Strossburg baut het, dr Usbau vom nördlige Georgsdurm agfange; fertig isch er 1429 worde. Der südlig Martinsdurm isch am 23. Juli 1500 vom Hans vo Nussdorf fertigbaut worde. An däm Datum isch s Münster offiziell fertig baut gsi. Im 15. Johrhundert si der gross und der chlii Chrüzgang entstande (→ Chrüzgang). Bis zur Reformation 1529 het s Münster as bischöfligi Domkiirche dient. Im 19. Johrhundert hai zwei grossi Restaurierige stattgfunde. Drbi isch vo 1852 bis 1857 der Lettner versetzt worde und mä het d Vierigskrypta im Weste zuegmacht. Bi de Renovierigsaarbede im 20. Johrhundert isch s Hauptziil gsi, die spotromanisch Bausubstanz sterker in Vordergrund zu stelle, und mä het e Deil vo de Umbaumassnahme us de 1850er Johr wider rückgängig gmacht. Drzue het mä 1975 s Bodeniveau vom Münster wieder so wie am Ursprung gmacht und het d Vierigskrypta wider ufdoo. Sit 1985 widmet sich e neu ufgmachti Bauhütte em Zuestand vom Buntsandstei am Ussebau vom Münster, wo sich immer meh verschlächtered.

Dr Papst Martin V. het der Basler Regierig im Johr 1424 mitdeilt, ass ihri Stadt zum Dagigsort vom nechste Konzil gwehlt worde sig. Zwüsche 1431 und 1448 het s Basler Konzil im Münster dagt mit em Hauptziil, e Kiirchereform durezfüehre. Wo 1438 der domolig Konzilspräsident Cesarini uf d Wiisig vom Pabst Eugen IV. Basel verlo het, het mä e Johr spöter am 24. Juli 1440 uf em Basler Münsterblatz dr Felix V. zum Gegepabst gwehlt. Wo dä sech nit het chönne duresetze, het der dütsch Kaiser Friedrich III. d Uflösig vom Konzil z Basel befohle. Noch der Uflösig vo der „Römische KurieKurienuniversität“ hai sech d Bürger um d Gründig von ere neue Universität bemüeht. Dr Pabst Pius II., wo währed em Konzil as Sekretär gschafft het, het e Stiftigsbulle erlo, und so isch am 4. April 1460 d Basler Universität as Volluniversität eröffnet worde.

Der Ikonoklasmus vo der Reformationsbewegig het in de Johr 1528 und 1529 d Stadt und s Basler Münster um vili kostbari Kunstwärk brocht. Vili Basler Kiirche si denn vo Masse vo Bürger under em Iifluss vom Zürcher Reformator Ulrich Zwingli, wo d Verehrig vo Gott in der Gstalt vo Bilder as Götzedienst abglehnt het, deilwiis mit Waffegwalt gstürmt worde, für zum Bilder und Statue z vernichte.

"Am 9. Februar 1529 gege Eis am Nomiddag sig e Grubbe vo 40 bewaffnete Manne vom Määrtblatz zum Münster ufe gange. Si sige in d Kiirche iine, wo en ungschickte Zumftbrueder mit siiner Hellebarde en Altarbild umgstosse haig. Das sig uf e Bode gfalle und verbroche. Druf haige die Bewaffnete s Münster wider verlo, für zum go Versterkig hole. D Kaplän haige d Kiirche druf abgschlosse. Die versterkti Grubbe vo zweihundert Ma haig zerst an die abschlossene Düre gschlage und sig schliesslig gwaltsam iidrunge und haig afo Kruzifix, Mariebilder und Heiligedarstellige zerstöre und sig au über d Altär härgfalle. Spöter am Nomittag het sech der Bildersturm uf witeri Kiirche z Basel usbreitet." 

Dr Erasmus vo Rotterdam het dr Bildersturm z Basel im ene Brief vom 9. Mai 1529 eso beschriibe:

"Vo de Standbilder isch nüt ganz bliibe, weder in de Kiirche no in de Vorhalle no in de Chrüzgäng no in de Chlöster. Was es an gmolte Bilder ge het, isch mit Chalch übermoolt worde; was brennbar gsi isch, isch uf e Schiterhuufe gheit worde, was nit, isch Stück für Stück verschlaage worde. Weder Wärt no Kunst hai chönne, ass irgend öbbis verschont worde wär." 

Der grossartig Münsterschatz het chönne grettet wärde und isch vollständig erhalte bliibe bis zur Kantonsteilig vo 1833, wo ei Helfti vom Schatz z Basel bliibe und die anderi em Kanton Baselland übergee worden isch, und dä het churz druf Däil von em verschärblet.

D Hauptfassade luegt noch Weste und wird vo de beide Dürm, em nördlige Georgsdurm, wo 64,2 Meter hoch isch, und em südlige Martinsdurm (62,7 Meter), wo im Jahre 1500 fertig baut worden isch, dominiert. Die Dürm si noch de Ritterheilige Georg und Martin benennt. Beidi Heiligi si näben em Hauptportal uf hoche Pilaster underhalb vom jewiilige Durm as Riiterstandbilder dargstellt. S Original vo dr Statue vom heilige Martin stammt us em Johr 1340 und befindet sech hüte im Glingedalmuseum. Drüber het s e mechanischi Uhr und e Sunnenuhr. Bemerkenswärt isch, ass d Sunnenuhr vom Basler Münster wäge der Basler Zit, won e Stund vorgange und bis 1798 vo de Basler Bürger bruucht worden isch, die „falschi Zit“ azeigt. Underhalb vom Georgsdurm findet mä e monumentali Darstellig vom Ritter Georg us em Johr 1372, wien er mit eme uffellig munzige Drache kämpft.

S Münster het ursprünglig fümf Dürm gha, isch aber noch em schweren Ärdbebe vo 1356 mit nume no zwei Dürm wider ufbaut worde. Am eltere Georgsdurm gseht mä der unteri helli Deil, wo bim Ärdbebe ganz bliiben isch. Em Martinsdurm het mä im Johr 1500 e prächtigi Chrüzblueme ufgsetzt. Vom Süddurm us cha mä uf ere steile Wändelstäge ufestiige und d Durmuhr us em Johr 1883 besichtige. Der Gloggestuehl befindet sich zwüsche de beide Dürm, wo dur e Galerii mitenand verbunde si. Uf beidi, uf dr Georgs- und uf dr Martinsdurm cha mä ufestiige uf Stäge mit 242 Stuefe. Mä het vo dört obe e grossartige Usblick uf d Stadt Basel und uf d Usläufer vom Schwarzwald und vom Jura.

Beidi Dürm bestöhn us drei untere, nid iideilte Stöck und mehrere Freigschoss. Die untere beide Etage si eifach und blockartig. Über der Masswärkgalerii si die obere Stockwärk vo de Dürm. Wil die nit zur dr gliiche Zit entstande si, unterscheide si sech liicht in ihrem Üssere. Im Nordturm sitze d Stockwärk mit eme oktogonale Querschnitt und der Durmhelm uf emä viereggige Stock. Uf dä wird im Süddurm verzichtet. Wie bim Münster vo Friiburg fönge schlanki Fialdürm an de Egge vo de Achtegg aa.

In jedem Münsterdurm het en abaute Stägedurm mit eme fümfeggige Grundriss bis zu siim Spitz gfüehrt. D Variatione vom geometrische Konstruktionsprinzip het der Kunsthistoriker Walter Ueberwasser (1898–1972) an der Serii vo de spotgotische Basler Goldschmiidrisse chönne nochwiise.

Am Hauptiigang befindet sich zwüsche de Portaldüre e leeri Süüle, wo früehner e Mariestatue druff gstande het. S Tympanon drüber het vermuetlig e Darstellig vom Wältgricht enthalte, wie mä es au vo andere gotische Kiircheportal kennt. Beides isch in der Reformationsziit zerstört worde. Erhalte bliibe si drgege d Bogeläuf, wo Brophete, König, Rose, tanzendi Ängel und dr Abraham darstelle.

D Stifterfigure, dr Heinrich II. und si Frau Kaiserin Kunigunde si linggs vom Hauptportal dargstellt. Dr Kaiser, wo ungwohnt jung und bartlos dargstellt isch, dräit s Modäll von ere Kiirche uf siim Arm, was ihn as Stifter vom Münster kennzeichnet. Si Frau het erst währed der Usserenovierig vo 1880 bis 1980 e Chrüz übercho. Ursprünglig het si Händsche in de Händ ghalte.

Rächts erkennt mä d Bildnis vom ene Verfüehrer („Fürst der Welt“) und von ere törichte Jungfrau. Währed d Jungfrau lächlet und ihr Chleid ufmacht, chlättere am Verfüehrer siim Rugge Schlange und Chrote ufe, wo s Böse sötte versinnbildliche. Die Darstellig stammt öbbe us em Johr 1280. D Statue und d Muure vom Münster bestöhn us rotem Sandstei, wo mä im Wiisedal und z Dägerfälde isch go hole.

D Galluspforte (1150/70) isch s bedütendste romanische Skulpturwärk in der Schwiiz und gültet as s eltiste romanische Figureportal im dütschsprochige Ruum. Ihre Name het si vom ene ehemolige Altar übercho, wo früehner im Nordquerschiff vom Münster gstanden isch. D Pforte, wo an der Nordfassade vom Querschiff zahlriichi Figure in archaischer Wiis druf abbildet si, erinneret an e Driumphboge. S Portal isch fast usschliesslig in dr Originalsubstanz erhalte. Rings um die schweri Bronzedüre us em Johr 1892 finde sech Darstellige vo de vier Evangeliste, törichti und wiisi Jungfraue und Ängel mit Fanfare, wo us ihre Greber stiige und Doti vor em Jüngste Gricht. Im Bogefäld dront dr Christus as milde, menschefründlige Wälterichter. D Figure wirke in Gestik und Mimik insgsamt sehr usdrucksstark, was bi Figure us der Romanik sälten isch. Die kunsthistorischi Forschig isch sich nit sicher, öb d Galluspforte in der Westfassade ibaut und 1285 an d Nordwand versetzt worden isch oder öb der hütig Standort em ursprünglige Bauort entspricht. Die ersti Alternative, ass d Galluspforte erst spöter as s nördlige Querhuusportal am jetzige Standort iibaut worden isch, erschiint as die wohrschiinlicheri.

D Galluspforte isch sit ihrer Entstehig im 12. Johrhundert immer wider farbig agmolt worde. Über ere bunte gotische und ere farbige nochreformatorische Fassig lige Räst vo mehrere rote Astrich.

Über der Galluspforte befindet sich e rosetteförmigs Fänster, won e monumentals Glücksrad darstellt. Um s kreisrunde Fänster ume chlammere sech Figure, wo d Wächselsiitigkeit vom irdische Glück symbolisiere. D Spiiche und d Nabe vo der Rosette si ursprünglig us Eicheholz gmacht gsi, si aber im 19. Johrhundert mit Sandstei ersetzt worde. Obe dront e Ma under eme gotische Baldachin. D Darstellig vo der Schicksalsgöttin Fortuna, wo sust üeblig isch, fehlt do. Zwüsche der Pforte und em Radfänster si Riss sichtbar, wo vom Ärdbebe vo 1356 stamme.

D Fassade vom Querhuus wird vo zwei grosse Stützpfiiler iigrahmt und schliesst drmit d Nordsite noch Oste ab.

D Fassade vom Chor, wo nordöstlig glägen isch und im undere Deil romanisch isch, isch riich an Skulptureschmuck. Drzue zele groteski Gstalte, Halbwäse und Elifante, wo d Steimetz vo der domolige Zit nie gseh hai. D Sockelzone vom Chor wird von ere Bländebogereihe umrandet. Der Chor vom Basler Münster zeigt nach Nordoste und nit nach Oste wie s bi de christliche Sakralbaute sust üeblig isch. S Münster verfüegt über e polygonale Umgangschor mit ere niidere Empore und eme hoche Obergade. Uf der Siite vom Obergade cha mä d Stümpf vo de ehemolige Chorflankedürm gseh. Die si bim Ärdbebe 1356 iigstürzt und nit wider ufbaut worde. Die massiv usladende Sträbe vom Münster entlaste dr Chor und löön Böge offe as Passage.

Dr östligi Chordeil lit uf ere ufgschüttete Terrasse, wo fast 20 Meter hoch isch und wo mä re d Pfalz sait, vo wo us mä e wiitläufige Blick uf ä Rhii und s Rhiichneu het. Vo dört us het mä au en usgezeichnete Blick uf Chliibasel, uf dr Dreiländeregge und an klare Däg uf d Vogese. Zwüsche dr Wettsteibrugg und dr Mittlere Rhiibrugg verbindet zuesätzlig d Münsterfähri die beide Deil vo Basel. D Überfahrt mit em Fähriboot, wo «Leu» heisst und wo an eme Seil abunde isch wo über ä Rhii gspannt isch, nützt d Strömig vom Fluss us. Fümf sonigi Fährene verchehre uf em Rhii, vier drvo z Basel und eini z Ellikon.

Dr ruehig und helli Inneruum vo dr dreischiffige Kiirche isch 65 Meter lang und 32,5 Meter breit. Rechnet mä die siitlige Schiff mit ere Reihe vo Grabkapelle drzue, so het s Münster sogar fümf Schiff. Die farbige Glasfänster stamme grösstedeils us em 19. Johrhundert. In der gotische Chorpartii findet me Schiibe im neogotische Stil. S grosse Chorfänster stellt die vier Evangeliste dar. Bsundrigs si die zwei Radfänster im nördlige und südlige Querschiff z erwähne. Si stellen Szene vo dr Dauf vom Christus dar.
S Gwölb vom hoche Mittelschiff und der oberi Deil vom Chor si im gotische Stil noch em Basler Ärdbebe wider ufbaut worde. Wo me s emol restauriert het, het mä entdeckt, ass s Gwölb vom Mittelschiff mit eme Mariezyklus bemolt gsi isch. Dä isch vermuetlig um 1400 entstande und cha nume mit ultraviolettem Liecht sichtbar gmacht wärde.

Im Chorgang befindet sich der Sarkophag vo der Königin Anna vo Habsburg und vo ihrem Sohn Karl. Si het um 1245 as Gertrud vo Hoheberg dr spöter König Rudolf vo Habsburg ghürotet und isch 1281 z Wien gstorbe. Vo dört us isch ihri Liiche noch Basel brocht worde. D Chnoche, wo mä in ihrem Grab gfunde het (e Frau, es Kind und e Mann) si 1770 ins Chloster St. Blasie verleit worde; hüte si si im Lavantal zKärnte.

Im südlige Querschiff findet mä dr steinig Daufstei us em Johr 1465, und dr Bischofsdron, wo 1380 entstanden isch. Der Baumeister Hans vo Nussdorf het 1486 us fümf Sandsteiblöck e kunstvoll verzierti Kanzle im gotische Stil baut.

Noch ere Urkunde vom Johr 1303 het sech im Basler Münster die eltisti erwähnti Orgle vo dr Schwiiz befunde. Die isch vom Magister Raspo us Frankfurt am Main baut worde, existiert aber nüme. Si isch noch em Basler Ärdbebe mit ere Schwalbenästorgle ersetzt worde. Zwüsche 1529 und 1561 hai d Reformatore s Orglespiile verbote, denn isch s aber wider igfüehrt worde. Die hütigi Orgle isch zu Pfingste 2003 igweiht worde. Si isch vom Peter Märkli entworfe worde, wo der Orglekörper ganz bewusst gspalte het, für zum s Fänster drhinder nit z verdecke. As Orgledribüne dient dr gotisch Lettner us rotem Sandstei, wo vor em Iibau vo dr neuen Orgle renoviert worden isch.
Dr Humanist Erasmus vo Rotterdam het vili Johre z Basel gläbt, und zwar in der Zit vo 1514 bis 1516, vo 1521 bis 1529, und vo 1535 bis 1536. Noch eme Ufenthalt z Friiburg im Brisgau währed dr Reformation isch er noch Basel zrugg cho und dört siibzigjöhrig im Johr 1536 gstorbe. Zwar isch dr Erasmus e katholische Geistlige gsi, er isch aber einewäg im protestantische Münster bigsetzt worde. Ursprünglig het sech sis Grab vor em Lettner im Mittelschiff befunde.
Im 19. Johrhundert isch dr Epitaph versetzt worde, s Grab isch aber erst 1974 widerentdeckt worde. D Überräst vom Humanist ligge diräkt vor em Epitaph im nördlige Siiteschiff.

Dr Epitaph zeigt ke Bild vom Verstorbnige. Dr Rotmarmor isch mit eme 25 Ziile lange latiinische Text in Goldbuechstabe beschriibe, wo d Verdienst vom Erasmus vo Rotterdam beschriibt und d Näme vo de drei Humanistefründ Bonifacius Amerbach, Hieronymus Frobenius und Nikolaus Bischoff uffüehrt. Die hai dr Epitaph, wo 1538 vom Hans Mentzinger gmacht worden isch, in Ufdrag gä. In eme Medaillon wird die antiki Gottheit Terminus dargstellt, wo s Sinnbild für d Begränzig isch. Dr latiinisch Usspruch "concedeo nulli" (ich wiich vor niemerem) isch die persönligi Devise vom Erasmus vo Rotterdam gsi.

Grad näbem Erasmus-Epitaph befindet sich d Vincentiusdafle. Das Meisterwärk vo dr romanische Bildhauerkunst stammt vermuetlig us de Johr um 1100. Uf vier Fälder zeige Relief s Läbe vom Diakon Vincentius vo Valencia, wo um 304 n.Chr. as Märtyrer gstorbe isch. Uf de Fälder gseht mä vo linggs obe noch rächts unde: dr Vincentius wird verurteilt, geisslet und im ne Durm iigsperrt, won er uf eme Füürgitter bis zu siim Dod gfolteret wird. Si Liiche wird de Dier zum Frass vorgworfe, aber Rabe düen en verdeidige und Brediger versänken en. D Liiche wird an s Land gspüelt; mä baut em e Kiirche as Grab.

Die Dafele isch ursprünglig en Altarschmuck gsi. Dr Gstaltig vo de Chleider noch – wie zum Bispil vo de beiden Ängel im lingge, undere Fäld – cha mä schliesse, ass dr unbekannti Bildhauer mit der antike griechische und römische Skulptur verdraut gsi isch.

D Krypta vom Basler Münster het an ihrer Ostsite bedüütendi Wandmolereie us dr spotromanische Zit. In der middlere Apsisnische befinde sech d Bilder vo zwei Basler Bischöf. Dr eint isch dr Lütold vo Aarburg (1191–1213) und dr ander dr Albero, wohrschiinlig dr Adalbero II., dr Bauherr vom ottonische Münster. E latiinischi Inschrift zwüsche de beide Figure dokumentiert dr Bau vom Marie-Altar im Johr 1202. Stilistisch stöhn die Wandbilder der domolige Strossburger Glasmolerei nooch.

Im Gewölb vom Kryptaumgang befinde sech Freske us dr zweite Helfti vom 14. Johrhundert. Die Molereie zeige Szene us em Läbe vo dr Heilige Margaretha, dr Maria und dr Anna. Im nördlige Gewölb git s e Passion vo dr früehchristlige Märtyrerin Margaretha.

Im Johr 1998 het mä im Langhuus e Molereifragmänt entdeckt, wo bis denn unbekannte gsi isch. Mitarbeiter vo dr Münsterbauhütte si uf Spure vom ene Mariezyklus vo 1400 bis 1430 gstosse, wo noch em Bildersturm abkratzt und übermolt worde isch.

D Krypta het bis in d 1850er Johr us ere östlige und ere westlige Vierigsskrypta bestande. Hüt git s nume no d Ostkrypta. Vo de Siite vom Chor stiigt mä abe zur Krypta, wo d Greber vo de Basler Bischöf vom 10. bis 13. Johrhundert drin si. Der eltisti Sarkophag stammt vom Bischof Rudolf II., wo bim Ungareiifall 917 umcho isch. Er stoht hüte in der nördlige Apsidiole vom Umgang. Siitlig vo der zentrale Umgangsapsidiole si zwei Bischöf abbildet: dr Adalbero I. – der Bauherr vom Heinrichsmünsters – und dr Lütold I. vo Aarburg, der Stifter vom Marienaltar. Ihri Greber si 1907 vor dere Apsis gfunde worde. Usserdäm het s dört au Grabblatte vo andere Persönlichkeite.

Die früehneri Krypta us em früehromanische Heinrichsbau isch mit eme Umgang usgstattet gsi, wo über zwei Stockhöchene eweggange isch. D Krypta, wo noch em Ärdbebe vo 1356 neu baut worden isch, isch e dreischiffigi Pfiilerhalle. Der Umgang isch mit eme Gwölb abgschlosse worde. D Gwölbmolerei stammt us der Zit um 1400. In der Vierigskrypta, wo hüt in sehr schlächtem Zuestand isch, befindet sich hüt e Lapidarium.

An der Südsite vom Münster befindet sech der dobbleti Chrüzgang. Dr Chlii Chrüzgang isch zwüsche 1467 und em Ändi vo de 1480er Johr entstande. Im Nordwestegge schmückt e Figur, die Heilig Katharina mit em Rad, dr Schlussstei. Dr Gross Chrüzgang isch vo 1429 bis 1462 im spotgotische Stil drzuebaut worde. E Halle verbindet die beide Chrüzgäng miteinand. Über dere Halle befindet sech der Münstersaal, wo nit für s Publikum offen isch. Dört isch emol d Bibliothek vom Konzil vo Basel gsi. Die Halle isch em Bischof si Verkündigungsort gsi gegenüber der Bürgerschaft und si Grichtsort. Dorum isch do e Bischofsdron gstande.

Im Grosse Chrüzgang cunnt vil Liecht dur grossi gotischi Masswärkfänster in dr Westflügel vom Gwölb, wo mit eme Rippenetz und bunte Schlussstei usgstattet isch. Dr Gross Chrüzgang zelt as dr elegantist und schmuckvollst in der ganze Schwiiz und isch e Bispil für usgezeichneti spotgotischi Steimetzkunst. D Wände si vo zahlriiche, kunstvolle Grabblatte bedeckt. Drunder befinde sech d Greber vo vile bedütende Basler, wie z. B. die vom Humanist Thomas Platter (1499–1582), vom Bürgermeister Rudolf Wettstei (1594–1666), vom Mathematiker Jakob Bernoulli (1655–1705) und vom Philosoph Isaak Iselin (1728–1782). Am Iigang vom Chrüzgang stoht e Statue vom Reformator Johannes Oekolampad.

Vili vo de romanische und gotische Figure vom Basler Münster hai us konservatorische Gründ müesse mit Kopie ersetzt wärde. D Originalskulpture findet mä hüte in ere Duuerusstellig im Chliine Chlingedal Museum.

Zeigt wärde grossformatigi Skulpture vom Westportal und de Münsterdürm und die romanische Dierskulpture und Glücksradfigure vom Ussebau vom Münster. Mä cha au Bestanddeil vo der ehemolige Innenusstattig – Altardafele, Grabskulpture und Deil vo de wärtvolle gschnitzte Chorstüehl aluege.
S Basler Münster isch bis zur Reformation e Bischofschille (Kathedrale) und d Hauptchille vom Bistum Basel gsi, wo zum Erzbistum Besançon ghört het. Zur Kathedrale hai au em Bischof si Residänz ("Palatium"—Pfalz, spöter Bischofshof) und d Wohngebäud vo de Domherre ghört. Sit em 12. Johrhundert hai die in eigene Wohnhüser in dr Nochberschaft vo dr Bischofschille gwohnt. Noch em Bildersturm vom 9. Februar 1529 isch s Münster d Hauptchille vo dr evangelisch-reformierte Kiirche vo dr Stadt Basel worde. Sit der Drennig vo Kiirche und Staat isch die evangelisch-reformierti Kiirche die elleinig Bsitzere vom Gebäud; trotzdäm duet sech dr Kanton Basel-Stadt zu drei Viertel an de Underhaltschoste bedeilige. Zur Münstergmeind ghöre au d Gmeinde vo der Gellertchille und der St. Jakobschille.

Näbe siiner touristische Aziehigschraft isch s Münster d Hauptchille vo der evangelisch-reformierte Kiirche Basel-Stadt. Im Münster git s regelmässigi Gottesdienst und chillemusikalischi Aläss. Währed em ganze Johr finde do Konzärt vo dr Basler Münsterkantorei, vom Basler Gsangsverein und vom Münsterorganist Felix Pachlatko statt.






</doc>
<doc id="23417" url="https://als.wikipedia.org/wiki?curid=23417" title="Sauser">
Sauser

Unter Suser verstoot me e Truube-Moscht, wo grad het afo gääre. Im Prinzip gälte alli Zwyschestuefe vom Truubemoscht bis zum duregoorene Wy als Suser. Es git en us wysse und roote Truube.


Dr Truubemoscht foht durch die natürlig enthaltene oder au zuegsetzte Hefe rächt schnäll noch dr Prässig afo gääre. Dodrby wärde die verschiedene Zugger zu Alkohol und Kohlesüüri umgwandlet. Dä Prozäss isch stark temperaturabhängig, je kieler desto langsamer got är vor sich. Ab eme Alkoholghalt vo öbbe 4% kunnt är in Verkauf. Aber ebbe: er gäärt denn no wyter, bis dr ganzi Zugger abbaut isch. Me kha dr Prozäss während dr Gäärig dur Pasteurisierig stoppe und so dr Suser au in verschlossene Fläsche z. B. in Grossverteiler aabiete. Sunscht mien d'Fläsche unverschlosse transportiert wärde, wyl s'si sunscht verjage dät.

Suser schmeggt dur die enthalteni Kohlesüüri rächt sprützig, am Aafang no siess, mit zuenähmeder Gäärig ender süürlicher. Er isch typischerwys trieb, das het är den enthaltene Hefeschwäbstoff z'verdangge. 

Suser wird gärn zu deftige Spyse drungge, so z. B. zunere Ziibelewaie, zu Späck, zu Nüss etc.


</doc>
<doc id="23418" url="https://als.wikipedia.org/wiki?curid=23418" title="Blatt (Pflanze)">
Blatt (Pflanze)

S' Blatt (althochdeutsch: "plat"; lat. "folium") isch näbe dä Schprossachsä und de Wurzlä eis vo dä drü Grundorgan vo dä höcherä Pflanze und isch dä Organtyp Phyllom. Blätter sind siitlichi Uuswüchs a de Knote (Nodi) vo dä Schprossachsä. Diä urschprünglichi Funktion vo dä Blätter isch d' Fotosünthese (Ufbau vo organische Schtoff mit Hilf vo Liecht) und Transchpirazion (Wasserverdunschtig isch wichtig für d' Nährschtoffufnahm und -transport).

Blätter wachsed nur by Schprosspflanze, das bedütet by farnartige Pflanze (Pteridophyta) und Samepflanze (Spermatophyta). Dagäge fähled sie by Moos, Alge, Pilz und Flächte, a derä Thallus allerdings blattähnlichi Schtukture ufträte chönnd, diä aber nur ä Analogie vo dä Blätter z' betrachte sind.

De Riichtum a Blattforme isch gross. I einige Fäll entschtöhnd im Lauf vo dä Evolution au Blattorgan, diä mit de urspchrüngliche Funktion vom Blatt, nämli de Photisünthese und Transchpiration, nüt meh z'tue händ: zum Biischpiel Blüeteblätter, Blattdorne und Blattranke, und Chnoschpeschuppe (luegMetamorphose vomne Blatt).

De hie beschriebeni anatomischi Ufbau gilt für es bifaziales Laubblatt, das isch dä hüüfigschti Laubblatt-Typ. Für alli Blätter charakteristisch sind d' Elememänt Epidermis, Mesophyll und Liitbündel.

Diä oberschti Schicht vomne Blatt schlüsst nach use mit äm Abschlussgwäbi vo dä Epidermis, ab, diä nur us einerä Zällschicht beschtaht. D' Epidermis hät nach use ei wasserdichti Wachsschicht Cuticula, diä e unregulierti Verdunschtig chann verhindere. D' Zälle vo dä Epidermis händ i de Regle kei Chloropaschte (d' Zällteil i denä d' Photisünthese schtattfinde tuet).


</doc>
<doc id="23419" url="https://als.wikipedia.org/wiki?curid=23419" title="Serbien-Montenegro">
Serbien-Montenegro

Serbie un Montenegro isch dr Rest vu Jugoslawie gsi, wo nooch dr Ufflösig vum alde Jugoslawie schliessli noch völkerrechtlich us dr beide Republike Montenegro sowie Serbie mit dr beide autonome Regione Vojvodina un Kosovo bestande het. Dr Staatebund het sich am 04. Juni 2006 mit dr Unabhängikeitserklärig vu Montenegro (nooch ere Volksabstimmig) ufglöst. Serbie isch dr Rechtsnoochfolger vum Staatebund.

Dr Kosovo stoht sit em Kosovokrieg 1999 under UN-Verwaldig un isch "de facto" vu Serbie uabhängig.

Serbie un Montenegro isch mit dr Umwandlig vu Rest-Jugoslawie am 4. Februar 2003 in e "Staatlichi Gemeinschaft" vu zwei fast enander unahängige Teilrepublike enstande. Dr Staatebund het au underschidliche Währige (Serbischer Dinar in Serbie un dr Vojvodina, Euro im Kosovo un in Montenegro) gha.

D'Hauptstadt vum Staatebund isch Belgrad gsi. S'Bevölcherigsverhältnis zwische Serbie un Montenegro lit bi öppe 20:1, d. h. es isch e sehr ugliiche Bundesstaat gsi.

Nochberstaate sin die ehemolige jugoslawische Republike Kroatie, Bosnie-Herzegowina un Nordmazedonie sowie Albanie, Bulgarie, Ungarn un Rumänie gsi.


</doc>
<doc id="23425" url="https://als.wikipedia.org/wiki?curid=23425" title="Libido">
Libido

De Begriff Libido (lat. "libido", "libīdinis", f. - Wollust, Driib, Lüst, Masslosigkeit) stammt us der Psychoanalyse und bezeichnet sälli psychischi Energii, wo mit de Driib vo der Sexualität verchnüpft isch. As Synonym für sexuelli Lust und Begehre isch dä Fachterminus in dr allgemein Sprochgebruuch igange. 

Im Wärk vom Sigmund Freud nimmt der Begriff vo der Libido e zentrali Stellig ii, au wenn er enr nit eiheitlig bruucht het. In sim früehje Wärk stellt dr Freud d Libido de Sälbsterhaltigsdriib gegenüber und verstoht Libido as Sexualenergii im änge Sinn as Phenomen vom „Dränge“ bzw. Begehre, vom Wunsch und vo der Lust. In siim Spotwärk begrift er au die ‚allgemeinere‘ Sälbsterhaltigsdriib as grundlegend libidinös und stellt d Libido jetzt de Dodesdriib gegenüber. In sine spote Schrifte, vor allem im "Jenseits des Lustprinzips" (1920), verwändet er statt Libido au synonym dr Begriff Eros, won er drmit d Energii bezeichnet, wo de Läbensdriib zgrundlit. In "Massenpsychologie und Ich-Analyse" (1921) definiert er, d Libido siig „d Energii vo dene Driib, wo mit allem däm z due hai, was me as Liebi cha zsämmefasse.“

D Libido chunnt für e Freud aber nit nume uf der Ebeni vom Sexuelle zum Usdrugg, sondern au in andere Läbensberiich, öbbe in der kulturelle Dätigkeit, wo dr Freud als Sublimierig vo dr libidinöse Energii verstoht. Au s Nitsexuelle isch aso für e Freud letztlig vo sexuelle Driibchreft prägt, was ihm – bsunders vo kirchliger Siite – dr Vorwurf vom „Pansexualismus“ idrait het. 

Noch em Freud siiner Driibtheorii laufe d Driib in der Chindheit dur die folgende verschiidene charakteristische Entwickligsphase: en orali, anali, phallischi, ödipali und schliesslig e genitali Phase. Störige vo der Libidoentwicklig füehre noch em Freud zu psychische Störige. 

Dr Carl Gustav Jung verstoht under der Libido allgemein jedi psychischi Energii vom ene Mensch. Anders as dr Freud gseht dr Jung die Chraft ähnlig wie s färnöstlige Konzept vom Chi oder Prana, aso as allgemeins "Sträbe-noch-Öbbisem".

D Libido vom Ma isch sehr stark abhängig vo der Produktion vom männlige Sexualhormon Testosteron. Au die wiibligi Libido isch hormonabhängig. Vili Fraue verzele vo regelmässige Schwankunge vo der Libido im Rahme vom Menstruationszyklus.

Es Fehle vo Libido wird als Frigidität bezeichnet. Bi der erektile Dysfunktion vom Ma fehlt s aber hüfig nit an der Libido, sondern an der Erektionsfähigkeit au wenn d Libido vorhanden isch („Me will, cha aber nit“).

Vili Chrankheite, drunder au psychischi und psychosomatischi Erchrankige, füehre zum ene Libidomangel oder Libidoverlust, zum Bispil:


E baar Chrankheite füehren zun ere übermässig gsteigerete Libido, zum Bispil:


E chrankhaft gsteigereti Libido bezeichnet me au as Sexsucht oder Nymphomanii/Satyriasis.



</doc>
<doc id="23441" url="https://als.wikipedia.org/wiki?curid=23441" title="Lampertsloch">
Lampertsloch

Làmpertschloch (frz. und dt. "Lampertsloch") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Wi vili Dörfli im Elsass isch au Làmpertschloch prägt vo de vile Fachwerkhüser, wo noch erhalte sin. 

S Dorf Làmpertschloch ligt zwüsche Prischdorf un Lüsann an de D 77. Es isch am Südweschthang vom Hochwald gläge, wo eigentlich no zum Pfälzerwald ghört, aber au als Nordvogese bezeichnet wird. 

 vo Làmpertschloch isch . Làmpertschloch ghört zum Kommunalverband .

D Iiwohnerzahl schwankt sit de 60er Johr vom 20. Johrhundert zwüsche knapp 650 un guet 700 Lüt. 
Dr elsässisch Dialekt vo Làmpertschloch ghört zum Oberrhiialemannisch.


</doc>
<doc id="23447" url="https://als.wikipedia.org/wiki?curid=23447" title="Sexualität">
Sexualität

Vo Sexualität [] („Gschlächtlikeit“, vom spotlat. "sexualis"; us lat. "sexus" „Gschlächt“; vgl. Sex) im ängere biologische Sinn redet me, wenn s mindestens zwei verschiideni Furtpflanzigstype (Gschlächter) vo Läbewäse vo der gliche Art git, und wenn die sich nume zsämme mit eme Aghörige vom ene andere Gschlächt zygotisch chönne furtpflanze. Do het d Sexualität d Funktion, d Erbinformatione neu z kombiniere. Das isch aber bi mängge Läbensforme möglig au dur Rekombinationsvorgäng, wo zwar der Sexualität ähnlig aber nit polar si.

Im sozio- und verhaltensbiologische Sinn bezeichnet der Begriff d Forme vom ene eidütig gschlächtlige Verhalte zwüsche Gschlächtspartner. Bi vile Wirbeldier het s Sexualverhalte zuesätzligi Funktione im soziale Läbe vo der Population, wo nüt mit Erbguetusdusch und Fortpflanzig müesse z due ha, so dass denn die handelnde Partner au nit unbedingt zu verschiidene Gschlächter müesse ghöre. 

Im wiitere Sinn bezeichnet Sexualität d Gsamtheit vo de Läbensüsserige, Verhaltenswiise, Empfindige und Interaktione vo Läbewäse in Bezug uf ihr Gschlächt. D Sexualität zwüsche Mensche wird in alle Kulture au as ei möglige Usdrugg vo der Liebi zwüsche zwei Persone verstande.

As Usgangspunkt für d Entwicklig vo höchere Läbewäse us de ursprünglige Eizäller, wo gschlächtslos gsi si und sich nume asexuell (vegetativ) hai chönne fortpflanze, gältet, ass genetisch underschiidligi Gschlächter und Baarigstype entstande si. Uf dr Ebeni vo de Eizäller, bsonders bi de Ciliate, git s Arte mit mehr as zwei underschiidlige Baarigstype und ere abgstuefte Fähigkeit, Zygote z bilde.
D Sexualität het sich vermuetlig erst vor öbbe 600 Millione Johr im Neoproterozoikum etabliert. Am Aafang hai sich d Läbewese nume dur en eifachi Zälldeilig vermehrt, was fast usschliesslig zu genetisch identische 'Nochkomme' füehrt. Wo dä Schritt in dr Evolution aber gmacht gsi isch, hai sich bi dr Furtpflanzig d Genom vo zwai Individue verbunde und neu ufdailt, so dass d Nochkomme genetisch immer e chli verschiide gsi si. Eso wird d Variabilität vo de Individue von ere Population grösser und drmit ihri Fähigkeit, sich aazbasse. D Wohrschiinlikeit, dass zwai verschidnigi Genome verainigt wärden, wird grösser, wenn s mindestens zwai verschidigi Baarungstype git und nume d Genom vo zwai "underschiidlige" Baarigstype müesse verainigt wärde. D Veräinigung vo identische Genom wird so verhinderet. Bi de maiste Läbewese chömme nume zwäi Baarigstype vor, wo im Fall vo dr Oogamii as Gschlächter mit männlig und wiiblig bezaichnet wärde.

Bi vile Aizäller bestoht dr sexuelli Akt us dr Verschmelzig vo ganze Individue, bin e baar Aizäller, wie s Bantoffeldierli, isch d Konjugation möglig, wo s ganze Genom oder Dail drvo usduscht wärde. Au mänggi Bakteriene chönne dur Konjugation extrachromosomals DNA oder under bestimmte Bedingige Dail vom Genoms (DNA) vo eim Individuum uf en anders überdräge; das bassiert unabhängig vo dr Vermehrig, wo maistens dur Zälldailig bassiert. Bi höcher entwicklete Vilzeller (d. h. Dier, Bflanze, Bilz und Protiste) het d Drennig in verschidnigi Gschlächter dr Übergang zur gschlächtlige Furtpflanzig dur dr Usdusch und d Rekombination vom Genom bi dr Befruchdig und d Bildig von ere befruchdete Keimzelle bedütet. 
Bi de Bflanze isch das im Lauf vo dr Stammesgschicht dur e Verlagerig vo de Phasene im Generationswächsel bassiert.

D Entwicklig vom ene System, wo vo Hormon gstüürt wird, isch en andere Schritt zur Usbildig vo sexuelle Verhaltenswiise gsi. Dr gschlächtlig Verchehr bi höchere Organisme dient mänggisch nit nume dr Furtpflanzig, wo drbii Erbinformatione usduscht wärde, er het au e soziali Bedütig, bsunders bi de Primate wie em Mensch und de Bonobo.

In dr Zoologie het sich s Prinzip vo dr «Reproduktion dur Sexualität» erst chönne duuresetze wägem e andere Evolutionsschritt. Zerst hai sich Sinnesorgan müesse entwickle wo im Organismus si Verhalte hai chönne beiiflusse, und es möglig gmacht hai, Gschlächtspartner vo dr eigene Art z sueche und z finde. Am Aafang si die sicher dur Pheromon biochemisch gstüürt worde, spöter hai sich im Dierriich e Hufe underschiidligi Sinnessystem entwicklet. Die si für e Sälbsterhalt, em wichtigste Aspäkt vom Läbe, e Selektionsvordeil gsi. 

Für männligi Individue von e Hufe, aber bi witem nit vo allne Spezie gältet, ass si mit em Gschlächtsakt ihre biologische Deil zur erfolgriiche Furtpflanzig scho gmacht hai. D Verhaltensforscher hai in de letschte Johr aber chönne zaige, ass für vili Dierarte und drunder dr Mensch die gmeinsami Sexualität d Basis für die vilfältigste Sozialstrukture isch, wo im Extremfall e läbenslangi exklusivi Sexualpartnerschaft zwüschen eme Wiibli und eme Männli cha bedüte.

S Sexualverhalte lauft hüfig noch eme starre Schema ab und isch uf "öbbis" oder "öbber" in dr Umgäbig vom Individuum grichtet, im Allgemeine uf e gegegschlächtligs Individuum vo dr gliiche Art, wil nume denn d Furtpflanzig möglig wird. Gliichgschlächtligi Artgnosse chönne sich uf natürligi Wiis nit furtpflanze.


</doc>
<doc id="23448" url="https://als.wikipedia.org/wiki?curid=23448" title="Masturbation">
Masturbation

Under Masturbation verstoht me d Stimulation im allgemeine vo de eigene Gschlächtsorgan, wo hüfig zum Orgasmus füehrt. Das wird bim Mensch meistens mit dr Hand gmacht, es wärde mänggisch aber au verschiideni Hilfsmittel bruucht.

E Hufe Dierarte masturbiere, au wenn sexuelli Partner ume Wäg si. Bi Ross isch s noch Petplace.com bi allne normals Verhalte und mä sött nit brobiere, das z verhindere, wil s d Broduktion vo Soome vo de Hängst und s Baare nid wurd beiidrächtige. Sogar Kastration duet d Masturbation bi Ross nid verhindere. Dr Sexolog Havelock Ellis het in sim Wärk "Studies in the Psychology of Sex", won er 1927 veröffentligt het, gschriibe, ass d Masturbation bi Muni, Geisse, Schööf, Kamel und Elifante bekannt siig. Vo Geissböck zum Bischbil, haig men em verzellt, ass si ihre Penis wurde ins Muul neh und ihn bis zum Orgasmus wurde stimuliere (Auto-Fellatio). Dr Ploss und dr Bartels hai bi Hyäne beobachtet, ass si sich gegesitig wurde masturbiere.

Dr Bruce Bagemihl het in sim Buech "Biological exuberance" beschriibe, wie die verschidnige Dierarte underschiidligi Methode wurde bruuche für zum ihri Genitalie z stimuliere: Primate wurde d Händ und d Füess bruuche und ihr Muul, Leue d Vorderpfote, Walröss ihri Flossene, und Savannapavian dr Schwanz. Zebra und gwüssi Antilope riibe dr Penis gegen ihre Buuch, und Walfisch, Delfin, Affe und e Hufe Vögel bruuche dr Bode oder anderi umbeläbti Oberflechene für zum sich drgege riibe. Affe mache mänggisch bsundrigi Gegeständ, wo mä cha as Sexspiilzüüg beschriibe. Wiibligi Süüger stimuliere diräkt oder indirakt dr Klitoris. Rhesusaffe und Bonobo düen au ihri Brustwärze striichle. Spontani Ejakulatione kennt mä bi Bärgschoof, Wärzesäu, Gschäckte Hyäne und andere.

Im hüfigste Fall handlet es sich bi der Masturbation um e gschlächtligi "Sälbstbefriidigung", also e Form vo der "Autosexualität". D Masturbation cha aber au an andere Persone usgfüehrt wärde. Näbe der hüfigste Form vo der Masturbation mit der Hand as Stimulationswärkzüg git s au verschiideni Sexspiilzüüg und Masturbationshilfe—hüfig alldägligi Huushaltsardikel, wo zur Hand si—wo chönne igsetzt wärde.

D Masturbation isch gmeinsam mit em Gschlächtsverchehr die hüfigsti Form vo de sexuelle Aktivitäte. Au as Sexpraktik gmeinsam mit eme Partner isch si beliebt, wil bi vile Mensche dur d Beobachtig vom masturbierende Partner die sexuelli Erregig gsteigeret wird. Si isch au e Möglikeit vom „Safer Sex“.

D Etymologii vom Wort isch nit sicher. Am plausibelste schiint die latiinisch Härkumft us der Vorsilbe „mas-“ („männlig“) mit em Stammwort „turbare“ („störe, heftig bewege“). E stark moralisierendi Dütig, wo chillenoch aber unetymologisch isch, chunnt vom lateinisch "manustupratio" (von "manus" „Hand“ und "stuprum" „Unzucht“), wo us em Mittellatiin schwach belegbar isch. In dere Form wird der Begriff hüfig as „Befläckig, Unzucht mit der Hand“ übersetzt. 

Anderi Bezeichnige vor allem für d Masturbation as "Sälbst"-Befriidigung si: 


I de Religioone werd Selbstbefridigung verschide interpretiert, wobii vor alem di männlichi Selbstbefridigung im Fokus stoot. E wichtigs Argument isch d Verschwendig vom männliche Soome. So werd im Hinduismus oder Daoismus scho de Verlust vomene Spermatropfe miteme Verlust vo spirituelle Energii und Fähigkaite verbunde. Selbstbefridigung mit Ejakulation isch zwoor kai Sünd, verhinderet aber di spirituelli Entwicklig und isch Energiiverschlaiss. I de abrahamitische Religioone, em Judetum, Christetum und Islam spillt Koischhait e zentraali Role und nödeheliche Sex, Selbstbefridigung mitgrechnet, isch e Bruch vo dere und e Zaiche vo Uusschwaiffig. Dezue chunnt no s Gibott vo de Rainhait, bsunders im Judetum und Islaam. Sperma gelt, grad so wie Menstruationsbluet, as unrain, wer Selbsbefridigung macht, tuet sich selber biflecke.

Andersch gsiets uus i verschidnige alte polytheistische Religioone. Zwoor sind d Fruchtbarkait und s Züüge vo Chind wichtigi Themene, aber anderi Erschiinige vo de Sexualität wered i Mythe au thematisiert.

Im Alte Ägypte isch i de Theologii vo Heliopolis de Atum de Urgott, wo dör Onanii di erste Götter, nämli de Schu und d Tefnut, erschaffe hett, wies im Pyramidetegscht 1248 haisst:
Er hett sin aigne Soome verschluckt und drufabe isch us siim Muul de Schu entstande. Spööter isch de Schöpfigsakt entschärft wore, indem em Atum sini Hand Personifiziert woren isch as Iuesaes, wo no spööter mit de Göttin Hetepet identifiziert woren isch.

De griechisch Hirtegott Pan het weg sim Uussie kai Glück ghaa bi de Nymphe. De erfinderischi Hermes het em zaiget, wiener sich selber befridige cha. Da Wösse hett de Pan denn au a de Hirte bibroocht.


</doc>
<doc id="23449" url="https://als.wikipedia.org/wiki?curid=23449" title="Appetenzverhalten">
Appetenzverhalten

As Appetänzverhalte (lat. appetens - "begierig") luegt me im Rahme vo der Instinkttheorii vo der klassische vergliichende Verhaltensforschig e Bestandeil vom Instinktverhalte aa, wo as Suech- und Orientierigsverhalte dütet wird. Noch der Theorii bassiert das, wenn en Instinktbewegig lengeri Zit nit usglöst worden isch, wo aber die aktionsspezifischi Erregig die ganz Zit gwachsen isch, oder anders formuliert: wenn d Handligsbereitschaft für die beträffendi Instinktbewegig vorhanden isch.

Unterschiide wärde 



E anders Bispil für e grichtets Appetänzverhalte (zun ere bestimmte Region) isch der Vogelzug oder anderi Dierwandrige.


In der Motivationspsychologii redet me vom ene "Appetänz-Komflikt" (au "Appetänz-Appetänz-Komflikt"), wenn zwei subjektiv öbbe gliich positivi Optione zum gliiche Zitpunggt vorhande si, wo sich e Läbiwese drzwüsche muess entscheide. 

As Gegesatz dodrzue wird vom ene "Aversions-Komflikt" gredet, wenn en Entscheidig zwüsche zwei negative Stimuli ohni Uswiichmöglikeit muess gmacht wärde.

Usserdäm git s no bim "ene" ambivalänte Objekt dr "Appetänz-Aversions-Komflikt".
Bispil: D Entscheidig zwüsche Agriff und Flucht.


</doc>
<doc id="23450" url="https://als.wikipedia.org/wiki?curid=23450" title="Sexuelle Appetenzstörungen">
Sexuelle Appetenzstörungen

Der Begriff Sexuelli Appetänzstörig (Appetänz vo lat. "appetentia", „Begähre“), au Lustlosigkeit, Unlust, "Anaphrodisii", früehner au "Alibidinie", lat. "Impotentia concupiscentia", bezeichnet im Allgemeine s unwillentlige Fehle vo (Libido<nowiki>mangel</nowiki>) oder die unwillentligi Abnahm (Libidoreduktion) an dr sexuelle Phantasii und em sexuelle Verlange (lueg Sexuelli Appetänz).

Im Underschiid zur Asexualität identifiziere sich die betroffene Persone nit sälber mit ihrer sexuelle Lustlosigkeit, sondern liide drunder. Beim ungnaue Begriff vo der sexuelle Hypoaktivität (Hyposexualität) isch die sexuelli Appetänz im ene underdurchschnittlige Mass vorhande, doch wird das nit as nochdeilig empfunde.

Sexuelli Appetänzstörige ghöre zu de sexuelle Funktionsstörige. Der Zuestand isch s Grundproblem und bestoht nit ufgrund vo körperlige Chrankheite, wo gliichziitig bestöhn (organischi Störige), vo psychische Störige oder ufgrund vo der Uswirkig vo chemische Stoff. Bi der Entwickligg vo sexuelle Funktionsstörige dräge - wie bi de sexuelle Reaktione sälber - psychischi und au somatischi Prozäss bi. Hüfig het d Erschiinig organischi, hormonelli, psychischi, urologischi, neurologischi und bi Fraue gynäkologischi Aspäkt.

Sexuelli Funktionsstörige ufgrund vo Erchrankige, wo näbe psychische Ursache für en erektili Dysfunktion chönne verantwortlig si, oder au genitali Schmärzsyndrom wie Vaginismus oder Dyspareunii zele nit zu de sexuelle Appetänzstörige.


</doc>
<doc id="23455" url="https://als.wikipedia.org/wiki?curid=23455" title="Hormon">
Hormon

D Hormon (griech. "ὁρμάω, hormáō" „adriibe“) si biochemischi Botestoff.

D Hormon übermittle innerhalb vom ene Läbewäse Informatione vo eim Organ zum andere oder von eim Gwäb zum andere. Ähnligs mache au d Närve, nume bruuche die Elektrizitet, währed d Hormon chemikalischi Stoff si. Im Vergliich düen d Närve Informatione sehr vil schnäller vermittle, der hormonal Informationsfluss isch relativ langsam. Dodrbii si d Ziitrüüm vo der Hormonusschüttig bis zur Hormonwirkig je noch Hormon sehr underschiidlig, e baar Hormon wirke sehr schnäll (z. B. s Adrenalin), währed d Wirkig vo andere Hormon wie z. B. de Steroidhormon erst noch Stunde iisetzt.

Hormon bi Dier wärde dur s Bluet oder bi Insekte, Chräbs oder Schnägge mit der vergliichbare Hämolymphe zu ihre Ziilorgan dransportiert. Das isch s Wäse vo der "endokrine" Wirkig. Gwäbshormon, wo im gliiche Organ bildet wärde und wirke, si drgege "parakrini" Stimulatore.




</doc>
<doc id="23457" url="https://als.wikipedia.org/wiki?curid=23457" title="Menstruationszyklus">
Menstruationszyklus

Der Menstruationszyklus (au Ovarialzyklus: Zyklus vom ene Follikel im Eierstock währed em Menstruationszyklus) isch e Vorgang im Körper vo der Frau, wo öbbe ei Monet duurt. Er foot aa mit der ersten Regelbluetig (dr Menarche) und ändet mit der letzte Regelbluetig (dr Menopause). Drzwüsche chunnt ei Zyklus noch em andere. D Zykle chönne dur Schwangerschafte oder bestimmti Chrankheite underbroche wärde. 

Dr Afang und s Ändi si mit em Afang vo der Monetsbluetig definiert worde, wil d Bluetig s dütligste feststellbare Zeiche vom Zyklus isch. Es wärde zwei Phase underschiide: D Zit vom Afang vo der Menstruation bis zum Eisprung ("Desquamations-" und "Proliferationsphase" oder "Follikelphase") isch vil variabler als d Phase zwüschen em Eisprung und em Afang vo der nechste Menstruation ("Sekretions"- oder "Lutealphase"): die het e relativ konstanti Duur vo 12 bis 16 Däg.

As normal wärde hüte Zykle bezeichnet, wo 23 bis 35 Däg duure. Immerhin 5 % vo de Zykle vo gsunde Fraue duure lenger as 35 Däg – d „Normgränze“ isch aso relativ äng zoge.

Under em Iifluss vo de Sexualhormone Östrogen und Progesteron wird d Gebärmueterschliimhut, s Endometrium, abgstosse ("Desquamations"), wider ufbaut ("Proliferation" und "Sekretion") und am Afang vom nechste Zyklus wider abgstosse, gliichzitig wird im Eierstock en Ei zur Befruchtig barat gmacht ("Follikelrifig") und so lang am Läbe ghalte, bis e befruchtets Ei am Afang von ere Schwangerschaft sälber für sis Überläbe cha sorge ("Gälkörperphase"). Gstüürt wärde die Vorgäng hormonell vo de Organ Hypothalamus, Hypophyse und Ovar zsämme.

S Östrogen und s Progesteron si au d Hauptbestanddeil vo de meiste Empfängnisverhüetigspille, wil mit ihrer Hilf em Körper e Schwangerschaft cha vordüscht wärde und es so kei Eisprung git.


</doc>
<doc id="23458" url="https://als.wikipedia.org/wiki?curid=23458" title="Brustwarze">
Brustwarze

As Brustwarze (au Mamille lat. "Mamilla", d. i. Diminutiv vo latiinisch "mamma" = Brust; die anatomisch korräkti latiinischi Bezeichnig isch "Papilla mammaria") wird d Mündig vo de Milchdrüese bezeichnet. D Brustwarze bi de Primate entspricht der Zitze bi alle andere Säugedier.

D Brustdrüese "(Mammae)" sälber si 15 bis 20 Milchdrüese in der wiiblige Brust, wo mit ihre Milchgänge in der Brustwarze ände. D Drüese si im e Fettgwäb iibettet und produziere noch dr Geburt vom ene Chind d Muetermilch. Si bilde sich in der Pubertät (Thelarche) dur hormonelle Iifluss us em Talgdrüesegwäb und wärde noch de Wächseljohr wider e chli chliiner.

Wil d Brustwarze sich scho in ere sehr früehje Phase bim Embryo im Mueterleib entwiggle, hai si au d Manne. Si hai bi ihne aber, usser ihrer Funktion as individuell deils sehr erogeni Zone, wo bi beide Gschlächter gliich isch, kei wiiteri Funktion. Es wird aber immer wider drvo brichtet, ass in Einzelfäll au Männer zum Stille fähig gsi si. So verzelt dr Alexander vo Humboldt 1799 von eme venezolanische Buur, wo siis Chind noch em Dod vo siiner Frau monatelang gstillt haig. Dur e Hormonzuegob cha d Milchproduktion bim Ma hüte künstlig usglöst wärde. Dr Charles Darwin sälber het in siim Wärk "Die Entstehung der Arten" spekuliert, dass bi de früehje Säugedier beidi Eltere hai chönne stille. Das het me aber weder chönne bewiise no widerlege. 

D Brustwarze isch von eme pigmentierte Warzehof "(Areola)" umge, wo zahlriichi Talg- und Duftdrüese din ände. Si reagiert sehr stark uf Reizig dur Berüehrig oder Chelti und gültet dorum au as erogeni Zone vo beide Gschlächter. Die starki Reizbarkeit vo der Brustwarze dient allerdings vor allem derzue, ass si dr Säugling bim Stille besser cha finde, wil si sich as Reaktion ufrichtet.

Die wiiblige wie die männlige Brustwarze chömme in de underschiidligste Grössene, Forme und Farbe vor.


</doc>
<doc id="23463" url="https://als.wikipedia.org/wiki?curid=23463" title="Arbon">
Arbon

Aarbe (IPA: /a:rbə/), amtlich "Arbon" isch e Städtli am Bodesee und noch Frauefeld und Chrüüzlinge di drittgrööst Gmaind im Kantoo Tuurgau.

Di ältiste archäologische Fund vo Arbe stamed us de Jungstaiziit (Pfyner Kultur) und und us de Bronzezit (Arbon Kultur).

Sit em 3. Jh.n.Chr. isch Aarbe as e Kastell vo de Römer bizügt, wo a de Römerstrooss vo Bregez uf Pfyy glegen isch. S Kastell isch uf em Berglihügel errichtet wore. Denebet het s au Bäder ghaa. De latiinisch Name het "Arbor Felix" gluutet. De Name bidüütet “Glückliche Bomm”, da dörft aber e volksetymologischi Umbildig vom ene keltische Name sii. Ab em früene Mittelalter isch de Name as "Arbona" öberliferet. 

Spötistens im 5. Joorhundert hend sich Alemane niderloo, wo glii de christlich Globe aagnoo hend. Um 610 sind de St. Columban und de St. Gallus vo Tugge her uf Aarbe cho und hend de Priester Willimar troffe, sind denn aber witter uf Bregez. De Gallus isch am ene 16. Oktober z Aarbe gstorbe, s Joor isch nöd bikannt. Dozmol isch Aarbe s Zentrum vom Arbongau gsii. Im Mittelalter isch öber de römische Bäder d Chile vom St. Martin baut wore und de Ort het e Burg ghaa.

Aarbe het zum Territorium vom Bischof vo Chostez ("Constantiense territorium") ghört. 1255 het de Bischof Eberhard von Waldburg em Ort s Maartrecht vergee und en mit ere Muur und emene Grabe umschlosse. 1390 und 1494 hend grossi Bränd grossi Tail vom Städtli verwüestet. 1515 het de Bischof Hugo vo Hohelandeberg a Stell vo de alte Burg e Schloss baue loo.

I de Noiziit het Aarbe sich zum ene Industriiort entwicklet, und 1863 het de Franz Saurer sini Fabrik z Aarbe uuftue, wo spöter d Adolph Saurer AG druss worden isch.
D Altstadt vo Aarbe isch no guet erhalte und zum Tail sind no Muure us de Römerzitt vorhande. Uf em Hügel vom früenrige römische Kastell stoot s Schloss us em 16. Jh., wo hüt s Museum isch. Denebet stoot d Chilche vom St. Martin und debii no s Galluschappeli us em 10. Jh. mit wertvolle Freske us em 14. Jh. Turistisch wertvoll isch au d Seepromenaade.

Aarbe litt a de Iisebaanlinie Chrüüzlinge – Romishorn – Rooschach. Vom Hafe faaret Schiff under anderem au uf Tütschland öbere. Sit 1993 het Aarbe über de Zuebringer A1.1 au en Aaschluss a d Autobaan A1.

D Firmaa Saurer isch e grosse Broduzänt vo Laschdwääge i dr Schwiiz gsi, hüt isch si no im Beriich Textilmaschine tätig.




</doc>
<doc id="23464" url="https://als.wikipedia.org/wiki?curid=23464" title="Arbongau">
Arbongau

De Arbongau (ahd. "Arbuncauue") isch e früemittelalterliche Gau vom Fränkische Riich gsii. Sis Zentrum isch Aarbe gsii.

De Arbongau ("Arbuncauue") isch am Süüduufer vom Bodesee glege, mittem Zentrum z Aarbe ("Arbona"). Östlich isch er an Rhiigau ("Ringeuue") und im Südweste und Weste an Thurgau ("Turgeuue") und im Nordweste as Piet vom Bischof vo Chostez ("Constantiense territorium") grenzt. Im Süüde het sich de Arboner Forst, dozmol Uurwald, bis an Alpstai uusbraitet. Zum Gau hend d Täler vo de Goldech und vo de Stainach (Steinaha) ghöört mit de Ort Rooschach, Golde, Staane, Möörschwiil, Gommeschwiil, Berg, Wiile und em Chloster Sanggalle. Rund föfzg Uurchunde vo Sanggale lokalisiered s Chloster im Arbongau.

Im gliiche Piet isch au d Huntare vom Waldram ("Waldhramnis huntari") glege. Ort wo uusdrücklich dezue ghört hend sind Rooschach, Golde, Romishorn, Chesswil und Hefehofe. Vermuetli sind baid Näme alternativ zunenand bruucht woore. Di alemannische Huntare sind noch Mane binennt wore. De Name Waldram (< *Wald-hrabn-) bidüütet "Waldraab".

De Arbongau isch zerstmol för s früeni 7. Joorhundert bizügt. Um 610 het de St. Gallus im Tal vo de Stainach sini Aisidelai gründet, wobii er vom Groof Talto, uf Aawiisig vom Herzog Gunzo, understützt woren isch. De Talto isch de Vatter vom Thiotolt gsii, de de Vatter vom Pollo und de de Vatter vom Waldpert. Em Waldperts sii Soo Waldramn I. het um 720 de St. Otmar understützt, a de Stell vo de Aisidelai vom Gallus s Chloster Sanggale z gründe. Churz vor 779 isch de Tribun Waldramn II. gstorbe und het sinere Witwe Waldrata und sim Soo Waltbert e Vermöge hinderloo. Möglichi Noochome vo dene sind de Waldpert und sini beed Söö, de Waldpert und de Waldram, wo inere Uurchund usem Joor 838 gennt werded.

As witteri Verwalter vom Arbongau/Waldhramshuntare werdet gnennt de Raginbert (um 790), de Ruadbert (847), de Lantfrid (860) und de Oto (863). Si sind ka Groofe gsii sondern hend em nidere Dienstadel aaghört. Im 10. Jh. werd de Gau nüme gnennt und s Piet het zum Thurgau bzw. zum Territorium vom Bischof vo Chostez ghört.


</doc>
<doc id="23467" url="https://als.wikipedia.org/wiki?curid=23467" title="Geschlechtsverkehr">
Geschlechtsverkehr

Mit em Begriff Gschlächtsverchehr ("Gschlächtsakt", "Koitus", "Kopulation", "Kohabitation", "Bischlof" oder "Sex") het mä ursprünglig die gmischtgschlächtligi sexuelli Vereinigung bezeichnet, wo d Frau drbii dr erigiert Penis vom Ma in ihrer Scheide ufnimmt (Vaginalverchehr). Sit dr Mitti vom 20. Johrhundert wird der Begriff au für d Penetration oder die intensivi Stimulation vo de Gschlächtsorgan bi gliichgschlächtlige sexuelle Kontakt verwändet. Vorhär het me gliichgschlächtligi Kontakt – au in der medizinisch-naturwüsseschaftlige Terminologii – as „Unzucht“ bezeichnet.

Der Gschlächtsverchehr isch e natürlige Bestanddeil vom menschlige Zsämmeläbe und mä bruucht d Gschlächtsorgan drfür. Bim heterosexuelle Gschlächtsverchehr wird drunder im Allgemeine s Iifüehre vom Penis in d Scheide und s Vor- und Zruggbewege vom Penis in der Vagina verstande. Mit dere Gleitbewegig wärde d Frau und dr Ma sexuell stimuliert. Es cha zum Orgasmus (Erregigshöhepunggt) cho, wo bim Ma im Allgemeine vom ene Samenerguss begleitet isch. Dä cha vom ene bestimmte Momänt (em so genannte "point of no return") aa nüme willentlig gstüürt und so eventuell verhinderet wärde. (Wil s liicht isch dä Ziitpunggt falsch iizschetze, isch dr "Coitus interruptus" as Verhüetigsmethode dorum nit geignet.) Bi Fraue chönne körperligi Reaktione wie rhythmischi Kontraktione vom Beckibode Kennzeiche vom Orgasmus si. Unwillkürligi Bewegige, Stöhne oder Schreie (vo beide Gschlächter) si nit ungwöhnlig.

Bim Mann und bi dr Frau cha der Orgasmus au dur e diräkti oder indiräkti Stimulation vom Penis, bzw. vo der Klitoris oder der Vagina erreicht wärde. Es git Autore in der Fachliteratur, wo zwüsche vaginale und klitorale Orgasme underscheide; in der modärne Sexualforschig wird die Underscheidig allerdings nüme gmacht.

Der (vaginali) Gschlächtsverchehr zwüsche Ma und Frau mit Samenerguss vom Ma isch d Vorussetzig für e natürligi Züügig vo Nochkomme. Er wird dorum in alle Gsellschafte as dr normativi Akt vom Sexualläbe zwüsche Ma und Frau agluegt. Je noch de moralische Vorstellige oder em religiöse Glaube cha eventuell e Hürot as Vorbedingig für e Gschlächtsverchehr agluegt wärde. Näbe der underschiidlige gsellschaftlige Iiornig wird der Koitus au vom Ma und au vo der Frau im Allgemeine as Deil vom umfassendere Sexualläbe verstande, wo derzue au anderi Forme vo körperlige Zärtlikeite umfasst.

Em Gschlächtsverchehr sait me hüfig Sex. Dä Begriff het aber no vili anderi Bedütige und bezieht sich im wiitere Sinn uf alli zwüschemenschlige Handlige, wo der sexuelle Befriidigung diene, wie zum Bispil em Petting, wo dr Penis nit in d Vagina iigfüehrt wird. Der Umgang mit sexuell relevante Begriff und de Praktike und Ideä, wo mit ene verbunde si, isch wäge dr bessere Ufklärig in de letzte Johrzähnt liberaler worde. Dank neue Verhüetigsmethode und gwandlete Moralvorstellige het sich d Sexualität wiit vom ene blosse Reproduktionakt entfärnt und gliicht hüte in e baar Kulturen ehnder eme Vergnüege mit ere starke soziale Funktion.

S biologische Ziil vom Gschlächtsverchehr isch d Furtpflanzig. Dodrfür muess d Befruchdig bassiere, wenn im Eileiter vo dr Frau sich im Allgemeine ei einzigi männligi mit ere wiiblige Keimzelle (Spermium und Eizelle) vereinigt und si e Zygote forme, wo spöter drus en Embryo entstoht. Die Befruchtig findet bis zun e baar Däg noch em Gschlächtsverchehr statt. D Vorussetzig drfür isch, ass e befruchtigsfähigi Eizälle vorhanden isch und dass d Wanderig vo de Spermie im Körper vo der Frau erfolgriich isch.

Biologisch het der Gschlächtsverchehr d Usläsi, d Vermischig, d Fehlerkorrektur, dr Empfang und d Wiitergob vo der Geninformation zur Folg. Der Mensch isch die einzigi Art, wo ihn bewusst cha stüüre. Dorum wärde bi ihm driibgstüürti Verhaltenswiise und Neigige zum Deil as unethisch betrachtet. D Vergwaltigung (Gschlächtsverchehr wo gege dr Wille vom Partner stattfindet) isch in de meiste Länder strofbar, z Schwede chönne d Kunde von Prostituierte bestroft wärde.

D Hüfigkeit vom Gschlächtsverchehr (Koitushüfigkeit) bim Mensch hängt stark vo der Sterki vom individuelle Sexualdriib und der Verfüegbarkeit bzw. em Sexualdriib vom Partner ab. Der Mensch sonderet stimulierendi Hormon ab, wo, wie zum Bispil s Testosteron, zum ene versterkte Verlange und zun ere vergrösserete Risikobereitschaft chönne füehre. Aktivitete, wo Sälbstdisziplin erfordere wie zum Bispil Sport und intensiv betriibeni Hobbys chönne drzue füehre, ass dr Sexualdriib schwecher wird. Au s Stresshormon Adrenalin cha dr Abbau vo Sexualhormon bis zur Impotänz bewirke.

D Toleranzbreiti lit zwüsche mehrmols am Dag und nie (lueg Zölibat). Zfriideheit und Unzfriideheit cha me bi allne Hüfikeite finde – es git aso kei Norm oder e „gsundi“ Frequänz. Verschiideni Studie rede von ere durchschnittlige Hüfigkeit vo zwei- bis dreimol pro Wuche in de meiste Liebesbeziehige. Alli sonigi Studie si aber mit ere grosse Unsicherheit behaftet, wil si nit objektiv chönne erhobe wärde.

Der erst Gschlächtsverchehr bassiert hüfig währed der Pubertät. E Studie under fuffzähjöhrige Jugendlige us 24 Länder het usegfunde, dass zwüsche 14,1 % (Kroatie) und 37,6 % (England) vo de Deilnähmer schon e Koitus erläbt gha hai. Im Alter sinkt dr Gschlächtsdriib und mit ihm au d Koitushüfigkeit. Zwüsche Manne und Fraue loot sich en Underschiid im Wunsch noch Koitus mit em Alter feststelle: Der männlig Sexualdriib isch im Johrzähnt noch der Pubertät am höchste, der wiiblig hüfig im dritte und vierte Läbensjohrzähnt. Neueri Studie löön lo vermuete, dass e regelmässige und befriidigende Gschlächtsverchehr bis ins hoche Alter möglig isch und ass me elteri Studie zur Koitusfrequänz im hochen Alter sött hinderfroge.

Dr Gschlächtsverchehr cha scho noch e baar Sekunde dure si (hüfig bi unerfahrene Pärli dur früechi Ejakulation), cha aber au vili Stunde lang duure. Zwüsche dr Penetration und dr Ejakulation vergöhn durchschnittlig nume 5 bis 6 Minute. Die (ersti) Ejakulation muess aber nit zwingend dr Ändpunggt vom Gschlächtsverchehr bedüte.

In ere Studie vo der Universität Koblenz-Landau isch im Johr 2000 bekannt worde, dass 82 Prozänt vo alle Katholike und 81 vo alle Protestante dr Gschlächtsverchehr as wichtig aluege.

Störige vo der männlige und wiiblige Potänz chönne physiologischi und/oder psychologischi Ursache ha. Dr Grund für e Gschlächtsverchehr isch näbe Lust und Freud hüfig au e Chinderwunsch; in däm Fall wird mänggisch wenn s Verlange fehlt– speziell zur Ziit vom Eisprung bi der Frau –das bewusst überwunde. D Koituspartner empfinde denn dr Gschlächtsakt mänggisch ehnder as Last und nit as Lust. Wenn me Chinder will, aber wägen ere Unfruchtbarkeit muess Behandlige mache, cha das psychischi Problem mache und s Sexualverhalte störe. 

Vor allem bi Manne schiint s, ass dr Grund für Impotänz hüfig organisch isch, und mit Medikamänt wie Viagra, Cialis etc. in vile Fäll cha behobe wärde.

"Organischi Fehlbildige" (Abwiichig vom Penis vo der grade Linie) chönne der Gschlächtsakt ummöglig mache bzw. nume mit bestimmte Partnerinne zuelo, si aber, u.U. dur en operative Iigriff, korrigierbar.


</doc>
<doc id="23470" url="https://als.wikipedia.org/wiki?curid=23470" title="Kopulation">
Kopulation

Mit Kopulation cha gmeint si


</doc>
<doc id="23478" url="https://als.wikipedia.org/wiki?curid=23478" title="Rihanna">
Rihanna

D Rihanna (* 20. Februar 1988 z Saint Michael, Barbados) isch e barbadisch R&B-Sängerin. Ihre richtig Name isch "Robyn Rihanna Fenty", Rihanna isch ihre Künschtlername.

De Rihanna ihri Eltere gheisset Ronald und Monica Fenty. Ihre Vater chunnt us Barbados und ihri Muetter us Guyana. Sie het zwei chlineri Brüedere mit de Näme Rorrey und Rajad.

Mit 15 het ihri Kollegin sie am Produzent Evan Rogers vorgschtellt, wo er z Barbados ide Ferie gsi isch. Er het mit ihre Demoufnahme gmacht und hend sie a einigi Plattelabel gschickt, unter anderem an Jay-Z und CEO vo Def Jam Reocordings wo sie denn unter Vertrag gno het.

Im Jahr 2005 het sie s'Album "Music Of The Sun" usegäh und mit de Single "Pon The Replay" en weltwiite Hit glandet.

Im Jahr 2006, öppe 8 Monät nach ihrem Debüt, ischs zweite Album "A Girl Like Me" usecho. S'erschte Lied druf, "S.O.S (Rescue Me)" isch bis jetzt ihres erfolgrichschte Lied gsi.

Im Jahr 2007 isch s'Album "Good Girl Gone Bad" usecho. Det druf isch unter anderem d'Single "Hate That I love You" mit em Ne-Yo druf und "Umbrella" mit em Jay-Z.

Sie het scho zimlich viil Uszeichnige becho wie zum Bischpiil the Grammy Award "Best Rap/Sung Collaboration: Umbrella (feat. Jay-Z)" und no villi anderi.








</doc>
<doc id="23482" url="https://als.wikipedia.org/wiki?curid=23482" title="Erektionszentrum">
Erektionszentrum

S Erektionszentrum isch e parasympathischs Zentrum in de Ruggemarksegmänt S2-S5 im Chrüz- oder Sakralmark (Pars sacralis). Si einzigi Funktion isch d Erektionsstüürig vom männlige Penis.

Bin ere Erektion wärde vom Hirni Signal an s Erektionszentrum gschiggt. Vom Erektionszentrum wärde Närvenimpuls an dr Penis wiitergleitet. Die bewirke en Erschlaffig vo der glatte Schwellkörpermuskulatur, wo nit dr willkürlige Kontrolle underlit.


</doc>
<doc id="23485" url="https://als.wikipedia.org/wiki?curid=23485" title="Stadler Rail">
Stadler Rail

D Stadler Rail isch e Schwizer Aktiegsällschaft, wo vor allem Regionalzüg herstellt.

S Undernämme isch 1942 dur de Ernst Stadler z Züri gründet worre; d Broduktion hät im Johr 1945 agfange. Sit 1962 isch de Undernämmessitz z Bussnang im Kanton Thurgau. Personezüg sin aber erscht ab 1984 broduziert worre; vorher hät's vo Stadler numme Draktore zum Rangiere gee. De erscht GTW 2/6 hät's 11 Johr spöter gee.

Im Johr 2001 isch di zweiti Montaschehalle z Bussnang baut worre; 2004 isch di dritti gfolgt.


Bi siner Broduktion fokussiert sich s Undernämme "uff d'Segmänt Regional- und Vorortsverchehr, Stroße- und Zahnradbahne, [...] Einzel- und Sunderfahrzüg, [...] Chlei- und Mittelserie und [...] Modernisierig vo Schynefahrzüg". Do di drei bekannteste Brodukt (lüeg au Bild):





In de Schwiz git's drei Standort, nämlig z Bussnang, wo di meiste vo de Mitarbeiter schaffe, z Alterhy und z Winterthur. De dütsch Standort isch sit 2002 z Pankow (Berlin), di ungarische sit 2005 z Budapest, z Pusztaszabolcs und z Szolnok und de polnisch sit 2006 z Sidlce. Sit 2008 git's Stadler-Züg au z Algerie.



</doc>
<doc id="23487" url="https://als.wikipedia.org/wiki?curid=23487" title="Vulva">
Vulva

D Vulva (lat. "Pudendum femininum" = „wiibligi Scham“) bezeichnet d Gsamtheit vo de üssere, primäre Gschlächtsorgan vo de wiiblige Süüger. Der Venushügel ("Mons pubis," "Mons veneris") und die grosse Schamlippe ("Labia majora pudendi") si es Fettbolster, wo d Vulva begränze. Hüfig wird d Vulva fälschligerwiis mit Vagina oder "Scheide" bezeichnet. S Dialäktwort "Futz" oder "Fotz" gilt hütt as ordinäär, wäniger ordinär sin Schneggli un Schlitzli.

Näbe de beide grosse Schamlippe git es no die beide chliine Schamlippe ("Labia minora pudendi"), wo men e au "Nymphae" sait. Zwüsche dene isch dr Scheidevorhof, wo d Harnröhrenöffnig und d Scheide (Vagina) din münde. Im undere Drittel vo de chliine Schamlippe si die beide Vestibulardrüese (Bartholinischi Drüese, "Glandulae vestibulares majores") ibettet. Die sorgen drfür, ass dr Scheidevorhof füecht isch. Wil d Schamlippe anenander und überenander lige, gseht mä vom Scheidevorhof normalerwiis nume e schmale Spalt. Zwüsche de Schamlippe wärde Zälle und Talg abgsonderet, wo mit Räste vo Urin s Smegma bilde, wenn sich d Frau dört nit gnueg wäscht.

An der vordere Umschlagfalte vo de chliine Schamlippe lit d Klitoris (der "Kitzler"), e chliins, zylinderförmigs, Organ, wo vo Schwellkörpergwäb bildet wird und wo stark mit Närvenändine dursetzt isch und bsundrigs stark reagiert, wenn mä s alängt. D Klitoris entspricht em männlige Penis, um ihri Eichle (lat. "Glans clitoridis") het s wie bim Penis e Vorhuut, d Klitorisvorhuut (lat. "Preputium clitoridis").

Der Übergangsberiich vo der Vulva zum Analberiich wird as Perineum oder Damm bezeichnet.

In der Pubertät veränderet sich d Vulva dütlig, wil au die üssere Genitalie uf d Hormon reagiere, wo dr Körper denn usschüttet. D Huutfarb veränderet sich, und d Strukture vo der Vulva wärde grösser und usprägter. Die Entwicklig betrifft d Klitoris und die innere und üssere Schamlippe, ganz bsunders aber die hormonsensibli Huut vo der Vagina und deren ihre Vorhof. Im Beriich vo der Vulva, das heisst uf em Venushügel und den üssere Schamlippe, fönge mit der Pubertät d Schamhoor afo wachse.

D Form und d Usprägig vo der Vulva isch individuell verschiide und cha vo de Abbildige abwiiche. So cha zum Bispil die Klitoris deilwiis sichtbar oder ganz verdeckt si oder die innere Schamlippe chönne grösser si as die üssere.

In mängge Kulturkreis, vor allem im afrikanischen Ruum, wird d Beschniidig vo de wiiblige Genitalie praktiziert. Medizinisch git s dodrfür kei Berächtigung, es wird vilmeh us religiöse und kulturelle Gründ gmacht. S Usmass vom Iigriff variiert von ere Entfärnig vo der Klitorisvorhuut bis zum vollständige Abschniide vo de üssere Genitalie und dr em Zuenäihe vo der Vagina.

In der westlige Wält git s Fraue, wo e sogenannti Schamlippeverchliinerig löön lo mache, wobii die innere Schamlippe verchliineret bzw. entfärnt wärde. Das wird vor allem us esthetische, sälte au us medizinische Gründ gmacht. En anderi Körpermodifikation wo immer populärer wird si d Intimpiercing, wo mä verschiedeni Strukture vo der Vulva mit Schmuck usrüstet.




</doc>
<doc id="23489" url="https://als.wikipedia.org/wiki?curid=23489" title="Fotze">
Fotze

Futz (i de Schwiiz; z Südbade nu um Lörrach ume) oder Fotz (Elsis, Bade, Schwabe, Vorarlberg; lokal au i de Schwiiz) isch hütt e vulgäri Bezeichnig für d Vulva, die üsserliche, primäre wiibliche Gschlächtsorgan. Früener aber, wo me nanig Wort bbruucht hät wie hochtüütsch «Scheide» oder latiinisch «vulva», isch es e ganz e normals Wort gsii.

S Wort wird hütt au gegenüber Fraue und amig au gegenüber Manne als es grobs Schimpfwort bbruucht.

S Lexem "Futz/Fotz" isch verwandt mit "Fud," wo i de Zämesetzig "Fud-Loch" im alemannische Wort Füdli vorchunt.




</doc>
<doc id="23490" url="https://als.wikipedia.org/wiki?curid=23490" title="Vagina">
Vagina

D Vagina (mlat. "vāgīna" „Scheide“, griech. κόλπος "kólpos" „Mueterschoss“) isch e schluuchförmigs primärs Gschlächtsorgan vo wiiblige Süüger zwüschen em Muetermund und Scheidevorhof, wo bim Gschlächtsverchehr dr Penis ufnimmt und au as Geburtskanal dient.

Au wenn der Begriff Vagina vor allem bi Süüger bruucht wird, verwändet men en au bi der Beschriibig vo analoge Organ bi andere Diergruppe. So findet mä bispilswiis au bi de Insekte e Vagina. Die chunnt as einzelni Struktur am achte Hinderliibsegmänt vor und isch mit Chitin uskleidet. Si nimmt bi der Begattig dr Aedeagus "(s Analogon vom Penis bi de Insekte)" vom Männli uf.

D Vagina isch e dehnbare, muskuläre Schluuch, wo bim Mensch 8 bis 10 cm lang isch. Bi ursprünglige Süüger wie de Kloakedier (Monotremata) und de Beutelsüüger (Metatheria) isch d Vagina paarig, wil bi ihne der Ändabschnitt vom paarige Müller-Gang, wo bim Embryo drus d Vagina entstoht, nit verschmilzt. Bi de Kloakedier ändet si mit em Änddarm in ere gmeinsame Körperöffnig, der Kloake.

Uf dr Siite vo der Gebärmueter stoht d "Portio vaginalis" vom Gebärmueterhals wien e Zapfe in d Vagina use. Dodrdur entstoht e grössers, hinders (dorsals) und e vorders (ventrals) "Scheidegwölb" ("Fornix vaginae"). Bin e baar Süügedier, wie öbbe de Säu, het s kei Portio und eso au kei Scheidegwölb. Der Zuegang zum Gebärmueterhals isch bim Mensch noch vorne abgknickt. Bi laiehafte Versuech e Schwangerschaft abzbräche, wo d Instrumänt dr Verlaufsrichdig vo der Scheide nooch iigfüehrt wärde, chömme die dorum in s hindere Scheidegwölb und durstosse däm si Dach. Dodrbi cha der Buuchfällsack verrisse wärde und e Peritonitis entstoh. Mit der Scheidenöffnig ("Ostium vaginae" oder "Introitus vaginae") mündet d Vagina in dr Scheidevorhof ("Vestibulum vaginae").

D Hinderwand (Dorsalwand) vo der Vagina isch dur Bindgwäb ("Septum rectovaginale") mit em Rektum, d Wand gegenüber mit dr Blootere und dr Harnröhre verbunde.

D Vagina wird bi Jungfraue von ere chliine Membran, em "Jumpferehütli" "(Hymen)", deilwiis verschlosse. Es befindet sich am Übergang vo der Scheide in dr Scheidevorhof. Au wenn s Hymen intakt isch, git s normalerwiis en Öffnig, so dass s Menstruationsbluet und anderi Sekret chönne abfliesse.

In dr Hut vo der Vagina het s keini Drüese. Si isch e mehrschichtigs, unverhornts Plattenepithel. Si Höchi und Ufbau si vom Alter und vom Hormonstatus abhängig. S Epithel wird im Lauf vom Sexualzyklus ständig umbaut. Die Prozäss wärde dur Hormon, Östrogen und Progesteron, gstüürt. Zur Undersuechig wärde Epithelzälle mit eme schmärzlose Abstrich entnoh und uf eme Objektdräger mikroskopiert. Eso cha d Vaginalzytologii Uskumft über die aktuelli Zyklusphase vo der Frau ge. Hüte wird d Zyklusphasebestimmig allerdings dur Hormonundersuechige erwiiteret, für zum d Diagnosesicherheit z vergrössere.

D Vagina nimmt bim Gschlächtsverchehr dr Penis uf und s Sperma mit de Spermie din, wo von em usgstosse wird. Bi de Süüger, wo der Begriff für se im Allgemeine bruucht wird, wandere d Spermie denn dur e Muetermund "(Gebärmueterhals)" zur Gebärmueter "(Uterus)" und wiiter in d Eileiter. Dur d Vagina fliesst bi Primate au sMenstruationsbluet ab. Bi der Geburt wird d Vagina zum Geburtskanal für s Neugeborene.

Näbe der glatte Muskulatur in der Scheidewand het s um d Scheide ume quergstreifti Muskle. Der Musculus pubococcygeus, e Deil vom Musculus levator ani, isch e Muskle vom Beckibode. D Muskle uf beide Siite "(Levatorschänkel)" umfasse d Scheide wie e Schlinge und möche e trainierbare, willkürligi Verängig vo der Scheide möglig. D Kontraktion vo dene Muskle cha me vo der Scheide us gspüre.

D Vagina wird bi dr sexuelle Erregig mit ere wässrige Transsudation us em Epithel füecht gmacht, däm sait me Lubrikation. Die Bartholinsche Drüese, wo bi Erregig e schliimhaltigs Sekret absondere, münde in dr Scheidevorhof und machen en füecht. S Vaginalsekret isch under em Iifluss vom Sexualhormon Östrogen und von ere spezielle Scheideflora suur "(pH-Wert 4 bis 4,5)" und schützt dr wiiblig Genitaltrakt vor Infektione, wo vo usse chömme. Jedi Störig vo däm Vaginalmilieu steigeret d Afälligkeit für Infektione und mechanischi Reiz – es cha zun ere Scheidenentzündig "(Kolpitis)" mit Usfluss "(Fluor vaginalis)" cho. In der Pubertet merke vili Maitli e dütlige Fluor, wo dur die astiigendi Östrogenwirkig verursacht wird. Dä schliimig-glasigi Fluor isch es physiologischs Riifigszeiche. Es söll Fäll ge, wo dä Fluor, wo öbbe e Johr vor der erste Periode ufdritt, vo de Maitli as unagnähm und dräckig erläbt wird. Er isch aber e Zeiche von ere gsunde Entwigglig zur gschlächtsriife Frau und isch, solang er gruchlos isch, nume sehr sälte e Chrankhetszeiche. Vaginali Usflüss, won ä unagnähme Gruch hai, sötte vom ene Arzt undersuecht wärde, für zum mögligi Ursache wie Fremdkörper oder bakterielle Infekt z erkenne und z behandle.

D Scheide cha mit de Finger abtastet wärde. Zur optische Beguetachtig verwändet mä e Spekulum, e Vaginoskop oder e Kolposkop. Für Undersuechige vo der Scheidehuut und vom Scheidemilieu macht mä Scheidenabstrich oder entnimmt Gwäbprobe mit ere Scheidebiopsii.

Zu de vaginale Verhüteigsmethode zelt d Kombination us em Diaphragma und der Iifüehrig von ere chemische Wirksubstanz gege d Some (Spermizid, wo me cha as Gel oder Zäpfli chaufe). In de USA wärde au statt eme Diaphragma sogenannti „Verhüetigsschwämm“ us Polyurethan iigsetzt. Der Konzeptionsschutz (gmässe am Pearl-Index) isch aber weniger guet as bi hormonelle Methode.

E neueri Variante vo der vaginale Verhüetig isch s Femidom. Dodrbii handlet es sich um e Kondom für d Frau, e Polyurethan-Schluuch, wo vo zwei Ring offe ghalte wird und d Scheidewänd uschleidet. Es het so e kondomähnligi Funktion. Z Dütschland und in vile andere europäische Länder het sich s Femidom allerdings bis jetst nit duregsetzt, wil s schwiirig isch es iizfüehre und d Sicherheit chliiner isch as bim Kondom für e Ma.

Als hormonelli vaginali Verhüetigsmethode cha me sit e baar Johr der Vaginalring („NuvaRing“) bruuche. Das isch e weiche, durchsichtige, flexible Ring wo dief in d Vagina iigfüehrt wird und dört 21 Däg lang bliibt. Er git die gany Ziit Ethinylestradiol und Etonorgestrel ab und verhinderet so, wieb e Pille, dr Eisprung. Wil mit dere lokale Abgob vo de Hormon d Dosis niidriger cha agsetzt wärde und e systemischi Wirkig schwecher usfallt, siig d Näbewirkigsrote vom Vaginalring im Vergliich zu andere hormonelle Verhüetigsmethode chliiner. D Verhüetigssicherheit lit bim ene Pearl-Index vo 1 bis 2 und dodrmit under em Niveau vo der Pille. Wil der Vaginalring kei Barrieremethode isch, git si Lag in der Vagina nit dr Usschlag für d Funktion, aber er schützt im Gegesatz zum Kondom oder Femidom nit vor sexuell überdragbare Chrankheite.

Bim intravaginale Gschlächtsverchehr wird der Penis vom Ma in d Vagina vo der Frau iigfüehrt. Der intravaginal Gschlächtsverchehr cha, wie au anderi Forme vo der sexuelle Bedätigung, zum Orgasmus füehre. Wil d Vagina im Wäsentlige us relativ närvenarmem Gwäb bestoht, isch s under de Wüsseschaftler no umstritte, öb der vaginali Orgasmus dur d Reizig in der Vagina sälber oder dur d Reizig vo der Klitoris, wo indiräkt dur d Bewegig vom Penis bassiert, usglöst wird.

E Schlagwort, wo in däm Zsämmehang immer wider ufdaucht, isch der sogenannti G-Punggt, wo 1950 vom Ernst Gräfenberg entdeggt worde isch. Er lit öbbe drei bis vier Centimeter vom Vaginaliigang ("Introitus vaginae") ewägg an der Vordersiite vo der Vagina und söll as sogenannts „inners Lustzentrum“ vo der Frau fungiere. D Existenz vo däm Punggt, wo im Durchmässer öbbe münzegross isch, isch under Expärte umstritte.

Bi de Dier wird der Gschlächtsverchehr as Begattig, "Intromission", "Kopulation", "Paarig" oder "Deckakt" bezeichnet.


</doc>
<doc id="23492" url="https://als.wikipedia.org/wiki?curid=23492" title="Ausfluss">
Ausfluss

As Usfluss (syn. "Fluor genitalis, Fluor vaginalis") bezeichnet mä dr normal bzw. vermehrt Sekret-Usfluss us der wiiblige Scheide. As Ursache finde sich mechanischi, chemischi und infektiösi Reizige bzw. Erchrankige. Au maligni Erchrankige chönne e vergrösserete Usfluss verursache. Bsundrigs müesse postmenopausali und brüünlig-bluetigi Usflüss unbedingt vom ene Arzt undersuecht wärde.


D Ursache vo vermehrtem Usfluss si vilfältig. D Erchrankige in der Dabelle unde nooche si nume Bispil. D Diagnose und Behandlig muess vom ene Arzt gmacht wärde.



</doc>
<doc id="23494" url="https://als.wikipedia.org/wiki?curid=23494" title="Menarche">
Menarche

Under Menarche (agr. "μήν, mēn" „Monet“, "ἀρχή, archē" „Afang“) verstoht mä die ersti Periode in der Pubertät. 

D Menarche bassiert gege s Ändi vo der pubertäre Entwigglig vom Maitli zur Frau. Es signalisiert aber nit eideutig d Reproduktionsfähigkeit (ovulatorisch Zyklus), wil es sich bi de erste Periode meistens um anovulatorischi Hormonentzugsbluetige handlet, wo ohni Eisprung verlaufe. E regelmässige Ovulationszyklus foot im Allgemeine anderthalb bis zwei Johr spöter a. D Menarche bassiert hützudag bi de meiste Maitli, wenn si öbbe zähni bis sächzähni si. No im 19. Johrhundert het si zwei Johr spöter iigsetzt.


</doc>
<doc id="23496" url="https://als.wikipedia.org/wiki?curid=23496" title="Menopause">
Menopause

D Menopause isch der Ziitpunggt vo der letzte spontane Menstruation im Läbe von ere Frau, wo druf, retrospektiv betrachtet, kei ovariell usglösti Bluetig us der Gebärmueter meh chunnt und wo drmit d Fruchtbarkeit vo der Frau beändet isch. D Ursach isch en Änderig im Hormonhuushalt, wil die endokrini Funktion vo de Eierstöck noloot, e sogenannti Ovarialinsuffizienz. Der evolutionsbiologischi Hindergrund vo der Menopause isch nit bekannt, me verstoht s no weniger, wil s bi Dier kei vergliichbare Entwiggligsabschnitt git. En Erklärigsasatz, wo aber umstritten isch, isch d Grossmueter–Hypothese.

D Übergangsphase vo der hormonelle Umstellig, wo in de Johr vorhär und bochhär stattfindet, wird as Klimakterium (Wächseljohr) bezeichnet. Die natürligi Menopause foot gwöhnlig zwüschen em 40. und 55. Altersjohr aa, durchschnittlig im Alter vo 50 bis 51 Johr. Bi magere Fraue, bi Underernährig und bi Fraue wo rauche cha sie guet 1,5 Johr früehner afo. E regelmässige Alkoholkonsum verzögeret s Ufdräte vo der Menopause dur en Erhöchig vom Östrogenspiegel. As vorziitigi oder prämaturi Menopause ("Climacterium praecox") wird e Menopause dur mangelnds Funktioniere vo de Eierstöck vor em 40. Läbensjohr bezeichnet. As früehni Menopause zelt jedi Menopause zwüschen em 40. und 50. Läbensjohr. D Menopause cha künstlig usglöst wärde dur s Entfärne vo de Eierstöck, dur Bestrahlig oder dur Behandlig mit Antiestrogene. Denn wird von ere induzierte Menopause gredet.

D Menopause isch kei Chrankhet im eigetlige Sinn und im Regelfall muess si nit behandlet wärde. Bi usprägte klimakterische Beschwärde cha aber e Hormonersatztherapii nötig wärde. E Behandlig cha doderbii für Beschwärde, wo dur die hormonelli Umstellig im Klimakterium as Folg vom ene relative Hormonmangel entstöhn wie Osteoporose, vaginali Beschwärde, Hoorusfall, Hitziwallige etc., indiziert si.


</doc>
<doc id="23499" url="https://als.wikipedia.org/wiki?curid=23499" title="Hund">
Hund

Der Huushund ("Canis lupus familiaris"; alemannischi Näme) isch e Huus-, Heim- und Nutzdier. Die wildi Stammform vom Huushund isch der Wolf. Es isch umstritte, wenn d Domestikation stattgfunde het; noch neuere Undersuechige goht mä drvo us, ass die vor öbbe 15.000 Johr agfange het.

Der Ziitpunggt vo der Domestizierig vom Wolf wird sit langer Ziit kontrovärs diskutiert. Vilà et al. si noch DNA-Undersuechigen zum Schluss cho, ass d Domestikation vom Wolf vor meh as 100.000 Johr agfange het und meh as eimol unabhängig vonenander stattgfunde het. E neueri molekulargenetischi Undersuechig isch aber zum Ergäbnis cho, ass die erste Huushünd vor öbbe 15.000 Johr in Ostasie züchtet worde si.

Die eltiste archäologische Chnochefund, wo eidütig vo Huushünd stamme, chömme us der spote Altsteiziit ("Paläolithikum"). Vo der spotpaläolithische Fundstell Eliseevichi 1 in der zentralrussische Ebeni (Region Brjansk) si Hundechnoche bekannt, wo uf 13.000–17.000 v. Chr. datiert wärde. D Fundstell lit im Dnepr-Dal am Sudost, eme Näbefluss vo der Desna. D Fauna wird vo Mammut ("Mammuthus primigenius") dominiert und datiert in die letzti Stufe vo der Waldaj-Iisziit. Kulturell wird sie em Epi-Gravettie zuegrächnet.
D Siidlig isch zwüsche 1930–40 vom K. M. Polikarpovitch usgrabe worde. Zwüsche 1935 und 1936 si zwei kompletti Hundeschädel gfunde worde (MAE 447/5298, ZIN 23781/24). Der ersti isch bin ere Härdstell gläge, der ander im ene Huus us Mammutchnoche. D Hünd hai e churzi Schnauze gha und si öbbe 70 cm hoch gsi. En alts Skelett vom ene morphologisch domestizierte Hund stammt us em Doppelgrab vo Oberkassel, wo em Magdalénie zuegrächnet wird.
Sit em Mesolithikum git s Hundebestattige, zum Bispil in der skandinavische Ertebølle-Kultur (Skateholm). Im Alte Ägypte finde sich mumifizierti Hünd und Erinnerigsstelene an Hünd.

D Hypothese, ass der Hund mindestens deilwiis vom Goldschakal ("Canis aureus") abstammi, het me mit DNA-Analyse ohni Zwiifel chönne widerlege. Dr Hauptverdräter vo dere Hypothese im dütschsprochige Ruum isch dr Konrad Lorenz gsi.

S bliibende Gebiss vo de Hünd het 42 Zehn. Es het in jeder Chiiferhelfti 3 Schniidzehn ("Incisivi", I), e Egg- oder Hoogezahn ("Caninus", C) und 4 vorderi Backezehn ("Prämolare", P). Im Oberchiifer git s 2, im Underchiifer 3 hinderi Backezehn ("Molare", M).

Jewiils ein vo de Backezehn isch bsundrigs chreftig und wird as Riisszahn ("Dens sectorius") bezeichnet. Im Oberchiifer isch das der P4, im Underchiifer der M1, also immer der drittletzt Zahn. Beidi grife wie e Scherizange inenander und diene zum Verriisse vo Fleischstügg.





</doc>
<doc id="23501" url="https://als.wikipedia.org/wiki?curid=23501" title="Galloromanische Sprachen">
Galloromanische Sprachen

Di galloromanische Sproche sin in de klassische Ydeilig e Undergruppe vo de romanische Sproche. Si hän sich im Verlauf vo mehrere Johrhundert uss em Latyn entwickelt und werre uff em Gebiet vom sällemolige Gallie gschwätzt. Zum Galloromanische ghöre also Französisch, Okzitanisch und Frankoprovenzalisch. D'Zone, wo sälli drei Sproche gschwätzt werre, entspräche au datsächlig sälle, wo d'Sproche, wo ähnlig wie s Französisch döne, gschwätzt werre, au wenn sälle Begriff ehner ungenau erschynt.

Noch re genauere Ydeilig vom Pierre Bec bstönn di galloromanische Sproche uss me re strikt galloromanische und zwei Übergangsgruppe.



</doc>
<doc id="23504" url="https://als.wikipedia.org/wiki?curid=23504" title="Luxemburg (Begriffsklärung)">
Luxemburg (Begriffsklärung)

Luxemburg heißt mer:


Verschydeni Ort hän de Name Luxeburg:

De Name Luxemburg hän:


</doc>
<doc id="23505" url="https://als.wikipedia.org/wiki?curid=23505" title="Testosteron">
Testosteron

S Testosteron isch e wichtigs Sexualhormon (Androgen), wo bi beide Gschlächter vorchunnt, sich aber in dr Konzentration und dr Wirkigswiis bi Ma und Frau underscheidet. Wie bi alle Androgene bestoht s chemische Grundgrüst vom Testosteron us Androstan (19 C-Atom). D Vorläufer vom Testosteron si d Gestagen (21 C-Atom) bzw. DHEA. 

Bi Manne wird s Testosteron zum grösste Deil under em Iifluss vom LH (Luteinisierende Hormon) in de Leydigsche Zwüschezälle im Hode produziert. D Näbeniererindi bildet zwar chliini Mengene vo andere Androgene, aber nur sehr wenig Testosteron. Bi Frauen produziere d Eierstögg und d Näbenierenrindi chliini Mänge vo Testosteron. In der Biosynthese vom Organismus isch s Cholesterol d Vorstuefe, bzw. s Progesteron e Zwüscheprodukt für d Testosteronsynthese.
Testosteron isch e Kunstwort, wo vo "testis" (Hode) und Steroid abgleitet isch. Es isch vom Ernst Laqueur kreiert worde, wo s as Erste us Stierhode isoliert het.
S Testosteron het e diräkti Wirkig uf e Hode. Es wird an e Protein bunde und über s Bluet au zu vile andere Ziilorgan dransportiert, wo Rezeptore für das Hormon hai. S Transportprotein heisst Sexualhormon-bindends Globulin (SHBG). Im Körper wird e Deil vom Testosteron vom Enzym 5α-Reduktase zum biologisch no aktivere Dihydrotestosteron (DHT) metabolisiert. Über e negative Feedback hemmt s Testosteron in der Hirnahangsdrüese d Sekretion vom Luteinisierende Hormon (LH) und im Hypothalamus die vom Gonadoliberin, wo men em au Gonadotropin-Releasing Hormon (GnRH) sait.

S Testosteron wird über s Androgenbindigsprotein (ABP) vo de Sertoli-Zelle zu de Samekanäli transportiert. Do bewirkt s d Riifig vo de Spermatide zu Spermie. Drüber us bewirkt s Testosteron bi männlige Individue in der Pubertät d Entwigglig vom Penis, vom Hodesagg, vo der akzessorische Gschlächtsdrüese und vo de sekundäre Gschlächtsmerggmol und sorgt bi Erwachsene drfür, ass die Merggmol bliibe.

Usserhalb vo de Gschlächtsorgan förderet s Hormon s Wachstum vo der Körperbehoorig und vo de Barthoor (aber nit vo de Hoor uf em Chopf) und het en anaboli, das heisst muskelufbauendi Wirkig. Usserdäm versterkt s Testosteron d Chnorpelneubildig, ähnlig wie s Thyroxin. E hoche Testosteronspiegel förderet s Entstoh bzw. d Steigerig vom sexuelle Verlange (Libido) und generell dr Adriib, d Usduur und d „Läbenslust“, und au dominanti und aggressivi Verhaltenswiise. As ethologischi Wirkige het mä bi Dier s Imponier– und Kampfverhalte und dr Begattigsdrang erforscht und beobachtet, wo under natürligen Umständ entwiggligsgschichtlig überwiegend bewährti Verhaltenswiise si. Der Iifluss vom Testosteron isch dur d Kastration vo männlige Dier, wo z. B. us mächtige, aggressive Hängst samfti, apassti Wallach macht oder us gföhrlige Muni dozili Ochse, und denn, wenn ene s Hormon künstlig zuegfüehrt wird wider wild wärde, bewiiese worde. 

En Überproduktion in der Näbeniererinde cha bim wiiblige Gschlächt zun ere Vermännligung (Imponiere, Kampf, Begattig) bewirke. Künstligi Testosteronzuefuhr bi Fraue cha zun ere Maskulinisierig vo der Stimm, der Muskulatur, de Gsichtszüg und der Behoorig und zur Vergrösserig vo der Klitoris füehre. Die Verändrige bilde sich noch em Absetze vo der Behandlig je noch dr Duur, dr Höchi vo der Dosis und dr individuelle Veralagig mehr oder weniger zrugg.

Testosteron-Mangel bi eltere Manne wird under em Begriff Testosteron-Mangel-Syndrom bzw. em änglische Fachbegriff "partial androgen deficiency in the aging male" (abkürzt mit PADAMEs, PADAM) beschriibe.


</doc>
<doc id="23507" url="https://als.wikipedia.org/wiki?curid=23507" title="Niederlauterbach">
Niederlauterbach

Niderlauterbach (frz. "Niederlauterbach", dt. "Niederlauterbach") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Wie vìle Derfel ìm Elsàss ìsch àui Niderlauterbach prägt vun dr vìle Fàchwarkhiser, wie no erhàlte sìn.

S Dorf Niderlauterbach lijt zwìsche Sàlembàch un Schaiwert àn dr D 244. No Sìdoschte geht d D 89 üs em Dorf ìn Rìchtung Näwiller.

Niderlauterbach ìsch zem erschte Mol gnannt worre ànne 633.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Niderlauterbach ìsch . Niderlauterbach ghert zem Kommünàlverbànd .

Niderlauterbach ìsch dr nawe Winge dr einzig Ort ìm Elsàss, wie mer Pfälzisch und dodrmit e Rhinfrankischer Dialekt (Weschtmittelditsch) redet.



</doc>
<doc id="23510" url="https://als.wikipedia.org/wiki?curid=23510" title="Fohrler Live">
Fohrler Live

Fohrler Live isch es Talkshowformat ufem damalige Schwizer Privatsänder TV3 gsi. Moderiert isches worde vom bekännende homosexuelle Namensgeber Dani Fohrler.

Die Sändig isch es gwöhnliches Talkshowformat gsi; si isch als mittelmässig igstufte worre. E Bsunderheit isch de Gebruuch vo de Schwiizerdütsche Sprooch gsi ide Schwizer Fersehlandschaft.

In Erinnering blibt die Sändig bsundrigs wege einere fulminante Sändig zum Thema "Jugend und Gwalt". Im Internetportal "YOUTUBE" het die Sändig scho meh als 1 Million Zueschauer gha.

T Sändig het agfange mitem Ilaufe vom grössewahnsinnige und arbetslose Osman. Er isch ufgfalle mit sinere zum Teil ufmüpfige und provakative Haltig. Er het demit prahlt, de gröst und de tollst uf Erde zsii. Wiiter isches gange mit em Sadusch, wo e ählichi Haltig vertritt.


</doc>
<doc id="23516" url="https://als.wikipedia.org/wiki?curid=23516" title="Fair Isle">
Fair Isle

Fair Isle isch e chlini schottischi Insle. Sie ghört administrativ zu de Shetlandinsle obwohl si es bizli nöcher an de Orkney ligt. Si isch öpe 90 km südlich vo Lerwick (Shetland), vo dr Südküste bi Sumburgh sind's nur 25 km, und 95 km nordwestlich vo Kirkwall (Orkney) entfärnt. Es git drei Fährverbindige und vier Flugverbindige pro Wuche. Die sin aber stark wätterabhängig.

D'Insle isch öpe 9 km lang und 4 km breit und het e Flechi vo öpe 9 km². Im Norde isch si maximal 217 m hoch.

Fair Isle isch rundum vo steile Klippe umgäh, abgseh vo zwei Anlegestelle für'd Fähri. Am Nord- und am Südändi het's je e Lüchtdurm, wo dr Charles Alexander Stevenson baut worre isch.

Bewohnt isch d'Insle mindischtens sit dr Bronzeziit. Es git Spure vo vorchrischtliche Baute.
Berüemt isch s'Inseli au für sis Vogel-Observatorium. Me cha dört z. B. sibirischi Spatze, Stelze oder verschidnigi Schwirle beobachte.

D'Insle ghört sit 1954 zu dr National Trust for Scotland.

Hützutags wohne 69 Lüt dört und läbe vo dr Fischerei, dr Landwirtschaft und vo sälber gschtrickte Pulis.



</doc>
<doc id="23517" url="https://als.wikipedia.org/wiki?curid=23517" title="Piper PA 28">
Piper PA 28

D' Piper PA 28 isch e eimotorigs, viersitzigs Lychtflugzeug vom US-amerikanische Härsteller Piper. Mä redet im allgemeine vo dr Piper Cherokee-Serie. Dr freitragendi Tiefdecker in Vollaluminiumbauwys isch näbe dr Cessna 172 e Standardflugzüg in dr Allgemeine Luftfahrt, sowohl in dr Schuelig wie au in dr Vercharterig.

Dä Flugzügtyp isch dr meischtbauti Flugzügtyp vo dr Firma Piper. Dr Erschtflug het am 10. Februar 1961 statt gfunde. 

Vo ihre git's folgendi Versione: 

D'Zahl nach dr Typebezeichnig stoht im Allgemeine für d'Leischtig vom Flugmotor in PS.
D'PA-28 Arrow Versione I, II, III und IV hän e ifahrbar's Fahrwärk und Constant Speed-Propeller.

Z Brasilie sin bei Embraer folgendi PA-28 - Versionen entstande:



</doc>
<doc id="23524" url="https://als.wikipedia.org/wiki?curid=23524" title="Fridolin von Säckingen">
Fridolin von Säckingen

De Fridolin oder Sant Fridli isch e Missionar bi de Alemane gsii. Er het um d Mitti vom 7. Joorhundert glebt und s Nonnechloster Säckinge ggründet und isch de Schutzhailig vom Glarnerland. Si Gidenktag isch de 6. Märze.

De Fridolin isch ageblich as Wandermönch vo Irland uf Gallie choo und het z Poitiers s Grab vom Hailige Hilarius wider hergstellt. Nochere gwüsse Zitt isch em de Hilarius erschine und het en uufgforderet, vo sim Körper Reliquie abztrenne und uf Alemannie z goo, und dai en Insle im Rhii uufzsueche. 

De Fridolin isch denn a d Mosel choo und het bim Fluss e Chloster gründet. Im Elsass het er z Stroosburg d Hilarius-Chile gründet und e zwaiti i de Vogese. Druf abe isch er uf Chur und het dai e witteri Hilarius-Chile gstiftet.

Schlussendli isch er uf Säckinge choo und het dai im Rhii di gsuechti Insle gfunde. Won er aber het afange d Insle undersueche, sind di Iihaimische aargwöönisch wore und hend en vertribe. De Fridolin isch zum König ggange und de het em denn di ganz Insle gschenkt. Er isch denn zrugg und het afange mit sinene Biglaiter d Insle rode und Zelle baue. Er het e witteri Hilarius-Chile errichtet und s Nonnechloster Säckinge (lat. "Secanis") ggründet.

Vo dööt us het er s hüttigi Bade-Württeberg missioniert. Ma het de Fridolin drum as Aposchtel vom ganze Badische Oberland gnennt. Im 10. Johrhundert hät de Mönch Balther (au en Säckinger) i de "Fridolinsvita" em Friedli siini Lääbensgschicht uffgschriibe.

De Fridolin het bis as End vo sim Lebe z Säckinge gwürkt und isch amene 6. März gstorbe, s Joor isch nöd bikannt. Mengisch werd aber s Joor 538 aaggee, aber da isch aidüttig z früe.

Bi de Katholike und de Orthodoxe isch de 6. März de Gedenktag für de Heilig Fridolin, nur i de Erzdiözese Strassburg wird er am 7. März gfiert.

Au hüt gönn no vieli uf Säckinge go wallfahre. I de ehemalige Chille vom Chloschter, im Fridolinsmünschter, sin d Bei vom Fridolin innem prächtige, barocke Schrein us Silber ufbwahrt. Jedes Johr am Sunntig noch em 6. März wird dä dann innere Prozession durch d Altstadt vo Säckinge treit. Vieli Kapelle, Trachteträger, Ritter un Chind in mittelalterliche Koschtüm laufe au mit.

Ma rueft de Fridolin bi Beileide, Viehseuchene und für guets Wetter aa.

E spööteri Legende brichtet as de Glarner Grundbsitzer Ursus em Fridolin Länderaie im Tal Glarus vermacht het. Aber, nochdem er gstorben isch, het sin Brüeder die Länderaie för sich ii Aaspruch gnoo. Well de Richter gmaint het, de Fridolin heb nu Aarecht uf de Grundbsitz, wenn de Schenker da vorem Gricht persönlich bistätige tüeg, isch de Fridolin as Grab vom Ursus und het de zum Lebe erweckt. Er isch denn mitem Gripp vom Ursus vor em Gricht erschine und de toot Ursus het mit sim Brüeder gschumpfe und d Schenkig bistätigt. De Brüeder het drufabe biroit und em Fridolin no mee Land gschenkt. Us dem Grund werd de Fridolin hüüfig dargstelt, wien er e Gripp a de Hand füert. Er isch drum au de Schutzhailigi vom Glarnerland und im Woppe vom Kantoo Glarus abbildet. 


</doc>
<doc id="23525" url="https://als.wikipedia.org/wiki?curid=23525" title="St. Trudpert">
St. Trudpert

De Trudpert (ahd. "Truopert") isch e Missionar im Briisgi gsii und het im früene 7. Joorhundert glebt. Er isch de Gründer vo St. Trudpert im Münstertal.

Öber s Lebe vom Trudpert isch wenig bikannt und s maist nu legendehafti Erfindig. Denno söll er de Soo vomene Herzog gsii sii und de bayrischi Missionar Rupert, wo de Schutzhailigi vo Salzburg isch, söll sin Brüeder gsii sii.

De Adligi Otpert - d Habsburger bitrachtet de as eren Stammvatter - het em im Joor 640 im Briisgi e Taal zuegwise a de Bäch Nüümage und Pfaffebach, wo de Trudpert sini Aisidelai errichtet het. De Otpert het em Chnecht zuegwise, wonem ghulfe hend de Wald z rode. Well de Trudpert die aber z starch gchnüttlet het, sind si uuzfride woore und em 26. Aprile 643 hend zwee Chnecht en miteme Bieli erschlage. D Mörder sind in Wald gfloche, de annt isch glii bimene Unfall umchoo und de ander isch vom Groof Bobo zum Tood verurtailt wore. De Otpert het e Chappeli baue loo und dai de Trudpert bigrabe.


</doc>
<doc id="23526" url="https://als.wikipedia.org/wiki?curid=23526" title="St. Landelin">
St. Landelin

De Landelin isch e Missionar i de Ortenau gsii, wo im früene 7. Joorhundert glebt het. Am Platz vo sinere Aisidelai isch spööter s Chloster Ätteneminschter entstande. Si Gidenktaag isch de 21. September. Er tar nöd verwechslet werde mitem St. Landelin, wo im belgische Hennegau s Chloster Lobbes gstiftet het.

De Landelin isch aageblich vo Schottland is Elsass choo und isch den vo Stroosburg uus öber de Rhii i d Ortenau cho. Bi Altdorf het er chorzi Zii bi de Witwe vomene Hedolf glebt und het drufabe afange im Wald am Luuterbach sini Aisidlerzelle baue, am Fuess vo de Giselburg. Er het aber Striit mit Jäger öberchoo, won en em 21. September erschlage hend. S Joor vo sim Tood isch aber nöd öberliferet.

D Witwe, wo de Landelin biherbergt het, isch glii drufabe mit ere sinene zwoo Töchtere in Wald um de Landelin uufzsueche und het denn de toot Landelin gfunde. Wo sini Liich am Bode glegen isch, sind vier Quelle usem Bode choo, bim Chopf, bi de Füess und je aini bi de Händ. Ai Tochter vo de Witwe isch blind gsii, wo si aber mit de Händ d Wunde vom Erschlagne birüert het, het si plötzli afange gsie. Di drai Fraue hend denn de Landelin eweg traiit und bi Müncheweier bigrabe.

S Wunder vo de Hailig vo de blinde Tochter het dezue gfüert, ass immer mee Pilger is Taal choo sind und bi Mönchezell ("Monacorum cella") isch en Eremitesidlig entstande und e Chile baut wore. Ane 762 het de Bischoff Eddo vo Strossburg denn im Tal s Chloster Ätteneminschter gstiftet. Di vier Quelle sind zumene Brunne, em Landelinsbrunne iigfasst wore und dröber isch e Chappeli baut wore. 




</doc>
<doc id="23527" url="https://als.wikipedia.org/wiki?curid=23527" title="St. Pirmin">
St. Pirmin

De Pirmin isch e Missionar bi de Alemanne gsii und het nebet de Riichenau und em Chloster Murbach im Elsass ono vill anderi Chlöster gründet. Er isch de Schutzhailigi vo de Riichenau, vom Elsass, vo de Pfalz und vo de Staft Innsbrugg

D Haimet vom Pirmin isch nöd bikannt, d Quelle seged nu, as er vom “Weste” choo sai. D Forschig ninnt aa, as er e westgotische Gaistliche gsii isch, wo vor de Araber gflochen isch, wo die afange hend Spanie erobere. Er isch denn Bischof vo "Melcis" wore, aber wele modern Ort dodemit gmaint isch, isch umstritte, e gueti Woorschiinlichkait het s französische Meaux. 

De Sintlaz, e fromme alemannische Adlige, isch uf Melcis choo und het de Pirmin iiglade an Bodesee z choo, well d Mensch dai de christlich Globe nu schlecht uusüebe tüegid. De Pirmin hett die Uufforderig aagnoo und hett denn vom Sintlaz d Insle Sintlazesouwa (hüt: Riichenau) öberchoo. Die isch aber voll vo Schlange gsii, aber wo de Pirmin uf de Insle glandet isch, sind all Schlange öbers Wasser gfloche.

Ane 724 hend de alemannische Adligi Nebi und de Berchtold em Pirmin de Bsitz vo de Insle bistätigt und mit Understützig vom Karl Martell isch druf abe s Chloster Riichenau ggründet wore. De alemannisch Herzog Theudebald, wo im Chrieg mit em Karl Martell gstanden isch, het aber ane 727 de Pirmin vertribe.

De Pirmin isch is Elsass, won er vorem alemannische Herzog sicher gsii isch und het 728 s Chloster Murbach ggründet. Er hett lengiri Zitt im Elsass gwürkt und debii no anderi Chlöster ggründet. 

De Pirmin isch em 3. November 753 im von em gründete Chloster Hornbach gstorbe und da au bigrabe wore.

De Pirmin het je noch Zügnis zee oder zwölf Chlöster ggründet.


</doc>
<doc id="23529" url="https://als.wikipedia.org/wiki?curid=23529" title="Herzöge von Schwaben">
Herzöge von Schwaben

Die Liste gitt d Herzöög vom Herzogtum Schwoobe aa. 


</doc>
<doc id="23530" url="https://als.wikipedia.org/wiki?curid=23530" title="Baar (Alemannen)">
Baar (Alemannen)

E Baar (ahd. para "f.") isch im 8. und 9. Joorhundert e Bizaichnig vonere grössere Landschaft a de obere Donau und am obere Neckar gsii und chunnt nume bi de Alemanne vor. D Baare vertailet sich uf zwai Piet, womer hüt as “Ostbaar” und “Westbaar” bizaichnet. D Näme vo de Baare sind mit Manename bildet wore, i de “Ostbaar” sinds d "Alaholfespara", d "Albuinipara", d "Aulaulfisbara" und d "Folcholtespara" gsii, i de “Westbaar” im Quellpiet vo de Donau und vom Neckar sinds d "Adalhartespara", d "Albunespara", d "Perihtilinpara" und d "Perahtoltespara" gsii. De Name lebt hüt no im Landschaftsname Boor um Eschinge witter.

D Bidüütig vom Wort Baar isch umstritte, da gelt au för di verwaltigstechnischi Funktion vo de Baare.


"Reallexikon der germanischen Altertumskunde", Bd. 2: “Baar”


</doc>
<doc id="23531" url="https://als.wikipedia.org/wiki?curid=23531" title="Huntare">
Huntare

E Hundare (ahd. huntari "n."; lat. centena) isch im früene Mittelalter e Bizaichnig vonere Landschaft gsii. De Uusdruck chunnt nume bi de Alemane, z Friesland und z Schwede vor.

S Wort cha as “Hundertschaft” düütet werde und het vermuetlich e Landschaft, wo hundert Chrieger stelle cha oder mue bizaichnet. De Füerer vomene Hundare isch Hunno (ahd. hunno "m."; lat. centurio, centenarius tribunus) gnennt wore. Jünger und verwaltigstechnisch en anderi Sach bildet di englische Hundreds, wo e Land zu 100 Hides bizaichnet het.

För de alemannischi Ruum sind zwüschet 776 und 1007 acht Hundare (altalem. huntari "n.") öberliferet. Si bizaichnet chlinneri Landschafte a de Peripherii vo grössere Göi und vo Baare. D Näme sind jewils miteme Manename bildet wore, wie z. B. "Waldramnishuntari" “Hundare vom Waldram”.

För Friesland sind nume zwai Hundare (afrs. hunderi) öberliferet, wo miteme Sippename uf -ing bildet wore sind: Camingehunderi und Killingohuntari.

Z Schwede hend d Hundare (aschwed. hundare "n.") chlinneri Verwaltigsainhaite im Piet um de Mälarsee bizaichnet, bischränket sich aso uf s Piet vo de Svear. Bi de südliche Göte und z Dänemark isch degege de Uusdruck "Herrad" bruucht wore.

"Reallexikon der germanischen Altertumskunde", Bd. 15: “Hundare”


</doc>
<doc id="23533" url="https://als.wikipedia.org/wiki?curid=23533" title="Geograph von Ravenna">
Geograph von Ravenna

De Geograph vo Ravenna ("Geographus Ravennas, Anonymus Ravennas") isch de Verfasser von ere Weltbeschriibig, de "Cosmographia", us em 6. Joorhundert gsii.

Öber de Autor isch nu bikannt, as er z Ravenna uf d Welt choo isch, de Name und d Lebesdaate selber sind nöd öberliferet. Er het vom ene Gaistliche, won er bloss "frater" nennt, de Uuftraag öberchoo, e Kosmographii z schriibe, und isch mit ere groosse Woorschiinlichkait selber e Gaistliche gsii. As Quelle het er griechischi, latiinischi und gotischi Autore bruucht.

D Cosmographia vom anonyme Geograph vo Ravenna umfasst föf Bänd. Im erste Band vertrett de Autor e biblisches Weltbild. D Erde sai e flachi Schibe und werd vom Ozean umflosse. Im Band II bischriibt er de Erdtail Asie, im Band III Afrika, im Band IV Europa und im Band V s Mittelmeer und de Ozean mit de Insle drinine. Er ornnet d Welt noch römische Provinze und usserhalb devo noch Länder. Im ganze chennt er rund 5000 Städt und 200 Flüss. De Tail öber Gallie und Germanie zaigt de Zuestand vo de früene Merowinger<nowiki>ziit</nowiki> im 5. Jahrhundert. Spöter sind no chlinneri Ändrige aabroocht wore.

D Cosmographia zaigt vill Öberiistimmige mit de Peutingersche Tafle, offesichtlich hend baid Autore di gliich Voorlaag bruucht. Si selber isch um 1120 vom Geograph Guido vo Pisa bruucht wore. Vo de Cosmographia sind drai Abschrifte us em 13. und 14. Jh. erhalte.

För d Bischriibig vom Land vo de Alemane ("patria Suavorum que et Alamanorum patria") het er as Quelle de gotisch Glehrti Atanaridus aagee, wie au för Thüringe ("Turringia") und Rhiifranke ("Francia Rinensis"), wo wie Burgund ("Burgundia") und Italie ("Italia") a d Alemane grenzet.

Er nennt öppe 40 alemannischi Städt, wo i vier Gruppe uuftailt werde chönnt. Di erste vier Städt sind "Ligonas" (Langres), "Bizantia" (Besançon), "Nantes" (?) und "Mandroda" (Mandeure), wobi er Besançon und Mandeure nomol bim Bischriib vo Burgund erwäänt. Denn chömet guet 15 Städt am Rhii ("Renus") und Bodesee, aagfange mit "Gormetia" (Worms), denn u. a. "Stratisburgo" (Stroosburi), "Bazela" Basel), "Constantia" (Chostez) und endet mit "Bracantia" (Bregez). E zwaiti Gruppe vo öppe 15 Städt litt östlich bzw. südlich vom Rhii und fangt mit "Alaia" (Ehl) aa, goot öber "Ziurichi" (Züri) und "Theodoricopolis" (Chur) und endet bi "Vermegaton" (?). Die letzte acht Städt liged im ene andere Landestail, drunder sind "Augusta" (Augschburg), "Ascapha" (Aschaffeburg) und "Uburzis" (Würzburg). Vill Ortsnäme chöned aber nöd lokalisiert werde. Uuffällig isch, as de Geograph vo Ravenna d Alamannia vill witter fasst und Städt dezue rechnet, wie Langres, Besançon oder Würzburg, wo vermuetli nu churz zu de Alemanne ghört hend.



</doc>
<doc id="23534" url="https://als.wikipedia.org/wiki?curid=23534" title="Weißenburg (Unterelsass)">
Weißenburg (Unterelsass)

Waisseburich (els. "Wisseburi", frz. "Wissembourg" [], dütsch "Weißenburg") ìsch e frànzeesche Stàdt ìm Arrondissement () im Unterelsàss (Bas-Rhin).

Waisseburich ligt am Übergang vo de Rhyebeni zum Pfälzerwald. S Schtädtli isch direkt am Gscheid zwüschem Elsass u de Pfalz reschperktiv zwüsche Frankriich u Dütschland a de Lauter.

De Ursprung vo de Schtadt Waisseburich ligt im Chloschter, wo uf Veraalassig vom damalige Bischof vo Speyer, vermuetlich em Dragobodo in de Ziit um 660 gründt worden isch. S Chloschter het bald grossi Bsitzige im Elsàss, de Pfalz un au in Bade gha.

Um s Chloschter umme het sich d Schtadt Waisseburich entwicklet, wo ab 1306 e freii Reichsschtadt isch gsi. Zwüschem 17. un em 20. Johrhundert het Waisseburich e paar Mol müesse d Schtaatszugehörigkeit wechsle. Zerscht isch d Schtadt mit ihrem südliche Umland mit em Weschtfälische Fride vo 1648 a Frankriich cho, nach em dütsch-französische Chrieg vo 1870/71 wider an Dütschland. Mit em End vom erschte Wältchrieg isch Waisseburich zämme mim reschtliche Elsàss wider an Frankreich gfalle un während de Bsetzig vo Frankriich im zwaite Wältchrieg durch Nazi-Dütschland anektiirt worde. Site m End vom zwaite Weltchrieg ghört Waisseburich zu Frankriich. 

 vo Waisseburich isch . D Gmeind isch Mitglied im Gmeindsverband .

Dr südfränkisch Dialekt vo Waisseburich ghört zum Oschtfränkisch (Nordoberdütsch).




</doc>
<doc id="23551" url="https://als.wikipedia.org/wiki?curid=23551" title="Scheibenhard">
Scheibenhard

Schaiwert (frz. "Scheibenhard", dt. "Scheibenhard") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Schaiwert isch numme durich s Flissel Lüter vun Schaiwert ìn dr Pfàlz drannt.

S Dorf Schaiwert lijt àn dr D 3, wie vun Lüterburi uf Waisseburch fiert. S gìt àui e Stroß uf Niderlauterbach un Schaiwert in dr Pfàlz.

Schaiwert ìsch zem erschte Mol gnannt worre ànne 1206.

Bìs zum Wiener Kongress ànne 1815 ìsch Schaiwert ei Gmein gsin, wie uf bode Sitte vu dr Lüter gleje ìsch. wie d Lüter àls Granz zwìsche Frànrich und Bayern feschtgleit worre ìsch, sìn bede Deil vun Schwaiwert salbschtandige Gmeine worre. àui vun 1871 bìs 1918, wie s Elsàss zum Ditsche Rich ghert hàt, sìn die zwo Gmeine drannt blìwe.

 vun Schaiwert ìsch . Schaiwert ghert zem Kommünàlverbànd .

Dr sìdfrankisch Dialekt vun Schaiwert ghert zem Oschtfrankisch (Nordowerditsch).



</doc>
<doc id="23552" url="https://als.wikipedia.org/wiki?curid=23552" title="Zürichtal">
Zürichtal

Zürichtal (russ. Цюрихталь), hüt Solotoje Pole (russ. Золотое Поле – "Solotoje Pole", ukr. Золоте Поле – "Solote Pole"), krimtat. Caylav Saray [ʤajlaw saraj], isch e Dorf im Landesinnere vo de Krim am Flüssli Indol, wo is Fuule Meer flüsst. S lit öppe 15 km nordwestlich vo Starji Krim, am nördliche Fuess vom Krimgebirge.

Im Summer 1804 sind rund 240 Uuswanderer vo de Schwiiz uf d Krim choo, zwee Drittel devo sind Zörcher gsii, di maiste vom Söiliamt. Nochdem si de Winter i de Steppe verbroocht hend, isch ene s Dorf Dschajlav Saraj (krimtat. "Caylav Saray") ggee wore, wo no bis vor chorzem vo 92 Krimtatare biwont gsii isch.

A Oostere 1805 hend si d Kolonii Zürichtal ggründet am Ort vom früenrige Tataredorf Dzajlav. Dozmol hend 228 Mensche im noigründete Dorf glebt. Vo dene sind 1812 fast 40 amene starche Fieber umchoo. Ane 1820 hend d Koloniste e reformierti Chile baut, de erst Pfarrer, de Heinrich Dietrich, isch aber erst zwai Joor spöter vo de Schwiz uus uf d Krim choo.

S Dorf isch rasch gwachse und im Dorf hend sich au Schwoobe niderloo. Glii het Zürichtal as di “vorneemst Kolonii uf de Krim” ggulte. 1860 isch den e noiji grösseri evangelisch-lutherischi Chile baut wore, ufeme chliine Hügel zwöschet em Under- und em Oberdorf. 

1880 hend e paar Sidler s Dorf verloo und i de Steppe usse d Kolonii Neuzürichtal (Novji Tsjurichtal) ggründet, wo sit 1948 Krasnogvardejskoe haisst.

Nochem Uusbruch vom Erscht Weltchrieg sind di tütsche Koloniste uf Sibirie deportiert wore, wäred d Schwiizer hend chöne bliibe und i Rue gloo wore sind, aslang si bi de kommunistische Kolchosewertschaft mitgmacht hend. D Kommuniste hend au de Cherchturm gsprengt und d Cherche in e Tanzlokal umfunktioniert.

Wo im Zwaite Weltchrieg de Hitler ane 1941 gege Russland zogen isch, het de Stalin ali tütschsproochigi Koloniste deportiert. D Biwooner vo Zürichtal sind am 18. Augste 1941 uf Kasachstan deportiert wore, wobii vili umchoo sind.

S Dorf isch den i Solote Pole (“Goldfeld”) umbinennt wore. Im Joor 2005 isch s Zürichtal-Museum eröffnet wore. Hüt lebet rund 3500 Mensche im Dorf.

D Koloniste, wo us Schwiizer und Tütsche bistande hend, hend e Mischtielekt us Schwyzertütsch und Schwööbisch gredt. Zwoor hend d Koloniste guet Russisch und Krimtatarisch chöne, underrichtet und gschribe wore isch aber uf Hochtütsch.




</doc>
<doc id="23560" url="https://als.wikipedia.org/wiki?curid=23560" title="Friedrich-E.-Vogt-Medaille">
Friedrich-E.-Vogt-Medaille

D Friedrich-E.-Vogt-Medaille isch e Bryys, wù syder ane 1986 vù dr "Mundartgesellschaft Württemberg e. V." vergee wird. Bryysdreeger sin Lyd ùn Inschtitutione, wù sich ùm "um die schwäbische Mundart" verdiend gmachd hän. Gschdifded woore isch die Medallie ane 1985 zùm 80. Geburtstag vùm schweebische Dialäktdichter ùn Èèremidgliid vù dr Mundartgesellschaft Friedrich E. Vogt (1905-1995). Dää Bryys isch nid mid eme Gäldbedraag verbùnde ùn wird au nid jedes Joor vergee.





</doc>
<doc id="23565" url="https://als.wikipedia.org/wiki?curid=23565" title="Mangup-Kale">
Mangup-Kale

Mangup-Kale oder Mangup (ukr. Мангуп-Кале, Manhup-Kale; russ. Мангуп-Кале, Mangup-Kale, krimtat. Manğup [ˈmanɣup]) isch e historischi Stadt uf de Krim und isch de Hoptort vo de Krimgote gsii.

D Stadt litt ufeme Tafelberg mit drai Uusloifer und staile Felswänd, wo e natürlich Schutz botte hend. De Ort isch wasserriich und wiist nüü Quelle uuf.

Di ältiste archäologische Spuure datiered is 5. Joorhundert und s Gräberfeld us dere Zitt zaigt alano-gotischi Eliment. De Ort, wo dozmol "Dory" oder "Doros" (Δόρυ, Δόρος) ghaisse het, isch denn vom Chaiser Justinian I. (482-565) bifestigt wore, wa vo de Archäologii bistätigt werde cha.

Ane 785 sind d Krimgote vo de Chasare underworfe wore. D Stadt isch drufabe noi bifestigt wore und ab de Mitti vom 9. Jh. het si d Oberherschaft vo de Chasare abwerfe chöne. De Ort het aber im Lauf vo de Zitt immer mee a Bidüttig verlore. 

1361 het de Hekatontarch Chuïtani (Χουϊτάνες) d Zitadelle vo Mangup-Kale noi bifestigt und "Theodoro" (Θεοδωρώ), wie de Ort dozmol ghaisse het, isch denn de Hoptort vom krimgotische Förstetum Theodoro wore und de Först Alexios het d Stadt uusbaut. 

1475 hend d Osmane Theodoro/Mangup underem Heerfüerer Gedik Ahmed Pascha sechs Mönet lang bilageret und denn im Dezember iignoo. Mangup isch zumene Zentrum vomene Verwaltigsbezirk wore. 1493 isch im e Grossbrand d Stadt zumene grosse Tail aabebrennt, doch het de Tzula, osmanisch Verwalter vo Mangup, 1503 d Stadtmuure ernoiert. Ane 1520 hend z Mangup 935 Mensche glebt, 460 Grieche, 252 jüdischi Karaime, 188 Muslim und 35 Armenier, aber d Bivölkerig het nodisno abgnoo.

1774 isch Mangup zum Krimchanat choo und 1783 zu Russland. Drufabe hend d Karaime de Ort verloo und d Synagoge isch echli spööter gschlisse wore. Im 19.Jh. isch de Ort i uufgee wore und verfalle.


Mangup-Kale bim Römisch-Germanische Zentralmuseum


</doc>
<doc id="23567" url="https://als.wikipedia.org/wiki?curid=23567" title="Eski-Kermen">
Eski-Kermen

Eski-Kermen (ukr. Ескі-Кермен; russ. Эски-Кермен, Eski-Kermen; krimtat. Çerkez-Kermen / Eski-Kermen »Alti Festig«) isch e antiki Stadt uf de Krim und het zu de Krimgote ghört.

D Stadt lit ufeme Tafelberg, wo öppe 1050 Meter lang isch und grad 170 Meter schmool und ragt 40 Meter us de Umgebig use. Zu de erhaltne Baute ghört d "Drai Ritter-Chile" mit Freske usem 12. Jh., drunder e Bild vom St. Georg und d "Mariä Himmelfarts-Chile" het Freske, wo um 1300 gmolt wore sind. Vo de byzantinische Basilika sind aber numeno Grundmuure erhalte. 

De Ort isch im 6. Joorhundert bifestigt und uusbaut woore, drunter isch au e Basilika errichtet wore. S Gräberfeld vo de Stadt zaigt dütlichi alano-gotischi Eliment. 

Ane 785 sind d Krimgote vo de Chasare underworfe wore. D Stadt isch undere de Fremdherrschaft gwachse und het im 11. Jh. e Blüetizitt erlebt. Under de Herrschaft vo de Tatare isch de Ort schlussendli im 14. Jh. uufgee wore. De antik Name vom Ort isch nöd bikannt.

Nochdem d Krim südlich vom Fluss Belbek ane 1475 zum Osmanische Riich choo isch, isch bi de Ruine vom alte Ort en noiji Stadt baut wore und nochem Gründer "Tscherkess Kerman" gnennt wore. Ane 1520 hend do 253 Christe und 28 Muslim glebt.

1774 isch de Ort zum Krimchanat choo und 1778 sind vo de Zarin Katherina 307 Urum deportiert wore, da sind christlichi Grieche, wo aber Krimtatarisch gredt hend, föf Joor spöter isch Tscherkess-Kermen zu Russland cho. Ane 1944 isch di krimtatarischoi Bivölkerig deportiert wore und de Ort i Krepkoe umbinennt wore, aber glii drufabe veröödet. De archäologisch interessanti Ort isch hüt underem Name Eski-Kermen bikannt.




</doc>
<doc id="23568" url="https://als.wikipedia.org/wiki?curid=23568" title="Balaklawa">
Balaklawa

Balaklawa (ukrain. und russ. Балаклава, Balaklava; krimtat. Balıqlava [balɯqˈlava]) isch e Hafenort uf de Krim und sit 1957 e Stadttail vo Sewastopol.

De Hafe am Schwarze Meer isch scho i de Antiki aagfaare wore und het "Symbolon limen" (Συμβόλων λιμήν) ghaisse. De Hafe het zerscht a de Taurer ghört und isch denn zum Piet vo de griechische Kolonii Chersonesos Herakleia (h. Sewastopol) cho. Bi de Bucht isch au de Ort "Palakion" (Παλάκιον) glege.

Im 15. Jh. het de Ort underem Name "Cembalo" zu Genua ghört, isch denn aber au Schauplatz vom Chrieg zwüschet de Genuese und em Först vo Theodoro gsii. 

Wo d Osmane d Stadt ane 1475 eroberet hend, hend s ere de Name "Balıqlağu" ( بالقلاغو »Fischerplatz”) ggee. Die Hafestadt isch um 1530 zumene Zentrum vom Verwaltigsbezirk Balaklawa wore. Dozmol hend guet 900 Mensche i de Stadt glebt, öppe zwee Drittel devo sind Grieche gsii.

1774 isch d Stadt zum Krimchanat choo und 1783 zu Russland. D Russe hend scho ane 1778 ali Christe us de Stadt deportiert ghaa und d Tatare sind i d Türkei uugwanderet. 1802 isch d Stadt verödet gsii und nume e paar Verwaltigsbiamti und e griechisches Infanteriibataillon sind do stationiert gsii.

Im Krimchrieg (1853-1856) isch Balaklawa e Basis vo de Brite gsii, wo en Iisebaanlini uf Sewastopol glait hend, um di französische und britische Truppe z Versorge wo Sewastopol belageret hend. 1949 het de Stalin i de Bucht vo Balaklawa en U-Boot-Atombunker baue loo. Sit 1991 ghört Balaklawa zu de Ukraine.


</doc>
<doc id="23570" url="https://als.wikipedia.org/wiki?curid=23570" title="Sudak">
Sudak

Sudak (ukrain. und russ. Судак, Sudak, krimtat. Sudaq [suˈdaq]) isch e Hafestadt a de Südchüste vo de Krim am Schwarze Meer und zällt 36’400 Iwonner. De Ort isch bikannt as e Kurort und au d Festig vo de Genuese zücht vill Touriste aa. Si ghört zu de grööschtt erhaltene Festige. Sudak isch nebet Aluschta e traditionelle Hersteller vom Krimsekt. 

Sudak het de Name im Lauf vo de Zitt hüüfig gwechslet. De Hafe isch sit de Antiki agloffe wore und isch as "Skythotauron limen" (Σκυθοταύρων λιμήν »Hafe vo de Skythotaurer«) oder Athenaion limen (᾿Αθηναῖων λιμήν) bikannt gsii und bi Sudak sind au Fund vo de Taurer gmacht wore. 

De Geograf vo Ravenna (6.Jh.) nennt de Hafe "Sugdabon". Spötistens ab em 8. Jh. isch "Sugdaia" (Σουγδαία) de Sitz vomene orthodoxe Bischof gsii. Chorz noch 800 het de Waräger Bravlin d Stadt eroberet, dozmol isch de Ort vo de Russe "Surosch" (Сурожъ, Surož) gnennt wore. I de zwait Hälfti vom 11. Jh. hend d Kumane d Stadt iignoo.

1204 hend d Venezier de Hafe zunere Kolonii gmacht, wo 1224 vo de Tatare öberfale woren isch. 1365 isch de Hafe in Bsitz vo de Genuese choo, wo de Ort "Soldaia" oder "Sodaia" gnennt hend. D Genueser hend d Stadt, wo e wichtige Umschlagplatz vom Handel mit de Mongolai und mit China gsii isch, starch bifestigt. 

D Stadt isch 1475 zum Osmanische Riich choo und Zentrum vomene Verwaltigsbezirk wore. I de Stadt hend 1520 guet 1700 Mensche glebt, devo 128 Muslim, 10 Jude und 155 Armenier. Di andere sind Grieche gsii. De Ort isch aber schnell gschrumpflet und 1665 sind nebet de Festig numeno zwoo Moschee und 100 Hüser i de Stadt und 200 usserhalb vo de Stadt verzaichnet wore.

1774 isch Sudak zum Krimchanat choo und und 1783 zu Russland. Ane 1800 isch de Ort nüme bwonnt gsii und d Festig zerstört, 1805 sind grad 33 iiwoner zellt wore. Ane 1808 sind 16 Familie us Württeberg uf Sudak cho und hend d Winzerkolonii Sudak ggründet, wo ane 1865 110 Tütschi gwont hend, wäred dozmol i de Stadt Sudak grad 914 Mensche glebt hend. 1927 hend rund 2150 Mensche mit 15 verschidnige Ethnie i baidne Orte glebt. Sit 1991 ghört Sudak zu de Ukraine. 



</doc>
<doc id="23571" url="https://als.wikipedia.org/wiki?curid=23571" title="Aluschta">
Aluschta

Aluschta (ukrain. und russ. Алушта, Alušta; krimtat. Aluşta [aˈluʃta]) isch e Kurort a de Südchüste vo de Krim am Schwarze Meer und zällt öppe 29’800 Iiwonner. 

D Stadt lit underhalb vo de baide höchste Berge vom Krimgebirge, em Tschatyr-Dag (1525 m) und em Roman-Kosch (1545 m) und zwee Päss füered is nördliche Bergland. Im Umland vo de Stadt hets meriri Sanatorie, Kurhotel ud Erholigshaim und jedes Joor verbringet vill Russe und Ukrainer eri Feri do. Vo Aluschta uus goot de Romanow-Weg is Jaltaer Naturschutzpiet im Krimgebirge.

Aluschta isch nebet Sudak e traditionelle Hersteller vom Krimsekt.

De Ort isch scho i de Antiki bisidlet gsii und i de Nööchi vo Aluschta sind archäologischi Fund vo de Taurer gfunde wore. Zerstmol gnennt werd de Ort, wo de Chaiser Justinian I. (482–565) "Aluston" (Ἄλουστον) mit eme Kastell bifestigt het. De Ort und sini Umgebig isch dozmol vo Krimgote biwont wore, und d Archäologe hend bi Aluschta au e alano-gotisches Gräberfeld erforscht. Ane 1239 hend d Tatare d Stadt plünderet. Ends vom 14. Joorhundert hend Genueser "Lusta" noi bifestigt. 

D Stadt isch 1475 zum Osmanische Riich choo, 1774 zum Krimchanat und 1783 zu Russland. Ane 1805 hend guet 2000 Krimtatare z Aluschta glebt. De Stali het aber ane 1944 ali Krimtatare uf Zentralasie deportiere loo. 1965 isch Aluschta zun ere chraisfraie Stadt wore. Sit 1991 ghörts zu de Ukraine. 


</doc>
<doc id="23573" url="https://als.wikipedia.org/wiki?curid=23573" title="Krim">
Krim

D Krim (russ. "Крым, Krym"; ukr. "Крим, Krim"; krimtat. "Qırım" [qɯˈrɯm]) isch e Halbinsle im Schwarze Meer und bildet en autonomi Republik vo de Ukraine. D Hoptstadt isch Simferopol im Landesinnere. 

D Krim bildet sit dr Krimkrise 2014 de facto di russisch Teilrepublik Krim, wo Russland sit em 18. Merz 2014 as Däil vo sim Staatsgebiet aalueget. Die mäiste Staate uf dr Wält anerkenne die Annexioon nid.

D Krim isch im Norde dör di schmooli, nu 8 km braiti Landengi vo Perekop mitem europäische Festland verbunde. Im Weste und Süüde lit s Schwarze Meer, im Oste grenzt d Krim as Asowsche Meer und im Südoste werd si dör d Meerengi vo Kertsch vo de Halbinsle Taman trennt, wo zu Asie ghört. De nördlich und mittler Tail vo de Krim isch flachs Steppeland mit trochnem kontinentalem Klima mit haisse Sümmer und chalte Winter. A de westliche Südchüste no verlauft s Krimgebirge (ukr. Krymski Hory), di höchste Berge sind de Roman-Kosch (1545 m) und de Tschatyr-Dag (1527 m). D Berge bildet e Wetterschaide. Südlich isch mediterrans Klima, s nördliche Bergland het gmässigsts füechts Klima. 
Hüt lebet uf de Krim fast zwai Millione Mensche. D Russe bildet mit 58,5% d Meerhait, gfolgt vo de Ukrainer mit 24,4%, si sind meerhaitlich Chreste. Minderhaite bildet d Krimtatare (12,1%) wo Muslim sind und di je öppe 1000 Krimtschake und Karaime, wo Jude sind.

D Vertailig vo de Sprooche uf de Krim gsiet asen uus: 77% redet Russisch, 10% Ukrainisch und 11% Krimtatarisch. Die drai Sprooche hend de Status vonere offizielle Sprooch uf de Krim. Denebet gits no e Minderhait vo andersprochige Mensche.
Di grösste Städt sind Simferopol, Sewastopol, Kertsch, Jewpatorija, Jalta und Feodosija.

De Tourismus bildet e wichtige Wertschaftsfaktor. Wegem milde Klima liget a de Südchüste vo de Krim am Schwarze Meer meriri biliebti und bikannti Feri- und Kurort, drunder Jalta, Aluschta und Sudak. Di letze baid Orte sind au di traditionelle Hersteller vom Krimsekt. Bachtschisaraj, di früenrig Hoptstadt vom Chanat vo de Krimtatare isch e touristisches Ziil, s gliiche gelt sit em End vo de Sowjetunion au vo de vile Höölechlöster und Höölestädt im nördliche Krimgebirge, drunder Tschufut-Kale (»Judeburg«) und di beede eemoolige krimgotische Städt Eski-Kermen und Mangup-Kale.

Au d Landwertschaft isch wichtig, voralem sit em Bau vom Krimkanal, wo Wasser vom Dnjepr uf d Krim füert. A de Südchüste wachset Truube, sus werd ono Gmües, Obst, Waisse und Tubak abaut. De Fischfang het kai grossi Bidüütig und d Krim wiist nu wenig Roostoff uuf. I de Städt gits Industrii und Sewastopol isch e wichtige Hafe und e millitärische Stützpunkt.

Die früeste bikannte Völcher, wo uf de scho vo Neandertaler biwonte Krim, glebt hend, sind d Kimmerier gsii und im Krimgebirge d Taurer. Deno het d Krim i de Antiki Kimmerischi Halbinsle (agr. "Ταυρικὴ Χερσόνησος, Taurikē Chersonēsos") und s Kirmgebirge Taurischi Berge ("Ταυρικὰ ὂρεα, Taurika orea") ghaisse. Spöter sind Skythe uf d Halbinsle choo und hend d Kimmerier vertribe, wäred sich d Taurer i de Berge zruggzoge hend.

Griechischi Koloniste hend au uf de Krim meriri Städt ggründet. Im Oste isch drususe s Bosporanische Riich entstande, en riiche Händlerstaat mit merere Städt entlang vo de Meerengi vo Kertsch (agr. "Βόσπορος, Bósporos"). Da Riich het guet 700 Joor bistande. Am Südwestspitz het sich mit de Stadt Chersonesos Herakleia (agr. "Χερσόνησος ῾Ηράκλεια"; hüt: Sewastopol) e chliine Stadtstaat bildet. Baidi Staate sind spööter zwor eng bifründet mit em Römische Riich gsii, sind aber nöd iiglideret wore.

Ab 255 sind ersti Germane bis zu de Krim vorgstosse und hend meriri Joorzeet ufem Land- und Seeweg Städt rund um s Schwarze Meer öberfalle und s Bosporanischi Riich gschwächt. Im 4. Joorhundert hend sich Germane uf de Krim niderloo. Entlang vom Asowsche Meer hend Heruler gsidlet, im Süde d Krimgote. Ane 375 sind d Hune vom Oste her gege Europa anegstürmt und hend d Ostgote underem König Ermanarich bisigt. Drufabe hend sich hunnischi Utrigure uf de Krim niderloo. D Stadt Cherson und d Krimgote hend dozmol zum Byzantinische Riich ghört.

Ab de zwait Hälfti vom 7.Jh. hend d Chazare d Krim nodisnoo underworfe. D Chazare hend de jüdisch Globe agnoo und wege de Judefindlichkait im Byzantinische Riich sind vill Jude uf d Krim uusgwanderet. Ane 1016 het de byzantinisch Chaiser Basileios II. (976-1025) em Riich vo de Chazare s End biraitet. Doch wenig Joorzeent spööter hend d Kumane d Krim underworfe. 

D Tatare sind z erschtmol ane 1239 i d Krim gfalle und hend d Halbinsle underworfe und em Riich vo de "Goldig Horde" zuegornnet. De Name Krim chunnt vom tatarisch-mongolische Wort "qyrym" »Festig«. 1266 hend d Genuese Land a de Südchüste gchauft und d Stadt Caffa (h. Feodosija) ggründet, wo denn e wichtigi Station bi de Raise uf China bildet het. Ab 1380 isches zum Chrieg zwüschet de Tatare und Genua choo, wo ane 1387 mit eme Fride gendet het. Ab denn isch d Krim längiri Zitt i drai Piet uftailt gsii. S nördliche Steppeland het zum Chanat vo de Krimtatare ghört, wo sitt 1433 unabhängig vo de Goldig Horde gsii isch, und as Hoptstadtt Bachtschisaraj (krimtat. Bağçasaray »Gartepalast«) gweelt het. Im Krimgebirge hend d Krimgote s Förstetum Theodoro bigründet und d Genuese hend e paar Hafestädt bsesse, so Cembalo (h. Balaklawa), Soldaia (h. Sudak) und Caffa (h. Feodosija), wo de Hoptort bildet het. Die Häfe sind denn e wichtige Umschlagplatz för Handelsgüeter us China und us de Mongolai wore, aber vor alem het au de Sklavehandel floriert.
Ane 1475 hend d Osmane afange d Häfe uf de Krim öberfalle und hend i wenige Joor s Förstetum Theodoro und di genuesische Städt is Osmanische Riich iiglideret, wääred s Chanat vo de Krimtatare witterexisitert het, aber zumene Vasall woren isch.
D Russe hend scho immer en Intressi a de Krim ghaa, aber erst gege s End vom 18. Joorhundert isch es ene glunge d Krim z annektiere. Well d Halbinsle strategisch guet lit, hend si afange e rigorosi Sidligspolitik bitriibe: all Christe vo de Krim sind um 1780 i de noigründete Stadt Mariupol i de Ukraine umgsidlet wore, wa e grosse Schade för d Wertschft vom Krimchanat bidüttet het. Em 8. April 1783 het d Zarin Katharina II. deklariert, ass d Krim zu Russland ghöri. Um d Landwertschaft uf de Krim wider uufzbaue, het de Zar Alexander I. (1801-1825) Koloniste us Europa aawerbe loo. Nebet Bulgare und Este sind au vill Tütschi und Schwizer uf d Krim cho.

Im iigende 19. Joorhundert hend sich vill Uuswanderer us Bade und Württeberg uf de Krim niderloo und meriri Dörfer ggründet, so: Kronental, Rosental, Neusatz (Nejsaz), Friedental, Heilbronn (Heilbrunn). Schwiizer Koloniste hend Zürichtal gründet und sich au im Dorf Friedental niderloo. Nochem Uusbruch vom Erscht Weltchrieg sind di tütsche Koloniste uf Sibirie deportiert wore, wäred d Schwiizer bliibe hend chöne und i Rue gloo wore sind, aslang si bi de kommunistische Kolchosewertschaft mitgmacht hend. Doch wo im Zwaite Weltchrieg de Hitler ane 1941 gege Russland zogen isch, het de Stalin ali tütschsproochige Koloniste deportiert, wobii vili umchoo sind.

Ane 1853 het Russland e Chrieg gege s Osmanische Riich azettlet, de Krimchrieg, wo bis 1856 duuret het und uf de Krim sind meriri Schlachte uustrait woore und Sewastopol isch bilageret wore. De Chrieg het mit de Niderlaag vo Russland gendet. 

Noch de Oktoberrevolution ane 1917 isch uf de Krim e Börgerchrieg uusbroche, well vili d Revolution as Tat vo Verbrecher aaglueget hend. Aber scho im Jänner 1918 hend d Bolschewike Sewastopol iignoo und afange di Iihaimische underdrucke. Im Märze 1918 hend si di Sozialistischi Republik Taurida uusgrueffe. S isch aber zum Uufstand vo de Krimtatare choo und im Juni isch d Krim under e brutals Militärregime cho. Mitem Iimarsch vo de Rote Armee ends 1920 isch denn jegliche Widerstand definitiv broche wore und 1921 isch d Krim as Autonomi Sozialistischi Sowjetrepublik direkt as sowjetischi Russland agschlosse wore.

Im Zwaite Weltchrieg hend di Tütsche d Krim vo 1941-1944 bsetzt ghaa. Nochdem di Tütsche wider abzoge sind, het de Stalin, wo scho vorene di tütsche Sidler deportiert gha het, d Krimtatare uf Zentralasie deportiert, wobii öppe Hälfti vonene umchoo sind! De Grund isch de gsii, well d Krimtatare mit de Türke kollaboriert hend, wo sinersiits Verbündeti vom Hitler gsii sind. D Krim het sini Autonomii verloore und isch e gwönlichi Provinz vo Russland wore. Im Hornig 1945 het z Jalta di zwait Konferenz vo de Allierte stattgfunde, wo sich de Churchill, de Roosevelt und de Stalin öber d Zuekunft vo Tütschland biroote hend.

1954 isch d Krim zu de Ukrainische Sozialistische Sowjetrepublik cho, im Uustuusch gege s Piet um Belogrod. D Krimtatare sind zwoor ane 1967 offiziell rehabilitiert wore, zee Joor spöter as ali andere deportierte Völker, hend aber erst noch massive Demonstratione z Sewastopol und ufem Rote Platz z Moskau ab 1988 wider uf d Krim zruggchere töre.

Nochem Zerfall vo de Sowjetunion ane 1991 isch d Krim zu de Ukraine choo, obwoll d Krim 1992 und nomol 1994 e souveräni Republik Krim uusgruefe het, wo aber nöd anerchennt woren isch. D Krim isch en autonomi Republik vo de Ukraine blibe.

Noch em politische Umsturz i de Ukraine im Februar 2014 isch s wider zue separatistische Bsträbige uf de Krim cho. Am 11. Merz 2014 het s Parlament vo de Krim d Unabhängigkait vo de Ukraine erklert und e Referendum über de Aaschluss a Russland durfüere loo. Sit em 18. Merz 2014 lueget Russland d Krim as Däil vo sim Staatsgebiet aa. Völkerrechtlich si d Abspaltig u s Referendum umstritte.




</doc>
<doc id="23576" url="https://als.wikipedia.org/wiki?curid=23576" title="Taurer">
Taurer

D Taurer (, ) sind en antiks Volch, wo uf de Krim a de Südchüste und im Krimgebirge glebt het. Noch ene isch ide Antiki d Krim "Taurischi Halbinsle" ("Ταυρικὴ Χερσόνησος, Taurikē Chersonēsos") und s Krimgebirge "Taurischi Berge" (Ταυρικὰ ὂρεα, "Taurika orea") gnennt wore. I de Noizitt hets Bistrebige gee, a de Krim as souveräne Staat de Name Taurie (russ. Таврия, "Tavrija") oder äänlich z gee.

D Taurer sind s ältist historisch fassbare Volch, wo uf de Krim glebt het. Si hend entlang vo de Südchüste westlich vo Feodosija glebt und im Krimgebirge. Degege hend i de Steppe bis um 720 v.Chr. d Kimmerier glebt, wo denn vo de Skythe verdrängt wore sind. D Archäologii underschaidet vom 8. bis 3.Jh.v.Chr. zwoo Kulture, wo a de Taurer zuegschribe werd. Di nördlich-westlichi Kisil-Koba-Kultur, binennt nochem Fundort Qızıl-Qoba (»Roti Hööli«), erstreckt sich vo Balaklawa und Sewastopol bis uf Simferopol. Di südlichi Kultur goot vom Bajdar-Tal im Weste und verlauft denn entlang vo de Südchüste bis uf Feodosija, wo d Grieche früe e Kolonii ggründet hend.

Wo ane 513 v.Chr. de Perserkönig Dareios I. gege d Skythe zogen isch, hend d Taurer sich gwaigeret a de Skythe z helfe. Si sind denn aber vo dene underworfe wore und ab em 2.Jh.v.Chr. mit ene verschmolze, werum si denn au Tauroskythe (Ταυροσκύθαι) gnennt wore sind. De bosporanisch König Aspurgos (8 v.Chr.-38n.Chr.) het d Taurer bisigt und de Sauromates II. (174-210) het s Land vo de Taurer dör e Vertrag as Bosporanische Riich bunde. Wo d Boraner und d Gote ane 255 uf d Krim iigfale sind, sind d Taurer vom Bosporanische Riich abgfalle. Si sind denn im Verlauf vo de wittere Gschicht assimiliert wore.

D Taurer hend Acherbau bitribe und Vee züchtet, denebet hend si au Raubzüüg und Piratezüüg undernoo. Erst abem 4.Jh.v.Chr. hend si afange mit de griechische Kolonie uf de Krim Handel triibe, woll well d Könige vom Bosporanische Riich a de Piraterii en End gschafft hend.

D Taurer hend i de Nööchi vom hüttige Sewastopol ufem "Jungfrauekap" (agr. "Παρθένιον ἅκρον, Parthenion akron") e Hailigtum vonere jungfroiliche Göttin ghaa, wo vo de Grieche Artemis Tauropolos ("Ταυροπόλος") gnennt woren isch und im griechische Epos mit de Heldin Iphigenia verschmolzen isch. A dere Göttin sind Mensche gopferet wore. 

D Graabsitte vo de Taurer sind uuffällig, well si eri Toote i Massegräber ufenand gschichtet hend.

S Taurische isch alefalls grad i drai Näme öberliferet. Do isch emol de Name vo de "Taurer" (agr. "Ταῦροι, Tauroi") selber, denn brichtet antiki Quelle no, as d Stadt Theodosia (agr. "Θεοδοσία, Theodosía" "Gottstadt"; hüt: Feodosija) uf Taurisch oder Alanisch "Ardabda" ("᾿Αρδάβδα") ghaisse het, wa "Sibegott" bidüüti. S Kap Criu Metopon (agr. "Κριοῦ μέτωπον" "Widderchopf"; hüt: Aj Todor) söll en Öbersetzig vom iihaimische Name "Brixaba" ("Βριξάβα") sii. A de modern Forschig isches nöd glunge, die Näme anere bikannte Sprooch zueornne.

"Der Neue Pauly", Bd. 12/: Tauroi



</doc>
<doc id="23577" url="https://als.wikipedia.org/wiki?curid=23577" title="Krimgoten">
Krimgoten

D Krimgote sind e germanisches Volch gsii, wo vom 3./4. Joorhundert bis spötistens is 18. Jh. uf de Krim glebt het. D Bizaichnig Krimgote isch e moderne Uusdruck vo de Forschig, i historische Quelle werded si nume Gote gnennt.

Di erste Germane sind i de 2. Hälfti vom 3. Jh. bis zu de Krim vorgstoosse und hend zwüschet 255 und 275 ufem Land und ufem Meer Raubzüüg rund um s Schwarzi Meer undernoo. Im 4. Jh. hend sich Ostgote und anderi Stämm, drunter au Heruler, i de nordpontische Steppe und uf de Krim niderloo. Nochem Tod vom ostgotische König Ermanarich (†375) sind d Ostgote vo de Hune underworfe wore und mit ene westwärts zoge. Noch Uuswiis vo de Archäologii het denn d Tschernjachov-Kultur uufghört, wo mit de Gote i Verbindig broocht werd. Nume uf de Krim het die Kultur no bis is 5. Jh. witterglebt.

Ane 404 het de gotischi König Gsandti uf Byzanz gschickt, well de Bischof Unilas (Οὐνίλας) gstorben isch. Da ersti Zügnis vo de Krimgote zaigt, as die Christe gsii sind und cherchlich vo Byzanz abbhängig. De Historiker Prokop vo Cäsarea bischribt d Krimgote gnauer. Denoo het si de Theoderich de Gross ane 488 uufgforderet, mit em uf Italie z züche, doch hend si bischlosse uf de Krim z bliibe, wo si as troiji Föderate vom Römische Riich glebt hend. De Prokop waiss vo zwai gotische Völcher uf de Krim. Di Tetraxitische Gote (Γότθοι oὶ Τετραξῖται) hend dozmol im Oste vo de Krim a de Meerengi vo Kertsch glebt:

S ander gotische Volch het im Weste im Krimgebirge glebt und e Stadt ghaa, wo Dory (Δόρυ; h. Mangup-Kale) ghaisse het:

Witter schriibt er, as de Chaiser Justinian I. (527-565) s Land Dory mit lange Muure abgsicheret het, aber kai Festige errichte loo het, well d Gote vo Dory lieber ufem Land lebid - Spuure vo dere Grenzmuur sind zum Tail no hüt uf de Krim erchennbar. Degege het er di binochburte Ort Cherson (Χερσών; h. Sewastopol), Gorzubitai (Γορζουβῖται; h. Hurzuf) und Aluston (Ἄλουστον; h. Aluschta) bifestigt. Ane 548 sind krimgotischi Gsandti uf Byzanz und hend de Justinian um en noije Bischof bette, well de alti gstorben isch. Gliichzittig hend si au um Schutz gege di hunnische Utigure (Οὐτίγουροι) bette, wo ebefalls uf de Krim glebt hend. Ane 551 hend d Krimgote a de Utrigure e Hilfsheer vo 2000 Maa gstellt um gege di ebefalls hunnische Kutrigure z chämpfe.

E dritts germanisches Volch, d Eudusianer (Εὐδουσιανοί), het östlich vo de Halbinsle vo Taman am Fuess vom Kaukasus glebt. Si hend Gotisch (Γοτθικῆ) und Taurisch gredt. Mee isch aber vo dem Volch nöd bikannt.

I de 2. Hälfti vom 7. Jh. sind Chazare (Χάζαροι) i d Krim iigfale, doch hend d Gote im Krimgebirge und s Piet vo de Stadt Cherson sich erfolgriich chöne werre und sind bi Byzanz blibe. Wo de Chaiser Justinian II. (685-695) ane 695 abgsetzt woren isch, isch er uf Cherson verbannt wore. Voreme Mordaschlaag gwarnt, isch er drai Joor spööter uf Doros (Δόρυ, Δόρος) gfloche und isch denn vo dai an Hof vom Chagan vo de Chazare choo, wa bidüüdet as d Krimgote usserhalb vom Machtberiich vo Byzanz gstande sind.

D Chazare hend um 785 di gotischi Hoptstadt Doros iignoo. Aber de gotischi Herrscher und de Bischof Ioannes vo Gotthia hend zäme mitem Volch erfolgriich chöne d Stadt zruggerobere und d Chazare z vertriibe. Aber dör Verroot isch im end de Uufstand misslunge und de Ioannes het müese usem Land flüche. Di gnaue domoolige machtpolitische Verhältnis uf de Krim sind nöd guet bikannt. D Chazare und Byzanz sind imene fründschaftliche Verhältnis zunenand gstande und en Tail vo de Südchüste dörft zu Byzanz ghört haa, de Chern vo de Gotthia isch woll em Chan vo de Chazare understande, bis ane 1016 de Chaiser Basileios II. (976-1025) s chazarische Riich, wo scho zumene chliine Staat zämegschrumpft gsii isch, endgültig vernichtet het.

No schlechter bilait isch de gschichtlich Verlauf vo de nöchste 150 Joor. Offesichtlich isch i de 2. Hälfti vom 11.Jh. di ganzi Krim mitsamt de Krimgote under d Herrschaft vo de Kumane cho, emene andere Turkvolk. Erscht em Chaiser Manuel I. (1143-1180) isches offebar glunge d Gotthia wider zruggzerobere.

Nochdem i de Chrüüzzüüg Byzanz ane 1204 vo de Europäer eroberet woren isch, isch d Südchüste vo de Krim zäme mit de Gotthia zum Chaiserriich Trapezunt cho.

1239 sind d Tatare i d Krim iigfale und hend au im Land Gotthia plünderet. 1253 isch de flämischi Misiionar Wilhelm de Ruysbroek uf sinere Rais i d Mongolai a de Chüste vo de Krim glandet und het brichtet, as dai vill Gote lebet, wo “Tütsch” redit. De Marco Polo het gschribe, as de mongolischi Chan Batü (1205–1255) d Gotthia eroberet het.

D Genuese hend ane 1266 Land a de Südchüste gchauft und d Stadt Caffa (h. Feodosija) ggründet. Ab 1340 isch es zum Chrieg zwüschet de Tatare und de Genua choo, wo ane 1380 miteme Fridesvertrag ggendet het, deno hend d Tatare a de Genuese nebet Caffa ono Soldaia (h. Sudak) und Gotthia mit sinere christliche Bivölkerig öberloo. Aber s isch grad wider zumene Chrieg choo, wo denn 1387 endgültig miteme Fride gendet het. I dem Vertrag werd de Chüstestraife zöschet "Cembalo" (h. Balakalva) und "Lusta" (h. Aluschta) "riparia marinae Gotie" (»Meerchüste Gotia«) gnennt und isch denn vom "capitano Gotie" verwaltet wore.

Im 14. Joorhundert isch d Gotthia e souveräns Förstetum wore, s Förstetum vo Theodoro. D Krimgote hend sich erfolgriich gege de Chaiser Andronikos III. Palaiologos (1328-1341) gwert und de Sultan Murat I. (1361-1389) isch mit de Krimgote e Bündnis iigange. 1361 het de gotischi Hekatontarch Chuïtani (Χουϊτάνες) d Oberstadt vo Theodoro (Θεοδωρώ), so het dozmol Mangup ghaisse, miteme Turn bifestigt. Soldate vom Tamerlan (1336-1405), Chan vo de Tatare, het vo 1395 bis 1404 Theodoro/Mangup bilageret. Ane 1411 isch offebar de Alexios noije Först vo Theodoro wore, denn er hett i dem Joor vo de Genuese prächtigi Gschenk öberchoo. Doch 1422 isches zum Chrieg zwöschet em Alexios und Genua choo und d Krimgote hend a de Genuese de Hafe Cembalo (h. Balaklawa) ewegg gno. De Alexios het Theodoro bifestigt und e Palast baut. Sini Tochter Maria het de Chaiser David Komnenons (1458-1463) vo Trapezunt ghüüroote. 1334 isch si Soo vo de Genuese gfange gnoo wore. Aber erscht 1441 isch es zum Fride choo.

Nochem Tod vom Alexios isch si Soo Olobei (1447-1458) Först vo Theodoro wore. D Genuese hend sich mit em verbündet, well osmanischi Schiff d Südchüste vo de Krim öberfalle hend.

Ane 1475 hend d Osmane Theodoro/Mangup eroberet und hend em Först Alexander e Joor druff de Chopf abgschlage, sini Frau und sini Töchtere sind im Harem vom Sultan glandet. Ane 1493 isch Mangup abebrennt und de osmanischi Statthalter Tzoula het d Stadt wider bifestigt. Aber Mangup isch ab denn immer mee zunere Sidlig ooni Bidüttig abgsunke.

S Förstehuus vo Theodoro schiint nöd uusgstorbe z sii, denn im früene 16. Jh. tretet drai Mane uuf, wo im Uuftraag vo de Türke handlet und vermuetli a dere Familie aghöört hend: de Kemalbi Theodorites (1514) und si Neff Manuel (um 510) und de Skinder (1522/1530).

Zwösched 1554 und 1562 het de Augier–Ghislain de Busbecq as Gsandte vom habsburgische dütsche Chaiser Ferdinand I. am Hof vom Sultan z Konstantinopel glebt. Debi het er emole Gsandti vo de Krim troffe und öber hundert krimgotische Wörter verzaichnet.

Im 17. und 18. Jh. werdet d Zügnis selte und zaiget dütli de Zerfall vo Mangup aa und d Krimgote werded numeno vo europäische Glehrte gnennt, wo aber maist älteri Zügnis bruucht hend.

Ane 1778 het de Metropolit Ignatius vo Gotthia vo de Russe de Uuftrag öberchoo, d Uuswanderig vo allne Christe uf de Krim z organisiere. Er het d Stadt Mariupol a de Nordchüste vom Asowsche Meer ggründet und 31'260 Christe hend sich dai niderloo, nebet Krimgote ono Grieche, Armenier, Walache und Grusiner. 1786 isch den s Eparchat Gotthia endgültig uufglöst wore. Di letzte Krimgote hend sich schnell assimiliert.

D Archäologii het nochegwise, as d Tschernjachov-Kultur, wo um 380 mitem Abzug vo de Ostgoote us de hütige Ukraine undergange isch, uf de Krim bis is 5. Jh. wiiterglebt het. Im 5. und 6. Jh. het denn e Akkulturationsprozess stattgfunde und d Archäologe hend uf de Krim meriri Gräberfelder us dere Zitt fraigalit, wo as "alano-gotisch" bizaichnet werded. Die alano-gotische Fund vertailed sich uf drüü Piet. Nu wenig Spuure findet sich a de Meerengi vo Kertsch, im Oste vo de Krim und uf de Halbiinsle Taman am Fuess vom Kaukasus. Degege hend am Chüstestraife zwüschet Aluschta und Jalta vill Gote glebt und de Landstraife isch vo antike Geographe "Gotthia koile" (Γοτθία κοίλη) gnennt wore und vo de Genuese "Ripuaria Marina Gotia" (»Seechüstegotie«). S dritti gotischi Sidligspiet isch um die alte Städt Cherson, Inkerman, Eski-Kermen und Mangup-Kale glege, mit Uusläufer bis an Fluss Alma.

Dory oder Doros und im 14. Jh. Theodoro, d Hoptstadt vo de Krimgote isch ufem Berg Mangup-Kale glege, wo archäologisch guet undersuecht isch und vill Öberrest uufwiist. So en zwaistöckige Palast, mereri Basilike und Chile, e Zitadelle mit eme Gfängnis und natürli Gräber. Mangup-Kale, e Tafelberg, wo stail us de Umgebig uferaagt, isch mit merere Muure bifestigt gsii.

D Krimgote sind ane 404 scho orthodoxi Chreste gsii und hend en aigne Bischof ghaa. S Eparchat Gotthia het bis is Joor 1786 bistande. Obwoll immer zu Byzanz ghörig, hend d Metropolite vo Gotthia sich nöd am Bildersturm bitailigt. Di ältist Chile z Mangup stammt usem 4. Jh und d Basilika Konstantin und Helena datiert früestens is 6.Jh. Nochdem d Chazare d Krimgote underworfe hend, het sich s Judetum uf de Krim verbraitet und au bi de Krimgote hend Jude glebt, wie de jüdischi Fridhof vo Mangup zaigt. Mit de Underwerfig vo de Krimgote dör d Osmane isch denn au de Islam starch wore und z Mangup isch e Moschee usem 15.Jh. uusgrabe wore. D Eroberer vo de Krimgote hend aber de christlich Globe vo de Underworfne zueloo und s Bistum Gotthia anerchennt. Erst di christliche Russe, wo sich a d Underwerfig vo de Krim gmacht hend, hend us politische Gründ d Uuflöösig vom Bistum Gotthia initiiert.

S Krimgotische isch nu i de Wortliste vom Busbecq usem 16.Jh. erhalte und no in e paar wenige Näme. Denebet isch au Griechisch bruucht wore, wie griechischi Inschrifte us Mangup und Eski-Kermen zaiget, und natüürli ono d Sprooch vo de jewiligie Eroberer. Mit Uusnam vom Unilas hend vo de rund 25 bikannte Bischöf vo de Gotthia e christlich-griechische Name und s Förstehuus vo Theodoro im 14. und 15.Jh. het entweder christlich-griechischi (Alexios, Maria, Isaak ...) oder tatarischi Näme (Olobei, Kemalbi).

Vo de zwee Gsandte us de Krim, wo de Busbecq um 1560 z Konstantinopel troffe het, het de Krimgot sini Muettersproch verlernt gha, de Krimgriech het aber Krimgotisch chöne. Spötistens ends vom 18.Jh. dörft s Krimgotische zu Gunste vom Griechische und Krimtatarische uusgstorbe sii.


Dr Bericht vom Augier–Ghislain de Busbecq (TITUS-Datebank, Universität Frankfurt)


</doc>
<doc id="23578" url="https://als.wikipedia.org/wiki?curid=23578" title="Kleeburg">
Kleeburg

Kleeburi (frz. "Cleebourg", dütsch "Kleeburg") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Sit em 1973 ghört au Bremmelbach zu de Gmeind Kleeburi.

Kleeburi ligt öschtlich vo de D 77 am Oschthang vom vom Hochwald, wo eigentlich no zum Pfälzerwald ghört, aber au als Nordvogese bezeichnet wird. Nachbardörfer vo Kleeburi sin Rott, Owerhoffe, Stanselz, Ridselz, Ìngelse u Dràchebrunn-Bìrlebach.

 vun Kleeburi ìsch . D Gmeind ghört zum Gmeindsverband .

Dr südfränkisch Dialekt vu Kleeburi ghört zum Oschtfränkisch (Nordoberdütsch).


</doc>
<doc id="23579" url="https://als.wikipedia.org/wiki?curid=23579" title="Jalta">
Jalta

Jalta (ukr. und russ. Ялта, Jalta; krimtat. Yalta) isch e Kurort a de Südchüste vo de Krim am Schwarze Meer und zällt öppe 80’500 Iiwonner. 

Jalta isch wege sim milde Klima e biliebte Feri- und Kurort und meriri russischi Künstler hend z Jalta glebt, so de Musiker Tschaikowski und d Schriftsteller Tschechow und Tolstoi. De Ort isch bikannt wore dör d Konferenz vo de Allierte USA, England und de Sowjetunion, wo z Jalta öber s Schicksal vo Tütschland nochem Zwaite Weltchrieg verhandlet hend. 

D Bucht vo Jalta isch scho vo de Taurer bisidlet wore und im früene Mittelalter hend sich Krimgote niderloo, wie alano-gotischi Gräberfelder usem 5./6.Jh. zaiget. 

De Ort werd 1154 zerstmol vom arabische Geograf al-Idrisi gnennt, wo schribt, as "Dschalita" ( جاليطة Ǧaliṭah) im Piet vo de Kumane ligi. De Name laitet sich vom griechische Wort "gialos" (γιαλός) »Chüste, Strand« ab. 1380 isch "Jalita" zu de Genuese choo und het im 15.Jh. vermuetli zum Förstetum Theodoro ghört.

1475 isch de Ort zum Osmanische Riich choo und 1774 zum Krimchanat und 1783 zu Russland, nochdem scho 1778 d Zarin Katherina 241 christlichi Grieche, wo de Ort sit Joorhunderte biwonnt hend, deporiere loo het. Im 19. Jh. isch de Ort schnell zunere Stadt aagwachse, wo sich bsunders adligi und riichi Lüüt niderloo hend. 1944 sind vom Stalin ali Krimtatare und Karaime vo Jalta deportiert wore. 1945 isch Jalta zunere chraisfraije Stadt wore. Sit 1991 ghört Jalta zu de Ukraine.


</doc>
<doc id="23580" url="https://als.wikipedia.org/wiki?curid=23580" title="Krimgebirge">
Krimgebirge

S Krimgebirge (ukr. "Кримскі Гори, Krymski Hory;" russ. "Крымские Горы, Krimskije Gori;" krimtat. "Yaila") isch e Bergzug, wo sich im Süde vo de Krim öber de Chüste vom Schwarze Meer erhebt. De höchst Berg isch de Roman-Kosch (1545 m).

De Bergzug bistoot us drai Bergchettine und isch öppe 150 km lang und fallt im Südweste stail is Meer ab und werd gege Oste nidriger. Im Norde gönd d Berge und d Hügel langsam i d Krimsteppe öbere. 

Di südlich Bergchetti verlauft entlang a de Südchüste vo Sewastopol bis uf Feodosija und isch gchennzaichnet dör höchi Berge, so de Aj-Petri (1243 m), de Roman-Kosch (1545 m), de Tschatyr-Dag (1527 m) und de Demerdschi (1239 m) und dör wiiti Hoochebine, wo Jaila (krimtat. yaila »Alp, Bergwaid«) gnennt werded.

Di mittleri Bergchetti goot vo Sewastopol bis uf Starij Krim und isch gchennzaichnet dör Tafelberge, wo bis zu 700 Meter höch sind. I de Antiki und im Mittelalter sind uf e paarne vo dene Städt entstande, so Eski-Kermen, Mangup-Kale, Tschufut-Kale oder Kyz-Kermen. Di vile Hööline hend scho ee und jee as Woonhööline oder Ställ tienet, die grössere sind zu Höölechlöster oder Höölechile uusbaut woore, di bikanntiste sind Uspenskij, Tepe-Kermen, Katschi-Kalon.

Di nördlich Bergchetti goot vo Sewastopol bis uf Simferopol und bistoot aigetli numeno us Hügel, wo nöd höcher as 340 Meter sind.

Wege de Höchi bildet d Berge e Wetterschaide. De Chüstestraife im Süüde het e milds mediterrans Klima, zudem hebet d Berge de chalti Nordwind im Winter ab, drum hend sich dai meriri Kurort bildet, wie Jalta, Aluschta oder Sudak. I de nördliche Berg- und Hügelzone isch s Wetter füecht und gmässigt, d Steppe degege het typisches troches kontinentals Klima. De Rege wo i de Berge fallt, versickeret rasch im poröse Gstai und chunnt den i regeärmere Piet as Quellwasser wider före. De grössti Fluss isch de Salgir, wo dör di nördlich glegni Steppe flüsst.

D Waidene oder d Jaila im Krimgebirge sind früener wichtig för d Veezucht gsii. Doch well di vile Herde d Vegetation abgfresse hend, isch e grosse Tail zum Jaltaer Naturschutzpiet erchlärt wore, wo s Waide nömm erlobt isch. Hüt werd s Krimgebirge immer mee touristisch erschlosse.

Im Krimgebirge hend i de Antiki d Taurer glebt und drum isch es vo de Grieche "Taurischi Berge" () gnennt wore. Im Verlauf vo de Zitt sind si vo de Skythe us de Steppe assimiliert wore und denn Skythotaurer gnennt wore. Im 4. Joorhundert hend sich d Krimgote niderloo und ufeme Tafelberg im mittlere Krimgebirge d Stadt Dory (h. Mangup-Kale) ggründet.
Si sind erst i de Noizitt völlig assimiliert wore, no im 16.Jh. hend si Krimgotisch und Griechisch gredt. 

Bis zu de Annektierig vo de Krim dör Russland ane 1783 isch d Südchüste di maist Zitt vo Fremde Herrscher abhängig gsii. I de Antiki vo de Grieche, im Mittelalter vo de Genuese und abem 17.Jh. vo de Osmane. D Tatare sind nu nodisno vo de Steppe her i d Berge drunge und d Tatarisierig vo de Berg- und Chüstebiwoner (krimtat. Tat) isch nu langsam fortgschritte. 

Bis is 20.Jh. het drum s Krimgebirge au e ethnischi und kulturelli Grenze bildet, im Norde hend tatarischi Steppevölker glebt, wo Muslim gsii sind, im mittlere Krimgebirge isch d Bivölkerig völlig gmischt gsii, muslimischi Tatare, christlichi Grieche und Gote, dezue no jüdischi Karaime, wo i stadtäänliche Sidlige glebt hend. A de Chüste sind groossi is aktuelle Weltgschee iibundni Städt gsii, wo sich vili Kulturnatione mit Iihaimische vermischt hend: Genuese, Grieche, Armenier und Türke.


</doc>
<doc id="23582" url="https://als.wikipedia.org/wiki?curid=23582" title="Szabolcs-Szatmár-Bereg">
Szabolcs-Szatmár-Bereg

Szabolcs-Szatmár-Bereg (Ussproch: , dt. Komitat Sathmar-Berg) isch e Komitat im Nordoste vo Ungarn. Es gränzt im Nordoste an d'Ukraine, im Südoste an Rumänie, im Südweste an Hajdú-Bihar und im Norde an Borsod-Abaúj-Zemplén und d'Slowakei. De Komitatssitz isch Nyíregyháza.

Di topografische Eigeschafte vom Komitat sin verschyde; mer findet sowohl Flachland wie au Hügelland. Es losst sich in zwei Deil ydeile, nämlig d'Nyírség (de östligst Deil vo de Große Ungarische Diefebeni) und s Umland vo de obere Theiß (Felső-Tisza-vidék). Rund 78 Brozänt vo de Nyírség ghöre zu Szabolcs-Szatmár-Bereg; s ober Theiß-Land bstoht uss em ganze Rétköz und em Flachland vo Szatmár, sällem vo Bereg und vom Moor vo Ecsed, woby di letschte drei numme deilwis dezüeghöre. De höchst Punkt vom Komitat isch uff em Kazony-Berg (240 Meter).

S Chlima isch kontinäntal. De Winder isch do de chältscht vo de Große Ungarische Diefebeni.

De gröscht Fluss vom Komitat isch d'Theiß (ung. "Tisza"). Si chunnt z Tiszabecs uss de Ukraine uff Ungarn und verlosst Szabolcs-Szatmár-Bereg z Tiszadob. Witeri wichtigi Flüss sin d'Szamos, d'Túr, d'Kraszna und de Hauptkanal vo Lónya. Größeri stilli Gwässer sin d'Seee vo Nagyvadas (124 Hektar), dä vo Királytelek (23 ha), usserdem de Bujtos-tó und de Sóstó z Nyíregyháza.

In vyle Deil vom Komitat findet mer unberiehrti Natur; es chömme vyli sälteni Pflanze- und Dierarte vor.

S Komitat isch in sine hüttige Gränze als Folg vo de Komitatsreform entstande; friehner isch sy hüttigs Gebiet uss de historische Komitat (vármegyék) Szabolcs und Szatmár-Bereg bstande. Vo 1950 bis 1989 hät's Szabolcs-Szatmár gheiße.

D'Ywohner sin (vor allem in de 1950er-Johr) in sälli Deil vom Land abgwandert, wo d'Industry witer entwickelt gsi isch. S Hauptzyl isch s benochbert Borsod gsi; in de 1960er-Johr au Budapest. De Grund vo sälle Uswanderige isch gsi, dass vyli Agstellti z Szabolcs-Szatmár-Bereg kei Arbetsblatz meh gfunde hän.

E Großdeil vo de Bevölcherig isch reformiert (41 Brozänt). Usserdem git's vyli Katholike, wo mit 24 (römisch-katholisch) blus 18 Brozänt (griechisch-katholisch) di zweitgröschti Religion usmache. Vo de Jude, wo's do friehner emol gee hät, sin numme no wenigi übrig.

S Komitat isch rych an Dänkmäler. E bsunderi Seheswürdigkeit vo de Region sin d'"Haranglábak" (chleineri Baute (hauptsächlig uss Holz) mit re Glocke dinne, lüeg Bild uff de linke Site), d'Chirch vo Csaroda uss em 13. Johrhundert und di reformierti Chirch vo Tákos.

Heilbäder git's z Nyíregyháza, z Fehérgyarmat und z Kisvárda.

Ungarndütschi Ortsnämme im Komitat Sathmar-Berg



</doc>
<doc id="23585" url="https://als.wikipedia.org/wiki?curid=23585" title="Preuschdorf">
Preuschdorf

Prischdorf (frz. "Preuschdorf", dt. "Preuschdorf") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Prischdorf ligt a de D 28 zwüsche Dieffebach un Marikwiller-Bachelbrunn. S Dorfzentrum isch aber nördlich vo de Schtroos un het Schtrooseverbindige uf Làmpertschloch u Mitschdorf.
S Dorf isch am Südweschthang vom Hochwald gläge, wo eigentlich no zum Pfälzerwald ghört, aber au als Nordvogese bezeichnet wird. 

Prischdorf isch zum erschte Mol gnännt worde anne 719.

 vo Prischdorf isch . D Gmeind ghört zum Gmeindsverband .

Dr elsässisch Dialekt vo Prischdorf ghört zum Oberrhiialemannisch.


</doc>
<doc id="23587" url="https://als.wikipedia.org/wiki?curid=23587" title="Seebach (Unterelsass)">
Seebach (Unterelsass)

Seebàch ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Wi vili Dörfli im Elsass isch au Seebàch prägt vo de vile Fachwerkhüser, wo noch erhalte sin.

Seebàch ligt weschtlich vo de D 34 zwüsche Trimbach u Waisseburch. S git verschidnigi Verbindigsschtroosse in d Nachbardörfer. So führt d D 249 nach Nordoschte über de Frohnackerhof uf Schlatel u nach Südweschte uf Hunschpach. Südlich vo Seebàch ligt Niderseebach vo wo e Schtrooss uf Trimbach führt u weschtlich dervo Àschbàch.

Seebàch beschteht us de ehemol selbschtändige Gmeinde Nider- un (Ober-)Seebach. Di beide Dörfer hei im November 1974 zu einere Gmeind fusioniirt. isch . Seebàch ghört zum Gmeindsverband .

Dr südfränkisch Dialekt vo Seebàch ghört zum Oschtfränkisch (Nordoberdütsch).


</doc>
<doc id="23588" url="https://als.wikipedia.org/wiki?curid=23588" title="Schleithal">
Schleithal

Schlatel (frz. "Schleithal", dt. "Schleithal") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Wi vili Dörfli im Elsass isch Schlatel prägt vo de vile Fachwerkhüser, wo noch erhalte sin. 

Schlatel isch es öpper 3 Kilometer langs Schtrassedorf, wo sich entlang de D 244, wo vo Lüterburi uf Waisseburch führt, zieht. De öschtlich Nachbarort isch Sàlembàch, de weschtlich Waisseburch. Im Südweschte führt d D 249 über de Frohnackerhof uf Seebàch un im Norde vo de Gmeind isch d Pfalz, wo durch d Lauter vom Elsass trennt isch.

Schlatel isch zum erschte Mol gnännt worde im 8. Jh.

 vo Schlatel isch . D Gmeind ghört zum Gmeindsverband .

Dr südfränkisch Dialekt vo Schlatel ghört zum Oschtfränkisch (Nordoberdütsch).


</doc>
<doc id="23589" url="https://als.wikipedia.org/wiki?curid=23589" title="Rott (Unterelsass)">
Rott (Unterelsass)

Rott (frz. "Rott", dt. "Rott") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Rott ligt an de D 77 wo vo Prischdorf uf Waisseburch führt, zwüsche Kleeburi un Waisseburch. D Gmeind ghört zum Biosphärereservat Pfälzerwald-Nordvogese. 

Rott isch zum erschte Mol gnännt worde anne 745.

 vo Rott isch . D Gmeind ghört zum Gmeindsverband .

Dr südfränkisch Dialekt vo Rott ghört zum Oschtfränkisch (Nordoberdütsch).


</doc>
<doc id="23590" url="https://als.wikipedia.org/wiki?curid=23590" title="Lobsann">
Lobsann

Lüsann (frz. und dt. "Lobsann") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . D Iiwohnerzahl schwankt sit de 60er Johr vom 20. Johrhundert um öpper 500 Lüt. 

S Dorf Lüsann ligt zwüsche Làmpertschloch un Sulz. Au nach Norweschte gits e Schtroos, wo Richtig Kleeburi u Klimbàch führt. Lüsann isch am Südweschthang vom Hochwald gläge, wo eigentlich no zum Pfälzerwald ghört, aber au als Nordvogese bezeichnet wird.

Lüsann isch zum erschte Mol gnännt worde im 9. Jh.

 isch . D Gmeind ghört zum Gmeindsverband .

Dr elsässisch Dialekt vo Lüsann ghört zum Oberrhiialemannisch.


</doc>
<doc id="23591" url="https://als.wikipedia.org/wiki?curid=23591" title="Salmbach">
Salmbach

Sàlembàch (frz. "Salmbach", dt. "Salmbach") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Wie vìle Derfel ìm Elsàss ìsch àui Sàlembàch prägt vun dr vìle Fàchwarkhiser, wie noch erhàlte sìn.

S Dorf Sàlembàch lijt zwìsche Niderlauterbach und Schlatel àn dr D 244. Ìn d sìdlige Nochberderfer Sije und Owerlauterbàch gìt s àui direkte Stroßeverbindunge.

Sàlembàch ìsch zem erschte Mol gnannt worre ànne 1049.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Sàlembàch ìsch . Sàlembàch ghert zem Kommünàlverbànd .

Dr sìdfrankisch Dialekt vun Sàlembàch ghert zem Oschtfrankisch (Nordowerditsch).



</doc>
<doc id="23592" url="https://als.wikipedia.org/wiki?curid=23592" title="Alt-Pfirt">
Alt-Pfirt

Àlt-Pfìrt (frz. "Vieux-Ferrette", dt. "Altpfirt") isch e Gmeind im Arrondissement () im Owerelsàss (Haut-Rhin). Im Dorf hets vili erhalteni Fachwerkhüser.

Im Johr 1124 isch s Schloss vo Àlt-Pfìrt s erschte Mol in ere Urkunde gnennt worde, s Dorf sälber erscht me wi hundert Johr schpöter, im 1269i. Immer wider sin Plünderige un Zerstörige vom Schloss un em Dorf belegt, so au im 1445 durch d Basler un im 1633, also wärend em Driisigjöhrige Chrieg, vo de Schwede.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vo Àlt-Pfìrt isch . D Gmeind ghört zum Gmeindsverband .

Dr elsassisch Dialekt vun Àlt-Pfìrt ghert zem Hochàlemànnisch.


</doc>
<doc id="23593" url="https://als.wikipedia.org/wiki?curid=23593" title="Lützel (Oberelsass)">
Lützel (Oberelsass)

Lìtzel (frz.: Lucelle, dütsch: Lützel) isch e Gmeind im ìm Arrondissement () ìm Owerelsàss (Haut-Rhin). D Gmeind ligt direkt a de Gränz zum Schwiizer Kanton Jura.

Lìtzel ìsch zem erschte Mol gnannt worre ànne 1125 àls "S. 'Mariae monasterium qui Lucicella vocatur". De Ursprung vo de Gmeind ligt im Chloschter Lìtzel, wo direkt uf de ehemalige dütsch-franzesische Sproochgrenz glege-n-isch. Doderwäge gits au en Wiler mit Näme Lìtzel uf de Schwiizer Site vo de Gränz.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Lìtzel ìsch . Lìtzel isch Mitglid im Gmeindsverband .

Dr elsassisch Dialekt vun Lìtzel ghert zem Hochàlemànnisch.





</doc>
<doc id="23594" url="https://als.wikipedia.org/wiki?curid=23594" title="Kloster Lützel">
Kloster Lützel

S Chloschter Lítzel isch es Chloschter vo de Zisterzienser gsi, wo im Johr 1123/24 gründt worde-n-isch. S Muetterchloschter isch Bellevaux gsi. Im 1792i isch es ufglöst worde.

S Chloschter Lítzel isch genau uf de Schproochgränz zwisch em germanische un em romanische Sproochruum gründt worde. Nördlich vom Chloschter, im Sungau het mer alemannisch gredt, südlich – im hütige Kanton Jura – Franc-comtois. Au d Wasserscheide zwüsche de Rhône un em Rhy isch ganz i de Nöchi.

Gschtiftet worde isch s Chloschter im Johr 1123/24 vo de Grafe vo Montfaucon. Es isch e Tochtergründig vom Chloschter Bellevaux gsi. S Chloschter isch spöter a d Grafschaft Pfirt cho, ma weiss aber hüt nümm, wann des gsi isch. Bekannt isch aber, dass de Elsgau u de Sornegau zwüsche 1270 u 1278 ans Fürschtbistum Basel cho isch. D Gränze zwüsch em Fürschtbistum u de Grafschaft Pfirt isch ab do Mitte durchs Chloschter gange. Erscht im 1757 het me e Gränzkorrektur vorgnoh, wo defür gsorgt het, dass wenigschtens de Chloschterbezirk ganz uf einere Site gsi isch, nämlich uf de elsässische. Wo im Johr 1789 d französisch Revolution usbroche isch, isch de Bsitz vom Chloschter beschlagnaamt un im 1791 verchauft worde. S Chloschter het als solches no exischtiirt, bis es im Herbscht 1792 gschlosse worde-n-isch.
Am Aafang vom 19. Johrhundert sin d Chile un anderi Näbegebäud abtrage worde. Aber en Teil vo de Hüser sin bis hüt erhalte blibe.


</doc>
<doc id="23595" url="https://als.wikipedia.org/wiki?curid=23595" title="Hunspach">
Hunspach

Hunschpàch (IPA: ; frz. "Hunspach", dt. "Hunspach") ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement . Wi vili Dörfli im Elsass isch au Hunschpàch prägt vo de vile Fachwerkhüser. S Dorf gilt als eis vo de schönschte Dörfer z Frankriich un het de Titel vo eme "Plus beau village de France". 

Hunschpàch ligt weschtlich vo de D 263 wo vo Waisseburch uf Hàwenau führt. Direkti Schtrosse gits uf Ìngelse, Seebàch, Hoffe u Scheeneburi.

D Gmeind ghört zum "Parc naturel régional des Vosges du Nord" em französische Teil vom Biosphärereservat Pfälzerwald-Nordvogese.

S erscht Mal gnännt wird Hunschpàch 1324 als "Hunespach". Dr Name chunnt vomene voreuropäische Wort *(W)UN ("Hügel, Büel") mit em gallo-romanische Suffix -acum > *Un(i)acum. Sekundär isch e /h/ vorgstellt und s Suffix durch s dt. -bach ersetzt worde.
Nach ere lokale Sag chunnt dr Name vomene Riis, wo "Huno" (dt. Hüne) heig gheisse.

Im Jahr 1324 gaht s Dorf als Gschenk an s Herrschaftsgschlecht Puller vo dr Hohenburg. Sit 1504 het Hunschpàch zum Herzogtum Pfalz-Zweibrücke ghört. S Verwaltigszentrum isch Kleeburi gsi. 1611 isch Pfalz-Zweibrücke unter dr Söhn vom Herzog Johann I. ufteilt worde in drü Linie: Pfalz-Zweibrücken-Veldenz, Pfalz-Zweibrücken-Landsberg u Pfalz-Kleeburg. Hunschpach het zue dr letschtere ghört. Wel dr Herzog Johann Kasimir vo Pfalz-Kleeburg 1615 d Katharina, Prinzessin vo Schwede ghirate het, isch d Gmeind 1619 unter schwedische Herrschaft cho. 1633 isch Hunschpàch im Drissigjährige Chrieg vo chaiserliche Truppe niderbrennt worde. Noch em Chrieg hän Sidler us dr Schwyz Hunschpàch wider ufbout. 1788 het Schwede alli Recht uf d Herrschaft an Frankrich übergää. In dr französische Revolution isch s Biet am 4. März 1790 Teil vom nöie Département Bas-Rhin worde.

Maire vo Hunschpàch isch de Bertrand Wahl. D Gmeind isch Mitglid im Gmeindsverband .




</doc>
<doc id="23602" url="https://als.wikipedia.org/wiki?curid=23602" title="Tolna">
Tolna

Tolna (Ussproch: , dt. d Tolnau) isch e Komitat im Südweste vo Ungarn. Es gränzt im Norde an Fejér, im Oste an Bács-Kiskun, im Süde an Baranya und im Weste an Somogy. De Komitatssitz isch Szekszárd.

Z Tolna git's verschydeni Hügel. De höchst devo isch de Dobogó, wo d'Spitze uff 593 Meter über em Meer litt. S Komitat isch arm an Bodeschätz.

S Chlima vo Tolna bildet e Übergang zwüsche de Chlimas vo de Große Ungarische Diefebeni und Dransdanubie.

Di gröschte Flüss sin d'Donau, de Kapos und de Sió.

De Wald vo Gemenc isch bekannt für sini Rothirsch-Bständ. Im Reservat vo Gyulaj git's usserdem vyl Damwild.

E (hütt historischs) Komitat Tolna hät's scho zur Zit vom Stephan I. gee. Es isch um s Schloss vo Simontornya umme entstande. Wo i-n-re Blietezit d'Türke ygfalle sin, isch s Komitat fast vollständig entvölchert worre. S Wappe hät's im Johr 1699 vom Chönig Lipót I. griegt. Bis 1779 isch Simontornya de Komitatssitz gsi, ab dänn Szekszárd (wo allerdings d'Stadträcht erscht im Johr 1905 d'Stadträcht griegt hät. In sine hüttige Gränze isch s Komitat im Johr 1950 als Folg vo de Komitatsreform entstande.

Z Paks (im Oste vom Komitat) stoht s einzig Atomchraftwärk vo ganz Ungarn. Do wird d'Hälfti vo de eläkdrische Energy broduziert, wo z Ungarn verbrucht wird. De Rychdum an Flüss stellt e güeti Bedingig für d'Landwirtschaft dar.

Di beide gröschte Undernämme noch Erdrag sin im Johr 2006 gsi:

1. Paksi Atomerőmű Zrt. (s Atomchraftwärk; landeswit Blatz 110), 2. Tolnagro Kft. (landeswit Blatz 423).

In relativ vyle Dörfer spyle d'Draditione für s Volk no e wichtigi Rolle. Säll isch bsunders usbrägt in de Dörfer Őcsény, Decs, Sárpilis und Alsónyék (alli im Südoste vo Tolna), wo mit em Oberbegriff "Sárköz-Dörfer" zämmegfasst werre.

Ungarndütschi Ortsnämme im Komitat Tolna



</doc>
<doc id="23608" url="https://als.wikipedia.org/wiki?curid=23608" title="Weilheim (Baden)">
Weilheim (Baden)

Wyle (uff Hochdütsch "Weilheim") isch e Gmeind im Landchreis Waldshüet, Bade-Württebärg, Dütschland.

Wyle gränzt im Weschde an Görwihl und Albbruck, im Süde an de waldshüet-düengemer Stadtdeil Düenge, im Oste an Wüetöschige und im Norde an Höcheschwand und Üehlige.

Zu de Gmeind Wyle ghöred Bannholz, Byrbronnè, Nöggeschwyl und Remetschwyl. Si sin früener selbständigi Gmeide gsi.

Zu de ehemolige Gmeind Bannholz ghöre s glychnamig Dorf, d Wyler Aisperg und Ay, de Zinke Usser Ay und s Ghöft Uff em Hof. Zu de ehemolige Gmeind Bierbrunne ghöre d Dörfer Under- und Oberbierbrunne und Rohr, de Wyler Heubach und s Ghöft Löchlimiehli. Zu de ehemolige Gmeind Remetschwyl ghöre s glychnamig Dorf, usserdem s Dorf Brunnodere und de Wohnblatz Waldhus. Zu de Gmeind Wyle in de Gränze vo 1974 ghöre d Dörfer Wyle, Bürgle und Dietlige und de Wyler Schnörrige.

Uff em Bode vo de ehemolige Gmeind Bierbrunne liige d Wiestige Wislange und Oberwyl, usserdem zwei abgangeni Burge, wo 1279 erwähnt werre. Au d Ortschaft Haselbach wird sällemols erwähnt; si isch mittlerwyli in de Dörfer Wyle und Indlekofe uffgange. Im Gebiet vo de hüttige Gmeind Wyle ghöre au di abgangene Burge Güetränkige und Isnegg.

De Ort Bannholz isch im Johr 871 zum erschte Mol i-n-re Urkunde erwähnt worre, Aisperg 19 Johr spöter. Wyle findet mer 929 als "Wilhaim" zum erschte Mol.

Vom Mittelalter bis in s letscht Johrhundert isch z Wyle und drum umme Wy abaut worre. D Mönch vo St. Bläsi hän 1351 vier Wygärte im hüttige Wyle gha. 1383 wird e Chlosterhof z Nöggeschwyl erwähnt, wo au e größere Räbgarte dezüeghört hät.

Hütt werre degege Rose vyl meh züchtet. De Ortsdeil Nöggeschwyl, 1279 zum erschte Mol erwähnt, wird wäge sine über 20'000 Rosestöck sit 1970 mit "Rosedorf im Schwarzwald" betitelt. Es hät 1965 de bundeswit Wättbewärb "Unser Dorf soll schöner werden" gwunne. De Tourismus isch dodure agstyge.

Bannholz isch no älter; es wird 871 zum erschte Mol i-n-re Urkunde vom Chloster Rhynau gnännt und isch im Mittelalter Vogteisitz gsi. Vom Gupfe (780 Meter) cha mer d Alpekätte seh. S Dorf Wyle-Remetschwyl soll no älter sy; es isch lut Vermüetige uff de Fundamänt vo-n-re römische Sydlig baut worre.

Im 18. Johrhundert sin vyli Ywohner uff Ungarn usgwandert, im 19. Johrhundert in d USA.

In de Nöchi vo de Gmeind Wyle sin d Reste vo de Turmhügelburg Güet-Kränkige uss em 12. Johrhundert.

Sit 1992 hät Wyle partnerschaftligi Beziehige zu Baden in de Bretagne (Frankrych).

Ergebnis vo dr Landdagswahle sit 2006: 

De Tourismus wird durch d Lag vo Wyle adrybe: de wällig Hotzewald mit em Hochrhy im Süde und de landschaftlig Kondrast zu de Großschluchte vo de Schwarza und de Schlücht.

De Ober Wasserfall vom Haselbach östlig vo Indlekofe stürzt vom Bode vo-n-re Schlucht fast zwölf Meter wit abe in e fast runds Fälsbecke. De glych Bach stürzt am Undere Wasserfall nün Meter wit in de Düfelskässel, churz bevor er in d'Schlücht mündet.

Vom Hochfluhfälse östlig vo Nöggeschwyl cha mer diräkt in d Diefe vom Schwarzadal mit em Bannwald vo de Berauer Halde (Üehlige-Birkedorf) und em Stausee Witznau. Au s Schlüchtdal isch vo dört us z seh.

Nöcheri Zyl sin d Altstädt vo Waldshüet und Düenge, witer eweg sin de Schluchsee, St. Bläsi oder d Museumsbahn Wüetachdal (Sauschwänzlibahn).

Ändi Juli, noch em Heuet, fyred me z Wyle und z Bierbrunne s Heugeißfeschd.



</doc>
<doc id="23609" url="https://als.wikipedia.org/wiki?curid=23609" title="Weilheim">
Weilheim

Weilheim isch dr Namme vo denne Ortschafte:
Weilheim isch de Name vo me Schiff:


</doc>
