<doc id="23615" url="https://als.wikipedia.org/wiki?curid=23615" title="Krimtatarische Sprache">
Krimtatarische Sprache

S Krimtatarische (krimtat. "Qırımtatarca, Qırımtatar tili") isch e Sprooch, wo vo de Krimtatare uf de Halbinsle Krim und z Usbekistan gredt werd. En anderi Bizaichnig vo dere Sprooch isch no Krimtürkisch (krimtat. "Qırım Türkçesi"). S Krimtatarisch isch aini vo de drai Amtssprooche uf de Krim.

D Krimtatare hend bis zu de Deportation vom Stalin uf de Krim glebt und ab 1944 z Usbekistan, wo si vom Stalin noi agsidlet wore sind. Erst ane 1988 hend d Krimtatare d Erlaubnis öbercho, wider uf de Krim z wone.

D Aazaal vo de Sprecher vom Krimtatarische werd uf e halbi Millioo gschätzt. Devo lebet hüt rund 260'000 Krimtatare uf de Krim, 150'000 im Deportationspiet z Usbekistan und i anderne zentralasiatische Länder. E Minderhait vo Krimtatatare lebt i de Türkai, allerdings cha die Aazaal nöd gnau eruiert werde, me as 100'000 dörftets aber nöd sii. Z Bulgarie sind s no öppe 6'000 und z Rumänie 25'000.

S Krimtatarische isch e Zwiig vom Kiptschak (krimtat. Qıpçaq) und ghört zu de Turksprooche. S nimmt debii e Mittelstellig zwöschet em Tatarische und em Türkische ii. Drai Tielekt werdet historisch underschide, wo sich vor de Deportation uf de Krim ase vertailt hend:

I de Steppe (krimtat. Çöl) vo de Krim isch de Nogai-Tielekt (Noğay) gredt wore, en Zwiig vom Kiptschak-Tatarische. D Sprecher vo dem Tielekt hend ere Tielekt as rain aaglueget, und d Sprecher vo de andere Tielekt hend si eener abschätzig Tat gnennt. A de Südchüste (krimtat. Yalıboyu) isch s Krimtatarische starch vom Osmanisch-Türkische beiiflusst wore, wo zum Ogusische Zwiig vo de Turksprooche ghört. Im Krimgebirge (krimtat. Yaila) isch e Mischtielekt us baidne gredt wore. S moderni Krimtatarische basiert uf em Tielekt vom Krimgebirge.

Vor de Annektierig vo de Krim dör Russland ane 1783 isch s Krimtatarische i de Arabische Schrift gschribe wore i de osmanisch/persische Variante. Di offiziell Sprooch vom Krim-Chanat isch aber i de Regle s Osmanisch-Türkische und s Tschagatai gsii. Ane 1876 het de İsmail Gaspıralı as erste s Krimtatarische zunere greglete Schriftsprooch gmacht. 1928 isch di arabischi Schrift dör di latiinisch Schrift ersetzt wore, i de Version vo de offizielle türkische Orthographii. D Russe hend zee Joor spööter di Kyrillischi Schrift vorgschribe. 

1993 isch s Krimtatarische nebetem Ukrainische und em Russische zu de dritte Amtssprooch vo de Krim erhobe wore. Ab 2002 werd wider di latinischi Schrift bruucht wie i de Türkai, aber mit zwee zuesätzliche Buechstabe, em /Ñ ñ/ und em /Q q/.

S Â â werd nöd as separate Buechstabe aaglueget.


</doc>
<doc id="23627" url="https://als.wikipedia.org/wiki?curid=23627" title="Burg Zähringen (Freiburg)">
Burg Zähringen (Freiburg)

D Bùùrg Zäärige isch e Bùùrgruine bi Fryybeg ooberhalb vùm Schdaddail Zäärige. Si hed em Aadelsgschlächd vù dr Zääriger dr Name gee.

D Bùùrg Zäärige lyd hide ùf em Baan vù Gundelfinger Oordsdail Wildtal ùf eme Uuslaifer vùm 
Ros-Chobf.

Ùf em Zääriger Bùùrgbäärg hed s vùm 3. bis am Änd vùm 5. Joorhùnderd e alemannische Hèèchesiidlig gee vùn eme alemannische Chlaicheenig. Fir die isch dr Bùùrgbäärg groosflèchig yygeebned woore.

S èèrschd Mool gänd wird dr Oord Zäärige scho chùùrz noch em Joor 1000. S isch aber nid chlaar, eb dodermid scho ne Bfeschtigung oder dr hidig Fryybeger Schdaddail Zäärige gmaind gsii isch. D Bùùrg Zäärige isch s èèrschd Mool gnänd ane 1080 im Zämehang mid em Herzog Berthold II. vù Zäärige.

Noch em Uusschdäärbe vù dr Zääriger ane 1218 hed dr Chaiser Friedrich II. d Zääriger Bùùrg as Ryychslèèche yyzooge. Zwische 1275 ùn 1281 isch d Bùùrg e baar Mool niiderbränd woore in dr Bsizschdridigkaide zwischen em Ryych, dr Groofe vù Urach ùn dr Schdad Fryybeg. Si isch aber als wider ùfböue woore.

Ane 1327 hän d Groofe vù Fryybeg d Bùùrg verchaufd ghaa, 1422 good e Dail vù dr Aalag in dr Bsiz vù dr Marggroofe vù Baade iiber. 

Im Buurechrieg isch d Bùùrg Zäärige ane 1525 niiderbränd woore ùn derno nimi ùfböue woore.

Ane 1815 isch di ganz Aalag in dr Bsiz vùm Huus Baade iibergange. Hid ghèèrd d Bùùrg Zäärige dr Schdad Fryybeg.

Erhalde isch vù dr Ruine no dr Rùnddùùrm us em 13. Joorhùnderd mid ere vù Zine ùmringde Uussichdsplattform.




</doc>
<doc id="23629" url="https://als.wikipedia.org/wiki?curid=23629" title="Schwarzes Meer">
Schwarzes Meer

S Schwarze Meer isch e Binnemeer zwöschet Europa und Asie und e Nebemeer vom Mittelmeer. E Nebemeer vom Schwarze Meer isch s Asowsche Meer, wo im Norde litt.

I de Antiki het s Schwarze Meer bis öppe um 700 v.Chr. "Pontos Axeinos" (agr. Πόντος Ἄξεινος) ghaisse, wa volksetymologisch as »Ungastlichs Meer« dütet woren isch, aber as en Entleenig usem Iranische Wort "axšaenas" »dunkel« aagluegt werde mue. Spööter hend d Grieche s Meer denn "Pontos Euxeinos" (Πόντος Εὔξεινος) gnennt, aso »Gastlichs Meer«. Selte isch degege de Name "Pontos Melas" (Πόντος Mέλας) »Schwarzes Meer« gsii.

Di moderne Näme bidütet all »Schwarzes Meer«: türk. "Karadeniz"; krimtat. "Qara deñiz"; ukr. Чорне море, "Čorne more"; russ. Чёрное море, "Čornoje more"; bulg. Черно море, "Černo more"; rum. "Marea Neagră" etc.

S Schwarze Meer isch dör de Bosporus, s Marmarameer und d Dardanelle mit de Ägäis verbunde.

Im Uurzaigersinn grenzet die Länder as Schwarze Meer: "Europa:" Türkai, Bulgarie, Rumänie, Ukraine; "Asie:" Russland, Georgie und d Türkei.

D Flächi vom Schwarze Meer bitrait 424.000 km², di längst Uusdeenig vo Ost uf West bitrait 980 km und vo Nord uf Süüd 530 km. Di tüüfsti Stell isch 2244 m underem Meeresspiegel. Im asiatische Tail erhebt sich de Kaukasus öber de Chüste und im Süüde fallt s Nordanatolischi Gebirge stail is Meer ab. Di europäisch West- und Nordchüste isch degege flach und wiist im Gegesatz zu de asiatische Chüste Lagune und au meriri Insle uuf. S Schwarze Meer werd vo Europa uus vo groose Ström mit Süesswasser versorgt: d Donau, de Bug, de Dnepr, de Dnestr und de Don. Z Georgie isch de Rioni und i de Türkai sind de Kisilirmak und de Sakarya d Hoptflüss, wo is Schwarze Meer mündet.

S Schwarze Meer het wenig Insle, wo vor alem im Nordweste liget. Eini dervo isch Dscharylhatsch. Uuffällig isch d Halbinsle Krim, wo im Weste und Süüde vom Schwarze Meer umspüelt werd, im Oste aber vom Asowsche Meer.

Uf de Oberflächi gits e Ströömig, wo schwach im Uurzaigersinn chraist, aber s git fast kai Wasseruustuusch mit de tüüfere Schichte. Fluet und Ebbi sind im Schwarze Meer nu schwach.

De Salzghalt uf de Oberflächi vom Schwarze Meer isch mit 17 Promill recht nidrig. I de Tüüfi ninnt er aber zue und zäme mitem nidrige Suurstoffghalt werd so dai höchers Lebe verhinderet. De Salzghalt vom Asowsche Meer, emene Nebemeer vom Schwarze Meer im Nordoste, lit bi 11 Promill.

D Südchüste het milds mediterrans Wetter, im Norde isch s Klima kontinental, mit chalte Winter und haisse Sümmer, uusert a de Krimchüste, wo au mediterrans Wetter ufwiist, dezwösche isch s Wetter gmässigt. De Hoptwind bloost usem Nordweste. Im Winter feget ufem Schwarze Meer starchi Störm und s gitt vill Nebel. Im Norde chases au Iis gee. D Regemengi ninnt vo Georgie richtig Ukraine starch ab.




</doc>
<doc id="23630" url="https://als.wikipedia.org/wiki?curid=23630" title="Tschufut-Kale">
Tschufut-Kale

Tschufut-Kale (ukr. und russ. Чуфут-Кале Čufut-Kale; krimtat. Çufut Qale; karaim. Джуфт Къале, Dschuft Kale) isch e historischi Stadt uf de Krim und isch chorzi Zitt d Hoptstadt vom Krimchanat gsii.

Tschufut-Kale isch hüt e Touristeattraktion und vill Baute sind restauriert wore. Nebet de Stadtmuure sind no Bethüser vo de Karaime erhalte und s Mausoleum vo de Nenekedschan Chanim, de Tochter vom Tochtamisch († 1405), emene Chan vo de Goldige Horde.

De krimtatarisch Name Çufut Qale bidütet »Jude-Festig«, well sich underem Krimchanat vill Jude i de Stadt niderloo hend. En ältere Name vo de Stadt isch Qırq Yer »Vierzg Ort« oder Qırq Er »Vierzg Maa«.

Tschufut-Kale lit ufeme Tafelberg im Krimgebirge öppe 2,5 km östlich vo Bachtschisaraj. De Ort isch scho im 6.Jh. bisidlet gsii, wien e alano-gotisches Gräberfeld zaigt. Vermuetli sind d Biwonner Alane gsii. En Aanaam vo de Forschig isch, as Tschufut-Kale mit de Stadt Phullai (Φουλλαι) z identifizieren isch, wo de krimgotischi Bischof Joannes ane 785 vo de Chazare isch d Gfängnis gsteckt woren isch. Denn wär de Ort im Mittelalter e Bischofsitz gsii.

Nochdem d Tatare d Krim underworfe hend, het de Ort Qirq-Yer ghaisse. De ältist Bileg vo dem Name "Qirqri" isch vom arabische Geograph Abu al-Fida ane 1321, wo schribt, as de Ort im Land vo de As ligi, womit d Alane gmaint sind. 1440 het sich de Hatschi Girej as unabhägige Chan vo de Krimtatare uusgrueffe und Qirq-Yer zu sinere Hoptstadt gmacht. Si Soo, de Mengli Girej († 1515) het denn aber i de Nöchi de Palast Bachtschisaraj (krimtat. Bağiçasaray »Gartepalast«) baue loo. Qirq-Yer isch den zum Ort wore, wo unliebsami Persone und Gaisle ghalte wore sind oder is Gfängnis gsteckt wore sind. I de Stadt sind au d Münze vom Krimchanat gschlage wore. Scho früe hend sich Karaime niderloo, e jüdischi Sekte, wo no hüt uf de Krim lebt, de Grund, wiso de Ort abem 17.Jh. au Tschufut-Kale gnennt woren isch. Die Jude, wo im nöche Bachtschisaraj as Diener vom Chan gschaffe hend, hend müese spötistens aber bi Iibruch vo de Dunkelhait uf Tschufut-Kale zrugg müese.

Nochdem Russland ane 1783 d Krim annektiert het, hend d Karaime afange d Stadt verloo und sich i de noije Städt niderloo. Im 19.Jh. isch de Ort denn ganz verloo wore und verfalle.



</doc>
<doc id="23636" url="https://als.wikipedia.org/wiki?curid=23636" title="Laufen BL">
Laufen BL

Laufe isch ä historischs Stettli und ä Gmeind im Baselbiet und dr Hauptort vom glychnamige Bezirk i dr Schwyz. Am 31. Dezämber 2015 het Laufe 5544 Ywohner ghaa.

S Stettli Laufe lyt am Uufer vo dr Birs im sogenannte Laufetaal, im ene Taal südlich vo dr Blauechetti im Jura.

Dur Laufe verlauft die sogenannti Jurabahn vo dr SBB vo Basel nach Dälschbrg und Biel.

In Laufe befindet sich dr Stitz vo dr bekannte Bummelifabrigg Ricola AG und dr Keramik Laufen AG, wo Keramik vorallem für s Baadzimmer produziert.

Die erschti urkundliche Erwähnig vo Laufe datiert us em Joor 1141 als "Loufen".

Archeologischi Fünd uf em Gmeindsgebiet sy zwöi Greeber us dr Jungsteizyt, Keramik us dr spootä Bronzezyt und ä römische Guätshof mit emene Lehmbrennofä und ere Isäschmelzerey, wo im Joor 1917 entdeggt wordän isch.

Im Joor 1295 het dr Bischof vo Basel "Peter Reich von Reichenstein" Laufe s Stadträcht gwährt.

Im Joor 1525 het Laufe d Reformation aagnoo, aber scho ä halbs Jaarhundert schpöter isch im Joor 1588 dur dr Fürschtbischof Jakob Christoph Blarer von Wartensee, wo zu sälber Zyt über d Region Laufe regiert het, wider dr katholisch Glaube zruggbrocht worde.

"Für die jüngeri Gschicht lueg unter em Bezirk Laufe."



</doc>
<doc id="23639" url="https://als.wikipedia.org/wiki?curid=23639" title="Laufen">
Laufen

Laufen oder Laufe bezeichnet:

Laufe isch dr Name vo däne Ort i dr Schwiiz:

Laufe(n) isch dr Name vo däne Ort z Dütschland:

Laufe stoot au no für:
Lueg au:


</doc>
<doc id="23646" url="https://als.wikipedia.org/wiki?curid=23646" title="Wutach (Gemeinde)">
Wutach (Gemeinde)

Wüetach (uff Dütsch "Wutach") isch e Gmeind im Landchreis Waldshüet z Bade-Württeberg.

Wüetach litt im Nordoste vom Landchreis Waldshüet an de Gränze zum Schwarzwald-Baar-Chreis und em Landchreis Brysgau-Hochschwarzwald. Westlig devo isch de Rande. S Gmeindgebiet litt uff 592 bis 850 Meter über em Meer.

Nochbergmeinde sin im Nordweste Löffige (Landchreis Brysgau-Hochschwarzwald), im Nordoste Hüfige, im Oste an Blüemberg (beidi im Schwarzwald-Baar-Chreis) und im Süde an Bonndorf im Schwarzwald.

D Gmeind bstoht uss Ebedinge (808 Ywohner am 31. Dezember 2005), Lembach (185 Ywohner) und Münchige (270 Ywohner); alli drei sin friehner selbständigi Gmeinde gsi. Zu de ehemolige Gmeind Ebedinge ghöre s glychnamig Dorf, d Höf Bachdalmiehli, Brüederhof und Wüetachmiehli und s Hus Gipsmiehli. Zu de ehemolige Gmeinde Lembach und Münchige ghöre jewyls numme di beide glychnamige Dörfer.

Im Gebiet vo de ehemolige Gmeind Ebedinge liige di abgangeni Burg Göggelsberg und d Wiestige Miehlefinge, wo wohrschints mit de Ortschaft Wilolvige (1293 zum erschte Mol urkundlig erwähnt und spöter abgange) übereigstumme hät, und Weschdorf.

Spure züge vo-n-re friehe Bsydlig; z Ebedinge und Lembach findet mer Überrest vo de Urnefälder-Kultur, wo dört um 1200 v. e. Chr. gsydelt hät, usserdem uss de Hallstatterzit im Johr 800 v. e. Chr. Sälli Überrest sin Grabhügelfälder, wo meistens no güet erhalte sin. Au d Römer hän in de hüttige Gmeind Wüetach gsydelt, wie Münzfünd bewyse. Als Folg vo de Völcherwanderig und de germanische Landnahm hän sich Alemanne agsydelt.

Bis zum Änd vom Zweite Wältchrieg häts z Wüetach vor allem Bure gha. D Ywohner sin aber scho im 19. Johrhundert "gflüchtet" (de Großdeil uff Amerika), wyl durch d Landwirtschaft nümmi alli hän chönne güet versorgt werre. D Brandkatastroph vo 1875 hät sälli Abwanderig verstärkt; vyli Uswanderer hän deno im Industrysektor gschafft.

Sälli Entwicklig isch am Afang vom Erschte Wältchrieg vorby gsi. Säll losst sich durch d Neugründig vo Züeerwerbsbedrieb und chleinere Fabrike in de nöchere Umgebig begründe. Noch em Zweite Wältchrieg hät de Tourismus de Gmeind wenig ybrocht, was sich aber denoch gändert hät.

Am 1. Januar 1975 sin d Gmeinde Ebedinge, Lembach und Münchige freiwillig zämmeglegt worre.

Ergebnis vo dr Landdagswahle sit 2006: 

Wüetach litt im Naturpark Südschwarzwald. De Tourismus hät sich in de vergangene Zit witerentwickelt und isch zum Bispyl durch d'Mögligkeit zum wandere agstyge; s beliebtest Zyl vo de Region isch dodeby d Wüetachschlucht. Au d Vorussetzige zum Velo fahre sin güet.




</doc>
<doc id="23647" url="https://als.wikipedia.org/wiki?curid=23647" title="Krimgotische Sprache">
Krimgotische Sprache

Di Krimgotischi Sprooch isch e Germanischi Sprooch, wo mindestens bis is 16. Jh. vo de Krimgote gredt woren isch, wo im Krimgebirge glebt hend. D Sproch isch nebet e paar Näme und dör e Wörterliste usem 16. Jh. erhalte. D Krimgote hend sich mit "Knauen tag" »Guete Tag« grüezt.

Der flämischi Gleerti Augier–Ghislain de Busbecq (1522-1592) wo vo 1554 bis 1562 as Gsandte vom habsburgische dütsche Chaiser Ferdinand I. z Konstantinopel am Hof vom Sultan glebt het, isch interessiert gsii am Grücht, as uf de Krim "tütschsproochigi" Gote lebet und het denn, wo zwee Gsandti vo de Krim an Hof vom Sultan choo sind, die troffe. De annt isch e Krimgot gsii, het aber sini germanischi Muettersprooch verlernt gha, de ander isch e Krimgriech gsii, wo Krimgotisch het chöne. Er het baid öber s Land und d Sprooch uusgfröget und erfaare, as di gröschte Städt "Mancup" und "Sciuarin" haisset. Denn het er no öber hundert krimgotischi Uusdruck uufgschribe und di latiinischi Öbersetzig aggee. Denebet het er ono de Tegscht vomene Liedli (cantilena) uufgschribe, wo di beed Mane vorgsunge hend. Er het sini Bigegnig emene Fründ mittailt und de Brief isch ane 1589 z erschtmool z Paris veröffetlicht wore.

S git nume wenig direkti Spuure vom Krimgotische us de Antiki und usem Mittelalter. Dezue ghört natürtli d Näme "Gote" (agr. Γότθοι) und "Gotthia" (»Goteland«) und vellicht au de Ortsname "Dory/Doros" (Δόρυ, Δόρος; h. Mangup-Kale). En antike Grabstai us Pantikapaion (h. Kertsch) zaigt de Frauename "Gomaria" (ΓΟΜΑΡΙΑ), wa germanisch sii chönt (vgl. de alem. Name Gomoarius). Sicher Gotisch sind de Name vom Bischof "Unila" (Οὐνίλας = *Hunila »chliine Hunn«) und vom Diakon "Moduarios" (Μοδουάριος; baidi ane 404). E jüdische Grabstai us Partenit, nennt de Priester "HRFYDYL" (הרפידיל). Do i de Hebräische Schrift /y/ und /r/ äänlich uusgsiend, cha Harifridil glese werde (vgl. ahd. Herifrid). E mittelalterlichi Inschrift usem nördliche Krimgebirge nennt no e Frau "Ilthe" (ΙΛΘΗ; vgl. mhd. Hilde).

As e ostgermanischi Sprooch isch s Krimgotische nöch verwandt mitem Bibelgotische. Typisch ostgermanischi Form zaiget Wörter wie "ada" »Ai«, "fyder" »vier«, "ieltsch" »gsund«, "mine" »Moo« oder "wintch" »Wind«. Vili Wörter tööned völlig vertraut wie "hus" »Huus«, "wingart" »Wingert« oder "sune" »Sune« und chömed i fast allne germanische Sproche voor.

Im allgimaine werd aagnoo, as s Krimgotische en ostgermanischi Sprooch isch. De Ottar Grønvik het aber versuecht z nochewiise, as die Sprooch eener uf eme westgermanische Tielekt basieri, wo denn uf de Krim under de Iifluss vom Gotische choo sai. Dem werd entgegeghalte, as s Bibelgotischi di anzig guet bialaiti ostgermanischi Sproch sai, und as die Züüg uufwiise chöni, wo anderi ostgermanischi Sprooche nöd haa müend. S Krimgotischi sai, well uf de Krim und i de Umgebig nume Gote und Heruler bbizüügt saiet, drum as e ostgermanischi Sprooch azluege.

S Krimgotische het au Fremdwörter ufgnoo. So chunnt s Wort "stap" »Gaiss« usere nöd bikannte ihaimische Sprooch am Schwarze Meer (ukr. cap; rum. țap ung. cáp »Gaissbock«). D Nochburschaft mit de Skythe, Sarmate und Alane het iranischi Wörter is Krimgotischi broocht, wie "sada" »hundert« und "hazer" »tuusig«. S Wort "cadariou" »Soldat« chunnt velicht vo lat. centurio, wäred u. a. s Wort "marzus" »Hochzig« nöd erchlärt werde cha.

Denebet gits ono Fremdiiflüss dör d Öberliferig. So isch de Gwäärsmaa vom Busbecq e Griech vo de Krim gsii, wo vermuetli d Wörter nöd akzentfrai uusgsproche het. Zum andere isch de Busbeqc kann Sproochwüsseschaftler gsii und het d Wörter i de dozmol gängige flämische Orthographi uufgschribe, wa bim Uuswerte vom Material birücksichtigt were mue. Au Verschriibige wie /n/ för /u/ chömed vor.

Do fast nu Wörter und nu wenig Sätz öberliferet sind, isch d Grammatik schwer festzstele: De Artikel luutet entweder "the" oder "tho". En Aazaal vo männliche Wörter zaigt d Endig uf "-sch," wo a de typisch gotische Endig uf "-s" entsprecht ("wintch" »Wind«, "rintsch" »Berg«, "fers" »Maa«). Anderi Wörter wie "tag" »Taag«, "apel" »Öpfel« oder "stul" »Stuel« zaiget da Nominativ-s nümm. S Wort "oeghene" »Auge« dörft e Pluralform sii. De Infinitiv vo de Verbe endet uf "-en: singhen, lachen" »singe, lache«. De Uusdruck "ich malthata" werd as »ich säg’s« düütet und "tzo warthata" »du machsch’s«, "ies varthata" mit »er macht’s«, wobi "-ta" s enklitisch Pronome för »es« isch.

S Liedli, wo d Gwärslüüt vorgsunge hend, isch laider ooni Öbersetzig uufgschribe wore und d Forschig isch sich nöd ainig, öb da Lied au sicher Krimgotisch sai. Nebet wenige krimtatarische Interpretatione gits no e meriri gotischi Öbersetzige, si gönd vo “Wiegeliedli” und “Liebesliedli” öber “Suuflied” bis zum “Heldegsang”. Kai Öbersetzig isch ooni Widerspruch blibe.


Dr Bericht vom Augier–Ghislain de Busbecq (TITUS-Datebank, Universität Frankfurt)


</doc>
<doc id="23651" url="https://als.wikipedia.org/wiki?curid=23651" title="Wutöschingen">
Wutöschingen

Öschige (dt. "Wutöschingen") isch e Gmeind im Landchreis Waldshüet.

Öschige litt am südöstlige Rand vom Schwarzwald zwüsche 365 und 583 Meter über em Meer. D Chreisstadt Waldshüet-Düenge isch numme e baar Kilometer devo eweg. Im Oste gränzt Öschige an de Chleggi (Schaffuse, Schwiz). De Verchehr vo de ganze Region verlauft hauptsächlig em Wütachdal entlang, wo noch Südsüdweste zum Rhy ane fließt. Im Dal liige d Ortschafte, Obschtwyse und Gwärbfläche; de Astyg zu de höchere Fläche mit Fälder, einzelne Höf und Wälder isch steil.

Nochbergmeinde sin Egginge im Norde, Chlettgau im Oste, Lauchringe im Süde und Waldshüet-Düenge und Üehlige-Birkedorf im Weste.

Im Gmeindegebiet liige di ehemolige Gmeinde Dègèrnau, Horrè, Ofteringè un Schwerzè. Es ghöred insgsamt 15 Dörfer, Wyler, Zinkè, Hööf un Hüser dezüè.

Zu de ehemolige Gmeind Degernau ghöre s glychnamig Dorf, s Ghöft Vogelhof/Vogelhöf und s Hus Schattemiehli. Zu de ehemolige Gmeind Horrè ghöre s glychnamig Dorf, de Zinke Höf (Horrèer Höf) und d Höf Hölzlihöf (Linsebodehof) und Löchlihof (Hofgüet Dörneck). Zu de ehemolige Gmeind Ofterige ghöre s glychnamig Dorf und s Hus Rewedal (Reuedal). Zu de ehemolige Gmeind Schwerze ghöre s glychnamig Dorf und s Dorf Willmendige und s Ghöft Bohlhof. Zu de Gmeind Öschige mit de Gränze vor de Gmeindereform (1. Januar 1975) ghöre s glychnamig Dorf, d Sydlig Silberwyse und d'Hüser "Wohnhäuser an der Bundesstraße".

Zämme mit em Umland vom Hochrhy und em Chlettgau isch au s under Wüetachdal scho frieh besydelt worre. Säll isch am günschtige Chlima gläge. D Sydler hän an de Stroß zwüsche Dägernau und Erzige e Großsteigrab hinderlo.

Di hüttigi Gmeind Öschige isch am 1. Januar 1975 durch d Gmeindereform enstande; sällemols sin d Gmeinde Öschige, Horrè und Schwerze zämmeglegt worre. Ygmeindige hät s am 1. Januar 1971 (Ofterige) und am 1. Januar 1975 (Dägernau) gee.

Uff em Wappe siht vor me goldige Hindergrund e Mihlerad mit fümf Speiche; drunder isch e hällblaue Fluss. Sälli Objäkt verwyse uff d Wüetach, d Mihle, wo s friehner vyli devo gee hät, und d fümf Deilgmeinde.

Ergebnis vo dr Landdagswahle sit 2006: 

Z Öschige hät d Aluminiumindusty im Hochrhygebiet agfange: do isch 1902 s Aluminiumwalzwärk gründet worre. Hütt werre vom "Härz vo de Aluminiumregion" diversi Aluminiumbrodukt in di ganzi Wält exportiert.

Öschige litt an de Wüetachdalbahn vo Waldshüet uff Immedinge. Im Momänt goht dört aber numme de Glägeheitsverchehr ane, wo als Aschluss an d Museumsbahn vo de Wüetachdalbahn ab Weize diene.




</doc>
<doc id="23653" url="https://als.wikipedia.org/wiki?curid=23653" title="Vas">
Vas

Vas (Ussproch: , ungarndütsche Name: Eisenburg) isch e Komitat im Weste vo Ungarn. Es gränzt im Norde an Győr-Moson-Sopron, im Oste an Veszprém, im Süde an Zala, im Südweste an Slowenie und im Weste an Östrych. De Komitatssitz isch Szombathely.

Vo de geografische Eigeschafte her isch Vas eins vo de vylfältigste Komitat vo Ungarn. D'Hälfti devo isch Flachland (z. B. di Chleini Ungarischi Diefebeni im Norde), im Weste isch s Komitat bergig, im Südweste chleineri Hügel. S Chlima isch chiehler und nyderschlagsrycher wie de Durchschnitt vo Ungarn. S Komitat hät wenig Bodeschätz.

Vas isch rych an Gwässer und Thermalbäder.

S Gebiet isch scho frieh bsydelt gsi. D'Stadt Szombathely isch scho zu de Römerzit entstande; si hät sällemols "Savaria" ghieße und isch s Zändrum vo de Verwaltig, em Verchehr und de Religion gsi. Im 5. Johrhundert hän sich Hunne agsydelt, spöter au Gote und no spöter Langobarde. In de zweite Hälfti vom 6. Johrhundert hän sich Aware nyderglo. Im 9. Johrhundert hän d'Franke gherrscht. Noch de Landnahm vo de Magyare isch s Land für militärischi Zwäck gnutzt worre. Im mittelalterlige Chönigrych hät fast s ganz Gebiet vom hüttige Komitat zum sällemolige historische Komitat Vas ghört; numme Csepreg und sy Umland (im Norde vom hüttige Vas) isch z Sopron (hütt: Komitat Győr-Moson-Sopron) gsi. Um d'Festlegig vo de Gränze hät's aber scho im 12. Johrhundert ständig Chrieg gee. Nochdem d'Türke Ungarn überfalle gha hän, sin di ungarische, dütsche und slowenische Sydler gflüchtet; im 16. Johrhundert sin vyli Kroate ygwandert.

Noch em Frydesverdrag vo Trianon sin d'Gränze stark verändert worre. Dodurch sin d'Murrepublik (Ung. "Vendvidéki Köztársaság") und Leitha-Banat (Ung. "Lajtabánság") entstande.



</doc>
<doc id="23657" url="https://als.wikipedia.org/wiki?curid=23657" title="Waldshut">
Waldshut

Waldshut (alem. Waldshüet) isch


</doc>
<doc id="23662" url="https://als.wikipedia.org/wiki?curid=23662" title="Edle von Eppenberg">
Edle von Eppenberg

Di Edle vo Eppeberg sind e mittelalterlichs Ministralgschlecht gsii, wo em nidrige Adel aaghört hend. Eri Stammborg isch ufem Eppeberg oberhalb vo Bichwil i de toggeborgische Gmaind Oberuzwil gstande. Ene isch d Herrschaft Bichwil understande. S Gschlecht isch zudem eng verbunde mit de Frauechlöster Chlöster Maggenau (bi Tegersche), Fischinge und Tänike (bi Aadorf TG). Di maiste Aaghörigi hend Hainrich oder Chuonrat ghaisse.

S erscht Mitglid vo de Famili isch vermuetli de "Heinricus de Bichewillâr" gsii, wo ane 1222 as Züüg vonere Schenkig vom sanggaller Abt Ruodolf (1220–1226) uuftrett. De erst mit em Name Eppeberg isch aber de Ritter "Cuonradus de Ebbinberg" (1259–1277) gsii. Er isch ane 1259 Züüg vonere Schenkig vom Abt vo Sanggale as Chloster Maggenau und werd nomol as Züüg i de Joore 1272 und 1277 gnennt. 

Siin Noofolger sind de Ritter "Hainrich de Eppinberg", zwüschet 1282 und 1284 gnennt und de "Cuonart von Epenberg" ane 1313.

Vo de nöchst Geneartion hürootet d "Katherin von Eppenberg" ane 1329 de Chuonrat von Horwe und zur Absicherig vo de Uusstüür verpfändet ere sini Brüedere "Hainrich" (1329–1358) und "Chuonrat von Eppenberg" (1329) de Hof Ramsau, wo si as Lehe vo de Groofe vo Toggeborg hend. Ere Maa isch aber scho noch e paar Joor gstorbe. De Hainrich understützt d Maier vo Altstätte, wo im Striit mit de Stadt Sanggale liget. Im Oktober 1338 schlüsst er aber mit de Stadt e Fründschaftsvertrag. Er und sini Schwöster Katherin verzichtet uf Ersatz vo de Schäde wo a de Burg Eppeberg und anderne Güeter entstande sind und verpflichtet sich a de Stadtbörger sini Borg för föf Joor offezhaa. Ends 1342 schenkt de Groof Fridrich vo Toggeborg em Hainrich de Hof Ramsau zu aige, för sini Tienst, woner em erwise het. Nu zwee Mönet spööter vermacht er de Hof aber em Chloster Maggenau, wo d Katherin Nonne woren isch. I de nöchste Joor trett er meermols as Börge uuf för Gschäft vo dem Chloster, wo sini Schwöster Katherin vo 1353 bis 1537 und vo 1365 bis 1367 Äbtissi isch. Wo de Groof Fridrich vo Toggeborg d Adelhait vo Fürsteberg hüürootet, isch de Hainrich as Züüg bi Verhandlige debii.

D Herrschaft Bichwil und d Borg Eppeberg erbet de "Cuonrat" (1383–1399) und sin Brüeder "Heinrich" (1383–1392) von Eppenberg. De Cuonrat von Eppenberg hüürootet 1383 d Ursul von Strass und chunnt so i Bsitz vo chliine Güeter am Undersee und uf de Riichenau. E Joor druff werd er as Burgvogt öber d Chyburg iigsetzt, wo d Groofe Donat und Diethelm vo Toggeborg as Pfand vom Herzog Leopold vo Österrich öberchoo hend. Nochem Tood vo de Ursul hüürootet er d Adelhait vo Ainwil. si hend zwoo Töchtere, d Margarete und d Anastasie. 1396 isch de Cuonrat Schiidsrichter im Striit zwöschet de Groofe vo Werdeberg und de Abtai Pfäfers. Sin Tood fallt um 1400 ume. Sini zwoo Töchtere Margrete und Anastasie tretet is Chlooster Maggenau und d Muetter Adelhait vermacht drum em Chlooster de Magelspergs hof z Bichwil.

Um 1402 verzichtet en Ritter "Hans von Eppenberg" uf Bsitz uf de Riichenau und am Bodesee. Er isch vermuetli e Soo vom Cuonrat und vo de Ursul gsii und het denn Güeter gerbt, wo sini Muetter i d Famili broocht het.

Ane 1403 öberfallet d Appizeller s Dorf Waldchirch, raubet Vee und tötet vili Dorfbiwooner und zündet im End s Dorf aa. Drufabe facklet si d Glattburg abe und denn no d Borg Eppeberg. D Appezeller Riimchronik dichtet druf:

De Cuonrat und de Hainrich sind dozmol scho tood gsii. De Hainrich het e minderjöörige Soo ghaa, de "Ludwig" (1430–1476), so ass d Gschäft i d Hand vo de Adelhait vo Ainwil choo sind. Si vermacht ere Aatail erem zwait Ehemaa Benz vo Hödorf. De verchauft sini Hälfti vo de Borg Eppeberg ane 1420 em Hainrich Spitzli vo Jonschwil, wo si ane 1430 a sinene Chind Hainrich und Else vererbt. Im gliiche Joor mue de verarmti Ludwig sini Borghälfti verpfände. Er hüürootet ane 1442 d Yta von Rorschach und chunnt so zunere grössere Summe Geld. Ane 1465 chlaget d Maier und d Huusgnosse vo Bichwil de Ludwig aa, wel er z vill Holz i de Wälder gschlage het. S chunnt zunere Offnig, wo d Recht vo de Bichwiler und vo de Edle vo Eppeberg greglet wered. 

En "Ursula von Eppenberg" isch vo 1436 bis 1458 Äbtissi vom Chloster Tänike.

De Ludwig het zwee Söö ghaa, de "Hainrich de Älteri" (1501–1520) und de "Hainrich de Jüngeri" (1505–1523). De älter Brüeder isch i de Frömdi im Chriegsdienst gsii. Woner noch öber 40 Joor zruggchoo isch, het en de Hainrich de Jüngeri nöd wöle anerchene. Imene Grichtsfall isch denn aber em ältere Hainrich d Borg Eppeberg vermacht wore. 60 Joor alt hüürootet er d Witwe vom Hopme Lenner, wo e Bueb i d Ehi bringt, de Clemens Lenner. Vom Hainrich em Ältere chunnt si zwee Söö öber, de "Chuonrat" (1520–1537) und de "Itel Hainrich" (1520–1537). De Hainrich de Älter werd Chämmerer vom Abt Gotthart vo Sanggale und ernoieret ane 1502 d Offnig mit de Bichwiler. Ane 1505 werd de Hainrich de Jünger Diener und Root vom Abt vo Sanggale. 

Nochem Tod vom Hainrich em Älter erbet sini Söö sin Bsitz. De Chuonrat chauft vo sim Brüeder e Tail vom Erb ab. Am 3. Augste 1521 schloot de Blitz i d Borg Eppeberg. D Witwe vom Hainrich em Ältere cha sich rette aber d Famili verlüürt nebet de Borg ono 3500 Gulde. De Chuonrat isch denn bimene Fründ gsii, sin Brüeder Itel Hainrich uf de Riichenau, mit de Absicht Mönch z werde, isch aber nochem Unglück zu de Muetter zrugg. All drai gönd uf Sanggale, wo si s Börgerrecht hend und züglet in e Huus a de Schmittgass. De Hainrich de Jünger verchauft drufabe sin Grichtstail an Hans Meyer Klyri, wo sich nun stolz Meyer von Eppenberg nennt. 

De völlig verarmti Chuonrat fangt am Hornig 1524 z Zöri e Lehr as Tuechscherrer aa, macht sich aber im Oktober usem Staub. Sin Verwandte, de Vadian, Reformator vo Sanggale, mue fören börge. Ane 1531 bitrachtet de Vadian und de Chuonrat vo Eppeberg de Halleysche Komet und aanet grosses Uuglück. Glii drufabe brecht de Zwait Chapplerchrieg uss, de Chuonrat grootet am 24. Oktober 1531 i de Schlacht am Gubel i Gfangschaft, werd aber vo de Sanggaler loosglööst. No im gliiche Joor werd er wegere Schlägerai büesst. Im Joor 1536 trett er is Heer vom König Franz I. vo Frankriich ii (1515–1547). Spöter chunnt er vom Abt d Herrschaft Bichwil as Lehe öber, verarmt aber völlig und landet weg sinene Schulde im Gfängnis. 1546 öberninnt de Sebastian Giel vo Glattburg d Herrschaft Bichwil.

Em Chuonrat si Soo de "Clemens von Eppeberg" isch parat, a de Stadt Chostetz Chriegsvolk zuezfüere. Er isch de Letzt Edli vo Eppeberg. 1642 isch s Gschlecht uusgstorbe. De Junker Ludwig von Thurn erwerbt d Herrschaft Eppenberg. Ane 1808 werded bim Bau vo de Mauritius-Chile Stai vo de Ruine Eppeberg bruucht. Vo de Burg isch hüt numeno de Erdufwurf erhalte.



</doc>
<doc id="23666" url="https://als.wikipedia.org/wiki?curid=23666" title="Veszprém">
Veszprém

Veszprém (Ussproch: , uff Dütsch "Wesprim" oder älter au "Wißbrunn") isch e Komitat z Transdanubie im Weste vo Ungarn. Es gränzt im Norde an Győr-Moson-Sopron und Komárom-Esztergom, im Oste an Fejér, im Süde an Somogy und de Balaton (Blattesee) und im Weste an Vas und Zala. Vo de Größi her isch's für e ungarischs Komitat durchschnittlig. Es setzt sich uss drei Landschafte zämme: em südlige Deil vo de Chleine Ungarische Diefebeni, im Bakony-Gebirge und em Umland vom Balaton. De Komitatssitz isch Veszprém.

De mittler Deil vom Komitat stellt s Bakony-Gebirge dar, im Süde isch s Ufer vom Balaton. Im nördlige Deil devo litt di Chleini Ungarischi Diefebeni, wo uss Flachland bstoht. De höchst Punkt vom Komitat isch de Kőris-Berg (709 m). S Chlima vo Veszprém isch usgliche. An Bodeschätz chömme Basat, Chalchstei, Dolomit und Mergel vor. Im Bakony-Gebirge werre zur Energygwinnig Wasserchraftwerk bedrybe.

S wichtigst Gwässer vom Komitat Veszprém isch de Balaton.

Im Lauf vo de Zit hän sich d'Gränze vom Komitat mehreri Mol verändert. In de 1950er-Johr, also zu de Zit vo de Komitatsreform, hän au Siófok und e Deil vo Tolna dezüeghört, während s Balaton-Ufer westlig vo Káptalanfüred nit Deil devo gsi isch. Di gröschti Usdehnig hät Veszprém in de 1970er-Johr erreicht, wo au Keszthely (hütt im Komitat Zala) dezüeghört hät. Ab 1992 sin mehreri Mol Gmeinde im Norde und Nordweste abdrännt und an Győr-Moson-Sopron agschlosse worre; di meiste vo-n-ne sin wirtschaftlig unentwickelt gsi.

Sälli Gmeinde sin gsi:

Di gröschte Veszprémer Undernämme noch Erdrag sin 2006 gsi (in Chlammere de Blatz uff de Rangliste für ganz Ungarn):

1. Continental Teves Magyarország Kft. (42), 2. Nitrogénművek Zrt. (93), 3. Poppe & Potthoff Hungária Bt. (141).

In de 80er-Johr isch vor allem Brunkohle abbaut worre, denäbe au Bauxit. In de Bergwärk isch Mangan abbaut worre. Durch em Komitat sy Rychdum an Chohle hän z Intona und z Ajka Wärmchraftwärk chönne bedrybe werre; säll z Intona wird aber nümmi verwändet. Zudem isch Aluminium abbaut worre.

Bis hütt isch di chemischi Industry wichtig; si isch vor allem z Pétfürdő, z Peremarton und z Balatonfűzfő z finde, wo chünschtige Dünger und Pflanzeschutzmittel hergstellt werre.

Witeri Industrygieter sin Möbel, Hushaltsmaschine und Baubrodukt.

S Komitat isch rych an Bodeschätz und sällewäg eine vo de wichtigste ungarische Rohstofflyferante. Es isch s einzig Gebiet vom Land, wo Manganerz abbaut wird; mit sällem nimmt's au europawit eine vo de erschte Blätz y. Zudem wird e beachtlige Deil vo de Energy, wo mer z Ungarn verbrucht, mit de Veszprémer Brunkohle hergstellt. Im Bakony-Gebirge wird au e beachtlige Adeil vom Drinkwasser broduziert.

S Chlima vom Ufer vom Balaton und de Däler drum umme macht in säller Region de Abau vo Wy und Wydrube möglig. Ansunschte isch de Bode aber im Allgemeine nit für d'Landwirtschaft geignet; numme im Norde, wo d'Landschaft zu de Chleine Ungarische Diefebeni übergoht, wird de Bode defür gnutzt.



</doc>
<doc id="23668" url="https://als.wikipedia.org/wiki?curid=23668" title="Kimmerier">
Kimmerier

D Kimmerier (; akk. "Gimirru"; hbr. "Gomer") sind en antiks Nomadevolch gsii, wo i de Steppe nördlich vom Schwarze Meer gsidlet het und um 715 öber de Kaukasus i Mesopotamie und Chliiasie iigfalle sind.

Im 8.Jh.v.Chr. hend d Kimmerier im Steppeland vo de hütige Ukraine und uf de Krim nördlich vo de Taurer glebt. Bidrängt vo de Skythe hend si noch 720 v.Chr. eri Woonsitz verloo und sind öber de Kaukasus is Riich vo Urartu zoge, wo si ane 714 de urartäisch König Rusa I. bisigt hend. Us Schmach öber die Niderlag het de Rusa drufabe Selbstmord gmacht.

E Generation spööter sind d Kimmerier underem König Teušpa (agr. Τεΐσπης, Teïspes) is Assyrische Riich iigfalle, sind aber vom assyrische König Assarhaddon bisigt wore. D Kimmerier sind denn öbere uf Medie und hend di uufständische Meder (674-672) understützt. En andere Tail vo de Kimmerier isch westwärts zoge und is Phrygische Riich iigfalle und hend da zum Fall broocht und de phrygisch König Midas het sich umbroocht, indem er Stierebluet trunke het. De Vormarsch vo de Kimmerier gege Lydie isch aber vom lydische König Gyges abgwerrt wore. Doch 644 isch es a de Kimmerier glunge di lydischi Hoptstadst Sardeis iiznee und hend drufabe afange di griechische Städt a de Chüste öberfalle. Au d Piet a de Südchüste vom Schwarze Meer sind dozmol plünderet wore. 

Um 640 isch de kimmerisch König Dugdamme (agr. Λύγδαμις, Lygdamis) is Assyrische Riich iigfalle. De Dugdamme isch aber im Champf umchoo und si Soo, de Šandakšatru het de de Chrieg wittergfüert.

Glii drufabe sind d Kimmerier vom lydische König Alyattes bisigt wore und us Chliiasie vertribe wore, und as Folg devo glii us de Weltgschicht verschwunde.


</doc>
<doc id="23670" url="https://als.wikipedia.org/wiki?curid=23670" title="Ioannes von Gotthia">
Ioannes von Gotthia

De Ioannes vo Gotthia (; † 26. Juni 792) isch vo 755 bis 787 de Bischof vo de Krimgote gsii und noch sim Tood as e Hailige Vereert wore. Si Gidenktag isch de 26. Juni.

Em Ioannes si Grossvater isch Bannerträger im byzantinische Heer gsii und isch, nochdem er usem Tienst entloo woren isch, uf d Krim uusgwanderet. Er het denn ghüüroote und e Bueb öberchoo, de Leon (Λέων). De het zäme mit sinere Frau Photeine (Φωτεινή) i de gotischge Hafestadt Parthenitai (Παρθενῖται) glebt. Erst nochdem die s Glübt abgee hend, ere Soo Gott z waije, hend si e Bueb öberchoo, wo si Ioannes (Johann) tauft hend.

I de Joore 753 und 754 isch z Hiereia s ikonoklastischi Konzil abghalte woore, wo de Bilderkult i de christliche Cherche verbotte het. Zu de Bischöf, wo da underschribe hend, het au de krimgotisch Bischof ghört, wo aber nametlich nöd gnennt werd. D Obrigkait het dem da verdankt und de zum Metropolit vom thrakische Herakleia biförderet. D Krimgote aber hend, wie vili anderi Randregione vom Byzantinische Riich, nünt vom Bilderverbott ghalte und drufabe aigemächtig de Ioannes zum Bischof gwäält.

De Ioannes isch drufabe uf Jerusalem und het drai Joor lang dai glebt. Well er aber as Aahänger vom Bilderkult nöd vom Patriarch vo Konstantinopel ordiniert were het chöne, isch er 759 zum Katholikos vo Georgie ggange, wo ebefalls bim Bilderkult bliben isch, und het von em d Ordination zum Bischof vo Gotthia öberchoo. Nochem Tood vom Chaiser Leo IV.(775–780), het er d Erlaubnis öberchoo, z Konstantinopel e Reed z halte, won er för d Wideriifüerig vom Bilderkult plädiert het. Doch het er ane 787 wegem Chrieg mit de Chasare nöd chöne am Zwaite Konzil vo Nikaia tailnee und het sich dör de Mönch Kyrillos vertrete loo. No im gliich Joor isch de Niketas (Νικήτας) zum noije Bischof vo Gotthia ordiniert wore.

Um 785 hend d Chasare di gotischi Hoptstadt Doros (hüt: Mangup-Kale) iignoo und dai e Garnison stationiert. D Gote aber hend sich widersetzt und s isch zumene Uufstand choo, wo de gotischi Herrscher und de Ioannes massgeblich dra bitailigt gsii sind. A de Gote isches glunge, d Chasare us erem Land z vertriibe und d Zuegäng abzsichere. Aber dör Verroot isch es a de Chasare glunge, de Uufstand z underdrucke und de Ioannes isch i de Stadt Phullai (Φουλλαι; ev. Tschufut-Kale?) is Gfängnis gsteckt wore, wäred de gotischi Herrscher, sin Name isch nöd öberliferet, verschont bliben isch.

Em Ioannes isches aber glunge us Phullai z flüche und isch mitem Schiff öber s Schwarzi Meer uf Amastris (hüt: Amasra, Türkai) gfloche. De Chagan vo de Chazare isch ase wüetig wore, as er druf 17 Sklave umbringe loo het. De Ioannes het no vier Joor z Amastris glebt und isch dai amene 26. Juni gstorbe, im Joor 791 oder 792. Siini Liich isch denn uf Parthenitai broocht wore, woner uf d Welt cho isch. Dai isch er bi de Peter und Paul-Basilika, woner er selber gründet gha het, bigrabe wore.

De Ioannes vo Gotthia isch im Mittelalter a de Südchüste vo de Krim as e Hailige vereert wore. Vermuetli goot Ajan (krimtat. Ayan), de Name vonere Quele und emene Flüssli bi Partenit uf de Joannes zrugg (vgl. noigr. Ajios Jiannes).

De Ioannes het i sinere Haimatstadt Parthenitai e Basilika gründet. Die gits hüt nüme, d Öberrest sind aber vo de Archäologe guet undersuecht wore. Denoo isch de ersti Bau tatsächlich im spoote 8.Jh. errichtet wore, aber ends vom 10.Jh. dör e Brand zerstört wore. Erst 1427 het, wien e Inschrift zaigt, de gotischi Bischof Damianos die Chile wider uufbaut, wo "“vo vile Joore vo üsem hailige Vatter und Erzbischof vo de Stadt Theodoro und ganz Gotthia, em Ioannes em Bikenner, errichtet woren isch”". D Chile isch aber noch de Eroberig vo de Südkrim dör Osmane ane 1475 wider zerstört wore. Im 16. und 18. Jh. isch a de gliiche Stell e Chappeli gstande, wo noch de Deportation vo de Christe ane 1778 zämeghait isch.




</doc>
<doc id="23671" url="https://als.wikipedia.org/wiki?curid=23671" title="Partenit">
Partenit

Partenit (ukr. Партеніт, Partenit; russ. Партенит, Partenit; krimtat. Partenit) isch e Ferieort a de Südchüste vo de Krim. Hüt het de Ort öppe 6400 Iiwooner.

Partenit litt zwöschet Aluschta und Jalta a de Chüste vom Schwarze Meer, nördlich am Fuess vom Berg Aju-Dag, e vulkanische Chegel, wo as e Kap is Meer useluegt. Im Weste erhebt sich öberem Ort de Roman-Kosch, de grööscht Berg vom Krimgebirge.

De Ort isch spötistens im 7.Jh. bifestigt wore und werd im 8. Jh. z erstmool "Parthenitai" (Παρθενῖται) gnennt, e Name, wo vermuetli vo altgr. "parthenos" (παρθένος) »Jungfrau« abglaitet werde cha. Dozmol isch de krimgotischi Bischof Ioannes († 26. Juni 792) z Partenit uf d Welt cho, wo e chliiine Handelshafe gsii isch. De Ioannes het d Basilika vo de Apostel Petrus und Paul baue loo. Im 10. Joorhundert isch die aber zerstört wore. 1427 isch d Apostelchile vom gotische Bischof Damian wider uufbaut wore. De Hafe het dozmol zum krimgotische Förstetum vo Theodoro ghört, zittewiis au zu de Genuese. 

1474 isch de Ort zum Osmanische Riich choo und 1774 zum Krimchanat. Ane 1778 het d Zarin Katherina di christlichi Bivölkerig, wo Grieche gsii sind, deportiere loo und 1783 isch der Ort zu Russland choo. Er isch vo Krimtatare biwont gsii, wo ane 1944 deportiert wore sind. 1945 hend d Russe de Ort "Frunzenskoje" (Фрунзенское) gnennt. 1991 isch de Ort zu de Ukraine cho und het wider sin alt Name Partenit öbercho.

S Woppe vo Partenit zaigt de Bischof Ioannes vo Gotthia und drunder e Chopf vonere Jungfrau und e Bäär, wa uf de Berg Aju-Dag (»Bäreberg«) hiiwiist.


</doc>
<doc id="23672" url="https://als.wikipedia.org/wiki?curid=23672" title="Aichen (Waldshut-Tiengen)">
Aichen (Waldshut-Tiengen)

Aiche isch de Hauptort vo de Ortschaft Aiche-Güeteburg und e Stadtdeil vo de Chreisstadt Waldshüet-Düenge im glychnamige Landchreis z Bade-Württeberg. Aiche isch bis zum Afang vo de 1970er-Johr e selbständigi Gmeind gsi.

Aiche isch am südöstlige Rand vom Südschwarzwald in de Region Hochrhy; witer unde litt s Schlüchtdal, wo sini Haaldè vo Norde noch Süde verlaufe. D'Ortschaft litt öbbe uff halber Höchi zwüsche de Schlücht und de Erhebige in de Nöchi, im Sitedal vo me Schlüèchtzüefluss. De Hauptort litt uff 563 Meter über de NN, Allmuèt (Dt. "Allmut") 2,6 Kilometer nördlig uff rund 590 Meter über und Gueteburg (Dt. "Gutenburg") 4 Kilometer südlig a de linke Schlüèchthaaldè 440 Meter über de NN. Zwüsche Allmuèt un Gueteburg lyt 700 m vo Aiche ewäg im Schlüechtdal unne de Wyler "Witznau", wo bis a d Schlüècht hèrrè zue Aiche ghört. D'Gmarkig Aiche (Gebiet vo de ehemolige Gmeind) zieht sich vom Schlüèchtdal (diefste Punkt uff ca. 385 Meter über em Meerspiegel) bis zum Bergrucke (höchste Punkt uff ca. 706 Meter), wo s Schlüèchtdal vom Steinadal im Oste drännt.

S ältst bekannt Dokumänt, wo Aiche als Ort gnännt wird, chunnt uss em Johr 1275. Dört, wo hütt di ehemoligi Gmeind isch, hät mer scho 1160 e Kapälle dokumentiert. 1297 hät's e Chirch gee, wo öbbe hundert Johr spöter abbrännt und isch 1454 mer 1454 ihr Widderuffbau ygweiht hät. De Ortsname hät sich mit de Zit verändert: Uss "Eichain" im Johr 1275 sin "Aichan" (1297) und "Aychen" (1538) worre.

Aiche hät wohrschints im friehe Mittelalter de Herre vo Allmüet ghört, me Rittergschlächt, wo ihri Burg über de Steilhäng vo de Schlücht im Ortsdeil Schlücht gha hän und wo am Änd vom 13. Johrhundert undergange isch. De Ort isch an d Herre vo Lupfe und letschtändlig im Johr 1352 als Pfand under em Eberhard vo Lupfe an de Diethelm vo Mundelfinge. Es hät denoch zwüschem Götz am Stad z Schaffuse und em Junker Johann vo Heudorf no meh Verpfändige und Strit über de Bsitz gee; 1450 isch de Wilhelm vo Heudorf als Bsitzer gnännt. Sälle isch wohrschints eso verschuldet gsi, dass er e Viertel vo de Herrschaft Allmüet an d Freiherre vo Reischach hät mieße verchaufe. 1468 hän d Schwizer, wo sällemols d Stadt Waldshüet belagert hän, d Burg Allmut fast vollständig zerstört. De Wilhelm vo Heudorf hät sy übrige Deil vo de Herrschaft Allmüet für weniger Gäld an de Dietrich vo Rumelang mieße abgee. Zwüsche 1495 und 1501 hät s Chloster St. Bläsi agfange de Ort z verwalte. 1840 isch s alt Roothus baut worre.

1886 hän si d Wendelinskapälle z Allmüet erbaut.

Afang vo de 1970er-Johr isch s Roothus in de neue Mehrzwäckhalle underbrocht worre. In de glyche Zit isch di Alti Pfarrchirch bis uff de Durm und de Chor abgrisse und neu baut worre.

Bis zum 30. Juni 1974 isch Aiche e selbständigi Gmeind gsi. Denoch hät als Folg vo de Gmeindereform vo Bade-Württeberg in de 1970er-Johr zerscht e Ygmeindig uff Düenge stattgfunde, säll isch e Monet spöter sälber mit Waldshüt zämmeglegt worre.

Lueg au:

Ywohnerzahle vom Hauptort mit de Deilort Allmuèt, Gueteburg un Witznau
S Wappe vo de ehemolige Gmeind zeigt drei Eichle mit Styl, wo noch usse wachse, woby d'Styl in de Mitti sin. Zwüsche de Eichle hät's drei Eicheblätter mit Styl, au do isch de Styl im Zändrum. Sälli sechs griene Objäkt sin uff me silbrige Wappehindergrund.

De einzig Industrybedrieb vo Aiche isch im Ortsdeil Gueteburg. D'Faserblattefabrik "Gutex" isch am Afang, d. h. vo siner Gründig (1902) bis 1922, e Elekdrizitätswerk gsi und hät deno agfange Holzschliff für e Babyrfabrik hergstellt. 1932 isch di erschti Fertigungsstroß vo Europa für Holzfaser-Dämmblatte ygricht worre.

Di wichtigsti Verchehrsabindig isch d'Chreisstroß 6556, wo vo de Landstroß 158 im Schlüchtdal (4 Kilometer vo Aiche eweg) chunnt und über de Bergrucke zu de L 159 im Steinadal fiehrt. S spannendschte Strößle vobindet Aiche mit Witznau, sell Strößle gòt steil s Loch ab bis zu de Sägi z Witznau un isch für de öffentliche Vokeer gschperrt.


</doc>
<doc id="23673" url="https://als.wikipedia.org/wiki?curid=23673" title="Röschenz">
Röschenz

Röschenz isch ä Gmeind im Bezirk Laufe im Kanton Basel-Landschaft i dä Schwyz. Si hät am 31. Dezämber 2008 insgesamt 1823 Ywonnär ghaa. 

Röschenz lyt imänä Sytätaal vom Laufätaal am Uufär vo dä "Lützel", ämänä Zuäfluss vo dä Birs.

D'Gmeind Röschenz gränzt a Burg im Leimetal, Metzlere, Chleilützel, Dittige, Laufe und Lieschberg.

D'Gmeind Laufe lyt fern vo dä wichtige Vercheerswäg. As öffentlichi Vercheersnetz isch d'Gmein durd Poschtautoliniä 112 vo Laufe uus aabunde.

Di erschti urkundliche Erwähnig vo Röschenz datiert us äm Jaar 1290 als "Roeschentzo".

Im Mittelalter hät Röschenz zur Herrschaft Zwingen, wo dä Sitz vo dä Freiherre vo Ramstei gsii isch. Nach äm Uussterbe vo derä Adälsfamilie isch d'Herrschaft as Fürschtbistum Basel übergange. Di fürschtbischöfliche Vögt händ in Röschenz bis zur Französische Revolution im Jaar 1792 gherrscht. Dänn isch Röschenz für churzi Zyt zur Raurachische Republik choo und dänn mit äm Kanton Laufe Teil vom französische Departämänt Mont-Terrible worde. Im Jaar 1815 isch Röschenz vom Wiäner Kongräss äm Kanton Bern zuteilt wordä und 1994 mit äm ganze Bezirk Laufe zum Kanton Basel-Landschaft gwächslät.

Im Jaar 2005 isch Röschenz wäg äm Stryt zwüschäd äm Pfaarär Franz Sabo und äm Bischof Kurt Koch i d'Mediä choo. Nachdem dä Pfarrär d'Chilä öffentlich kritisiärt hät, hät dä Bischof am Pfarrär Sabo d "missio canonica" entzogä, woruf d'Gmeind dä Chilä dä Ghorsam verwäigärät und dä Pfarrär wytär aagstellt hät. Im Früälig 2009 händ dä Pfarrär Sabo und dä Bischof Koch sich widär versöönt und gmäinsam d'Firmmäss gfyrät.



</doc>
<doc id="23674" url="https://als.wikipedia.org/wiki?curid=23674" title="Schloss Klingnau">
Schloss Klingnau

S Schloss Chlingnau isch es Schloss im aargauische Städtli Chlingnau. 

D Afäng vom Schloss Chlingnau liget im 13. Johrhundert. Nach de Gründig vo de Stadt Chlingnau am 26. Däzember 1239 ufem Land a dr Aare, won er vom Chloschter vo Sankt Bläsi übercho gha het, het de Gründer, de Ulrich vo Chlinge, en Wohnturm am ördleche Rand vom Stadtgebiet errichte laa. Sin Sohn, de Walther vo Chlinge, het s Städtli im Johr 1269 an de Bischof vo Konschtanz verchauft un so het au s Schloss sin Bsitzer gwächslet. Sider het die alti Adelsburg em Bischof sym Stadtvogt als Woonsitz dienet. Im 1582i het dr Bischof dä Adelssitz ganz neu lo mache.

Im Lauf vo de Zyt het s Schloss es baar Aabaute übercho und isch Sitz vo de Landvögt vom Bischtum Konschtanz gsi. Mengisch het au de Bischof do residiert. Im 16. Johrhundert isch s Schloss so baufällig gsi, dass me s im Johr 1582 völlig noi bauet het. Es steinigs Wapperölief erinneret do draa.

Im Schloss Chlingnau isch hüt en Polizeiposte unterbrocht. S Zivilschtandsamt vo Lüggere, wo au z Chlingnau zuschtändig isch, bruucht en Ruum für Trauige. De Rittersaal, wo me in historischem Stil renoviert het, cha für feschtlichi Aaläss gemietet werde.



</doc>
<doc id="23675" url="https://als.wikipedia.org/wiki?curid=23675" title="Mordwinische Sprache">
Mordwinische Sprache

Mordwinisch isch e finno-ugrischi Sproch und ghört zu de finno-permische, dört widderum zu de wolgafinnische Sproche. D'Sprächer isch s Mordwine-Volk. D'Sproch losst sich in Ersja und Mokscha ydeile; ob säll Dialäkt oder selbständigi Sproche sin, wird sit em Afang vom 20. Johrhundert diskutiert und mer isch bis hütt nit einig worre. Uff beide Site git's au bolitischi Hindergründ.

Ersja und Mokscha glyche sich zu 80 Brozänt; es git in de Grammatik drei wesentligi Underschyd. S Mokscha hät fümf Phonem und dodemit in de gschrybene Sproch fümf Büechstabe meh wie s Ersja. Im Mittelalter isch s Ersja meh vom Russische beyflusst worre, s Moksja eher vo de Turksproche (vo sälle vor allem vom Tatarische).

Usgstorbeni Dialäkt sin Terjuchisch, Karataiisch und Muromisch.

Mordwinisch verwändet s kyrillisch Alphabet. Säll isch sit 1925 offiziäll; vorher hän di beide Sproche no kei eiheitligi Rächtschrybig gha. Es git verschydeni wüsseschaftligi Werk uff Mordwinisch, wo zum Deil au mit em latynische Alphabet gschrybe worre sin. Zum Deil hät mer au e finno-ugrischi Umschrift benutzt.

S Alphabet bstoht uss denne Büechstabe ("kursivi" Büechstabe werre numme für Mokscha brucht):

А, Б, В, Г, Д, Е, Ё, Ж, З, И, Й, К, Л, М, Н, О, П, Р, С, Т, У, Ф, "Х", Ц, Ч, Ш, "Щ, Ъ, Ы," Ь, Э, "Ю," Я.

Sunderzeiche oder Diakritika werre keini verwändet.


</doc>
<doc id="23677" url="https://als.wikipedia.org/wiki?curid=23677" title="Breitenfeld (Waldshut-Tiengen)">
Breitenfeld (Waldshut-Tiengen)

Breitefäld (dt. "Breitenfeld") isch e Stadtdeil vo Waldshüet-Düenge im Landchreis Waldshüet.

Breitefäld litt im Südschwarzwald am Übergang zum Chlettgau, am westlige Hang vom undere Steinadal uff 490 Meter über de NN. De höchst Punkt isch uff em Bergrucke im Weste (640 m), de diefst in de Dalsohle (355 m). D'Steina litt aber nit im Gmeindegebiet.

Di ehemoligi Gmeind isch am 1. Januar 1971 zerscht in di sällemoligi Stadt Düenge ygmeindet worre, sälli hät mer spöter mit Waldshüet-Düenge zämmeglegt.

D'Chreisstroß 6554 verbindet Breitefäld mit em Waldshüet-Düengemer Stadtdeil Düenge und noch 3,7 Kilometer mit de Bundesstroß 34. D'Chreisstroß 6565 schließt 1,6 Kilometer östlig im Steinadal an d'Landstroß 159 a.


</doc>
<doc id="23679" url="https://als.wikipedia.org/wiki?curid=23679" title="Chinesische Astrologie">
Chinesische Astrologie

Di chinesischi Astrologie () gaht nach ere überlifereti Legend uf dr „Gäli Chaiser“ Huangdi (2698 bis 2599 v. Chr.) zrück. 

Für sis chinesische Horoskop chönne ds bestimme, längt nid eifach ds chönne bestimme: I welem Johr bini gebore. 
Äs git ganzgenau 5 Pfade zum erhabene Verstoh, sprich zum perfekte chinesische Horoskop.
Überau uf dr Wäut berächnet me ds Geburtshoroskop nach dr Steuig vode Planete im Ougeblick vor Geburt und wenme ä Vorussag fürd Zuekunft wünscht, so basiert sie houptsächlech uf dr momentane Konstelation vode Planete.
Ds Hangwärkzüg vomene westliche Astrolog isch woubekannt: Äs si d Zeiche vom Tierkreis, d Hüsli, oder Fäuder, d Planete und ihri sogenannti Aspekte. Äs isch ferner bekannt, dass ersch ds Zämmewürke vode verschidene astrologische Faktore zumene Gsamtbiud vor Persönlechkeit füehre cha. Dr bekanntist Faktor isch ds Sunnezeiche, d. h. jene Abschnitt vom Tierkreis, i däm sich d Sunne im Ougeblick vor Geburt befunge het. Listme die tägleche oder wüchentliche Horoskop i Zititge und Zitschrifte, so chönntme zum Schluss cho, dass mitem Sunnezeiche scho aues im Bezug uf Persönlechkeit und Zuekunft erfasst isch. In Würklechkeit beziehts sich jedoch numme ufene Teu vom Charakter, äs git dr Grundton a und biudet die grobgfasste Gränze, innerhaub vo dene meh ersch zu gnauere Definitione cho cha. Dr Mond und sini Steuig im Ougeblick vor Geburt isch genauso wichtig. Us dene Date gits aus dritts dr Aszendänte, ds Stärnzeiche, wo bir Geburt am östleche Horizont ufgange isch. Dr Aszendänt seit am Astrologe aues über ds üssere Erschinigbiud, auso über jeni Site vomene Mönsch, wo är ar Umwäut zeigt, wo sich aber nid unbedingt mit sine innerste Gedanke und Zile decke muess.
D Chinese hei äbe äbeso zaurichi Müglichkeite, ds Gheimnis vom Charakter und Zuekunft ds enthüeue. Abgseh vor Astrologie entwicklete sie höchst komplizierti - und nach üsem Gfüeu rächt frogwürdigi - Methodene vor Weissägig. Die äutiste und mysteriösischte si d Oraku gsi, bi dene d Zuekunft us Chnochene gläse worde si. Mi het meistens d Schueuterblätter vo Ochse oder Hirsche brucht, mängisch ou Schiudchroteschalene, wo erhitzt worde si, bis sie Risse übercho hei. Usem Muster vode Sprüng weissägte d Chinese, ob ihne ä gueti oder ä schlächti Ärnte bevorgstange isch.
Bimene angere System isches drum gange, churzi oder längi Strohhaume ds zieh, was gwüssi Ähnlichkeite mitem I-Ging-Oraku bsitzt, i däm meh entweder drü Münze wärfe oder Schofgarbe-Stäbli uszeue muess. Dr Astrologie scho verwandt gsi isch äs System vo glückleche oder unglückleche Tage, wo mitde Mondphasene zämmeghange isch. Äs toucht bis zum usbruch vor kommunistische Revolution i aune Buurekaländer uf. Denn hets no "thui-ming" gäh, ä Schicksausberächnig, wo genauso kunstvou wie d Astrologie düregfüehrt worde isch und überraschend zueverlässigi Ergäbnisse gliferet het. D Lösig vomene bestimmte Problem ergit sich usere Glichig, bi dere meh die beträffende Tagesstunge mitde Schlüssuzahle für Tag, Monat und Johr gaddiert het.
Was itz die chinesischi Astrologie betrifft, so basiert sie bi ihrne Vorussägige ufem Mond, sire Entfährnig vom Horizont und ar Konstellation zue Planete und Stärne, färner ufd Sunne, ihri Position und Farb, sowie ufde Planete, bsungers ufdr Stung, zue dere sie übere Horizont stige und i Konstellatione zunenagn träte. Schi-tschi het vor 2000 Johr gschribe: "Wen Merkur zäme mit Venus im Oste erschine und wen beidi rot und vo Strahle umgäh si, de wärde frömdi Königrich vernichtet wärde und die chinesische Chrieger wärde siegrich si." Oder ä angeri Berächnig: "Wen Mars uf Venus fougt, wärde Soudate verstört und muetlos si. Wen Mars sich ganz und gar vor Venus trennt, wärde sich d Chrieger zrüggzieh.

I Däm Artiku wärde füf System vor chinesische astronomische oder astrologische Berächnig beschribe. Mi nennt sie dr >füffach Pfad zum Erhabene Verstoh<.
Am beste steuet dir euch füf Wäge vor, wo dür dichti Wäuder zure Lichtig ir Mitti fürhre, zue eurer eigete Seele. Jede Wäg füehrt dürne angeri Gägend und wen dir dr eint göht, wärdet dir chum öppis vode angere vier erkenne. Doch wen aui füf Wäge dürgwanderet si, heit dir euch a umfassendi Kenntniss über die ganzi Landschaft verschaffe chönne. Und wen dir aui Pfade vo däm Punkt us, a däm sie zämmeloufe, überblickit, so wärdet dir imstang si, dr Chärn vo euem Wäse ds verstoh.

Bezieht sich uf eui Charakteralage, nähmlich d Beweggründ vo eum Handle und uf eui Wäsens und Gmüetsart. Nachem buddistische Kaländer ergit är sich usem Geburtsjohr. I grobe Züg wäri är mit dr Himmusmitti vor westliche Astrologie verglichbar und mit einige Charakteridtike usem Sunnezeiche.

Füehrt dür ds dichte Ungerhouz, vo eune seelische Verstrickige. Är cha numme schwär in Wort beschribe wärde, meh muess ihn eher dür poetischi Ifüehrige finge aus dür strängi Logik. Är leitet sich ab us dr "Jahreszit vo eurer Geburt", entsprächend dr chinesische Methode, wonach jedere Johreszit eis vode füf Elemänt zuegordnet worde isch. Hie gits kei Entsprächig ir westliche Astrologie.

Chönnt am ehste mit üsere westliche Form vor Astrologie vergliche wärde. Är erforscht eues Verhäutnis zur Gmeinschaft, insbsungers d Arbeite und Tätigkeite, wo euch am meiste zuesäge, sowie jeni, wo euch vorauem lige. Är berächnet sich nach dr "Doppuwuche vor Geburt" oder gnauer gseit nachem "ch'i", i däm dir gebore sit (ä Zitspanne vo 15.218 Tage). Hie besteit ä ganz klari Prallele mitem Sunnezeiche vor westliche Astrologie, sowits sich drbi um Sache handlet, wo Karriere und ds politische und soziale Verhaute beträffe.

Enthüeut eui Gfüeu, eui inners Bewusstsi, mit däm dir ds Läbe meh empfindet, aus dass dirs logisch erfassit. Drum geits hie vor auem um eui Fähigkeit, Fründe ds gwinne und intimi partnerschaftlechi Verbingige ufdsboue. Dä Wäg errächnet sich usem "Geburtstag" und dr Position vom Mond i eim vode 28 "hsui", dä aute chinesische Himmusfäuder. Das entspricht ganz offensichtlech am Mondifluss vor westliche Astrologie.

Betrifft dä Teu eurer Psyche, wo am dichteste unger dr Oberflächi ligt. Äs isch jene Teu, wo bir Umwäut dr berüehmt >erst Idruck< verursacht, obwou meh säuber sich dr Ursache vo däm Idruck gar nid bewusst isch. Dä letscht Wäg geit us vo eurer "Geburtstung" und ordnet euch i ine aute chinesische Stungekreis vo Tier. Das isch mitde Aszendänte vor westliche Astrologie verglichbar.

Wenme vor garnid langer Zit in Peking ä Rikscha-Fahrer nach sim Auter gfrogt hät, so wäri d Antwort gsi, är sig ä Hung oder ä Ratte oder ä Güggu.
Das, was villech nachere unverschämte Replik ufene rächt ufdringlechi Frog usgseh hät, wär in Würklichkeit numme ä ganz sachlechi Uskunft gsi. Bis 1949, auso bis zur kommunistische Revolution, hei d Chinese jedes Johr mitem Name vom Tier bennetn. Dohär isches füre eifach Maa witus intressanter gsi, ds erfahre, dass öpper Has gsi isch, aus wenme ihm 1939 aus Geburtsjohr agäh hät. De jedem Johr si bestimmti Eigeschafte zugsproche worde, wo sich uf aui Ereigniss, ischliesslich dr Geburte, uswürke und mitem Tier zämmeghange si, dessä astrologischem Ifluss ds Johr ungersteut gsi isch.
D Sitte, jedes Johr amene angere Tier zuedsordne, het öppe im 6. Johrhundert v. Chr. agfange und isch sithär i unungerbrochener Foug fortgsetzt worde. Isgesamt gits äs dutzend Tier, so dass sich dr Zyklus nach jedem zwöufte Johr widerhout. Nach dr Theorie besitzt jede, wo i eim vo dene Joh gebore worde isch, ganz bestimmti Eigeschafte und Atriebschräft. Äs isch eigentlech ds gliche Prinzip, wo üs us dr westliche Astrologie mit ihrem Tierkreis vertrout isch, numme bezieht sich die uf Monate, dr chinesisch drgäge uf Johr.
Äs wäri natürlech absurd, ds bhoupte, dass sich aui Mönsche mitem gliche Geburtsjohr gliche. Aber äs git sicher ou Gmeinsamkeite, ähnlechs Verhaute, ähnlechs Usgseh, so wied Ching i paarne Länder die glichi Schueuuniforme träge, drunger aber usprägti Individualiste si.
Drüber use söue Tiger-Mönsche vom Johr 1950 Gmeinsamkeite mitde Tiger vo 1938 und säubstverständlech ou mit dene vo 1926 ha. D Ching, wo im Johr 1974 gebore worde si, si äbeso Tiger wie die, wo im Johr 1986 ds Liecht vor Wäut erblickt hei.
Wenmeh chli drüber nochedänkt, lüchtet eim dä Zämmehang i. Äs cha sehr wou Verbingige zwüsche Mönsche gäh, wo im Auter 12 Johr vonenag entfärnt si. Das isch ä ganz sonderbari Zwüschestuefe, chürzer aus ä ganze Generationsschritt (1 Generation = 25 Johr), länger aus dr normau Autersungerschiid vore Fründesgruppe. Äs isch nid ds Verhäutnis zwüsche Eutere und Ching, ou nid das zwüsche Gschwüschterte, aber äs cha ä töifi seeleschi Verbingig si, wo sich us dr Weisheit vode chinesische Tierjohr ergit.
Dä uraut Reige vode Tier isch uf verschideni angeri Zititeilige übertrage worde. Ursprünglech chert är ir Iteilig vom Tag i zwöuf Zwöistundeabschnitt wider und das uf dere Ornig beruehe d Gestzt vom scho erwähnte füfte Pfad. Bis zum hütige Tag wird die Zwöuferornig uf üse eiget Tierkreis übertrage. Äs isch jedoch chli kompliziert, ä ganz genaui Überistimmig zwüsche de Stärnzeiche vo beidne System ds finge. Fürd Chinese säuber entspricht d Ratte am Widder, dr Büffu üsem Stier und sie löh sich nach däm Schlüssu die beide Kreise parallel loufä. Das verddirbt vermuetlech ds ganze ursprüngliche System, wo vermuetlich de Tier mitde Johreszite verbunge het, i dene sie sich am aktivste verhaute.
Gustave Schlegel, ä Kenner vor Materie, schloht vor, dr Güggu mitem Oktober i Verbingig ds bringe, wöu dr Güggu vo Natur us äs prächtigs, aber ou sehr agriffslustigs Wäse isch und wöumeh sich im aute China immer im Oktober fürne Chrieg grüstet het.
Schlange beände ihre Winterschlof im Früehlig, Hase wärfe ds erschte mau im März oder Apriu, Tiger föh ihri Wanderschaft im Mei a, Ratte si ide heissischte Tage im Juli am zaurichste und Söi hetme im Ougste usetribe, drmit sie d vo Wasser vougsogeni Ärde pflüegte und düngte.
Für angeri Outore bestöh Parallenlene zwüsche dr Schlange undem Oktober-Novämber-Zeiche vom Skorpion, am Ross undem Novämber-Dezämber-Zeiche Schütz, wo jo immer ir Sagegstaut vom Minotaurus abbiudet wird, haub Ross, haub Mönsch, während d Geiss am Wiehnachtszeiche vom Steibock entspräche söu.
Wägtmeh die verschidene Theorie über d Entsprächige zwüschem cinesische undem obeländische Tierkreis gägenang ab, so chame summarisch fougendi Parallelene feststeue:

Ratte sehr viu Widder
Büffu gröschteteus Stier
Tiger vorwiegend Löi
Has sicherlich Fisch
Drache am ehste Wasserma
Schlange muess dr Skorpion si
Ross ä extrovertierte Steibock
Geiss vorauem Jungfrou
Aff wöschächte Zwilling
Güggu überwiegend Waag
Hung erinnert a Chräbs
Sou verglichbar mitem Schütz


I aute Zite gits bide Chinese d Theorie vode füf Elemänt, wo äbeso verbreitet gsi siwie diejenige vode kosmische Urchräft Yin und Yang.
D Chienese versuechte, ds ganze Läbe - vom Mönsch bis zude Farbe, vo Tier bis zu Körperteili - i füf Grundkategorie eidsteile. Das si d Elemänt gsi: Houz, Füür, Ärde, Metau und Wasser.
Mit ihrer klassifizierig söt jedoch d Materie nid eifach i füf Gruppene iteut wärde, ou het dr Begriff Elemänt nid die glichi bedütig wie ir moderne Physik. D Chinese si jo vo jehär meh ade Verwandschaft und ade Zämmehäng zwüsche Sache aus a ihne säuber intressiert gsi. Ihri Theorie vode Füf Elemänt isch ä grossartige versuech, füf verschideni Müglechkeite vor lebändige Entwichlig ds beschribe.
Do jedes Elemänt mitere bestimmte Johreszit verbunge gsi isch, ergits sich, dass sich i jedem ir beträffende Johreszit geborene Mönsch d Eigeschafte vom entsprächende Elemänt düe widerspiegle.
Die einzigi Schwirigkeit berueht dorin, dass d Chinese die verschidenste Methodene brucht hei, um ihri Johreszite ds bestimme und dassmeh vier Johreszite mit füf Elemänt i Eiklang ds bringe het. Dahär het immer ä füfti Johreszit drzue erfunge wärde müesse. So hei sie zum Bispiu die, wo mit dr Ärde zäme korrespondierendi Johreszit, dr sächst Monat zwüsche Summer und Herbst gnennt. Ds System vom Chao Wei-pang beseit, dass jedi Johreszit us dene drei Monat, weuchi nachere Sunnewändi oder Tag- und Nachtglichi minus 18 Täg besteit. Wenmeh die füf mau 18 Tage multipliziärt, so hetme die füfti Johreszit, wo sich i regumässige Abstäng ufs ganze Johr verteut. Sit dr Erfingig vo däm System - vor 22 Jahrhunderte - het d Verschiebig vor Tag- und Nachtglichi bewürkt, dass üsi Johreszite nümme mitde aute chinesische überistimme. D Berächnig hie geit nach dr moderne Praxis vode Astrologe, auso vor Tag- und Nachtglichi us und nid nachdr siderische Umloufzit. Mi fingt auso die vertroute Afangszite vo üsne Johreszite wider: 21. März, 22. Juni, 23. Septämber und 22. Dezämber.

Mir hei gseh, dass d Chinese im Autertum jedes Johr mitemne Name vomene Tier und jedi Johreszit mitemne sogenannte Elemänt bezeichnet hei. I ihrem Kaländer gits aber ou, wie bi üs, 12 Monet, die jewius haubiert, auso insgesamt i 24 Teili, ufteut hei. Die einti Häufti wird "chi"-Zänträ gnennt, die angeri Häufti "chi"-Chnote. Die 24 Doppuwuchene und ihri Bedütig steue dr dritt Pfad ufem Wäg zur voukommene Säubstkenntinis dar.
Grächterwis muessmeh no hinzuefüege, dass dä dritt Pfad ä ächti Ost-West-Mischig darsteut. D Chinese hei die "chi" numme aus Mittu vor Zititeilig brucht, sie hei nüt mit Prophezeiige ds tüe. Aber jedes "chi" entspricht zuäfäuigerwis immer amene habe Zeiche vo üsem westleche Tierkreis, so dass die nachfougende Intepretationä aufne woubekannte Aspäkt vo üsem trditioneue astrologische Wüsse hiwiese.

Da ds chinesische Neujohr nid mit üsem Neujohrstag zämmefaut, foht dä Schlüssu nid mitem 1. Januar a.

Die nöchschti Stufe zu eurer Charaktererkentnis basirt ufem genaue Tag, Monat und Johr eurer Geburt. Äs isch ds differäziertischte und dahär ds persönlichschte Teustück vom Gsamtbiud.
Dä vierti Pfad hängt mitde 28 chinesische "hsui" oder Mondhüser zämme, wie sie mängisch trotz dr Tatsach gnennt wärde, dass sich dr Mond unger Umstäng dür keis vo dene Hüser bewegt. Die auti chinesischi Astronomie bout immer uf bestimmti himmusbeherschendi Stärne uf, die den in China immer überem Horizont ds gseh gsi si. Idäm meh dür aui dene schicksausbestimmende Stärne und düre äquatoriau Pol, wo üsem hütige Polarstärn entspricht, ä dänkti Linie zoge het, isch äs gitterartigs Liniegflächt entstange, wode Astrologe gstattet het, die gnaui Steuig vo angerne Stärne samt Sunne und Mond ds bestimme, säubst wen die grad töif ungerem Horizont gstange si.
Wenmeh sich d Schibene vore Öpfusine vorsteut, wo aui vo eim Mittupunkt, am Pol, usstrahle, de si die Segment, wo sich ir Mitti vor Öpfusine, am himmlische Äquator träffe, die 28 "hsui".
Versuechtmeh, das aute Gittermuster vom Himmu mit üsere modärne Vorsteuig vo Astrologie und Charakterbestimmig i Eiklang ds bringe, so erhäbe sich ä Reihe vo Problem. Sitdäm die "hsui" oder Stärnebiuder definiert worde si, wahrschinlech im 14. Johrhundert vor Christi, het sich die Steuig vode Gstirn erhäblech veränderet. Einigi Stärne si häuer worde, angeri sie erloschä. Äs paar si vo eire Konstellation ine angeri gwanderet und was ds wichtigste isch: D Verschiebig vor Tag- und Nachtglichi het d Relationä zwüschem Sunnestang undem Himmusäquator veränderet, uf dene die Berächnige beruehe.
Um zure Lösig ds cho, hetme sich für Kreis vode 28 Mondhüser ds gliche gmacht, wo die modärne Astrologe mitde Zeiche vom Tierkreis gmacht hei. Vor langer Zitöppe um Christi Geburt, hets numme ei einzige Tierkreis gäh, wo ufde tatsächleche Stärnbiuder am Himmu basiert het. Hützutags wird dä sogennant siderisch Tierkreis immerno brucht, houptsächlech im Oste. Westlechi Astrologä fougt drgäge am tropische Tierkreis, wo vo Mönsche entworfe isch und i bestimmti Abschnittä iteut worde isch, wo Johr für Johr widerchömme und sich unger Umstäng einigi Grade vom aute siderische Stärnkreis entfärnt het. Aui Zeiche vom neue Tierkreis besitze die glichi Längi, während ds aute System dodüre Verwirrig stiftet, dass aui Konstelatione verschideni Forme und Grössine bsitze und niemer genau weiss, wo die einti fertig isch und die angeri afoht.
Mitde cinesische "hsui" isches genauso. Sie schwanke ir Grössi und mir chöi säge, ob ihri hütigi Form ou numme zirka dere vor mehrere tusig Johre entspricht.
Darum hetme sie usgrichtet, loht dr Kreis jedes Johr ungfähr zur gliche Zit afoh und hofft ds beste.
Äs zwöits Problem ligt ir Bedütig vode einzelne "hsui". Wemeh id Zit um 100 vor Christi zrüggeit, so stosstmeh uf fougendi Vorussage:
"Wen sich dr Füürplanet Mars si Wäg is "hsui" Chio erzwingt, de wirds zu Kämpfe cho. Wen är im "hsui" Fang oder Hsin steit, wirdmeh d Könige hasse.
Söttegi Sätz chöi üs hüt chum witerhäufe, wöu irgendwo uf dr Wäut wird immer kämpft und Könige, Presidänte und Prömierminister müesse meistens ou mit Hass vo ihrne Wähler fertig wärde.
D Persönlechkeitsbiuder, wo dir im fougende fingit, isch ä Mischig us chinesische Queuene, amene Blick uf ähnlechi indidschi und babylonischä Mondhüser einigi diräkte Erfahrige, womeh dür d Beobachtig vo Mönsche mitem Mond imene bestimmte "hsui" gmacht het.

Usde drü fogende Uflistigä chöit dir uf Grund vo euem Geburtsdatum eues spezieue "hsui" bestimme.
Addieret vodr Geburtsjohr entsprächender Jahreszau us Uflistig 1 mitdr für euch zuäträffende Zau us Uflisti 2. nähre rächnet dir no dr Geburtstag drzue.

Wen d Summe meh aus 28 betreit, so müesset dir bitte nomau 28 abzieh. (wens den immerno höcher aus 28 isch, müesset dir noeinisch 28 abzeih.)

Ds Ergäbnis isch d Gstirn-Zau und cha usem eigentliche Schlüssu ersehe wärde.

Äs chlises Bispiu:

24. Februar 1984

1984 = 4

Februar = 24

Auso: formula_1

formula_2

formula_3

24 = Muntjak(-Hirsch)

Das isch itz dr letscht Schritt ufem Wäg zur Säubsterkentnis. Im gwüsse Sinne isches dr entscheidend Schritt. Dir wärdets villech säubst bestätigt finge, dass dä Abschnitt, wo sich ufd Stung vo eurer Geburt bezieht, ihrer persönlichkeit am meiste entspricht. D Erklärig isch liecht ds gäh: Die früehere Abschnitte hei sich vorauem mit euiem inner Charakter und euine verborgene Motiv beschäftigt, mit dr Art und Funktion vo euine subtiuste private Gfüeu, während sich dä Füft Pfad uf euies üssere Tempramänt igeit, nämlech uf dä Teu vo euirer Persönlichkeit, wo dir i aune Autagssituationä zeiget.
I bezug ufe 24-Stungezyklus wärde die gliche zwöuf Tier ir gliche Reiefoug benützt, wo mir scho bim Erste Pfad in Verbingig mitde Jore kenneglehrt hei, im grosse und ganze gäute ou die gliche Charkteristikä. Dr Ungerschid ligt numme dodrin, dass ä Mönsch, wo imene Tigerjohr gebore worde isch, die Tigereigeschafte i aune Grundzüg vo sim Läbe entwickle wird, während ä Mönsch, wo ir Tigerstung gebore worde isch, wo sich numme über zwöi Tagesstunge erstrecke, die Eigeschafte wässentlech oberflächlecher zum Usdruck bringt.
Niemer cha meh säge, warum d Chinese bestimmti Tagesstunge mitde einzelne Tier i Verbingig brunge hei. Meh cha d Frog numme mitemne Glichnis beantworte: Jedes Meitli, wo sini Tugend gägene rücksichtslose Maa verteidigt, weiss genau, warum d Mitternacht aus Stung vor Ratte bezeichnet worde isch...
Älogeschi Antwort wär das: Dr chinesisch Tag foht a, genau wie bi üs, nach Mitternacht und do d Ratte dr Tierkreis afüehrt, foht mit ihre ou dr Tag a. Gwüssi Lüt si dr Meinig, dä Zyklus stammi usem Vorderä Oriänt und sig im dritte oder vierte Johrhundert vor Christus nach China brunge worde. Ide Mittumeerländer lohtmeh, säusamerwis, dr Tag mitem Sunneungergang afoh. Wen auso dr Hung däm "Tagesafang" zirka am 20.00 Uhr entspricht, so entspricht d Ratte ar Mitternachtsstung.
D Bedütig vode Tier hei sich im Lof vode Johrhundert hüfig verschobe und veränderet. Vor langer Zit hei sie nüt aus Unheu verchündet. D Vision vomene Ross isch äs Zeiche für Chrieg gsi. Ä doppuchöpfige Büffu het bedütet, dass dr Schii (Schrein) vode Ahne zerstört wärde würd. D Sou het ä ächti Kalamität verchündet: " Vo aune Vorzeiche für Unglück sie die di hüfigste, sie düte die perversi Verdärbtheit vomene Maa a, wo mit öffentliche Ufgabe betrout isch."

 


</doc>
<doc id="23681" url="https://als.wikipedia.org/wiki?curid=23681" title="Detzeln">
Detzeln

Detzle (Dt. "Detzeln") isch e Stadtdeil vo Waldshüet-Düenge im Landchreis Waldshüet.

Detzle litt am südöstlige Rand vom Südschwarzwald im Steinadal uff ca. 404 Meter über em Meerspiegel. S Gmeindegebiet umfasst d'Dalaue und Bergaschnitt vom undere Steinadal, wo vo Norde noch Süde verlauft, und de Wyler Dierberg.

Di erschti urkundligi Erwähnig vo Detzle chunnt uss em Johr 844; de Ort hät sällemols "Tezzilnheim" gheiße und hät de Freiherre vo Kränkinge ghört. E witeri Erwähnig chunnt uss em Johr 1480, wo d'Herre "Detzelhaim" vo Rumlang an s Chloster St. Bläsi verchauft hän, nochdem's zerscht d'Herre vo Hochefäls und verschydeni Schwizer Patrizierfamilie gha hän. Noch de Ufflösig vom Chloster isch de Ort an s Großherzogtum Bade cho.

Detzle isch 1971 in Düenge yglydert worre. Sälli ehemoligi Stadt isch 1975 sälber mit Waldshüet zämmeglegt worre.

Detzle entspricht als Ortschaft im Bade-Württebergische Kommunalrächt und hät drum e begränzti Selbschtverwaltig, wo de Ortschaftsroot und de Ortsvorsteher als Organ hän. De Ortschaftsroot hät sechs Mitglyder; de Ortsvorsteher isch de Erwin Schlegel.

Durch Detzle verlauft d'Landstroß 159, wo vom Stadtdeil Düenge chunnt und, nochdem si de Ort durchquert hät, entlang de Steina uff Bonndorf fiehrt. D'Chreisstroß 6556 fiehrt über de Bergrucke im Weste durch d'Ortschafte Kränkige und Aiche ins Schlüchtdal.



</doc>
<doc id="23682" url="https://als.wikipedia.org/wiki?curid=23682" title="Eschbach (Hochrhein)">
Eschbach (Hochrhein)

Eschbach isch e Stadtdeil vo Waldshüet-Düenge im Landchreis Waldshüet.

Eschbach litt am Übergang vom Südschwarzwald zum Hochrhy im Dal vom Lyderbach, wo diräkt in de Rhy mündet. S Gmeindegebiet umfasst de mittler Deil vom Lyderbach-Dal, wo vo Norde noch Süde verlauft, d'Höche vom Bergrucke im Oste und Weste und de Wyler Ziegelhütte. De Ort sälber isch im Dal. Er isch öbbe drei Kilometer nordöstlig vo Waldshüet und 463 Meter über em Meerspiegel.

Di erschti Urkunde, wo de Ort erwähnt, chunnt uss em Johr 1150. Im Johr 2000 isch s 850-Johr-Jubiläum gfyrt worre.

Im 18. Johrhundert sin Lüt vo Eschbach in d'Salpeterunrüehe verwickelt gsi. Am bekannteste isch under ihne de Johann "de Preuß" Marder, wo z Eschbach Müller gsi isch.

1971 isch Eschbach z Waldshüet ygmeindet worre, wo 1975 mit Düenge zämmeglegt worre isch.

Eschbach isch noch em Bade-Württebergische Kommunalrächt e Ortschaft und hät sällewäg e begränzti Selbschtverwaltig, wo e Ortschaftsroot mit sechs Mitglyder und e Ortsvorsteher (momentan de Eugen Schupp) hät.

Es git z Eschbach e Gmeindestroß in de Stadtdeil Waldshüet. Am östlige Rand vom Ortsdeil verlauft d'B 500, wo z Waldshüet an d'B 531 und z Triberg im Hochschwarzwald an d'B 34 aschließt.



</doc>
<doc id="23683" url="https://als.wikipedia.org/wiki?curid=23683" title="Aichen (Begriffsklärung)">
Aichen (Begriffsklärung)

Aichen isch de Name vo däne Ortschafte

z Dütschland

z Öschtriich:
Aichen isch de Name vo däne Persone:
Lüeg au:


</doc>
<doc id="23684" url="https://als.wikipedia.org/wiki?curid=23684" title="Breitenfeld">
Breitenfeld

Breitenfeld isch dr Name vu däne Ortschafte:




</doc>
<doc id="23685" url="https://als.wikipedia.org/wiki?curid=23685" title="Gaiß-Waldkirch">
Gaiß-Waldkirch

Gaiß-Waldkirch isch e Stadtdeil vo Waldshüet-Düenge im Landchreis Waldshüet, wo 237 Ywohner hät (Stand 15. Dezember 2015).

D Ortschaft Gaiß-Waldkirch litt im Südschwarzwald uff de nördlige Höchi vom Hochrhydal und bstoht us de Ortsdeil Gaiß un Waldkirch. Gaiß litt oberhalb vo de Quälle vom Lyderbach, wo diräkt in de Rhy fließt, uff 590 Meter über em Meerspiegel. Gaiß lyt am obberè Rand vom Lièderbachdobel un komplètt abhäldig, sèllèwäg muèn d Gaißemer alles schiftè, wa si uffschtellèd. Um è ebeni Flächi, z. B. für èn Feschtblatz, z haa, müèn d Gaißemer uff dè Bärg uè gòò, im Dorf dinnè git s kei söttigi Flächi. 

Waldkirch lyt am obberè Rand vom Schmitzinger Dal uff 687 Meter. Well s Sèldèbach-Dal vom Lièderbachdobel durch èn Bärgvorschprung vom Höchèschwander Bärg drènnt isch, muè mò übber sèllèn Buggel gò, um vo Gaiß gu Waldkirch z chò. Zu de Gmeind ghöre usser de Ortsdeil Gaiß un Waldkirch keini Ortsdeil oder Wyler meh. Uff de Gmarkig vo de ehemolige Gmeind lyt abber Schmitzinge i dè Mitti vum Sèldèbachdal, sèll Dorf isch hütt en eigene Stadtdeil vo Waldshüet-Düenge.

Waldkirch isch im Johr 858 èrschtmòls als "Waldchiricha" erwäänt worrè, dört isch Waldkirch zum Bsitz vum Kloschter Rhynau zellt worrè. Am Aafang vum 14. Johrhundert hèt Waldkirch zuè dè Rechtig vo St. Bläsy bis i s 15. Johrhundert ghört. Im Johr 1574 hèt Waldkirch zuè dè Einig Dogèrè i dè Grõfschaft Hauèschtei ghört, un asè isch es bis i s Johr 1806 blibbè, wo Waldkirch im Land Baddè zuègschlagè worrè isch. 

D Pfarrei z Waldkirch wörd zèrscht links im Johr 1275 erwäänt. Bis 1648 hèt sich d Pfarrei Waldkirch vo Höchèschwand bis uff dè Dachsbärg uusgwitet ghaa. Diè hütig Chirchè "Maria Himmelfahrt" isch im Johr 1758 baut worrè. 
Gaiß und Schmitzige, sällemols Gmeinde, sin 1935 vereinigt worre und sither e Gmeind gsi.
Gaiß-Waldkirch isch 1939 an Landchrais Waldshuèt übbergangè. Gaiß. Waldkirch und Schmitzige, sällemols Gmeinde, sin 1935 vereinigt worre und sither e Gmeind gsi. Am 1. Juli 1971 sin Gaiß und Waldkirch in Waldshüet-Düenge ygmeindet worre und bilde – wiè au Schmitzingè – sither e eigene Stadtdeil.

Gaiß-Waldkirch isch e Ortschaft noch em Bade-Württebergische Kommunalrächt. Sällewäg häts e begränzti Selbschtverwaltig mit me Ortschaftsroot, wo uss sechs Mitglyder bstoht, und em Ortsvorsteher (momentan de Matthias Rüd).

D B 500 bindet z Triberg an d B 500 und vo Gaiß us noch 5,5 und vo Waldkirch uss noch 6 Kilometer z Waldshüet an d B 34 a.

Waldkirch wird usserdem vo de Chreisstroß 6562 über Schmitzige und durch s Sältebachdal mit Waldshüet verbunde (ca. 6,6 Kilometer). Vo Gaiß gits e Gmeindestroß über Eschbach uff Waldshüet (ca. 5,2 Kilometer).



</doc>
<doc id="23699" url="https://als.wikipedia.org/wiki?curid=23699" title="René Schickele">
René Schickele

René Schickelé, gabora ìn Ewernahn (ìm Onderelsàss) àm 4. Àuigscht 1883 un gstorwa àm 31. Janer 1940 ìn Vence, (Alpes-Maritimes), ìsch a elsassisch'r Schrìftstell'r, Essayist un Ìwersetz'r gsìì.

Sin'r Vàder ìsch ditsch gsìì, Wiibür un Stààtsàgstelt'r (bi d'r Polizèi), sini Miad'r ìsch frànzeesch gsìì.
Noch sim Studium ìn Literàtür, Gschìcht, Wìssaschàfta, un Filosofi ìn Stràsborig, Münschen, Bàris un Berlin het'r mìt sina Frìnd Otto Flake un Ernst Stadler mehreri Zytschrìfta un mehreri Gadìchts'biacher vereffentlichd.

Si Warig àls Àudor ìsch gabrägt gsìì von d'r speziell Situation vom Elsàss, Konfliktfald zwìscha da frànzeesch un ditch Küldür.

Nochem Erschta Waldkriaj, verlosst'r s Elsàss, un geht ìwer d'r Rhi noch Bàdewiiler, er engagiart sìch leidaschàftlich fer's gejasidiga Verstandigung zwìscha Ditschland und Frànkrìch o.a. ìm Ràhma sin'r Wìrkung ìn d'r "Preußischen Akademie der Künste / Sektion Dichtkunst" er hàt àui Frìnd wia Annette Kolb un d'r Màl'r Emil Bizer.


Si Schrìftwarig di Romantrilogi "Das Erbe am Rhein" (1925-31) ìsch si bescht Warig.

Si letscht Romàn, "Le retour", ìn frànzeesch (1938), ìwersetzt'r ìm Johr danoch selwer ùf ditsch "Heimkehr".

Ìm Geischt vom René Schickelé, soll d'r "Cercle René-Schickelé", 1968 ìn's Lawa grüafa wara, dorich's Verein "Culture et bilinguisme d'Alsace et de Moselle" oder "René Schickele-Gesellschaft", àls Brogg diana zwìscha da beida Kültura (frànzeesch un ditsch).

D'r René Schickelé ìsch àui a Elsasser, Europe'r un Pazifìscht gsìì, so kàn er karakterisiart wara, àls "s Symbol vom elsassischa Gadànka".

Ìn sinem Nàma ìsch d'r René-Schickelé Priis erfonda worra, dar ìsch àwer noma ein Mol verliha worra: 1952.

S Kollège von Saint-Louis (Haut-Rhin) trajd ìhm zo Ehra sina Nàma.





</doc>
<doc id="23707" url="https://als.wikipedia.org/wiki?curid=23707" title="Ermanarich">
Ermanarich

De Ermanarich (lat. "Erminrichus, Hermanaricus") isch um 370 de König vo de Greuthunge gsii. Er isch ane 375 bim Iifall vo de Hune gstorbe.

De Ermanarich het wie de Theoderich de Gross zum Gschlecht vo de Amaler ghört. Er isch de Soo vom Achiulf gsii und de Vatter vom Hunimund. Sini Brüdere sind de Ansila, de Ediulf und de Vultulf gsii. Er het öber die nordpontischi Steppe nördlich vom Schwarze Meer zwüschet de Flüss Dnjestr und Don gherrscht, aber au Völcher a de Wolga kontrolliert, drunder au d Merier und d Mordwiner. Er het d au d Heruler underworfe, wo uf de Krim am Asowsche Meer glebt hend und d Veneter und d Este, so ass siis Riich bis a d Ostsee ggangen isch. D Forschig ninnt aber aa, as er mee de Handel vo dem grosse Piet kontrolliert het.

Wo d Hune ane 375 i sis Riich iigfalle sind, isch er scho alt gsii, nochem Jordanes 110i, und de hunnischi König Balamber het da gwaltigi Riich chöne schnell underwerfe. De Ermanarich het denn Selbstmord gmacht.

De Jordanes allerdings schriibt aber, as de Ermanarich d Sunilda, d Frau vom Först vo de Rosomone, viertle loo heb. Druf abe hend ere sini Brüdere, de Sarus und de Ammius em Ermanarich us Raach e schweeri Wunde gschlage und de Ermanarich sai ab dere Wunde lanf chrank glege und heb drum d Hune nöd chöne im Champf bisige und sai den gstorbe.

De Ermanarich und im spezielle au d Gschicht vo de Rosomone het i de germanische Heldesaag Iigang gfunde.

De Ermenrîch werd i de tütsche Heldesaag as zimli schlecht dargstellt. Er isch de König vo Gâlaber (Kalabrie) und vo Püllen (Apulie) gsii und het uf Aaroote vo sim Rootgeber nöd nu d Harlunge, sini Neffe, sondern o si Soo Friderîch umbringe loo und sin andere Neff, de Dietrîch vo Berne vertribe.

I de Quedlingburger Annale, e Gmisch vo Gschichtsschriibig und Heldesaag wo um 1000 ume gschribe wore isch, werd gsait, as de Ermanricus öber all Gote regiert het und sii Soo Fridericus und sini Neffe Embrica und Fritla umbringe loo heb und as er sii Neff Theodoric us Verona vertribe heb. D Brüedere Hemida, Serila und Adaccaro hend sich am Ermanarich grächt, well er dene si Vater tötet heb, und hend drum em d Händ und Füess abgschnitte.

Noch de Edda isch de Jörmunrekr mit de Svanhildr verhüürotet gsii. De het si aber vo Ross vertrample loo, well sii untroi woren isch. Dere sini zwee Halbbrüedere, de Hamdhir und de Sörli, d Söö vom Jónakr hend sich grächt, indem si em Jörmunrekr d Händ und Füess abghaue hend.


</doc>
<doc id="23708" url="https://als.wikipedia.org/wiki?curid=23708" title="Greuthungen">
Greuthungen

D Greutuhnge (Greuthungi, Greothingi; ) sind e germanisches Volch gsii, und me het sen au scho "Ostrogothi" oder "Austrogoti" (Ostgote) gnennt.

Si hend bis anne 376 di nordpontischi Ebini nördlich vom Schwarze Meer biwont, zwöschet de Flüss Bug und Don. Da Land hend si "Oium" gnennt. Das isch i dr Gotische Sprooch "*Aujom,00 was uf Düütsch «Aue» bedüütet.

Um 370 het de König Ermanarich öber d Greuthunge gherrscht. Nochdem de ane 375 bim Iifall vo de Hunne gstorben isch, sind d Greuthunge vom hunnische König Balamber underworfe wore. E grosse Tail aber isch under de Heerfüerer Alatheus und Saphrac ane 376 öber d Donau is Römische Riich gfloche. Im Joor 386 sind e Tail vo de Greuthunge underem Odotheus i de römische Provinz Phrygia i de hütige Türkai agsidlet wore.

Me dänkt, ass vo de Greutunge s spötere Volch vo den Oschtgooten abstammt.




</doc>
<doc id="23709" url="https://als.wikipedia.org/wiki?curid=23709" title="Ostrogotha">
Ostrogotha

De Ostrogotha isch e König vo de Gote gsii, wo im 3. Jh. glebt het. 

De Name Ostrogotha bidüttet »Glanz-Goot«. Umstriite isch aber, öb s Volch vo de Ostgote (lat. Austrogoti, Ostrogothi) noch dem König binennt sind, oder öb de König sin Name vo dem Volch het. Do er vom hütige Rumänie uus agiert het, werd agnoo, as er de letscht König gsii isch, wo öber all Gote gherrscht het, bevor si sich i Ost- und Westgote uftailt hend.

De Ostrogotha het wie de Ermanarich und de Theoderich de Gross zum Gschlecht vo de Amaler ghört. Er isch de Enkel vom Amal, Soo vom Hisarna und de Vatter vom Hunvil. De Tail vom Stammbomm, wo de Jordanes öberliferet het, dörft aber nöd historisch Sii.

Ane 246 het er miteme grosse Heer us Gote, Taifale, Asdinger und anderne Völcher s Römische Riich aagriffe. Spöter het er sinene Feldherre Argaith und Guntheric bifole nomole öber d Donau z goo und is Römische Riich iizfale. Die hend den d Römerstadt Marcianopolis bilageret und e Lösigeld erpresst.

Spöter hend d Gepide d Gote aagriffe und s isch zunere Schlacht bi de Stadt Galtis am Fluss Auha choo, wo de Ostrogotha siigriich gstaltet het. 

Em Ostrogotha sin Noofolger isch de Cniva gsii.

Wie de Ermanarich (Ermenrich) und de Theoderich de Gross (Dietrich vo Bern) het offesichtlich au de Ostrogotha i de germanische Heldesaag si Platz gfunde. S altenglische Gidicht Widsith nennt nämmli under de gotische Helde en Éastgota, Vatter vom Unwén. Die zwee Näme entsprechet offesichtlich em Ostrogotha und sim Soo Hunvil. Allerdings sind nume d Näme öberliferet.


</doc>
<doc id="23710" url="https://als.wikipedia.org/wiki?curid=23710" title="Amaler">
Amaler

D Amaler (lat. "Amali") sind e germanisches Gschlecht gsii, wo d Könige vo de Ostgote gstellt het. Die bikanntiste us dere Famili sind de Ermanarich und de Theoderich de Gross gsii.

De gotischi Gschichtschriiber Jordanes git de Stammbomm vo de Amaler aa. Er nennt d Amaler Halbgötter und gitt as Stammvatter de Gapt aa, wo vo de Forschig as Verschriibig för de Gott Gaut aaglueget werd. Erst i de vierte Generation chunnt de Amal, wo denn a dere Famili de Name gee het. De erst historischi König isch dem sii Grossbueb Ostrogotha gsii, wo im 3. Jh. glebt het. Wie bi allne alte Stammbömm töred aber em Jordanes sini Aagoobe nöd allzu historisch gnoo werde, da gelt bsundrigs för de älteri Tail vorem Ermanarich, wo ane 375 gstorben isch.

D Amaler sind i de germanische Heldesaag as "Amelunge" (mhd. Amelunge, an. Ömlungar) bikannt. I de tütsche Heldesaag werd s Königriich um Rabene (Ravenna) und Berne (Verona) "Amelunge lant" gnennt und de Dietrich vo Bern werd "vogt von Amelungen" gnennt. Amelunc isch au de Name vo Helde, under andere haisst de Vatter vom Ermenrich und de Grossvatter vom Dietrich vo Bern "Amelunc von Rœmisch lant".



</doc>
<doc id="23715" url="https://als.wikipedia.org/wiki?curid=23715" title="Niederdorf (Stadt Zürich)">
Niederdorf (Stadt Zürich)

S Dörfli odär s Niderdorf (uf Hochtüütsch "Niederdorf") isch s Viärtäl rund um d Nidärdorfstrass i dä Altstadt vo Züri. 

S Döfli hät d Form vomäne spitzwinklige Drüüegg. D Spitzä liit im Norde am "Cäntral". Di öschtlichi Gränzä bildät d Limät beziänigswys s Limmätquai, d Weschtgränze dä Säilergrabe, wo zur alte Stadtbefeschtigung ghört hät. D Südgränze isch nöd ganz klar definiärt. Si entspricht ungfäär änäre Linie vom Noimärt über s Grossmünschter bis zur Wasserchile. Südlich vom Niderdorf befindät sich s Oberdorf. Oft wird d Bezäichnig Dörfli au für di gsamt Altstadt öschtlich vo dä Limmät das häisst s äigätlichi Dörfli plus s Raatshuusquartier und s Oberdorf bis zum Bellvue bruucht. S äigätlich Herz vom Dörfli bildät dä Hirschäplatz, wo alljährlich am 11.11. am 11.11 au s Monschtärkonzert vo dä Fasnacht startät.

Öschtlich vom Dörfli uf äm Weschthang vom Züriberg liged d Uni und d ETH, wo vom Dörfli uus mit äm Polybähnli, änäre Standsäilbaan erräicht werdä cha. Drum isch s Dörfli au bi dä Zürcher Schtudänte seer beliäbt.

S ganz Quartier isch äi grossi Fuässgängerzoone mit Uusnaam vom nördliche Täil vom Limmätquai, dä Mühligass, dä Zähringerstrass und äm Zäringerplatz sowie natürli äm Säilergrabe. Uf äm Limmätquai vercheeräd s Viäri- und s Füfzäni-Tram, uf äm Säilergrabe dä Drüüer und dä Einedrysgi-Trolleybus, wo früäner ä Mal s Tram Numärä Äis gsy isch.

S Dörfli isch vor alläm wäge sini ville Strassekafis, Kabaretts und Nachtklüb beliäbt. Früäner isch s Dörfli als Zäntrum vom Zürcher Strassestrich berüchtigt gsy, aber sit dä 80är-Jaar hät sich s Miliö mee und mee a s Sihlquai und a d Langstrass verlagärät. 

Am Predigerplatz zmitzt im Dörfli befindät sich i dä Rümlichkäite vom früänäre "Chloschter zum Prediger" d Zürcher Zentralbiblioteek, wo gmäinsam vom Kanton, dä ETH und dä Uni betribe wird. Di ehemaligi Chloschterchile diänt wyterhin als Gotteshuus.



</doc>
<doc id="23716" url="https://als.wikipedia.org/wiki?curid=23716" title="Audius">
Audius

De Audius oder Audaeus isch e Missionar vo de Gote gsii und het im 3./4.Jh. glebt. Er gelt as Herätiker und sini Ahänger werded "Audianer" und sini Lehr werd "Audianismus" gnennt.

De Audius het im 3./4.Jh. glebt und isch e Zittgnoss vom Arius gsii, emene andere Herätiker. Er isch e gibürtige Syrer gsii und e iifrige Vereerer vo Gott. Sini Intoleranz gegenöber weniger fromme Mensche het em vill Finde gschaffe, bsunders bi de Gaistliche. Schliessli het er mit de offizielle Cherche broche. Er het aber vili Aahänger ghaa, wo z Mesopotamie meriri Chlöster baut hend. De Chaiser Konstantin de Gross (306-337) oder noch anderne, de Konstantius II. (337–361) hend de graisi Audius is Exil i d Provinz Scythia minor gschickt, won er d Mission vo Gote glaitet het, wo dozmol nördlich vo de Donau glebt hend.

D Audianer sind e christlichi Sekte gsii, wo e uusprägte asketische Lebesstiil ghaa hen. Si sind e Tail vo de syrische Cherche gsii. As Herätiker sind si drum bitrachtet wore, well si i folgende Pünkt vo de orthodoxe Christelehr abgwiche hend:

Nochem Tod vom Audius im 4.Jh. hend z Mesopotamie am Euphrat und um Antiochia meriri Audianer glebt und au bi de Gote hets vill Audianer gee. Em Audius sii Noofolger, der Bischof Uranius, het z Mesopatmie Gote zu Bischöf ordiniert. En andere Noofolger vom Audius isch de gotischi Bischof Silvanus (†375) gsii. Nochdem aber underem Gotekönig Athanarich um 370 e Christeverfolgig iigsetzt het, sind vill christlichi Gote uf Syrie und Palästina gfloche, wo sii Chlöster gründet hend.

D Gote sind gliichzittig au vom Wulfila (†383) missioniert wore, wo e gmässigte Arianer gsii isch. Im Gegesatz zum Audianismus het sich denn de Arianismus bi de Gote döregsetzt und denn au bi anderne Germane verbraitet.




</doc>
<doc id="23724" url="https://als.wikipedia.org/wiki?curid=23724" title="Jürgen Sutter">
Jürgen Sutter

De Jürgen Sutter (* 6. November 1970 z Friiburg im Briisgau) isch en Biolog und en alemannische Autor.

De Jürgen Sutter isch as Buurebueb z Opfige, hüt eme Schtadtteil vo Friiburg, ufgwachse. Er hät a de Uni z Friiburg Biologie schtudiert un dodernoch z Heidelbärg un z Schtuegert gschaffet. Vo 2004 bis 2010 isch er wüsseschaftliche Mitarbeiter a de ETH z Züri gsi. Hüt schaffet er z Darmstadt in dr Umwältforschig.

Im Johr 2008 isch im Schillinger-Verlag z Friiburg s "Opfinger Werterbuech" usechoo, wo er gschribe het.

2003 isch er bi dr erschte Uusgob vom Gerhard-Jung-Wettbewerb uf dr zwäit Platz in dr Sparte Prosa cho. Für siis «Opfinger Wörterbuch» het er 2007 dr Förderbriis vo dr Johann-Andreas-Schmeller-Gsellschaft un 2009 dr bade-württebärgisch Landesbriis für Heimetforschig übercho.




</doc>
<doc id="23725" url="https://als.wikipedia.org/wiki?curid=23725" title="Liste westgotischer Könige">
Liste westgotischer Könige

Die Liste vo de westgotische König nennt ali Herrscher, wo ab 395 öber d Westgote gherrscht hend. Bis zum Joor 375, wo d Westgote uf de Flucht vor de Hune is Römische Riich gfloche sind, hend jewils meriri Könige öber en Tailstamm regiert, di bikanntiste sind de Athanarich (366-381) und de Fritigern (um 375-382) gsii.



</doc>
<doc id="23726" url="https://als.wikipedia.org/wiki?curid=23726" title="Liste ostgotischer Könige">
Liste ostgotischer Könige

Die Liste vo de ostgotische König nennt ali ostgotische Herrscher, wo öber Italie gherrscht hend (de skirischi Odoaker mitgnoo). De erst bikannt König noch de Spaltig vo de Gote i Ostgote und Westgote, isch de Ermanarich († 375) gsii. Nochene sind d Ostgote under d Herrschaft vo de Hune choo. Wo si di hunnische Oberherrschaft abgschütlet gha hend, sind d Herrschaftsverhältnis under de Ostgote lang nöd klar gsii.



</doc>
<doc id="23728" url="https://als.wikipedia.org/wiki?curid=23728" title="Harlungen">
Harlungen

D Harlunge sind e Brüederpaar us de germanische Heldesaag. Eri Näme sind Frîtele und Imbrecke.

I de tütsche Heldesaag sind d Harlunge d Söö vom Diethêr oder Harlunc und Neffe vom Ermenrîch. Do si erst um Jünglingsalter sind, hends e Bschützer, de "getruwe Eckehart". As eri Haimet gelt Brîsach und dodemit ghörets zu de wenige Gstalte vo de germanische Heldesaag, wo mitem alemannische Ruum verbunde werded. De König Ermenrîch, beiiflusst dör de Root vo sinene zwee üble Birooter, trachtet denoo, all sini Verwandti is Verderbe z stürze und loot drum d Harlunge loo uufchnüpfe. De Eckehart rächt sich, indem er de Birooter vom Ermenrîch tötet.

S TütschiHeldebuech umschribt d Saag chorz:

I de Quedlinburger Annale (um 1000), e Gmisch us Gschichtsschriibig und Heldsaag, stoot gschribe, ass de Ermanricus sini Neffe Embrica und Fritla hänge loo het. D Urspergchronik ergänzt no dezue, as d Lüüt vo Briisach au "Harelungi" gnent werdid.

Im altenglische Widsith, e Uuflistig vo Länder, Könige und Helde, zällt d Herelingas Emerca und Fridla zu de Helde vom Eormanríc. Abgsie vo de Thidreksaga af Bern, enere norwegische Kompilation vo nidertütsche Saage, kennt di skandinavischi Öberliferig d Harlunge nöd.


</doc>
<doc id="23729" url="https://als.wikipedia.org/wiki?curid=23729" title="Terwingen">
Terwingen

D Terwinge (latynisch Tervingi oder Thervingi) sind e germanisches Volch gsii und au "Vesegothi" (Weschtgote) gnennt wore. De Name isch nume im 4. Joorhundert bruucht wore. 

Noch de Tailig vo de Gote i zwee Stämm hend sich di westliche Gote Terwingi gnennt. Si hend zwöschet de Flüss Pruth und Donau gwoont, aso öppe im hütige Rumänie. Scho ane 291 zerstmoll gnennt, sind si 324 as Verbündeti vom Römische Riich uuftrette. Ab 332 hend si zu de Verbündete ("foederati") vo de Chaiser Konstantin de Gross und Konstantius II. ghört. Doch ane 367 hend si s Römische Riich agriffe und hend gege de Chaiser Valens gchämpft.

Wo d Hune ane 375 geg Europa anegrennt sind, hend d Terwinge eri Sitz verloo und sind under de Füerig vom Alaviv und Fritigern öber d Donau is Römische Riich ggange. As Flüchtling und Landloosi sind si ufem Balkan umezoge und am 9. Augste 378 ischs zu de Schlacht vo Adrianopel choo, wo di römisch Armee verlore het und de Valens umchoo isch.

Ends 380 hend si e Vertrag mitem Chaiser Theodosius gschlosse und hend i de Provinz Thrakie Woonsitz öberchoo. Abem 5. Joorhundert isch de Name Terwinge nömm brucht wore.

D Terwinge sind vo merere Chliikönige biherrscht wore, die maiste sind us de Famili vo de Balthe choo. De Wulfila isch vo 341 bis 383 de Bischof vo de Terwinge gsii.




</doc>
<doc id="23730" url="https://als.wikipedia.org/wiki?curid=23730" title="Goten">
Goten

D Gote sind e germanisches Volch gsii, wo sich i meriri Stämm uuftailt hend:




</doc>
<doc id="23733" url="https://als.wikipedia.org/wiki?curid=23733" title="Zala (Komitat)">
Zala (Komitat)

Zala (Ungarischi Ussproch: ), uff Dütsch "Sala", isch e Komitat im Weste vo Ungarn. Es gränzt im Weste an Kroatie und Slowenie, im Norde an Vas, im Nordoste an Veszprém und im Süde an Somogy. De Komitatssitz heißt Zalaegerszeg.

D'Oberflächi vom Komitat isch wällig und vo Hügel brägt. Es git zwei Landschafte, s Gebirge vo Keszthely, wo e Deil vom Dransdanubier Mittelgebirge isch, und s Zalaer Hügelland, e Deil vom Dransdanubier Hügelland.

S Zalaer Hügelland isch e Landschaft im üsserste Weste vo Ungarn. Sini Däler sin in de Yszit enstande. Es bstoht uss de fümf Hügel Göcsej, Hetés, Egerszeg-Letenyeer Hügel, Zalakaros-Zalaapát-Zalaszentgróter Hügel und Nemesbük-Türjeer Hügel.

Im Süde sin zimlig steili Däler, wo zahlrych und ehner chlei sin. Säll Landschaftsbild hät zur Folg, dass sich keini größere Ortschafte hän chönne entwickle; di meiste Dörfer sin bis hütt eher bevölcherigsarm.

De wichtigst Fluss isch d'Zala. Usserdem isch de Balaton (Blattesee) wichtig für d'Drinkwasserversorgig.

Di flachsti Landschaft isch d'Umgebig vom Blattesee. Au um d'Flüss Zala und Mura wie au um de "Principális-csatorna" (Hauptkanal) git's flachi Däler.

S Gebiet, wo hütt s Komitat Zala litt, isch scho sit de Bronzezit bewohnt. Bsunders vyli Sydligsspure findet mer z Pannonie; dört isch di römischi Valcum-Stroß duregange, wo's hütt numme no Überblibsel devo git. Im 9. Johrhundert isch es Bstanddeil vom Fürschtedum Pribina gsi. Noch de Landnahm vo de Magyare, under em Stephan I., wo de ungarisch Staat gründet hät, sin z Zala di erschte Chirche baut worre (z. B. z Zalavár oder z Tihany). Z Tátika, Csobánc und Sümeg hät's zwar chönigligi Schlösser gee, wo aber nie im Mittelpunkt gstande sin. Im 13. Johrhundert hät's do di erschte Komitat vo Ungarn gee, wo vo Adlige gründet worre sin. Im 15. Johrhundert hän sich au ungarischi Barone z Zala agsydelt und dört gherrscht; Zala isch für si eine vo de wichtigste Residänze gsi.

D'Türkeherrschaft hät scho 1480 agfange; wo si im Johr 1600 Nagykanizsa im Süde vo Zala bsetzt hän, isch fast s ganz Gebiet vom hüttige Komitat Zala under de türkische Herrschaft gsi. Erscht 1690 hän si chönner verdrybe werre. Denoch isch Zala langi Zit wenig entwickelt gsi, bis 1937 d'Erdölgwinnig agfange hät.

Infolg vom Frydesverdrag vo Trianon (1920) isch s Land südlig vo de Mura zu Jugoslawie cho, nochdem 1919 zum Deil uss ungarischem Gebiet d'Murrepublik bildet worre isch. 1941-1945 hät's widder zu Ungarn ghört.

1946 isch d'Umgebig vo de Stadt Balatonfüred zu Zala zruckcho; 1950 sin Keszthely, Tapolcsa und Sümeg als Folg vo de Komitatsreform an Veszprém agschlosse worre. Keszthely isch am 31. Dezämber 1978 zu Zala zruggcho.

D'Ywohnerzahl überstigt 300'000 nit; 2007 hät e Volkszällig 293.443 Ywohner gee. 56 Brozänt vo de Bevölcherig wohne in de Städt. E Drittel vo de Lüt läbt im Chleigebiet Zalaegerszeg, witeri 22 Brozänt z Nagykanizsa. Noch de Ywohnerzahle isch Zalaerszeg landeswit s sibzähnt-, Nagykanizsa s zwanzigst- und Keszthely s sybnefuffzigstgröscht Chleigebiet vo Ungarn. S ganz Komitat isch mit siner Ywohnerzahl uff em sächzähnte Blatz.

De Tourismus konzendriert sich uff zwei Regione, nämlig Westdransdanubie und de Blattesee. Au de Hévízer See isch e Touristeattraktion, usserdem di unberiehrti Natur, d'Thermalbäder, d'Göcsejer Landschaft, wo als romantisch gältet, und di draditionälle Dörfer. Z Zala git's zudem Wälder, wo sich über e großi Flächi erstrecke.




</doc>
<doc id="23734" url="https://als.wikipedia.org/wiki?curid=23734" title="Zala">
Zala

Zala isch


</doc>
<doc id="23738" url="https://als.wikipedia.org/wiki?curid=23738" title="Große Ungarische Tiefebene">
Große Ungarische Tiefebene

Di Großi Ungarischi Diefebeni (Ungarisch "Alföld" ) isch e flachi Landschaft, wo sich vor allem über Ungarn, aber au über Kroatie, Rumänie, d'Slowakei, d'Ukraine und Serbie erstreckt.

Z Ungarn längt di Großi Ungarischi Diefebeni vom Nördlige Ungarische Mittelgebirge bis zum Blattesee (Balaton) und umfasst au s Dransdanubisch Hügelland. Vom ukrainische Gebiet ghört numme d'Oblast Dranskarpatie im ungarisch-ukrainische Gränzgebiet dezüe. Z Rumänie gränzt d'Diefebeni im Oste an d'Karpate. Vo Serbie ghört d'Vojvodina dezüe; uff kroatischem Staatsgebiet litt numme e chleinere Deil vo de Große Ungarische Diefebeni.

D'Landschaft isch fast perfäkt flach, was s Werk vo de Flüss isch. De Bode isch in de Alföld rych an Löss und Sand. Zwei Kilometer vo Tiszasziget (in de Nöchi vo Szeged) litt de diefst Punkt vo de Pannonische Diefebeni, wo zämme mit Gyálarét wenigi Kilometer devo eweg de diefst Punkt vo Ungarn isch und 75,8 Meter über em Meerspiegel isch.

Es git keini wichtigere See (de gröscht See isch de Tisza-tó). Di wichtigste Fließgwässer vo de Große Ungarische Diefebeni sin d'Donau und d'Theiß.

De Bode isch arm an Bodeschätz. Bi Hévíz, Zala, wird aber Erdöl gwunne, wo 90 Brozänt vom Bedarf vo Ungarn däckt.

In de Große Ungarische Diefebeni chömme verschydeni sälteni Pflanze- und Dierarte vor. Under de Dier handelt's sich vor allem um Vögel, Reptilie und Amphibie. D'Großdrappe isch de gröscht Vogel vo Europa; si isch in de Steppe, wo weniger stark bevölkert sin, z finde. In höchere Lage findet mer usserdem Moorfrösch und Schlingnattere.

D'Landwirtschaft broduziert vor allem Weize, Mais, Sunneblüeme und Herdöpfel.

Ungfähr 52'000 Quadratkilometer vo Ungarn ghöre zu de Große Ungarische Diefebeni; dodemit macht si 56 Brozänt devo us und isch di gröschti ungarischi Landschaft. Si gränzt im Norde vo Ungarn an s Nördlig Ungarisch Mittelgebirge und im Weste an s Dransdanubisch Hügelland wie au an s Dransdanubisch Mittelgebirge. Si wird in e nördlige und e südlige Deil glydert.

De höchst Punkt vo de Diefebeni isch z Hoportyó, Szabolcs-Szatmár-Bereg, uff 183 Meter über em Meerspiegel. De diefst Punkt isch in de Nöchi vo Tiszasziget, Csongrád, uff 75 Meter.

Di gröste ungarische Städt uff em Gebiet vo de Diefebeni sin Debrecen, Szeged und Nyíregyhaza. Uff de Landschaft ihrem Gebiet liige usserdem Deile vo de Nationalparks vo Hartogágy und Kiskunság.

De slowakisch Deil vo de Diefebeni stellt s Flachland vo Zemplén dar. De slowakisch Name isch "Východoslovenská nížina" oder "Potiská nížina".

De ukrainisch Deil isch s Dranskarpatisch Diefland (Zakarpatska nizovina).

De rumänisch Deil bstoht uss Câmpia Someşului, Crişana und Câmpia Timişului. Oft werre au d'Nordostkarpate, s Apuseni-Gebirge und s Banater Bergland dezüezällt, wo friehner zum Ungarische Chönigrych ghört hän, jetz aber rumänisch sin.

De Großdeil vo de serbische Große Ungarische Diefebeni erstreckt sich über d'Vojvodina. Er bstoht uss de Landschafte Bačka, Banat und Srem.

Uff kroatischem Gebiet ghöre d'Landschafte Baranja (südlig vom ungarische Komitat Baranya und Slavonska ravnica mit Srijem zu de Diefebeni.


</doc>
<doc id="23739" url="https://als.wikipedia.org/wiki?curid=23739" title="Wasser (chinesische Astrologie)">
Wasser (chinesische Astrologie)

Wasser isch äins vo de fümf Elemänt in dr chinesische Fümf-Elemänt-Leer. Zämme mit Holz, Füür, Ärde und Metall wird s as e Chraft im Sinn von ere Entwicklig verstande.

Wen ds Elemänt Wasser mit herrsche afoht und dr Keiser i dere Zit zueloht, dass d Deiche dürstoosse wärde und grossi Fluete chömme, de wird sini Keiserin und angeri hochi Damene stärbe, meh wird viu hohli Vogueier finge, d Junge vode Fäudtier wärde unfruchtbar blibe und die Schwangere Fäugeburte erlide.

Ds Elemänt Wasser hängt mit dr Johreszit Winter zämme. Inere aute Schrift heissts: "Dr Himmu wirds azeige, wen d Zit fürs Wasser rif isch. Den wird d Farb schwarz si müesse und aui Handlige wärde unger däm Zeiche ds Wasser steit."
Schwarz oder Siubergrau wird d Lieblingsfarbe vode Wassermönsche si, bsungers i Chrankheitstage. Schwarz cha i däm Fau mitdr Dunkuheit vom Wäutruum zämmehänge, darum isch äs töifs Ueutramarinblau ä besseri, moderneri Farbentsprächig.
Wasser wird mitem Norde i Verbingig brunge, Wassermönsche sötte i Hüser läbe, wo nach Norde luege, sie sötte mitem Chopf nach Norde schlofe und ir Stiui vor Mitternacht die verborgeni Sunneehre.
Wasser hängt mit sauzigem Gschmack und fuligem Grüche zämme. Äs isch mit Räge verbunge und darum wärde Wassermönsche die heilende Rägegüss vom Himmu aus geistigi Erquickig empfinge. Sie sötte Rägewasser trinke und drin bade, sötte sich ganz vor göttliche Gnad düretränke loh, wo die mönschliche Seu fruchtbar macht.
Wasser steit im Stärnepalast vom Dunkle Chrieger. Äs isch mitem Mond verbunge, mit Merkur, mitem Herrscher Chin Shih Huang Ti. Äs isch äs sterchers Yin.
Wasser het mit dr Furcht ds tüe, mitem Ohr näbe eurer Schläfe undem Mark i eune Chnoche. Eui Opfer sötte euch ufne Brunnerand lege. Aui Söi und Schaletier si Kreature vom Wasser. Hirse isch eui Spiis und eui Instrumänte sid Waage.
Eui Glückszau isch sächs.
D Arbeit steit mitem Wasser i Verbingig und wen ds Wasser d Wäut beherrscht, si isches ä Zit vor ruige Regierig.

Aui, wo ir Johreszit gebore wärde, gseh ds Ideaubiud vom Mönsch instinktiv aus Trostspänder. Wen sie sich ganz i sich vertöife, de wärde sie feststeue, wie wichtigs für sie säubst isch - und drüber use für die ganzi Wäut - ,die Verzwiflete und Benachteiligte wiene Muetter ds tröste, wifachi, ehrlechi Gfüeu ds pflege, rasch uf d Nöte vo angerne idsgoh und de eigene Fründe und Arbeitskollege warmhärzigi Zueneigig ds schänke.
Ihri grossi Läbensufgab gseh sie so: Dr Ufruehr vode Ängst und dr Frucht ide eigene Igweide ds beschwichtige, ufem Meer vor Rueh ds wandle und d Seu ide ewige Träne ds bade, us dene mir gebore si und zu dene mir aui zrüggchehre müesse.



</doc>
<doc id="23741" url="https://als.wikipedia.org/wiki?curid=23741" title="Erde (chinesische Astrologie)">
Erde (chinesische Astrologie)

Ärde isch äins vo de fümf Elemänt in dr chinesische Fümf-Elemänt-Leer. Zämme mit Holz, Füür, Wasser und Metall wird s as e Chraft im Sinn von ere Entwicklig verstande.
Wen ds Elemänt Ärde ds regiere afoht, wird ds Läbe vom Keiser i Gfahr si, wen är itz Paläst boue und Pavillons errichte löht und sini Minister wärde stärbe, wen i dere Zit Stadtmuure bout wärde. De d Arbeiter sötte itz uf kei fau vode Fäuder entfärnt wärde.

Ds Elemänt Ärde isch mit kere bestimmte Johreszit verbunge. Aber wies ire aute Schrift heisst: "Aus sich dr Gäub Keiser erhobe het, si grossi Ameise und Ärdwürmer erschine. Är het gseit: Das zeigt a, dass ds Elemänt Ärde im Cho isch, darum söu üsi Farb gäub si und mir müesse üsi Handlige unger ds Zeiche vor Äre steue."<br>
Gäub isch fürd Ärdmönschew d Glücks- und Lieblingsfarb, bsungers wen sie niedergschlage si oder sich chrank füehle.<br>
D Ärde wird mitem Mittupunkt i Zämmehang brunge. Ärdmönsche sötte i Hüser wohne, wo sie vo aune Site umschliesse, sie sötte ds mits im Schlofzimmer schlofe und sie sötte i jedere Minute vom Tag äs glücklechs Härz ha.<br>
D Ärde ghört zu süessem Gschmack und zarte, flüchtige Grüch. Sie isch mitem Donner verbunge und darum füehle sich Ärdmönsche nachemne Gwitter geistig greinigt. Wen sie chrank si, chöi sie dür radioaktivi und telepathischi Heilmethodene gnäse.<br>
Ärde steit im Stärnepalast vom Gäube Drache. Sie isch mit üsem Planet verbunge, mit Saturn undem Herrscher Huang Ti. Ärde bedütet Glichgwicht.<br>
Ärde ghört ou zu Wünsche und Begähre, ds Härz, Mu undem Fleisch vo ihrem Körper. Opfergabe sötte i innerst Hof gleit wärde. D Kreature vor Ärde si Büffu und nackti Mönsche. Rispehirse isch ihres Nahrigsmittu; ihri Instrumänt si Sänkschnür.<br>
Ihri Glückszau ischd Füf.<br>
D Aglägeheite vor Houptstadt si mitem Elemänt Ärde verbunge. Wen d Ärde über d Wäut herrscht, handle d Regierige vorsichtig.

Aui, wo ir Johreszit vor Ärde uf d Wäut cho si, haute d Mönsche instinktiv füre Mittupunkt vom Univärsum. Wen sie gründlech und ungstört nochedänke, so wärde sie zum Ergäbnis cho, dasses für sie säuber wichtig isch - und damit für die ganzi Wäut - angerne ds diene, d Bedürfnisse vo angerne über die eigete ds steue und ä stoische Philosophie ds entwickle, wo meh mit ihrer Hiuf aui eigene Wünsch überwinde cha.<br>
Ihre töifste Wunsch im Läbe: Sich so am Dienst für angeri ds widme, dassme am Polarstärn glicht, unverrückbar, zueverlässig, ä Trost für aui Verlorene und Verängstigte, ds ganze Läbe äs ständigs Kreise um die göttlechi Stimm im innerste Härze.



</doc>
<doc id="23742" url="https://als.wikipedia.org/wiki?curid=23742" title="Schwellbrunn">
Schwellbrunn

Schwöllbronn isch e politischi Gmeind i da Region Henderland vom Kanton Appezell-Uuserhode i dä Schwiiz.

Schwöllbronn liid uffere Ahöchi oberhalb vo Tegersche ond Herisau ond isch e beliebte Usflugsort. Schwöllbronn isch mit 972 m ü.M. die höchstglägnigst Gmeind im Kanton ond büüted ä Uusicht bis as Nordufer vom Bodesee. Nochbergmeende sönd im Uhrzägersinn ommi; Herisau, Waldstatt, Urnäsch, Schönegrond, Neckertal ond Tegersche.

Schwöllbronn hed zwee Skilift mittere Längi vo 340 und 750 Meter. Die beede Lift werded miteme Ponylift verbunde. Wils i de letschde Wenter immer weniger Schnee geh hät, sönd d Lift mängmol nöd glaufe. Bi guete Schneeverhältnis wärded d Pischte aber präpariert ond d Lift wider i Betrieb gno.

Quälle: Bundesamt für Statistik 2005
1794 hed Schwöllbronn 2'436 Iiwohner gha und im Johr 1980 nume no 1'142 Iiwohner. Sid em Johr 2000 isch d Zahl vo da Bevölkerig mit knapp 15 Hondert öppa gliich blebe.

Dr Uusländeraatääl isch 2010 bi 6,7 % gläge.

19,3 % vo de Iiwooner sönd em Joor 2000 römisch-katholisch gsii, 70,2 % evangelisch-reformiert.

Im Johr 1981 händ a paar Manna us em Turnverein a Fuuschtball-Riiga gründet. Dia Riiga ischt hüt no em Turnverein underschtellt, heisst aber underdessa "Fuuschtball Schwöllbronn". Si händvo 2005 bis 2011 rächt erfolgriich i da Nazionalliiga A gschpillt und sind au a paar mol Schwiizermaischter worda.

Nochdäm i da Halla-Schpiilzyt 2010/11 a paar Stammschpiler wäg ganga send, hät di verjüngti 1. Mannschaft i da Schpiilzyt 2011/12 bim Wettkampf uf em Fäld und i de Halle da Schlussrang beleit und isch i d Nazi B abgschtiga. Noch wiitere Abgäng vo Stammspiler isch Fuuschtball Schwöllbronn am End vo da Fäldsaison 2013 freiwillig i di 2. Liga abgstige. E neuformierti 1. Mannschaft isch i de Hallesaison 2013/14 gstarted und hät d Fäldsaison 2014 uf em 1. Platz abgschlosse.

De Gmäändspresidänt vo Schwëllbrònn isch de Hansueli Reutegger (Stand November 2017).

D Arbetslosigkäät isch em Joor 2011 bi 0,7 % gläge.

Bi de Volkszellig 2000 hend vo de 1468 Iiwoner 97 % Düütsch als Hòuptsprooch aagèè, 0,3 % Franzöösisch, 0,1 % Italienisch ond 2,6 % anderi Sprooche.

De hochalemannisch Dialäkt vo Schwëllbrònn ghöört zue de Oschtschwiizer Dialekt.



</doc>
<doc id="23746" url="https://als.wikipedia.org/wiki?curid=23746" title="Erzingen">
Erzingen

Erzingen isch de Name vo däne Ortschafte:


</doc>
<doc id="23748" url="https://als.wikipedia.org/wiki?curid=23748" title="Sido">
Sido

De Sido (* 30. November 1980 z Berlin; börgerlich "Paul Hartmut Würdig") esch e düütsche Rapper, wo bis 2009 bim Berliner Plattelabel Aggro Berlin onder Vertrag gse esch (sither bi Urban/Universal Music). Sii Künstlername esch e Abchörzig för „super-intelligänts Drogeopfer“.

De Sido fallt dör provokanti Text ond em ne aggressive, liecht lakonische Onderton in dr Stemm uf. I Aalehnig a Ghostface Killah het de Sido langi Ziit e Maske treid, om sini Identität z`verschleiere.

De Sido esch met sinere jöngere Schwöster bi sinere Mueter im Märkische Viertel im Berliner Bezerk Reinickendorf ufgwachse, i em Hochhuusviertel, wo – zmenscht i de Ziit vo sinere Chendheit ond Jugend – eher vo sozial schwache Börger ond Osländer bewohnt worde esch (50% soziale Wohnigsbau). Det hät är ou die Bettina-von-Arnim-Oberschuel bsuecht, e Gsamtschuel met gymnasiale Oberstufe. Luut enere ARD-Polylux-Reportage uus em Johr 2003 brecht är sogar e Lehr as Erzieher ab. De Sido hed die Darstellig wedersproche ond ged a, ofgrond vo Drogekonsum vo de Schuele gfloge z'sii.


"Comet"

"Echo"

"Bravo Otto"

"Juice-Awards"

"Goldenes Tape"

"Swiss Music Award"

"Goldene Schallplatte"

"Goldene Schallplatte" z Öschtriich

"Goldene Schallplatte" in dr Schwyz

"Platin-Schallplatte"



</doc>
<doc id="23768" url="https://als.wikipedia.org/wiki?curid=23768" title="Indlekofen">
Indlekofen

Indlekofe (Dt. "Indlekofen") isch e Stadtdeil vo Waldshüet-Düenge im Landchreis Waldshüet, Bade-Württeberg.

Indlekofe litt im Haselbach-Dal südlig vom Haselbach im Südschwarzwald. D'Gmarkig entspricht ungfähr de Südsite vom Haselbach-Dal. Aischpel, èn Ortsdeil vo Indlekofè, litt nordwestlich un obberhalb vom Dorf Indlekofe sälber. Aischpel isch öppè 200 m vo Indlekofè èwäg. Es isch e 1,3 Kilometer langs Stroßedorf; de Höcheunderschyd isch ca. 60 Meter (508-568 m)

Di erschti Erwähnig vo Indlekofe goht uff´s 12. Johrhundert zruck, wo sy Vogtsamt vum Rudolf vo Habsburg a d'Benediktinerabtei z´ Muri überdrait worre isch.

De Name leitet si vermuetli her vo "Ingilinc-hova", öbä „Hof vum Ingilinc“, un söt aso zrogg go uf de keltischi Wortschatz für Wasser/fall am Hügel/hang, sicher nid vu Kofel (Bergspitz) sundern vun Kof/en öbä Hof/Ort/Hügel/Hang.

Ersti bechannti Erwähnig isch us äm Johr 1290 unter de Bemerkig „Chunrat der Maier von Iglikoven“ (in Z.f.G.O.3.371) witere Nenninge 1383 „das gotzhus ze sant Blesin hat köft die vogtye ze Rohr und ze Inglikoven“. Witere Nenninge unteräm Name: Inglikon 1351, Inglikofen 1380, Inglikhofen 1480. Hät zue de Landgrafschaft Brisgau, i de Einig Dogere ghört (des isch di ehemolige. Fürstabtei St. Bläsi gsi, un isch spöter zu Vurderöschtrich cho) un ab 1805 badisch worre.

Vu de Ortschaft Indlekofen leitet sich de verbreitete Familienamme "Indlikofer" ab, dä wörd s´örstmol erwähnt in de Lehnsbüecher vum Kloster Rhinau, en H. von Inglicon, z` Rechberg, und witer au in`nere latinische Urkund vu 1436 us em Kloster Rhinau, wobi en Nicolas Indigkofer, Landrichter im Klettgau, als Zügge bi de Übergab vu de Chilcherecht z` Erzingen und Griessen a´s Chloster Rhinau (bis dohi zu Konstanz), gnennt würd. Di Lehnsbüecher finde si im Staatsarchiv s´Züri.

1468 hän d'Schwizer Waldshüet-Düenge belagert; sällemols isch au Indlekofe zerstört worre.

1719 hät z Remetschwiel s "Dinggricht" stattgfunde. Nochdem d'Freiherre vo Kränkige um 1500 usgstorbe gsi sin, hät sich Indlekofe under de Schutz vo Waldshüet; säll hät als Gegeleistig e Stück Wald griegt. Sither hät Waldshüet di nideri Grichtbarkeit z Indlekofe usgiebt.

1814 sin vyli Ywohner vo Indlekofe und siner Umgebig an Typhus gstorbe: Z Gurtwyl isch e Spidal für Typhuschranki uffgmacht worre, wo bro Dag öbbe zäh Lüt uss de Nochberdörfer als Chrankepfläger hän mieße anegoh.

Am 1. Juli 1971 isch Indlekofe in Waldshüet-Düenge ygmeindet worre.

Indlekofe isch noch em Bade-Württebergische Kommunalrächt e Ortschaft mit re begränze Selbschtverwaltig. Säll bstoht uss em Ortschaftsroot mit sechs Mitglyder und em Ortsvorsteher, im Hans Winterhoff, wo de Leiter vom Ortschaftsroot isch.

Z Indlekofe hät's e Werchzügschliferei, wo vor allem Sägblättli gschärft werre. Usserdem git's e Zimmerei.

D'Chreisstroß 6551 verbindet Indlekofe in ei Richtig mit de B 500 bi Bannholz und dodemit mit Wyle, in di anderi Richtig mit Gurtwyl, wo si in d'Landstroß 157 mündet.


</doc>
<doc id="23773" url="https://als.wikipedia.org/wiki?curid=23773" title="Basel-Bachletten">
Basel-Bachletten

Bachlette isch e Quartier vo Basel. Es ligt am südweschtliche Rand vo dr Stadt und gränzt im Norde ans Gotthelfquartier und im Nordoschte ans Quartier Am Ring. Im Oschte trennt d Birsig s Quartier vo Gundeldinge.

Im Bachlette-Quartier sin dr Basler Zoo und d Schützematte. Die scherzhafti Bezeichnig "Bläächdalbe" oder "Alumyyniumdalbe", wo au fürs Am Ring Quartier tuet gälte, beziet sich uf die weniger vornäämi Iiwohnerschaft im Vergliich mit dr Dalbe, wo die wohlhabende Altbasler Familie lääbe.

Dr Naame "Bachlette" stammt vo dr Bachlettestrooss. Mit "Letten" wird lehmartiger Bode bezeichnet, welle me an dr Birsig und am Rümelinsbach, beides Flüss wo s Bachlette-Quartier durchfliesse, hüffig gfunde het.



</doc>
<doc id="23774" url="https://als.wikipedia.org/wiki?curid=23774" title="Basel-Bruderholz">
Basel-Bruderholz

S Quartier Bruederholz isch e Stadteil vo dr Schwyzer Stadt Basel.

S Quartier ligt uf dr Grossbasler Site vo dr Kantonsgränze, südlig vom Bahnhof SBB in ere reizvolle Hang- und Hügellaag, uf em Bruederholz, eme Höhezug, wo sich vor allem im Baselbiet befindet und wo im Quartier dr Naame gää het. Es isch 259,61 ha gross und isch e bevorzugti Wohngegend, wo öppe 8900 Lüt lääbe.

Uf em höggschte Punggt vom Bruederholz stoht e 30 m hoche Wasserturm us em Joor 1925, wo öffentlig zuegänglig isch und vo wellem me e herrligi Ussicht uf d Stadt Basel het. E bitz näben em Turm ligt d Batterieschanze, wo 1815 vom Napoleon als Fäldbaschtion aaglegt worde isch.

Dr Legände nooch soll e Mönch vo de Barfiessermönch si Orde vorloh ha und in d Wälder usserhalb vo dr Stadt zooge sii. Döt häig er vo denn aa elei gläbt. Me vrmuetet, dass dr Naame Bruederholz vo däre Legände stammt.

Historisch isch s Bruederholz bekannt wägem Gfächt, wo dert in dr Neechi während em Schwoobekrieg vo 1499 gschlage worden isch. Z Riinech stoht s Bruederholzdänggmol, wo draa erinneret.

Am 12. Februar 2006 sin bin ere Volggsabstimmig zwei Zoneänderige abglähnt worde. Die hätte e 0,5 ha grosse Ackerstreife und e 0,4 ha grosse Aateil an Familiegärte in e Zone für zweistöggigi Wohnhüüser gänderet.

S Bruederholz wiist e guet usbauts Stroossenetz und zahlrichi Fuesswägli uf. Mit de Drämmlilinie 15 und 16 und de Buslinie 37 und 47 isch s Quartier an dr öffentligi Vrkehr aagschlosse.



</doc>
<doc id="23776" url="https://als.wikipedia.org/wiki?curid=23776" title="Basel-St. Alban">
Basel-St. Alban

D Dalbe (dt. St. Alban) isch e Quardier vo dr Stadt Basel. Es ligt im Grossbasel am südöschtlige Stadtrand und wird vo de Quartier Breiti, Bruederholz, Gundeldinge, Am Ring und de Vorstedt begränzt. De Iiwohner vom Dalbe-Quartier sait mä Dalbanese oder Dalb(l)emer.

S Dalbe-Quardier gältet als dr vornähmschti und grienschti Stadtdeil vo Basel, well sich do e baar Villequardier (z. B. s Gellertquardier) befinde. In däm Quardier hän friehner, aber au hüt immer no die meischte Aaghörige vo de vornähme und wohlhabende Altbasler Familie gwohnt.

S Dalbe-Quartier isch nach em Dalbe-Klooster benennt. Im Dalbequartier befindet sich au d Dalbekiirche (St. Alban-Kirche) , s Dalbedoor (St. Alban-Tor) und s letschte Stügg vo dr Basler Stadtmuure bim Rhyufer im Dalbeloch (St. Alban-Tal). Dur d Dalbe, wo im Südoschte an d Birs gränzt, fliesst dr Dalbediich.

In de Köpf vo vilne Bewohner isch d Dalbe in mehreri Gebiet unterteilt. Zum eine isch im Weschte s Gebiet ume SBB Bahnhof, wo fliessend in d Aesche (s Gebiet um e Aescheblatz und d Aeschevorstadt) übergoht. S Gebiet zwüschen em Joggeli-Dänkmol und de beide Brugge über d Isebahnlinie wird hüffig als Grosspeter bezeichnet. Gege Norde kunnt me sehr schnäll ins Gebiet, wo hütte allgemein als Gellert-Quartier bezeichnet wird. Ganz in Oschte lit s Joggeli. Döt stöhn unter anderem s Fuessballstadion, dr St. Jakob-Park, d St. Jakob-Halle, s Gartebad St. Jakob und d Iishalle St. Jakob-Arena. Aber nur s Fuessballstadion isch uf städtischem Bode, dr Räscht ghört zur Baselbieter Gmeind Münchestei. Vom Joggeli us nach Süde goht s dr Bärg uf zum sognennte Wolf. Vo döt us chunnt me in dr südlichscht Zipfel vom Dalbe-Quartier, wo allgemein als Dreispitz bekannt isch. Das isch e Induschtriiareal, won e grosse Deil drvo zum Kanton Basel-Landschaft ghört.




</doc>
<doc id="23779" url="https://als.wikipedia.org/wiki?curid=23779" title="Kreuzkapelle Wettingen">
Kreuzkapelle Wettingen

D Chrüzkapelle z Wettige isch e Kapelle wo im 1660i bauet worde-n-isch. Si schtoot a de Chrüzig vo de frührerne Schtroose uf Otelfinge u Würelos. Hüt ligt si direkt am öschtliche Ortsrand.

D Chrüzkapelle schtoot im Chrützigsschpitz a de Wettiger Landschtroos, wo de link Abzwig frühener uf Otelfinge gange-n-isch u de rächt no hüt direkt uf Würelos füürt. Vor em Bau vo de Kapelle hets derte scho es „Heilig Chreutz-Hüsli“ gha, wi en Urkunde vo 1655 sait. Will di Zelg derte aber scho vorher Chrüzzelg gheisse het muess es a dere Schtell scho vorher es Wägchrüz gäh ha.
Um de Bau vo de Chrüzkapelle het sich dodermol de Abt vom Chloschter Wettige kümmeret u d Kapelle isch scho uf de Gyger-Charte vo 1667 druf.

D Chrüzkapelle isch im Johr 2006 s letscht mol reschtaurirt worde. Wäge de archäologische u de denkmalpflägerische Untersuechige het me sich entschide, d Kapelle wider so zwäg z mache, wi si im 1890i gsi isch.
Scho i de Johr 1826 u 1827 isch d Kapelle renoviirt worde, wi au im 1880i.
Für vili Johr het di Kapelle zwei Glockene gha, hüt gits numme no eini. Des isch di, wo grösser isch gsi, het 120 kg u isch mit de Joherszahl 1796 aagschribe. Was mit de andere Glocke passiirt isch weiss ma ned.

Über em Iigangsportal vo de Kapelle isch e schriftdütschi Inschrift:<br>
"Zu Lob und Ehr dem wahren Gott"<br>
"Auch danck um Christi Creütz und Tod"<br>
"Die Cappel widrum erbauet war"<br>
"Durch Kraft des Creütz uns Gott bewahr"<br>
"1660"



</doc>
<doc id="23856" url="https://als.wikipedia.org/wiki?curid=23856" title="Gaskonische Sprache">
Gaskonische Sprache

Gaskonisch "(Gascon)" wird vo de meiste Sprochwüsseschaftler als Variation vom Okzitanische, deilwis aber au als eigeni okzitanoromanischi Sproch bezeichnet. Es wird in de Gascogne im Süde vo Frankrych und z Katalonie, Spanie, gschwätzt.

S Wort „Gaskonisch“ leitet sich vom Name vo de Vaskone ab, wo au de Baske und im Baskische de Name gee hän. Über s germanische „Waskon“ isch im Aquitanoromanische zum Bispyl s Französisch Wort „gascon“ entstande. Hützdag werre alli die Sproche Gaskonisch gheiße, wo s latynisch "f" zu me "h" verschobe hän. Säll drifft uff d Dialäkt zwüsche de Garonne (me Fluss z Südfrankrych und de Pyrenee züe.

Vor über 2000 Johr isch in de hütt gaskonischsprochige Region, also im Dreieck Pyrenee-Atlantik-Garonne no Aquitanisch gschwätzt worre; säll isch kei indogermanischi Sproch gsi, sondern de Vorgänger vom hüttige Baskisch. Vo de Römer isch deno s Latyn ygfiehrt worre und bis ins 9. oder 10. Johrhundert hät e Zweisprochigkeit gherrscht. S Aquitanisch isch deno ins südlig Dialäktgebiet zruckdrängt worre und hät sich spöter zu de Baskische Sproch entwickelt, während Gaskonisch, wo e Aquitanisch mit latynischer Brägig dargstellt hät, de Rest vom gnännte Sprochgebiet abdeckt hät. Ab em 16. Johrhundert isch Französisch als Amtssproch ygfiehrt worre, s Volk hät aber witerhy Gaskonisch gschwätzt. Erscht sit de letschte zwei Generatione wird Gaskonisch zruckdrängt und sältener vo Generation zu Generation witergee.

Durch d Bsunderheite vom Gaskonische sin sich d Linguiste nit einig, ob’s sich – wie vill vo-n-ne finde – um e Variation vo de okzitanische Sproch handelt oder e eigeni Sproch isch, wo zämme mit em Okzitanische und em Katalanische zum okzitanoromanische Sprochzwyg ghört. Dass d Entwicklig vo de Sproch vo keiner Forschigsastalt verfolgt worre isch, erschwert d Erforschig. Gaskonisch kännt im Gegesatz zu de Amtssproch au kei Standardsproch oder gnormti Schrybig. Sällewäg isch es überhaupt nit genau definiert und bstoht uss me Mosaik vo lokale Dialäkt, wo e gmeinsami Grundlag hän.

De Romanist Pierre Bec, wo sich mit de Okzitanische Sproch befasst, beschribt s Gaskonisch als Sproch, wo äng mit em Okzitanische verwandt isch, sich aber scho sit sine Afäng so stark devo underscheidet wie zum Bispyl s Katalanisch, wo hütt normalerwis als eigeni Sproch gseh wird.

E Ähnligkeit mit aquitanischem Ursprung zwüsche Gaskonisch und Baskisch isch, dass Wörter braktisch nie mit me "r" oder "f" afange, sondern sälli durch "arr" und "h" ersetzt werre.

Im Arandal (Katalonie, spanischi Pyrenee) isch s Aranesisch, e Variation vom Gaskonische, sit 1990 eini vo de Amtssproche. Im entsprächende Gsetz isch s Aranesisch als Underdialäkt vom Gaskonische, wo sälber e Dialäkt vom Okzitanische isch, deklariert worre. Sit em 9. August 2006 heißt’s im Gsetz aber, es dät sich um Okzitanisch sälber handle, säll dät mer aber im Arandal „Aranesisch“ (okz. "aranés") nänne. D Gsetz ab 1990 stelle für s Gaskonisch e wichtige Schritt dar, aber au für s Okzitanisch insgsamt, wyl noch em Gsetz au alli andere okzitanische Variatione zu de Amtssproch ghöre und nit numme s Aranesisch.



</doc>
<doc id="23859" url="https://als.wikipedia.org/wiki?curid=23859" title="Franco Costanzo">
Franco Costanzo

Dr Franco Costanzo (* 5. Septämber 1980 in Rio Cuarto, Argentinie) isch e argentinische Fuessball-Goali.

Är het sini Profikarriere bi River Plate (Buenos Aires) im Joor 2000 agfange. Mä het em e steili Karriere vorusgseit, aber är isch durch divärsi Verletzige immer widr zrugggworfe worde. Trotzdäm het är witterhin als Talänt golte und het mit River Plate dreymol die argentinisch Meischterschaft gwunne. Im Summer 2005 het är zum baskische Club Deportivo Alavés gwäggslet, wo är in dr Saison 2005/06 31 Meisterschaftsspiil beschtritte het.

Im Juli 2006 het ihn dr FC Basel für öppe drey Millione Schwizer Frangge us em laufende Vertraag usekauft. Nach e baar Patzer am Aafang und vile (Uswärts-) Niderlage in dr Hiirundi, het är e grossartigi Ruckrundi gspiilt und isch sogar zum FCB-Spiler vom Joor gwählt worde. In dr Saison 2007/08 het dr Costanzo mit em FC Basel sini erschti Schwizer Meischterschaft gwunne.

In dr Saison 2008/09 het dr FC Basel in dr Champions League gspiilt. Nach souveräne Sieg in dr Qualifikation sin d Basler in dr Grubbephase uf en FC Barcelona, Sportig Lissabon und Schachtar Donezk troffe. Sit dr gliiche Saison isch dr Franco Costanzo Captain vom FC Basel und drmit Noochfolger vom Ivan Ergic worde, wo das Amt freywillig abgäh het.

2011 isch si Kontrakt bim FC Basel abgloffe und nüm erneueret worde. Si Noochfolger im Goal isch dr Yann Sommer gsi.

Dr Franco Costanzo het im Juni 2011 bi Olympiakos Piräus underschriibe und isch dr Noochfolger vom Antonios Nikopolidis worde. Im Winter 2011/12 isch si Verdraag ufglööst worde. Sit 2013 isch er bim CD Universidad Católica in Chile.

In sinere bishärige Karriere het dr Costanzo ei Länderspiil mit dr agentinische Nationalmannschaft beschtritte, bi zwei wittere isch är uf dr Bank gsässe.


Dr Franco Costanzo isch argentinisch-italiänische Dobbelbürger und het drei Chinder.



</doc>
<doc id="23860" url="https://als.wikipedia.org/wiki?curid=23860" title="Scott Chipperfield">
Scott Chipperfield

Dr Scott Chipperfield (* 30. Dezämber 1975 in Wollongong) isch en ehemoolige auschtralisch-schwizerische Brofifuessballspiler uf dr Position vomene Mittelfäldspiler im lingge oder zentrale Mittelfäld. Bis 2012 het är für e FC Basel in dr höggschte Schwizer Spilklass, dr Axpo Super League gspiilt.

Dr Chipperfield het sini aktivi Karriere als Fuessballspiler bi de "Bellambi Rosellas" aagfange, nochhäre het är zu "Tarrawanna" und den zu "Ferhill" gwäggslet. Vo 1996 bis 2001 isch är im Kader vom Wollongong FC gstande, für welle är bis zu sim Angang 131 Spil bestritte het. Mit em Wollongong FC isch är in de Joor 2000 und 2001 Meischter vo dr National Soccer League worde und isch in de Saisons 1999/2000 und 2000/01 als Person mit dr "Johnny Warren Medal" uszeichnet worde. Als witeri Uszeichnig het är in dr Saison 1999/2000 d Joe "Marston Medal" griegt.

Sit dr Saison 2001/02 spilt dr Chipperfield als Linksusse bim FC Basel, wo är als Stammspiler in dr Super League spilt und au zahrichi Spil in dr Champions League und im UEFA-Cup beschtritte het. Bis jetzt het är für d Schwizer über 200 Spil beschtritte und drbi über 40 Goals gschosse. Mit em Schwizer Traditionsclub het är in de Saisons 2001/02, 2003/04, 2004/05 und 2007/08 d Schwizer Meischterschaft gwunne. Denn het är mit sim Team in de Joor 2002, 2003, 2007 und 2008 dr Schwizer Cup, sowie in de Joor 2003, 2006 und 2008 dr Schwizer Uhrecup gwunne. Dr Chipperfield isch bim Basler Publikum wäge sinere kämpferische, schnälle und effiziänte Spilwiis üsserscht beliebt gsi. In dr Saison 2008/09 isch är trotz zahlriche Verletzige mit 12 Träffer clubintärne Torschützekönig worde. 2012 het er sich vom Brofischutte zruggzooge. Sithäär isch er bim FC Aesch aktiv.

Vo 1998 bis 2010 isch dr Chipperfield im Kader vo dr auschtralische Fuessballnationalmannschaft 68 mol iigsetzt worde und het drbi 12 Goal gschosse. Im Joor 2000 het er mit Auschtralie dr OFC-Nations-Cup gwunne und 2006 an dr Fuessball-Wältmeischerschaft z Dütschland deilgnoh. Bi dr Fuessball-Wältmeisterschaft 2010 het er noch em Grubbespiil gege Serbie, wo Australie 2:1 gwunne het, si Rückdritt us dr Nationalmannschaft bekannt gee.

Im April 2007 het dr Scott Chipperfield durch d Hüroot mit ere Schwizere zuesätzlich zur auschtralische au d Schwizer Staatsbürgerschaft griegt.



</doc>
<doc id="23861" url="https://als.wikipedia.org/wiki?curid=23861" title="Benjamin Huggel">
Benjamin Huggel

Dr Benjamin ("Beni") Huggel (* 7. Juli 1977 z Dornach) isch en ehmolige Schwizer Fuessballspiler. Sini Position isch s defensive Mittelfäld gsi. Är isch Bürger vo Münchestei und isch au dört uffgwaggse.

Dr Huggel isch mit 21 erscht relativ spoot Profi-Fuessballer worde. Vorhär het är sini Usbildig als Landschaftsgärtner beändet. Är het sich bald e Stammblatz bim FC Basel eroberet und isch mit däm dreymol Schwizer Meischter worde und het in dr UEFA Champions League gspilt.

Vo 2005-2007 isch dr Huggel bim dütsche Erschtligischt Eintracht Frankfurt unter Vrtrag gstande. Nachdäm är am Aafang Stammspiler in dr junge Frankfurter Mannschaft gsi isch, het är si Stammblatz aber zerscht widr verlore. Nachdäm är sich an s Tempo vo dr Bundesliga gwöhnt gha het, ischs em glunge, si verlorene Stammblatz widr zruggzerobere, au begünschtigt durch d Verletzige vo mehrere Mitspiler. Am 5. Mai 2007 im Spil gege Alemannia Aachen isch ihm sis erschte Bundesliga-Goal im 51. Spil glunge.

Vo 2007 bis zue siim Rucktritt zum Änd vo dr Saison 2011/2012 het er wider für sii alte Verein FC Basel gspilt.

Dr Huggel het sit em 20. Auguscht 2003 25 Partie für d Schwizer Fuessballnationalmannschaft beschtritte. Am 14. Novämber 2009 wo dr Alexander Frei usgwäggslet worden isch, isch dr Huggel zum erste Mol Käptn vo dr Nationalmannschaft worde. An dr «Nacht vom Schwizer Fuessball» im Joor 2010 isch er zum beste Schwizer Nationalspiiler vom Joor 2009 gwelt worde. Noch dr Fuessball-Wältmäisterschaft 2010 in Südafrika het dr Huggel si Ruggdritt us dr Nationalmannschaft bekannt gee.

Sperri

Nach skandalöse Vorfäll im entscheidende WM-Qualifikationsspil gege d Türkey isch dr Benjamin Huggel am 7. Februar 2006 vo dr FIFA für säggs Nationalmannschaft-Pflichspil gsperrt worde. Die Sperri isch aber spöter, wie für anderi Spiler au, uf vier Spil reduziert worde. Well sich d Schwiz an dr WM 2006 fürs Achtelfinal qualifiziert gha het, het är sini Sperrene scho denn abgsässe gha. Är isch somit an dr EM 2008 im eigene Widr spilberächtigt gsi und im Ufgebot gstande. Dö Iisatz wär bi säägs Spilsperrene gfördet gsi, well d Schwiz als Veraastalter keini Qualifikationsspil beschtritte het miesse. Am 26. März 2008 isch dr Huggel s erschte Mol sit em Skandal in emne Länderschpil widr für d Schwiz iigsetz worde: Är isch in dr 88. Minute im Länderspil gege Dütschland iigwäggslet worde.

Schwizer Meischter: 2002, 2004, 2005, 2008, 2010, 2011, 2012

Schwizer Cupsiiger: 2002, 2003, 2008, 2010, 2012



</doc>
<doc id="23862" url="https://als.wikipedia.org/wiki?curid=23862" title="Region Südlicher Oberrhein">
Region Südlicher Oberrhein

D Region Siidlige Ooberryy (dt. "Region Südlicher Oberrhein") isch aini vù zwelf Ruumornigs- ùn Blaanigsregione Baade-Wiirdebäärg. Si ùmfasd dr Schdadkrais Fryybeg, dr Landchrais Bryysgau-Hoochschwaarzwaldf, dr Landkrais Ämedinge ùn dr Ortenaukrais.

As Dreeger vù dr Regionalblaanig in dr Region isch dr "Regionalverband Siidlige Ooberryy" (dt. "Regionalverband Südlicher Oberrhein") zùm 1. Jäner 1973 as Kerperschaft vum effentlige Rächt yygriichded woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Gschäfdsschdel vùm Regionalverband isch z Fryybeg.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz).
In dr Region Siidlige Ooberryy gid s zwai Ooberzäntre (Ofebùùrg ùn Fryybeg). Dernääbe gid s zwelf Midelzändre:






</doc>
<doc id="23863" url="https://als.wikipedia.org/wiki?curid=23863" title="Valentin Stocker">
Valentin Stocker

Dr Valentin Stocker (* 12. April 1989 z Luzärn) isch e Schwizer Fuessballspiler.

Dr Stocker spilt als lingge Mittelfäldspiler bim FC Basel. Är isch im Januar 2006 vom SC Kriens zum FC Basel ko und het döt an sim 18. Geburtsdaag e Profivrtrag unterschribe. Am 16. März 2008 het är gege dr FC Sion sis erschte Meischterschaftsgoal erziilt. Am 10. Mai isch är denn dr "Matchwinner" im entscheidende Spiel um d Meischterschaft gege d Young Boys gsi.

Bi sim Debüt in dr Schwizer Nationalmannschaft gege Zypere am 20. Auguscht 2008 het är nach 8 Minute grad sis erschte Goal gschosse.

Am 16. Septämber 2008 het är im 1. Grubbespil gege Schachtar Donezk sis Debüt in dr Champions League gää.

Dr Stocker het am 2. Dezämber 2008 si Vertrag, wo im Summer 2010 usgloffe wär, vorzitig um drey witeri Joor verlengeret.



</doc>
<doc id="23865" url="https://als.wikipedia.org/wiki?curid=23865" title="Ivan Ergić">
Ivan Ergić

Dr Ivan Ergić (* 21. Januar 1981 z Šibenik) isch e serbisch-auschtralische Fuessballspiler. Är het d Staatsbürgerschafte vo Auschtralie und Serbie und spilt im Momänt im zentrale Mittelfäld vom Schwizer Superligischt FC Basel.

Nachdäm är s Förderbrogramm vom Australian Institute of Sport durchloffe gha het, het är sini sportlichi Laufbahn bi Perth Glory aagfange. Im Joor 2000 het är zu Juventus Turin gwäggslet, vo wo är während dr Saison 00/01 für 1.6 Millione Frangge an FC Basel uslehnt worde isch.

Ab em Juni 2004 het dr Ergic längeri Zitt wäge Deprssione in in dr Pyschiatrische Universitätsklinik Basel miesse behandlet wärde. Sini witeri Karriere als Fuessballspiler isch zu däm Zittpunggt in Froog gstande. FC Basel het aber zu ihm ghalte und het s Arbetvrhältnis nid ufglöst. Sit 2005 stoht är widr ufem Fuessballblatz und isch uf d Saison 2006/07 vom Trainer zum Captain bestimmt worde. Nach dr Saison 2007/08 het är das Amt freywillig abgäh. Dr Ergic het im Champions-League-Spil gege dr FC Valencia s 2500. Goal in dr Gschicht vo dr Champions League gschosse. Är het bis jetzt 142 Partie für Basel beschtritte und 25 Goals gmacht.

Am 15. Mai 2006 isch är ins Ufgebot vo de ehemolige serbisch-montenegrinische Nationalmannschaft für d Fuessballwältmeischterschaft in Dütschland beruefe worde. Hüt isch är für die serbischi Fuessballnationalmannschaft spilberächtigt.



</doc>
<doc id="23866" url="https://als.wikipedia.org/wiki?curid=23866" title="Marco Streller">
Marco Streller

Dr Marco Streller (* 18. Juni 1981 z Basel) isch e Schwizer Fuessballspiler

Dr Streller isch in dr Winterpause 2003/04 mit 13 Träffer Goalschützeleader in dr Schwizer Super League gsi und isch, nachdäm är für einige Zit für Schwizer Mannschafte, do drbi mit grossem Erfolg bim FC Basel, gspilt het, am 13. Januar 2004 vom dütsche Erschtligischt VfB Stuttgart füre Ablösesumme vo drey Million Euro übernoh worde. Dr Streller het am 14. März 2004 bi sim erschte Spil in dr Startformation vom VfB gege 1860 Münche in dr 35. Minute sis erschte Bundesliga-Goal gschosse. Doch si Höheflug isch dure schweri Vrletzig gstoppt worde und är isch us dr Stammformation vo de Schwoobe vrdränggt worde. Um ihm mehr Spielpraxis zgäh, hän sich die VfB-Verantwortliche entschide, ihn uszlehne.

Am 11. Januar 2006 isch dr Stürmer an 1. FC Köln usglehnt worde, isch aber in dr Saison 2006/07 widr zum VfB zruggkehrt, wo är drmit am Ändi vo däre Spilzit Dütsche Meischter worde isch. Well är z Stuttgart meischtens nur Ergänzigsspiler gsi isch, isch dr Streller uf d Saison 2007/08 zum FCB zruggkehrt. Döt het är zur alte Sterggi zrugggfunde und het in dr erschte Spilzitt nach sinere Ruggkehr 12 Träffer in 23 Spil gmacht. Am Ändi vo dr Saison isch mit dr Meischterschaft und em Cupsiig s Double perfäggt gmacht worde. Doch au in Basel het muess är mit Vreltzige kämpfe und het nid alli Spil in dr Ruggrunde könne beschritte.

Sit 2003 stoht dr Streller als Stürmer im Ufgebot vo dr Schwizer Nationalmannschaft.

Vor emne Teschtspil vom Nationalteam gege Dütschland het sich dr Streller im Training schwer vrletzt, het sich s Schin- und Wadebei broche und isch für langi Zitt usgfalle.

Bim letschte Qualifikationsspil für d WM 2006 am 16. Novämber 2005 het dr Streller im Barragespil gege die türkischi Nationalmannschaft für si Heimetland s zweite Goal gschosse, nachdäm är vorhär e Penalty zugunschte vo dr Türkey verschuldet gha het. Mit sim Goal isch am Schluss trotz dr 2:4-Uswärtsniderlaag im Gsamtvrgliich d Qualifikation erreicht worde. Füre Streller isch das s erschte Goal im Trikot vo de Eidgenosse gsi.

Bi dr Achtelfinal-Niderlaag vo dr Schwizer Nationalmannschaft bi dr Fuessball-WM 2006 gege d Ukraine het dr Streller im entscheidende Penaltyschiesse dr erschti vo insgsamt drey vergäbene Penalties verschosse.

Im Länderspil gege die dütschi Nationalmannschaft isch ihm am 7. Februar 2007 dr Träffer zum Ändstand vo 1:3 glunge. Trotz däne Goalerfolg het dr Streller bis zur EM 2008 in dr Nationalmannschaft ume Stammblatz miesse kämpfe. Si stärggschte Konkurränt näbem Alexander Frei isch si Basler Mannschaftskolleg Eren Derdiyok gsi. Schliesslich sin beidi für für Euro 2008 z Öschterriich und in dr Schwiz nominiert worde. Nach Pfiff und Schmährief gege ihn in de Vorbereitigsspil het dr Streller am 31. Mai 2008 bekannt gäh, dass är noch dr Europameischterschaft nümm für d Nationalmannschaft spile wärdi. Doch scho am 17. Juni isch dr Ruggtritt vom Ruggtritt bekannt worde. Dr Streller isch drbi vom neue Nationaltrainer Ottmar Hitzfeld umgstimmt worde.

Während dr EM 2008 isch dr Streller nur zumene iisatz im Eröffnigspil gege Tschechie ko. Wäge Lischteproblem isch ihm in de folgende Spil nur d Rolle als Zueschauer blibe. D Schwiz isch nach dr Grubbephase vom Turnier usgschide.

Schwizer Meischter: 2004, 2008, 2010, 2011, 2012

Dütsche Meischter: 2007

Schwizer Cupsiiger: 2008, 2010, 2012

WM-Teilnähmer: 2006

EM-Teilnähmer: 2008



</doc>
<doc id="23867" url="https://als.wikipedia.org/wiki?curid=23867" title="Eren Derdiyok">
Eren Derdiyok

Dr Eren Derdiyok Saydam (* 12. Juni 1988 z Basel) isch e Schwizer Fuessballspiler vo kurdischer Abstammig. Er isch e Nationalspiler und het 44 mol für d Schwiz gspiilt.

Vo glei uff und au in sinere Jugend het är bim Basler Fuessballclub BSC Old Boys gspilt, wo är drfür scho gege dr FC Basel gspilt het und drbi ei Gool erzilt het. Afangs 2007 isch är vom FC Basel übernoh worde, isch in dr Schwizer Super League 49 Mol zum Iisatz ko und het zäh Gool gschosse (Stand 24. Oggtober 2008).

Am 6. Februar 2008 isch dr Derdiyok zu sim erschte Iisatz für d Schwizer A-Nationalmannschaft im Spil gege Ängland im Wembley-Stadion ko. Bi sim Debüt het är in dr 57. Minute sis erschte Goal für d Nationalmannschaft zum zwüschezitliche 1:1-Usgliich gschosse.

Är isch mit em FC Basel 2007 Cupsiiger worde und het im 2008 sogar s Double (Schwizer Meischter und Cupsiiger) gholt. Im Cupfinal vom 6. April 2008 het är vo Aafang a gspilt und au prompt zum zwüschezitliche 1:0 in dr 31. Minute troffe.

Bi dr EM 2008 in Öschteriich und dr Schwiz isch är im Ufgebot vo dr Schwiz gschtande und isch zu Iisätz ko.

2009/10 isch dr Derdiyok zu Bayer 04 Leverkusen in die dütschi Bundesliga und isch döt in dr Säsong 2010/11 Vizemäister worde. Uf d Säsong 2012/13 isch er zu TSG 1899 Hoffenheim mit eme Vierjoorverdraag.

2008 het dr Derdiyok zum erste Mol mit dr Schwizer A-Nayionalmannschaft gspiilt, wo am 6. Februar 1:2 gege Ängland im Wembley-Stadion verloore het, und het s Gool für d Schwiz Gool gmacht. Bi dr Öiropamäisterschaft 2008 z Östriich und in dr Schwiz isch er dreimol iigsetzt worde.

Am 26. Mai 2012 het dr Derdiyok drei Gool bim überraschende 5:3-Siig gege die dütschi Nazionalmannschaft gmacht (das isch dr erst Siig vo dr Schwizer Nazionalmannschaft gege Dütschland sit 1956 gsi).



</doc>
<doc id="23868" url="https://als.wikipedia.org/wiki?curid=23868" title="Christian Gross">
Christian Gross

Dr Christian Jürgen Gross (* 14. Auguscht 1954 z Züri) isch e Schwizer Fuessballtrainer und e ehemolige Fuessballspiler.

Dr Gross, dr Sohn von emne Bolizischt, het sini Karriere bim Grasshopper-Club Züri aagfange, het dä Club aber 1975 vrloh. Nach drey Joor bi Lausanne-Sports und zweiz Saison im Dress vo Neuchâtel Xamax het dr Gross 1980 in die dütschi Fuessball-Bundesliga zum VfL Bochum gwäggslet. Während zwei Saison het dr Gross 29 Bundesliga-Spil beschtritte und drbi vier Goals gschosse. Är isch in d Schwiz zruggkehrt und het no je drey Joor füre FC St. Galle und dr FC Lugano gspilt. Dr Gross het ei Länderspil für d Schwiz absolviert.

1988 isch dr Gross zum FC Wil, wo är als Spilertrainer in dr vierhöggschte Spilklass, dr 2. Liga, gwirggt het. In sinere Amtszit (1988-1993) sind d Wiler mit em Gross in eim Zug über die 1. Liga in d Nationalliga B (hüt: Challenge League) ufgschtige.

1993 het dr Gross zum Grosshopper-Club Züri gwäggslet, wo är drmit zwei Meischtertitel (1995 und 1996) gholt het und d Qualifikation für d Champions League gschafft het. 1997 isch är Trainer von de Tottenham Hotspurs in London worde, isch aber wäge z wänig Erfolg entloh worde.

Dr Gross isch vom 1. Juli 1999 a bis zum Ände vo dr Saison 2008/09 Trainer vom FC Basel gsi, wo är in drey Joor zum erschte Meischertitel sit 1980 gfiehrt het. Vorhär het dr FC Basel unter em Gross dr Iizug in Final vom UI-Cup gschafft. 2002 und 2008 het sich dr Gross mit em FC Basel für d Champions League könne qualifiziere, 2004, 2005 und 2008 het dr FCB dr zweit, dr dritt und dr viert Meischtertitel unter em Gross gwunne. 2002, 2003, 2007 und 2008 het är mit em FCB dr Schwizer Cup gwunne.

Am 27. Mai 2009 het dr FC Basel bekannt gäh, dass dr Vertrag mit em Christian Gross per Ändi Saison ufglöst wird.

Afang Dezember isch er als neue Trainer bim VFB Stuttgart vorgstellt worde und isch sither ganz Erfolgriich gstartet unter anderem staht er mit em Club im Champions League Achtelfinal.
Nach em ene schlächte Saisonstart i d Bundesliga-Saison 2010/2011 isch der Chrischtian Gross am 13. Oktober 2010 bi Stuttgart entlah worde.

Am 8. mei 2011 isch uscho, dass der Christan Gross ab der Saison 2011/12 nöye Trainer bi YB wird. Am 29. April 2012 isch er wider entlaa worde.[7]

Am 18. Juni 2014 het dr Gross verkündet, dass er bi bim saudi-arabische Verein al-Ahli e Zweijahresvertrag unterschribe hei.




</doc>
<doc id="23870" url="https://als.wikipedia.org/wiki?curid=23870" title="Pfarrkirche St. Sebastian Wettingen">
Pfarrkirche St. Sebastian Wettingen

St. Sebastian isch e römisch-katholischi Chile z Wettige i de Schwiiz. D Chile stoot im alte Dorfteil un isch im 1895i bauet worde.

Di erscht Erwähni vo ere Dorfchile z Wettige isch us em Johr 1259. De gnaui Standort vo dere Chile isch ned bekannt. Erscht sit em 1504i weiss me, wo d Chile gsi isch, nördlich vom alte Schulhus bim Fridhof. Sell Chile isch im 1894 abbroche worde. Vom Bau vo dere Chile un vo de Usstattig weiss me hüt numme no wenig. Si het uf jede Fall en ältere Vorgängerbau gha, isch öpper 30 Meter lang, fascht 10 Meter breit u 6 ½ Meter höch gsi. In de Chile hei öpper 300 chönne sitze. De Turm vo dere Chile het en Grundriss vo füfehalb uf füfehalb Meter gha un isch 25 und e halbe Meter höch gsi. I dem Turm het’s drei Glocke gha. Eini vo dene Glocke isch vermuetlich us de vorherige Chile gsi. Di beide andere si in de Johr 1522 un 1589 gosse worde. Di Chile het me im 1765i für 2200 Gulde renoviirt, en Empore iibauet un d Bestulig erneueret. Im 1852i het me di Chile gschätzt un isch, zämme mim Chileturm, uf en Wärt vo 5400 Franke cho. Me cha a dere Zahl gseh, wi schlecht di Chile zwäg isch gsi; un im 1894i het me si abgrisse.

Um de Bau vo de Chile het’s vil Strit gäh. En Steibrecher wird doderzu met de Wort zitiirt: ""Man hat eine Kirche bauen wollen, jetzt macht man daraus ein Zankhaus."" En Stritpunkt isch d Frog gsi, ob d Sakrischtei un de Hochaltar zur Chile ghöred, oder ned. De Schtaat het nämlich numme de Chilebau subventioniirt. Erscht wo me es eifachers Projekt vorgläit het, het de Regiirigsrat zugschtimmt. Strit het’s au um d Qualität vo de Stei gäh. De Architekt isch nämlich mit em Material ned immer zfride gsi.

Iigweiht worde isch di noi St. Sebaschtian-Chile am 29. Oktober 1895.

De hütig Bau isch ane 1895 nordweschtlich vo de bisherige Chile bauet worde. De Chor, wo a di dreischiffig Süülebasilika duet aaschliise, isch als Polygonchor gschtaltet. Bauet worde isch di Chile vom Badener Architekte Karl Moser.

In de Römerzit het’s i de Region Bade-Wettige en Tämpel vo dr Göttin Isis gäh. Wo der genau gsi isch, weiss me ned. De Aegidius Tschudi, wo zwüsche 1533 u 1535 zum erschte mol Landvogt z Bade gsi isch, het vom Fund vo ere Steitafle brichtet, wo uf d Stiftig vo eme Isis-Tempel hiwist. Di Steitafle mit de Isis-Inschrift isch scho i de Turmfassade ve de alte Wettiger Chile iigmuuret gsi u isch hüt im Vorrum vo de St. Sebaschtian-Chile z finde.

Im Chileturm si füf Glocke. Si sin uf die füf Tön gstimt:





</doc>
<doc id="23871" url="https://als.wikipedia.org/wiki?curid=23871" title="Schwabe">
Schwabe

Schwoaba sen a Velkle, wo vor ellem en Wirddabärg ond en Boirisch-Schwoabe läbed ond Schwäbisch schwätzad. Des Wörtle "Schwoab" kommd vonerem friara Volk von de Sueben ond des kommd wiadr vom lateinerem Wörtle "Suevia", was em Deitscha "schwoifa" hoißd. Des kommd d'vo, woil mr moint, daß d'Schwoaba frihr emmr omanandr gwandrt sen, also Nomaade gwä sen.

Oft werdet ao elle Deitsche "Schwoaba" gnannd, vor ellem en dr Schwoiz ("Schwaabe") ond em Elsass ("Schwoowe"). Ao isch des tschechische Wordd für'd Deitsche "švábi".


</doc>
<doc id="23872" url="https://als.wikipedia.org/wiki?curid=23872" title="Schwaben (Begriffsklärung)">
Schwaben (Begriffsklärung)

Schwaben chan folgendes bedüte:
und witers:
Lueg au:


</doc>
<doc id="23874" url="https://als.wikipedia.org/wiki?curid=23874" title="Nürtingen">
Nürtingen

Nirdeng (schwäbisch "Nirdeng" ['ni:rdeŋ], hochdeutsch beeinflusst "Nirdenga" ['nirdeŋɐ], dt. "Nürtingen") isch a Graoße Graesschdadd en Bada-Wirddebärg ond isch ogfär 20 km vo dor Haobdschdadd Schduagord wägg. Nirdeng isch d' driddgraeschda Schdadd em Graes Esslenga, nåch Esslenga selbor ond Fildorschdadd, ond hat ogfär 40'000 Aewohnor.

Nirdeng leid am Näggor ond am Fuas vo dor Schwäbischa Alb.

Zo Nirdeng ghaered außor Nirdeng sälbor no d´ aegmaendede Flägga Haard, Näggorhausa, Oborẽseng, Råedwanga, Reidrn ond Zizishausa. Bis uff Haard ond Reidrn send enzwischa älle mit Niirdeng zẽmagwaggsa. 

Nirdeng isch d´ Partnerschdadd vo Oullins (Frangreich) ond Rhondda Cynon Taff (Wales); außordem ischs faschd Partnerschdadd vo Soroksár (Ungarn) ond Zerbschd (Saggsa-Ãhald).

Ergebnis vo de Kommunalwahla 2014 ond 2009:




</doc>
<doc id="23876" url="https://als.wikipedia.org/wiki?curid=23876" title="Region Hochrhein-Bodensee">
Region Hochrhein-Bodensee

D Region Hoochryy-Boodesee (dt. "Region Hochrhein-Bodensee") isch aini vù zwelf Ruumornigs- ùn Blaanigsregione Baade-Wiirdebäärg. Si ùmfasd dr Landchrais Konschtanz, dr Landkrais Lörrach ùn dr Landchrais Waldshuet.

As Dreeger vù dr Regionalblaanig in dr Region isch dr "Regionalverband Hoochryy-Boodese" (dt. "Regionalverband Hochrhein-Bodensee") zùm 1. Jäner 1973 as Kerperschaft vum effentlige Rächt yygriichded woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Verbandsversamlig vum Regionalvrband hed sich zem èèrschde Mool am 22. Novämber 1973 konstituiert. D Gschäfdsschdel vùm Regionalverband isch z Waldshuet-Düenge.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz).
In dr Region Siidlige Ooberryy gid s zwai Ooberzäntre (Konschtanz ùn s Doppelzäntrum Lörrach/Wyyl). Dernääbe gid s nyyn Midelzändre:

D Gränz zwische dr Mittelzäntre Lörrach / Wyyl un Mille in dr Region Siidlige Ooberryy isch nid feschd glaid woore im Beryych vù dr Gmaine Bad Bellige und Schlienge.





</doc>
<doc id="23877" url="https://als.wikipedia.org/wiki?curid=23877" title="Region Schwarzwald-Baar-Heuberg">
Region Schwarzwald-Baar-Heuberg

D Region Schwaarzwald-Baar-Haibäärg (dt. "Region Schwarzwald-Baar-Heuberg") isch aini vù zwelf Ruumornigs- ùn Blaanigsregione Baade-Wiirdebäärg. Si ùmfasd dr Landchrais Rottwyl , den Schwarzwald-Baar-Chrais und den Landchrais Duttlinge.

Geografisch ùmfasd s Gebied dr eschtlig Rand vùm siidlige Schwaarzwald, d Hoochflächi vù dr Baar ùn mid em Haibäärg dr weschdlig Dail vù dr Schweebische Alb. Im Siide gränzd d Region ùf e baar Kilometer an dr Schwyzer Kanton Schaffuuse.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz). 
In dr Region Schwaarzwald-Baar-Haibäärg gid s ai Ooberzäntre: Villinge-Schwenninge. Dernääbe gid s fimf Midelzändre:

D "Wirtschaftsförderungsgesellschaft Schwarzwald-Baar-Heuberg mbH" isch e Gselschafd, wù as Dreeger d Landchrais Schwarzwald-Baar-Kreis, Rottwyl ùn Duttlinge, dr Regionalverband Schwarzwald-Baar-Heuberg, d Handwärchschamere Konschtanz, d IHK Schwarzwald-Baar-Heuberg, di Große Chraischded Villinge-Schwenninge, Duttlinge, Rottwyl, Donaueschinge ùn Schramberg ùn anderi Schded ùn Gmaine in dr Region Schwaarzwald-Baar-Haibäärg hed.

D Wirtschaftsferderig hed as wichdigschdi Ùfgaab d Verbeserig vù dr wirdschafdlige ùn soziale Ramebedingige, e regional Standortmarketing ùn d Information, d Kooperation ùn d Koordination in allene Beryych vù dr regionale Wirtschaftsferderig.

Die Wirtschaftsferderung basierd ùf drèi Syyle: Bstandsbflääg fir d Zuechùmbfdssicherig, d Imagebflääg fir s Ine- ùn Usemarketing ùn d Uusriichdig ùf nèji Määrd as Attraktivitätssteigerig fir Inveschtore.

D Wirtschaftsferderig Schwarzwald-Baar-Heuberg hed as Ziil, as sich Region vù anere Regionae abhebd mid ere "Profilierig dùr Differenzierig".

As Dreeger vù dr Regionalblaanig in dr Region isch dr "Regionalverband Schwaarzwald-Baar-Haibäärg" (dt. "Regionalverband Schwarzwald-Baar-Heuberg") zùm 1. Jäner 1973 as Kerperschaft vum effentlige Rächt yygriichded woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Gschäfdsschdel vùm Regionalverband isch z Villinge-Schwenninge.






</doc>
<doc id="23880" url="https://als.wikipedia.org/wiki?curid=23880" title="Marihuana">
Marihuana

Marihuana (ao "Cannabis", "Haschisch" oder "Gras" gnannd) isch a Drooge wo mr kriagt, wemmer dia Bliida ond Bläddr vom woiblicha Hanf troggnet. Dr Wirkstoff isch des Tetrahydrocannabinol, gwisst als THC.

Marihuana wird en de moischde Fäll en erem Joint odr en dr Bong graochd.

En Deitschland ond Öschdrraech isch s Obaua, Herstella, Handla etc. vom Gsetz soid dr Opiumkonferenz 1925 en Genf vrbooda. S gildet en Deitschland heitzdaag als woiche Droge, dia härdde von de Strofa, wo mr kriagt, wemmr mit handle duad etc., isch trotzdem in de moischda Bundesländr s gloiche wia wemmr des mit Kokain, Heroin odr andre hardde Droga machd.


</doc>
<doc id="23881" url="https://als.wikipedia.org/wiki?curid=23881" title="Region Mittlerer Oberrhein">
Region Mittlerer Oberrhein

D Region Midlere Ooberryy (dt. "Region Mittlerer Oberrhein") isch aini vù zwelf Ruumornigs- ùn Blaanigsregione Baade-Wiirdebäärg. Si ùmfasd d Schdadchrais Baade-Baade ùn Chaarlsruei ùn dr Landchrais Chaarlsruei ùn dr Landchrais Raschdi.

As Dreeger vù dr Regionalblaanig in dr Region isch dr "Regionalverband Midlere Ooberryy" (dt. "Regionalverband Mittlerer Oberrhein") zùm 1. Jäner 1973 as Kerperschaft vum effentlige Rächt yygriichded woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Gschäfdsschdel vùm Regionalverband isch z Chaarlsruei.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz).
In dr Region Midlere Ooberryy gid mid Chaarlsruei ai Ooberzäntrum. Dernääbe gid s aachd Midelzändre:

D Schdad Baade-Baade isch as Mittelzäntrum mid ooberzäntraale Dailfunktione uusgwiise.





</doc>
<doc id="23886" url="https://als.wikipedia.org/wiki?curid=23886" title="Region Nordschwarzwald">
Region Nordschwarzwald

D Region Noordschwaarzwald (dt. "Region Nordschwarzwald") isch aini vù zwelf Ruumornigs- ùn Blaanigsregione Baade-Wiirdebäärg. Si ùmfasd dr Schdadchrais Pforze, dr Landchrais Calp, dr Enzchrais ùn dr Landchrais Fraideschdad.

As Dreeger vù dr Regionalblaanig in dr Region isch dr "Regionalverband Noordschwaarzwald" (dt. "Regionalverband Nordschwarzwald") zùm 1. Jäner 1973 as Kerperschaft vum effentlige Rächt yygriichded woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Gschäfdsschdel vùm Regionalverband isch z Pforze.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz).
In dr Region Midlere Ooberryy gid mid Pforze ai Ooberzäntrum. Dernääbe gid s siibe Midelzändre:





</doc>
<doc id="23901" url="https://als.wikipedia.org/wiki?curid=23901" title="Krenkingen">
Krenkingen

Kränkige (uff Dütsch "Krenkingen") isch e ehemoligi Gmeind im Landchreis Waldshüet, Bade-Württeberg, und sit 1974 e Stadtdeil vo Waldshüet-Düenge.

D'Ortschaft litt am westlige Hang vom Steinadal (Südschwarzwald), wo vo Norde noch Süde verlauft. Zu de Gmarkig ghöre de Bergrucke bis zu de Schlücht im Weste. De Ort sälber litt uff 531 Meter über em Meerspiegel.

Zu Kränkige ghöre zwei chleini Wyler, nämlig s Berghus uff em Bergrucke und s Hagnau in de Nöchi vo de Schlücht.

Kränkige isch e Ortschaft wie vom Bade-Württebergische Kommunalrächt bstimmt worre isch. Als sonigi hät si e begränzti Selbschtverwaltig, wo uss em Ortschaftsroot und sällem sinem Leiter, im Ortsvorsteher, bstoht. De Ortsvorsteher isch sit 2004 de Frank Kaiser; sini Vorgänger sin de Andreas Kaiser (bis 1974 de Bürgermeister; 1974-1982) und de Dieter Schwenninger (1982-2004) gsi. 

D'Chreisstroß 6556, wo vo de Landstroß 158 im Schlüchtdal chunnt, verlauft durch Kränkige und fiehrt noch zwei Kilometer zu de L 159 im Steinadal.


</doc>
<doc id="23902" url="https://als.wikipedia.org/wiki?curid=23902" title="Region Bodensee-Oberschwaben">
Region Bodensee-Oberschwaben

D Region Boodesee-Ooberschwoobe (dt. "Region Bodensee-Oberschwaben") isch aini vù zwelf Ruumornigs- ùn Blaanigsregione Baade-Wiirdebäärg. Si ùmfasd dr Boodeseechrais, dr Landchrais Raveschburg ùn dr Landchrais Simeringe.

As Dreeger vù dr Regionalblaanig in dr Region isch dr "Regionalverband Boodesee-Ooberschwoobe" (dt. "Regionalverband Bodensee-Oberschwaben") zùm 1. Jäner 1973 as Kerperschaft vum effentlige Rächt yygriichded woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Gschäfdsschdel vùm Regionalverband isch z Raveschburg.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz).
In dr Region Boodesee-Ooberschwoobe gid s mid Fridrichshafe / Raveschburg / Weigarte ai Ooberzäntrum. Dernääbe gid s nyyn Midelzändre:





</doc>
<doc id="23903" url="https://als.wikipedia.org/wiki?curid=23903" title="Region Heilbronn-Franken">
Region Heilbronn-Franken

D Region Hailbrunn-Frangge (dt. "Region Heilbronn-Franken", bis zem 20. Mai 2003 "Region Franken" oder "Region Heilbronn") isch aini vù zwelf Ruumornigs- ùn Blaanigsregione vù Baade-Wiirdebäärg. Si ùmfasd dr Schdadchrais Hailbrunn, dr Landchrais Hailbrunn, dr Hohelohechrais, dr Main-Tauber-Chrais ùn dr Landchrais Schwäbisch Hall.

As Dreeger vù dr Regionalblaanig in dr Region Frangge isch dr "Regionalverband Frangge" (dt. "Regionalverband Franken") zùm 1. Jäner 1973 as Kerperschaft vum effentlige Rächt yygriichded woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Verbandsversamlig vum Regionalverband hed sich zem èèrschde Mool am 14. Novämber 1973 konstituiert. D Gschäfdsschdel vùm Regionalverband isch z Hailbrunn. Dùr d Novellierig vùm Landesblaanigsgsez isch dr Regionalverband zem 20. Mai 2003 in "Regionalverband Hailbrunn-Frangge" ùmgnänd woore.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz).
In dr Region Hailbrunn-Frangge gid s mid dr Schdad Hailbrunn ai Ooberzäntrum. Dernääbe gid s nyyn Midelzändre:





</doc>
<doc id="23904" url="https://als.wikipedia.org/wiki?curid=23904" title="Regionalverbände in Baden-Württemberg">
Regionalverbände in Baden-Württemberg

Dr Regionalverband im Bùndesland Baade-Wiirdebäärg isch e Kerperschaft vùm effentlige Rächt. Ùfgaab vùm Regionalverband isch d Ùmsezig vù dr Regionalblaanig noch em Landesblaanigsgsez. Z Baade-Wiirdebäärg sin zem 1. Jäner 1973 zwelf sonigi Regionalverbänd yygriichded woore dùr s "Zweit Gsetz zur Verwaltigsreform (Regionalverbandsgsetz) vum 26. Juli 1971 (GBl. S. 336)". D Regionalverbänd hän as "Organ" e "Verbandsversamlig" bzw. e "Regionalversammlig " ùn e "Verbandsvorsizende" bzw. e"Regionaldiräkter", wù vù dr Verbandsversamlig gweeld wird.

Dr Regionalverband Donau-Iller good iber d Landesgränze vù Baade-Wiirdebäärg uuse, d. h. är isch au fir Gebied z Bayern zueschdändig. Am 1. Jäner 2006 isch dr Regionalverband Ryy-Neckar-Oodewald ùfgleesd woore ùn syyni Ùfgaabe sin ùf dr Regionalverband Ryy-Neckar iberdraid woore, wù dùr e Schdaadsverdraag nèi grinded wooren isch ùn au iber d Ländergränze uuse good.

Dr 1973 grinded "Regionalverband Mittlerer Neckar" (ab 1992 "Regionalverband Stuttgart") isch 1994 in dr Verband Region Schduegerd iberfierd woore. Doodermid hed dr Regionalverband mee Zueschdändigkaide griegd ùn as ainzige baade-wiirdebäärgische Verband e "Regionalversamlig", wù diräkt vùm Volg gweeld wird. Die Regionalversamlig weeld dr Verbandsvorsitzende ùn dr haubdamdlig Regionaldiräkter

D "Verbandsversamlig" isch s Haubdorgan vùn eme Regionalverband bzw. ere Region z Baade-Wiirdebäärg. D Midgliider vù dr Verbandsversamlig wääre vù dr ainzelne Chraisdääg bzw. vù dr Gmaireed ùn Ooberbùùrgermaischder vù dr Schdadchrais gweeld. D Verbandsversamlig weeld us dr Verdräder, wù din size, ne Verbandsvorsitzende.

Dr "Verbandsvorsizende" isch dr èèreamdlig deedig Verdräder vùn eme Regionalverband bzw. ere Region z Baade-Wiirdebäärg.

Dr Verbandsvorsizende isch Vorsizende vù dr Verbandsversamlig, är verdrid dr Regionalverband, laided d Verbandsverwaldig ùn erledigd d Gschäfd vù dr laufende Verwaldig. Är beraided d Sizige vù dr Verbandsversamlig ùn vù dr Uusschis vùn ere voor ùn sezd d Bschlis vùn ene ùm. Bi syyne Ùfgaabe hilfd em e Verbandsdiräkter.

Fir d Erledigung vù dr Verwaldigsdeedigkaide gid s am Siz vùm Regionalverband e Gschäfdsschdel vùm Verband mid eme "Verbandsdiräkter", wù au vù dr Verbandsversamlig gweeld wird ùn e Beamde ùf Zyd isch. Dr Verbandsdiräkter isch dr schdändig Verdräder vùm Verbandsvorsitzende ùn isch dr haubdamdlig Verwaldigsbeamde vù eme Regionalverband. Är wird vù dr Verbandsversamlig ùf achd Joor gweeld ùn cha au Verbandsdiräkter vù zwee Regionalverbänd syy.

D " Gschäfdsschdel vùm Verband" oder "Verbandsverwaldig" isch d "Verwaldigsbeherde" vùn eme Regionalverband bzw. ere Region. Do erledigd dr Verbandsdiräkter mid syyne Beamde ùn Aagschdelde di laufende Aagläägehaide vùm Regionalverband bzw. vù dr Region. D Siz vù dr ainzelne Regionalverbänd sin im "Zweite Gsetz zur Verwaltigsreform (Regionalverbandsgsetz) vùm 26. Juli 1971 (GBl. S. 336)" feschdglaid. Insgsamd gid s z Baade-Wiirdebäärg zwelf sonigi "Dienschdschdele".

Di ainzelne Regionalverbänd bzw. Regionen im Iiberblig:



</doc>
<doc id="23905" url="https://als.wikipedia.org/wiki?curid=23905" title="Region Neckar-Alb">
Region Neckar-Alb

D Region Necker-Alb (dt. "Region Neckar-Alb") isch aini vù zwelf Ruumornigs- ùn Blaanigsregione Baade-Wiirdebäärg. Si ùmfasd dr Landkrois Reidlenga, dr Landkrois Diibenga ùn dr Zollerealbkrois.

As Dreeger vù dr Regionalblaanig in dr Region isch dr "Regionalverband Necker-Alb" (dt. "Regionalverband Neckar-Alb") zùm 1. Jäner 1973 as Kerperschaft vum effentlige Rächt yygriichded woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Gschäfdsschdel vùm Regionalverband isch syder em 1. Novämber z Messenga, dervor isch si fimf Joor lang z Diibenga gsii.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz).
In dr Region Necker-Alb gid s mid Diibenga/Reidlenga ai Ooberzäntre. Dernääbe gid s aachd Midelzändre:






</doc>
<doc id="23907" url="https://als.wikipedia.org/wiki?curid=23907" title="Tokio Hotel">
Tokio Hotel

Tokio Hotel isch e dytsche Pop-Band us Magdeburg. Si händ sit Juli 2005 große Erfolg mit ihrer Musik. Mit bisher je vier Nummer-1-Singles z Dütschland und Öschtriich und über 5 Mio. verkaufte Tonträger ghört si im dütschsprachige Ruum zu de kommerziell erfolgriichschte Bands vo de letschte Joor. Ihri Plattefirma Universal Music vermarktet d Band sit 2007 in wite Teil vo Europa, sit 2008 au in Nord- und Südamerika.

D'Band bestoot us de eieijge Zwilling Bill und Tom Kaulitz (* 1. September 1989 z'Leipzig), em Gustav Schäfer (* 8. September 1988) und em Georg Listing (* 31. März 1987). 2001 hän si d'Band unter em Name "Devilish" gründet, 2003 sin si vomene Musikproduzent entdeckt worde, will dr Bill Kaulitz amene Taläntwettbewärb teilgnoo het. 2005 hän sie mit ihrer Single "Durch den Monsun" dr Durchbruch gschafft.

"Albe:"

"Livealbe:"

"EP:"

"Singel:"

2005

2006

2007

2008

2009

2010


</doc>
<doc id="23908" url="https://als.wikipedia.org/wiki?curid=23908" title="Region Ostwürttemberg">
Region Ostwürttemberg

D Region Oschdwiirdebäärg (dt. "Region Ostwürttemberg") isch aini vù zwelf Ruumornigs- ùn Blaanigsregione Baade-Wiirdebäärg. Si ùmfasd dr Landkrois Hoedna ùn dr Oschtalbkrois.

As Dreeger vù dr Regionalblaanig in dr Region isch dr "Regionalverband Oschdwiirdebäärg" (dt. "Regionalverband Ostwürttemberg") zùm 1. Jäner 1973 as Kerperschaft vum effentlige Rächt yygriichded woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Gschäfdsschdel vùm Regionalverband isch z Gmẽẽd.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz).
In dr Region Oschdwiirdebäärg gid s kai aige Ooberzäntrum. S gid die vier Midelzändre:





</doc>
<doc id="23910" url="https://als.wikipedia.org/wiki?curid=23910" title="Region Donau-Iller">
Region Donau-Iller

D Region Donau-Iller isch e Ruumornigs- ùn Blaanigsregion z Baade-Wiirdebäärg ùn z Bayern, wù iber di Landesgränze ibergryfd. Si ùmfasd dr Schdadchrais Ulm, dr Alb-Doane-Krois ùn dr Landkrois Bibra z Baade-Wiirdebäärg ùn di chraisfrèi Schdad Memmenge, dr Landkrois Genzburg, dr Landkrois Nei-Ulm ùn dr Landkrois Unterallgai z Bayern.

As Dreeger vù dr Regionalblaanig in dr Region Donau-Iller isch zùm 1. Jäner 1973 dr "Regionalverband Donau-Iller" as Kerperschaft vum effentlige Rächt yygriichded woore dùr e Schdaadsverdraag ùf dr Grùndlaag vù Ländergsezer zwische dr Bùndesländer Baade-Wiirdebäärg ùn Bayern. Är isch dr èèrschd soonig Regionalverband gsii, wù iber Ländergränze uuse gangen isch. Är isch aine vù zwelf Regionalverbänd z Baade-Wiirdebäärg bzw. 18 regionale Blaanigsverbänd z Bayern. D Landreed vù dr Midgliidschrais ùn d Ooberbùùrgermaischder vù Ulm ùn Memmenge sin automatisch Midgliider vù dr Verbandsversamlig. Dr Siz vùm Regionalverband Donau-Iller ùn d Gschäfdsschdel sin z Ulm.

Im baade-wiirdebäärgische Dail vù dr Region bilded Ulm zäme mid Nei-Ulm e Ooberzäntrum. Dernääbe gid s segs Midelzändre:

Im bayerische Dail vù dr Region gid s näben em Doppelzäntrum Ulm/Nei-Ulm as zwaid Oberzentrum Memmenge. Dernääbe gid s segs Midelzändre:





</doc>
<doc id="23913" url="https://als.wikipedia.org/wiki?curid=23913" title="Raumordnungsregion">
Raumordnungsregion

Ruumornigsregione sin e Inschrumänt vù dr Ruumornig in dr Bundesrepublik Dydschland. S gid 96 Ruumornigsregione, d Abgränzig good in dr Reegle no dr Gränze vù dr ainzelne Bùndesländer. Uusnaame doodervù bilde d Ruumornigsregion 13 (Bremerhave), wù nebe der Stadt Bremerhave au di nidersächsische Landchrais Cuxhave ùn Wesermarsch ùmfasd, d Region Donau-Iller (Baade-Wiirdebäärg ùn Bayern) ùn d Metropolregion Ryy-Necker (Baade-Wiirdebäärg, Ryyland-Pfalz ùn Hesse).

D Ruumornigsregione wääre us dr NUTS-3-Regione bilded (Chrais, chraisfrèii Schded, derzue Hamburg ùn Berlin). Uuser dr Schdadschdaade sin d Ruumornigsregione groosryymigi, funktional abgränzdi Ruumainhaide fir Ruumornigsberiichderschdadig vùm Bùnd. Doderbyy wird e ekonomisch Zäntrum ùn syy Ùmland bschriibe, wichdig sin z. B. Pändlerverfläächdige. D Ruumornigsregione sin in dr Reeegle au d Blaanigsregione vù dr Länder. Uusnaame doodervù sin:

Anderi Byybschbel vù funktionälle Abgränzige sin dydschi Aarbedsmäärdregione oder europäischi Funktional Urban Areas (ESPON – European Spatial Planning Observation Network).


</doc>
<doc id="23916" url="https://als.wikipedia.org/wiki?curid=23916" title="Metropolregion Rhein-Neckar">
Metropolregion Rhein-Neckar

D Region Ryy-Necker oder Metropolregion Ryy-Necker (dt. "Region Rhein-Neckar" oder "Metropolregion Rhein-Neckar") isch e Verdiichdigsruum ùn e Ruumornigs- ùn Blaanigsregion im Drèiländereg Baade-Wiirdebäärg, Hesse ùn Ryyland-Pfalz. Mid rùnd 2,48 Mio Yywooner isch d Region dr sibdgreeschd Wiirschfdsruum z Dydschland ùn zeld syder em 28. April 2005 zue dr europäische Metropolregione.

D Region Ryy-Necker ùmfasd d Groosschded Manne, Ludwigshafe und Heidelberg ùn s Ùmland vù däne Schded. Syder em 1. Jänner 2006 ghèère au dr Necker-Oodewald-Chrais ùn d Siidpfalz derzue. Zuechimbfdig sol au no d Region Midlere Ooberryy yybùnde wääre.

Zue dr Region Ryy-Necker ghèère die Schded ùn Landchrais (Stand 31. Dezämber 2006):




1951 hän d Schded Manne, Heidelberg, Ludwigshafe ùn Viernheim ùn d Landchrais Ludwigshafe ùn Heidelberg d „Kommunal Arbetsgmeinschaft Ryy-Necker“ grinded. 1969 isch dr èèrschd Schdaadsverdraag ùnderzaichned woore zwische Baade-Wiirdebäärg, Hesse ùn Ryyland-Pfalz iber d Region, 1970 hed sich derno dr Ruumornigsverband Ryy-Neckar konschtituiert.

Wyderi Schrid im Uusböu vù dr regionale Zämeaarbed sin d Grindig vùm „Rhein-Neckar-Dreieck e. V. “ 1989, dr Zämeschlùs vù dr Induschtrii- ùn Handelschamere im „IHK Wirtschaftsforum“ ane 2000 ùn d Grindig vù dr „Initiative Zukunft Rhein-Neckar-Dreieck“ 2003.

Am 28. April 2005 isch d Region Ryy-Necker offiziäll zuen ere „Europäische Metropolregion“ gnänd woore ùn am 26. Juli 2005 isch e nèie Schdaadsverdraag ùnderzaichned woore, wù dr Region greeseri Handligsmeegligkaide gee hed.

Zem 1. Jäner 2006 isch ùf dr Grùndlaag vùm zweede Schdaadsverdraag dr „Verband Region Rhein-Neckar“ as Räächdsnoofolger vùm bishäärige Ruumornigsverband Ryy-Necker, em Regionalverband Ryy-Necker-Oodewald ùn dr Blaanigsgmainschafd Ryypflaz.

Dr Verband Region Ryy-Necker isch e Kerperschaft vum effentlige Rächt ùn dr Dreeger vù dr gmainschhafdlige Regionalblaanig ùn Ruumornig.

Dr Verband isch aine vù zwelf Regionalverbänd z Baade-Wiirdebäärg, ain vù dr fimf Ruumornigsverbänd z Hesse ùn ain vù dr fimf Ruumornigsverbänd z Ryyland-Pfalz. D Gschäfdsschdel vùm Regionalverband isch z Manne.

Dr Verband schdeld e Regionalblaan ùn koordinierd d Wiirschafdsfèèrderig, s Standortmarketing, Kongräss, Mässe, Kultur- ùn Sportveraaschdalige, s Tourismusmarketing, Landschaftsparks ùn Erhooligsyyriichdige, d Verchèèrsblaanig, s Verchèèrsmanagement ùn d Energiiversoorgig.




</doc>
<doc id="23925" url="https://als.wikipedia.org/wiki?curid=23925" title="Ungarndeutsche">
Ungarndeutsche

Di Ungarndütsche (uff Ungarisch "Magyarországi németek") sin e Gruppe vo Ywanderer, wo in mehrere Wälle in di mittlere und südlige Deil vo Ungarn und sällem sini südlige Gränzländer cho sin. Ihr Adeil an de Bevölcherig vo Ungarn wird uff 2,5 Brozänt (200.000-220.000 Persone) gschätzt.

Di Ungarndütsche sin vor allem uss de mittlere und südlige Deil vo Dütschland uff Ungarn cho. Si hän vyli verschiideni Dialäkt gschwätzt; di hüttige Dialäkt sin in ihrer hüttige Form erscht uff ungarischem Bode entstande. D'Bezeichnig "Donauschwobe" hät sich au bi de benochberte Völker usbreitet, obwohl ächti Schwobe numme z Satu Mare (im üsserschte Nordweste vo Rumänie, an de Gränze zu Ungarn und de Ukraine) und im benochberte hüttige Komitat Szabolcs-Szatmár-Bereg z finde sin. Vo sällem sin noch em Verdrag vo Trianon numme drei Dörfer bi Ungarn bliibe.

De erscht Deil vo de Ungarndütsche isch vo Schwobe, vor allem uss de Umgebig vo Ulm, per Schiff uff de Donau uff Ungarn greist. In vyle schwöbische Siidligsgebiet findet mer hütt no e "Schwabengasse" ("Sváb utca").


D'Mönch und d'Ritter, wo sich z Ungarn agsiidelt hän, hän bi de Usbreitig vom Christetum und au bim Entstoh vo me ungarische Staat e Rolle gspíilt. 996 hät de Stephan I. d'Gisela vo Bayere zur Frau gnoh, wo d'Dochter vom bayrische Herzog Henrik und d'Schwöster vom spötere dütsche Kaiser, im Henrik II., gsi isch. Mit ihre zämme sin zahlrychi vo sälle bayrische Geistlige und Ritter acho.

Di dütsche Handwerker und Händler hän zu de Entwicklig vo Städt und re Industry e nänneswerte Bydrag gleistet. Im 13. Johrhundert hän vyli dütschi Bürger z Ungarn e neus Deheim chönne finde, was noch em Mongolesturm no verstärkt hät. De dütsch Orde, wo uss em heilige Land verdriibe worre isch, hät de Chönig András II. yneglo, wyl er zur Selbständigkeit vom Staat bydrait hän. Uss dem Grund sin au di herrschende Ritter uss em Land verdriibe worre.

Es läbe scho sit über dausend Johr Dütschi im Karpatebecke, si sin aber au durch gschichtligi Ereignis beyflusst worre, wo ihr Läbe zum Deil völlig verändert hät. E Bispyl dodefür isch d'Verdrybig infolg vo de Türkeherrschaft z Ungarn. Wyl im 18. Johrhundert z Ungarn Arbetschräft brucht worre sin, hät mer im Verlauf vo sällem Johrhundert drei Etappe Umsiidlige vo Dütsche organisiert:

Statistike uss de Johr 1900 und 1910 (lüeg Bild) zeige, dass de Adeil vo de Ungare an de Gsamtbevölcherig agstiige isch. Säll chunnt devo, dass devor bi me Deil vo de Ywanderer e Assimilierig stattgfunde hät. Einewäg hät de Ungarndütsche ihr Wunsch noch re eigene Partei bstande; im Johr 1906 isch under de Understützig vom Dütsche Bund di Ungarndütschi Volkspartei ("Magyarországi Német Néppárt") mit em Sitz z Werschetz, Vojvodina, entstande. 1911 isch z Wien de Ungarndütsch Bildigsroot ("Németmagyar Művelődési Tanács") gründet worre.

Noch em Verdrag vo Trianon hät's z Ungarn no öbbe 500.000 Dütschi gha; im Indrässe vo ihrem Zämmehalt isch de Ungarnländisch Dütsch Volksbildigsverein ("Magyarországi Németek Népművelési Egyesülete"), wo au vo de ungarische Regierig understützt worre isch. Er hät bis 1938 d'Indrässe vo de dütsche Minderheite verdrätte.

Im Friehlig 1938 hät's vom Volksbund under em Ferenc Basch us e Bewegig gee, wo e eiges Schüelsystem für di Ungarndütsche gfordert hät. Säll isch im Johr 1939 au umgsetzt worre; es sin mehreri Volksschlüele, drei bürgerligi Schüele und zwei Gymnasie entstande. Di evangelischi Chirch vo de Erdélyer Sachse hät im Volksbund usserdem 47 Volksschüele zur Verfiegig gstellt.

Noch em Zweite Wältchrieg hän di Dütsche z Ungarn ihri Brivilegie verlore. Zwar hät d'Sowjetunion au Arbetschräft brucht, einewäg sin zwüsche 35.000 und 60.000 Ungarndütschi usgwiise worre. Di übrige hän zwar ihri Rächt (d. h. zum Bispyl di eigeni Partei) 1949-50 widder griegt, ihri friehnere Bsitz aber nit. Noch de Usschaffige hät's no öbbe 230.000 Ungarndütschi gee.

Lut re Verordnig hän alli die mieße usgwiise werre, wo sich bi de letschte Volkszällig als Dütschi bezeichnet, Dütsch als ihri Müetersproch agee gha hät oder Mitgliid vom Volksbund oder de SS gsi isch. D'Verordnig hät sälli vor de Uswysig usgschlosse, wo mit me ungarische Staatsbürger oder öbber ungarischsprochigem verhürotet gsi isch oder eso öbber hät wölle hürote; usserdem Chleichinder und Mänsche, wo vor em 15. Dezämber 1945 uff d'Wält cho sin. Au wer zwar Dütsch als sini Müetersproch bezeichnet hät, aber Mitgliid vo-n-re demokratische Partei oder re Gwerkschaft gsi isch, hät s Land nit mieße verlo.

Wer bedroffe gsi isch, dem sin ab em Inchraftdrätte vom gnännte Gsetz alli Immobilie eweggnoh worre und er isch usgwyse worre. Wer einewäg bliibe isch, dä hän si interniert.




</doc>
<doc id="23931" url="https://als.wikipedia.org/wiki?curid=23931" title="Region Stuttgart">
Region Stuttgart

D Region Schduegerd (dt. "Region Stuttgart") isch aini vù zwelf Ruumornigs- ùn Blaanigsregione z Baade-Wiirdebäärg. Si hed bis 1992 Region Midlere Necker (dt. "Region Mittlerer Neckar") ghaise ùn ùmfasd dr Schdadkrais Schduegerd, dr Landkrois Beblenge, dr Landkrois Esslenge, dr Landkrois Geppinge, dr Landkrois Landkrois Ludwigsburg ùn dr Rems-Murr-Krois mid insgsamd 179 Schded ùn Gmaine.

D Yywoonerzaale sin Ergebnis us dr Volkszellige (¹) oder amdligi Fùùrdschryybige vùm Statistische Landesamt Baade-Wiirdebäärg (nùme Haubdwoonsiz).
As Dreeger vù dr Regionalblaanig in dr Region isch dr "Regionalverband Midlere Necker" (dt. "Regionalverband Mittlerer Neckar") zùm 1. Jäner 1973 as Kerperschaft vum effentlige Rächt yygriichded woore. 1992 isch er in "Regionalverband Schduegerd" (dt. "Regionalverband Stuttgart") ùmgnänd woore.
Dùr s "„Gesetz über die Errichtung des Verbands Region Stuttgart“" vùm 7. Februar 1994 isch er in dr "Verband Region Schduegerd" iberfierd woore. Är isch aine vù zwelf Regionalverbänd z Baade-Wiirdebäärg, zwee vù dääne sin au iber d Landesgränze uuse zueschdändig. D Gschäfdsschdel vùm Regionalverband isch z Schduegerd. Dr nèi Verband hed iber d Regionalblaanig uuse no wyderi Ùfgaabe griegd (Verchèèrsblaanig, ÖPNV ùn Wiirschdafdsfèèrderig) ùn hed au as ainzige Regionalverband z Baade-Wiirdebäärg e diräkt gweeld Parlemänt, d "Regionalversamlig", wù al fimf Joor gweeld wird.

In dr Region Siidlige Ooberryy gid s mid Schduegerd ai Ooberzäntre. Dernääbe gid s fimfzee Midelzändre:


1973-1994 hed des Amd Verbandsdiräkter ghaise, ab 1994 Regionaldiräkter.




</doc>
<doc id="23934" url="https://als.wikipedia.org/wiki?curid=23934" title="Lützel">
Lützel

Lützel isch de Näme vo:
Lueg au:


</doc>
<doc id="23937" url="https://als.wikipedia.org/wiki?curid=23937" title="Wolfram Wette">
Wolfram Wette

Dr Wolfram Wette (* 11. November 1940 z Ludwigshafe) isch e dydsche Gschiichdswiseschafdler ùn frèie Autor.

Noch syym Abitur 1959 z Geislinge hed dr Wette bis 1965 as Zydsoldaad bi dr Bùndeswèèr diend. 

Vù 1965 bis 1971 hed er an dr Universität Münche Politikwisseschaft, Gschiichd ùn Philosophii schdudierd ùn dèrd 1971 zem Dr. phil promoviert. Vù 1971 bis 1995 hed er as Hischtoriker am Milidèèrgschiichdlige Forschigsamd (MGFA) iz Fryybeg gfoorschd. 1990 hed er an dr Universideed Fryybeg habilitiert mid ere Aarbed iber dr Gustav Noske. Syder ane 1998 isch dr Wette usserplanmäßige Profässer fir Nèischdi Gschiichd am Historische Seminar vù dr Universideed Fryybeg.

Är isch aine vù dr Midgrinder vù dr Historische Friidensforschig. 




Monografie

as (Mid-)Rusgeber: 





</doc>
<doc id="23940" url="https://als.wikipedia.org/wiki?curid=23940" title="Schmitzingen">
Schmitzingen

Schmitzige (Hochdütsch "Schmitzingen") isch e Stadtdeil vo Waldshüet-Düenge, Bade-Württeberg.

Schmitzige litt im Sältebach am Übergang vom Schwarzwald zum Hochrhy. D'Ortschaft ghört zämme mit de Ort Gaiß und Waldkirch zum Ort Gaiß-Waldchirch, wo vo de obere Hälfti vom Sältebachdal bis uff d'Bergrucke im Oste und s Lyderbachdal im Weste längt. D'Entfernig zu Waldshüet isch 3,5 Kilometer; Schmitzige litt öbbe in de Mitti vom Sältebachdal, wo vo Norde noch Süde erlauft. Es isch e Stroßedorf und hät e Längi vo 1,2 Kilometer, wyst dodeby aber e Höcheunderschyd vo 100 Meter uff. Zu de Ortschaft ghöre sunscht keini Ortsdeil oder Wyler.

Schmitzige isch am 1. Januar 1971 uff Waldshüet ygmeindet worre. Spöter, am 1. Januar 1976, isch's an d'Chreisstadt Waldshüet-Düenge agschlosse worre.

Als Gmeind noch em Bade-Württebergische Kommunalrächt hät Schmitzige e begränzti Selbschtverwaltig. Zu säller ghöre sechs Ortschaftsröt und de Ortsvorsteher (im Momänt de Siegmar Mutter).

E Gmeindstroß fiehrt durch s Sältebachdal zum Stadtdeil Waldshüet. In di anderi Richtig goht si uff Waldchirch und mündet als Chreisstroß 6562 in d'Bundesstroß 500.



</doc>
<doc id="23942" url="https://als.wikipedia.org/wiki?curid=23942" title="Huang Xianfan">
Huang Xianfan

Dr Huang Xianfan ( uff d'Wält cho am 13. November 1899 z Fusui; gstorbe am 18. Jänner 1982 z Guilin) isch en chinesische Historiker (Gschichtsschriiber) gsii.

Dr Huang Xianfan isch am 13. November 1899 z Qujiu bi Fusui in Guangxi uf d Wält cho und het mit 22 Johre agfange, an dr Schuel z'underrichte. Vo 1926 bis 1935 het er an dr Universität Peking, China, s'Studium vu dr Gschicht ufgnumme. S Schtudium het er im 1935i mit em Magister Artium abgschlosse. Vo 1935 bis 1937 het er an dr Universität Tokio, Japan, s'Studium vu dr Gschicht ufgnumme. 1938 isch er Leiter vo dr Nanning High School z Guangxi worde un ab 1940 Professor z Guangxi.




</doc>
<doc id="23943" url="https://als.wikipedia.org/wiki?curid=23943" title="Obersäckingen">
Obersäckingen

Obersäckinge isch e ehemoligi Gmeind im Landchreis Waldshüet und sit 1935 e Ortsdeil vo de Stadt Bad Säckinge. Es hät ca. 2000 Ywohner.

De Ortsdeil gränzt im Oste diräkt an de Ortskärn a und litt uff 290 Meter über em Meerspiegel.

Obersäckinge isch dütlig älter wie de benochbert Ortskärn vo Säckinge. Sini Lag in de Rhyebeni hät scho in de Stei- und Bronzezit Mänsche Sydligsruum botte und spöter hän sich d'Alemanne dört nyderglo.

De Bau vo-n-re Chirch z Obersäckinge durch de Chonschtanzer Bischof Ulrich II. im Johr 1135 isch schriftlig nochgwyse. D'Grichtbarkeit hän d'Grafe vo Habsburg usgiebt, bis sich im 14. Johrhundert s Hus von Schönau-Wehr als Herrscher hät chönne behaupte. 1628 isch d'Ortschaft an s Hus Schönau-Oeschge gfalle, wo in de Stadt asässig gsi isch. Sälli Züeghörigkeit, wo bis zum Ussterbe vom Hus Schönau-Oeschge im 19. Johrhundert durt hät, wird im Wappe durch zwei Ring under re Danne vermittelt.

Im 19. Johrhundert hät d'Industry an Bedütig gwunne; vo sällemols 64 Hushalt sin numme no 11 landwirtschaftlig gsi. D'Ywohnerzahl vo de Stadt isch schnäll agstyge. Im glyche Johrhundert, nämlig 1863, isch noch me afänglige Konflikt mit de Bezirksbürokrate vo Bade di alti Chirch uss em 12. Johrhundert bis uff de Chor vo 1490 abgrisse worre. Di jetzigi Chirch isch s Werk vom Heinrich Hübsch und gältet als eini vo de beste Chirche am Hochrhy uss em 19. Johrhundert.

Wyl Obersäckinge immer meh mit em benochberte Säckinge zämmegwachse isch und di beide Ort au vyli wirtschaftligi Beziehige mitenand gha hän, hät mer's 1935 uff Säckinge ygmeindet. Es isch dodemit de ältst Ortsdeil vo Säckinge.



</doc>
<doc id="23966" url="https://als.wikipedia.org/wiki?curid=23966" title="Samische Sprachen">
Samische Sprachen

Di samische oder lappische Sproche ghöre zum finno-ugrische Zwyg vo de uralische Sproche. Si werre vom samische Volk im Norde vo Skandinavie, z Russland und uff de Halbinsle Kola gschwätzt. Es handelt sich nit um e eiheitligi Sproch; d'Sprochfamilie glydert sich in nün bis zäh Einzelsproche uff.

Di samische Sproche lönn sich in drei Hauptgruppe ydeile (in Chlammere isch jewyls agee, wo si gschwätzt werre):

In de ältere Literatur findet mer au d'Ydeilig noch Land, es sin also friehner norwegischs, schwedischs, finnischs und russischs Samisch/Lappisch underschyde worre.

De ungarisch Sprochwüsseschaftler Ignác Halász (1855-1901) hät sich mit de Pitesamische Sproche befasst. Er isch dreimol (1884, 1886 und 1891) bi-n-ne gsi und hät fümf Biecher drüber gschribe:

Noch em Halász hät sich johrzähntelang niemer meh mit de samische Sproche ussenandgsetzt. Numme de György Lakó (1908-1996) hät e 1986 noch re Studiereis im Johr 1935 e Chrestomathy über s Lulesamisch gschribe. Sy Hauptinterässegebiet sin di samische Sproche aber nit gsi.

Genaueri Schätzige vo de Sprächerzahl sin wäge de Assimilierig vo de Same in de letschte Johrzähnt nit möglig; si litt zwüsche 30.000 und 70.000. S Nordsamische wird vo denne Einzelsproche am meiste gschwätzt, sini Sprächerzahl litt zwüsche 15.000 und 30.000. Uff Nordsamisch git's au Zitige, Zitschrifte und Biecher. Ähnlig entwickelt sich s Lulesamisch und mittlerwyli au s Südsamisch. Inari- und Skoltasamisch werre numme sälte gschribe.

Es git mehreri Radio- und Fernsehbrogramm uff Samisch wie zum Bispiil s finnisch Fernseh YLE und diversi Radiosänder z Schwede und Norwege.



</doc>
<doc id="23968" url="https://als.wikipedia.org/wiki?curid=23968" title="Rippolingen">
Rippolingen

Ripplinge isch e Ortsdeil vo Bad Säckinge im Landchreis Waldshüet. Es isch 1972 ygmeindet worre und vorher e selbständigi Gmeind gsi. De Ort bstoht uss 91 Gwanne und litt oberhalb vo Obersäckinge.

Di erschti urkundligi Erwähnig goht uff s Johr 1372 zruck; de Ort hät sällemols scho „Rippolingen“ gheiße und isch lang vorher scho vo Alemanne bsydelt gsi. 1372 hät de Brüederhof Ripplinge verchauft, hät aber witerhy dürfe d'Grichtsbarkeit usiebe. D Bure vo Ripplinge hän in Masse Hafer broduziert, wie mer an de Zinsabgabe seh cha. Im Ort isch de „München Hof“ (Mönchehof) gstande, wo d'Verwaltig dinne asässig gsi isch. 

Im Johr 1448 isch de Ort an de Stift Säckinge übergange. 1477 isch er vo de Äbtissin komblätt an de Jakob vo Schönau witerverchauft worre, 1628 isch es an Ott-Öschge cho. Nochdem sälli Linie usgstorbe gsi isch, hät Ripplinge zu von Schönau-Wehr ghört.

Im 19. Johrhundert hän vyli Ywohner agfange in Fabrike schaffe. Bis ins 20. Johrhundert yne isch au Band-, Lyne- und Baumwullwäberei bedrybe worre.

De Erscht Wältchrieg hät sechs Ywohner vo Ripplinge s Läbe chostet; drei sin vermisst worre.

De Ripplinger Ortschaftsroot bstoht uss sechs Sitz (vier devo CDU und zwei Bündnis 90/Grieni) und me Ortschaftsroot, im Thomas Gehr.



</doc>
<doc id="23970" url="https://als.wikipedia.org/wiki?curid=23970" title="Rüedi-Kelch">
Rüedi-Kelch

De Rüedi-Kelch isch en vergoldeter Abigmahlskelch us de Ziit um 1640, wo em Pfarrer Hans Heinrich Rüedi ghört het. Er isch sit em 2008 im Bsitz vo de Chilegmeind Böze im Aargau.

De Kelch isch us Silber gfertiget, vergoldet u öpper 18 ½ Zentimeter hoch u wiigt e chli me wi 200 g. Im Kelch isch en Inschrift iigraviirt: IOH: HENRICUS. RUEDI. PASTOR. ECCL: ELFING. & DENSPURANAE. Uf Alemannisch heisst des öpper: "Johann Heinrich Rüedi, Pfarrer vo de Chilene z Elfige u Däischbere". Wil de Hans Heinrich Rüedi im 1636 z Elfige sis Amt aaträte het un im 1642 Däischbere abtrännt worde-n-isch, muess de Kelch im Verlauf vo dene 6 Johr in de Bsitz vom Pfarrer Rüedi cho si.
Hergschtellt worde isch er, wi e Graviirig am Fuess vom Kelch zeigt, z Zug. S isch e Marke vo Zug u s Monogramm PK igschtemplet. Wer mit PK gmeint isch, isch ned gsischeret, do git’s numme vermuetige, aber i de Chileschätz vo Staihuuse un Muätital hets Turmmonschtranze vom gliiche Künschtler, wobi di vo Muätital us em Johr 1639 isch.

De Hans Heinrich Rüedi isch us de Brugger Unterschicht cho u het eigentlich keis Geld gha, womit er sich so en tüüre Kelch hätti chönne leischte. Wi er glichwohl in de Besitz vo dem Kelch cho isch, isch bisher ned ussezfinde gsi. Au d Frog, wi en Kelch z Zug, also eme katholische Ort, für en Pfarrer im reformiirte Bärner Aargau het chönne hergschtellt werde, isch bis jetzt es Geheimnis blibe. Überhaupt isch de Wäg vom Kelch i de letschte 350 Johr witgehend im Dunkle.
Im Frühjohr 2007 isch er eme Kunschthändler z Züri ufgfalle un er het sich wege de eidütige Graviirig an d Chilegmeind Böze, wo au Effige u Elfige drzue ghöre, gwendet u zum Kauf aabote. Nach eme Spendeufruf hets d Chilegmeind vermöge, de Kelch z kaufe. Site m 2008 isch er im Bsitz vo de Chilegmeind.



</doc>
<doc id="23971" url="https://als.wikipedia.org/wiki?curid=23971" title="Bözen">
Bözen

Böze (amtlich "Bözen") isch en Iiwohnergmeind im Bezirk Brugg im Schwiizer Kanton Aargau. S Dorf isch öpper nün Kilometer weschtlich vom Bezirkshauptort im obere Fricktal, wo s sträng gno aber ned derzu ghört.

Böze isch uf de Weschtsiite vom Bözbärg a de Sissle zwüsche de Hügel vom Tafeljura. Im Norde isch de Schemel (), im Nordoschte de Hessebärg () un im Südweschte de Mülibärg (473 m). Es Sitetal führt uf Elfige. Am Südhang vom Schemel u vom Hessebärg hets mehreri Räbbärg.
De Gmeindsbann het e Flächi vo 396 Hektare, dodervo si 92 Hektare Wald u 43 Hektare überbaut. Di höchschti Stell isch de Gipfel vom Schemel, di tüfschti isch uf 397 Meter.

Nachbargmeinde sin Elfige im Norde, Effige im Oschte, Zeihe im Süde u Hornusse im Weschte.

S erschti Mol taucht s "Boze" in ere Urkund us em Johr 1284 uf. De Näme duet me vom keltische Wort "botia" ableite, wo Schtall odr Huus bedütet. Verschideni Fund zeiget, dass d Gegend scho i de Jungsteiziit bsidelt gsi isch. Zu de Zit vo de Römer hets uf em hütige Gmeindsbann en Gutshof gha. Zwüsche 1923 u 1928 het me de Grundriss archäologisch erforscht.

Im Mittelalter isch s Dorf en Teil vom Dinghof Elfige gsi u het zum Chloschter Murbach im Elsass ghört. De Dinghof het verschidnigi Rächt i de nöchere Umgebig gha un isch im 1291i a d Habsburger verkauft worde. D Agnes von Ungarn het dann im 1322i de Bsitz em Chloschter Königsfälde gschenkt.

Im Johr 1460 hei d Bärner d Herrschaft Schänkebärg, wo au Böze derzu ghört het, übercho. So hei si sich de Pass über de Bözbärg chönne sichere, wo a de Gränze zu Vorderöschtriich gläge-n-isch. Böze isch Hauptort vom Grichtsbezirk vom Amt Schänkebärg worde. D Reformation isch, wi überall z Bärn, im 1528i iigführt worde.

Im März 1798 sin d Franzose in d Schwiiz iimarschiirt u-n-hei di Helvetisch Republik usgruefe. Böze ghört sither zum Kanton Aargau.

I de 1667i iigweihte Chile, wo a de Schtell vo de ehemalige Mariekapelle bauet worde-n-isch, isch sit em Juni 2009 de Rüedi-Kelch usgschtellt, wo i de Ziit um 1640 vom damalige Pfarrer i de Chilegmeind bruucht worde-n-isch.




</doc>
<doc id="23974" url="https://als.wikipedia.org/wiki?curid=23974" title="Elfingen">
Elfingen

Elfige (amtlich "Elfingen") isch en Iiwohnergmeind im Bezirk Brugg im Schwiizer Kanton Aargau. S Dorf isch öpper zä Kilometer weschtlich vom Bezirkshauptort im obere Fricktal, wo s geographisch dezu ghört, historisch aber nöd.

D Dorf ligt öpper drei Kilometer nordweschtlich vom Bözbergpass in eme Sitetal vo de Sissle zwüsche de Hügel vom Tafeljura. S ligt de Marchwald () im Norde, d Sennhütte () im Nordoschte u de Bränngarte (659 m) im Oschte. Am Südhang vom Marchwald isch de Elfiger Räbbärg mit ere Aabauflächi vo 13,5 Hektare.

De Gmeindsbann het e Grössi vo 421 Hektare, dodervo sin 207 Hektare Wald u 13 Hektare überbaut. Di höchsti Schtell isch de Bränngarte, di tüfschti isch uf 430 Meter.

Nachbargemeinde sin Laufeburg im Norde, Müendl im Nordoschte Effige im Südoschte, Böze im Südweschte u Hornusse im Nordweschte.

S Dorf isch vermutlich im 5. oder 6. Johrhundert vo de Alemanne gründt worde. Grabfund us em Johr 1978 dünt des vermuete la. S erschti mol in ere Urkund wird "Eolfingen" im Johr 1245 gnennt, wo de Verchauf vo Güeter a s Chloschter Wettige beschtätigt worde-n-isch. De Ortsname bedütet «bi de Höf vom Agiwolf».

Im Mittelalter isch Elfige en bedütender Ort weschtlich vom Bötzbärg gsi. S het en Dinghof vom Chloschter Murbach im Elsass im Dorf gha un Elfige isch au de Sitz vo de Pfarrei gsi, wo au Böze, Effige u Teili vo Zeihe u Linn drzue ghört hei. De Dinghof het verschidnigi Rächt i de nöchere Umgebig gha un isch im 1291i a d Habsburger verkauft worde. D Agnes von Ungarn het dann im 1322i de Bsitz em Chloschter Königsfälde gschenkt.

Im Johr 1460 hei d Bärner d Herrschaft Schänkebärg, wo au Böze derzu ghört het, übercho. So hei si sich de Pass über de Bözbärg chönne sichere, wo a de Gränze zu Vorderöschtriich gläge-n-isch. Elfige isch im Grichtsbezirk Böze vom Amt Schänkebärg gläge. Elfige het mit de Ziit me u me a Bedütig verlore. D Reformation isch, wi überall z Bärn, im 1528i iigführt worde.

Im März 1798 sin d Franzose in d Schwiiz iimarschiirt u-n-hei di Helvetisch Republik usgruefe. Böze ghört sither zum Kanton Aargau.




</doc>
<doc id="23976" url="https://als.wikipedia.org/wiki?curid=23976" title="Altweltgeier">
Altweltgeier

D Àltwaltgaijer (Aegypiinae, en dr meischte àlemànnische Dialakt „Ààsgaier“) sen e Unterfamilie vun dr Habischtartige (Accipitridae) un gheren dodemet züe dr Griffveegel (Falconiformes).

Dia Gaijer senn Ààsfrasser wia’s era Nàma („Ààsgaier“) schu vorsait. Se versahn sech hàuiptsachlig nur met totem Veh. Züadam dàss sa n-a sehr schlachter Rüaf hann, esch dàs Veh sehr netzlig, un dàss fer um d’r Gsundhaitszüaschtànd vu d’r Nàtür z’bsorga un d’ àndra Tiarer un d’Mänscha-n-o vor da schlemmschta Krànketa z’bschetza.

Nit verwàndt met dr Àltwaltgaijer sen d Nejwaltgaijer (Cathartidae), wu e eigene Familie belde vun dr Griffveegel.

Üsser a pààr Üssnàhma hàtt da Vogel à lànger Hàls ohna Fadra, dàss ärlàuibt ehm z’känna en da Gedarm umma fuchtla vum tota Veh, d’Greesa schpeelt do d’r bi kai Rolla. En dàm àss sa Fleegel hann vu n’ra sehr groosa Schpànnwitta dian sa hoch uffa fliaga un a lànga Zitt seegla. So kànna seh erna Böita vu hoch owa üsschpetzla, dänn zum schàrfa Bleck hànn sa noch a fäscht äntweckelter Gruchsenn, wàss bi da àndra Veegel sehr salda-n-esch.

D’Gaijer leega em Johr ai Ai, en gwessana Fall hechschtens zwai un do kummt nur ains zum laawa, s’schwächschta "fliagt" gwenlig zum Nascht üssa. Trotz ehrem Gwecht un erna groosa Fattig werd tailwis a lànger Hochzitstànz verànschtàlta vor d’r Befrurtung. Bi gwessana Àrta briadelt s’Wiwla-n-allai, bi àndra düat s’Paarla sech àbwacksla.

D’r Gsunhaitszüaschtànd esch zemmlig schlacht drà, bezihungswis uff dia àlla Belàschtunga, wu dàss Veh ärtràga müass. D’Bläikrànket dur’s Schroht em verlorana àbgschossana Weld, d’Hochschpànnungslaitunga vu d’Kawel net witt genüag üssanànder senn, d’Gedarmkrànketa, vorkumend durch d’gwessana Medikàmanter, wu ma en da Hüsstiarer veràbricha düat usw.


D Àltwaltgaijer ware in femf Gàttunge ingedeilt met ensgsàmt 14 Àrte

Verwàndt met dr Àltwaltgaijer sen z. B. d’Àdler, d’Grààswaijer, d’r Bàrtgaijer, d’r Schmutzgaijer un d’r Habischt.

As müas o noch do d’r bi gsait seh dàss d’r Frànzescha Nàmma „vautour“ vum Làtinischa „vultur“ schtàmmt, e Bezaichnung, vu ma o em Itàlianischa fendet àls „ovvoltore“ un em Kàtàlànischa àls „voltor“. Da Üssdruck werd benutzt fer gwessana Àrta wia:

D'r Gansagaijer hàtt a Flugschpànnwitta vu 2.4 bis 2.8 m, a Kärwerlänga vu 0.95 bis 1.05 m un weegt 4 bis 6 Kilo.
Ar briatelt si ainsigschta-n-Ai üss zwescha Janner un März, un d’Brüat dürt zwescha 52 un 58 Tag. S Vegala blibt Naschtleng warend 110 bis 120 Tag. Wia àlla Gaijer ärnärt ar sech mett Ààsa. Se laawa en Kolonia un fliaga salta-n-allai, sondern d’maischta Zitt en Schwàrma. Si Lawesràuim befendet sech maischtens em Hochgeberg, en da hàlbsüdliga Glander. Em Frànkrich fendet doch schu zirka 200 Parla em Zäntrumsmassiv un a Tail em Vercors. Em Schwytzer Jüra hann sech o a pààr Parla àgsätz. En Ditschlànd heert ma o d'r vu reeda. Züanama dian sa en Marokko, Àlgeria, Schpània un Sàrdinia. Schtàrk züanamma dian sa en Griachlànd un vu d'r Bàlkànhàlbensla bis en s'Zentràlàsia ina.

D’r Ohragaijer esch fer amol fàscht aifàrwig en brün owa dura. D’r Büch esch gmescht met wiss, un hàtt a pààr scheena Wissa Knickerbocker. Ar esch bschtàtta met ma schtarcker Schnàwel àm And gebooga un schpetzig wia-da vu ma Àdler. Met sina 6 kg, schwar, si mäterlànga Kärwer un sina fàscht 3-mätriga Schpànnwita schtehn sa vorna drà ànn d’r Frassàtailung un bediana sech d’scheenschta Schteckla.
Se naschta àm liabschta uff da herchschta Baim un noch liawer wänn d’Näscht mett hüffa Dorna begah senn. Dur dàss sa en da Truckalander sidla, bedäcka sa era 2.20 m groosa Naschter met derr Grààs. Se fliaga uff 3000 m Hecha tailwis bis uff 4500 m.
Se leega zwai Aijer jarlig vu mian üssbriatelt seh warend 54 bis 56 Tag.
D'r Ohragaijer esch schints ain vu da gfährdschta Gaijer. En Marokko, Àlgeria un Tünesia sen sa zitter da drissiger Johra gànz üssgschtorwa. Em Süda vu Ägypta en Moritània, un em Wäschtsahara fendet ma noch klaina Befälkerunga, meh befenda sech noch en Sàuidi-Àràwia. En Israel briadelt dia Àrt nemmameh.Fer seh soll ma dänn àlso d'Waltàlàrmglocka ziaga.

D’r Mänchsgaijer esch ainer vu da greeschta Àasveegel, ar kàt bis zu 12 Kilo waaga met ra Fleegelschpànnwitta vu fàscht 3m. Ar naschtet àm liabschta en da welda Bargwalder un esch saashàft un fliagt net züa witt zum sech ärnähra. d’r Mänchsgaijer esch Gschlachtsriff um da 4 bis 5 Johr, ar lägt ai Ai pro Johr un dàss esch üssbriadelt àbwackselnd durch s’Mannla un s’Wiwla. En 55 Tag schlupft da Junggaijer üss un müas 110 bis 120 Tag naschta. 
D'r Mänchsgaijer esch en Südeuropa un en Zentràlàsia verbraitet. Hettzutàgs fendet ma na wedder vu Schpània ewwer d'Bàleàra en da Bàlkàna, Vorderàsia un Nordendia bis noh Südsiberia, Nordkinà un d'Mongoläi.
Dia Veegel wia d’àndra mett’ra so na groosa Fleegelüsschpànnung senn maischtens g’farda durch d’Hochschpànnungslaitunga.

D’r Kàppagaijer ghert ender zu da klainera Àltwaltgaier noh sim Maas un Gwecht. Ar messt zwescha 62 un 70 Zäntimäter, hàtt à Flegelsschpànnwita vum a 1,50 bis 1,65 m, ar wegt äbba 1,5 kg bis 2,5 kg. S’Mannla blibt maischtens klainer àss s’Wiwla.
S’Gsecht, d’Kehla un d’r Hàls senn bluthüttig un hann a Flaischfàrb, vu sech veretert bin ra Uffreegung. Decht, met klaina wissa Faderla esch d’r Henterkopf, d’r Nacka un s’Hentertail vum Hàls, bedeckt. D’Ohra setza wittescht unta àss sina groosa-n-Àuiga. Si Schwàrza Schnàwel esch fin un fäscht gebooga. D’r Rascht vum Kärwer esch bedäckt met Brüngràuija Fadra.
D’Kàppagaijer senn sehr proper àn sech, se namma vihl Bäder ob em Wàsser odder em Sànd. Züadam àss da Vogel a Ainzelganger esch, düaat ar sech bàhra warend d’r Brüat un wänn’s àn’s Frassa geht, verdrait ar àss noch àndra düan mettmàcha.
Wàss d’Nàhrung àbelàngt, esch dia vihlfaltiger àss bi da àndra Gaijer. Ob Hütt, Knocha odder Gedarm, esch’s egàl; s’esch àlles güat fer seh. Nur äbbis känna sa net, d’Hütt uffschlanza, dàss müas a-n-ànderer Gaijer màcha, ain wu si Schnàwel gaignet esch fer dia Sàch.
Briadla dia n sa abwackselnd em a ewermasig groos geboijana Horscht. S’Ai müas 45 bis 52 Tag gwärmt seh, un s’Jungveh blicht em Nascht.vu 100bis 120 Tag.
Befenda dian sa sech vum Südliga vum Sahara àb em gànza Untertail vu Àfrik ob àn d’r Keschta äntlàng odder en da Sumpfgebiater, enda liachyiga Walder un em Geberg bis zu 2500 m.

D’r Kàpgaijer odder Fahlgaijer labt hàuiptsachlig en Südàfrik drum hàtt ar d’r Nàmma bikumma vu d’r Groosschtàdt Kap, odder àls zwaiter, fahl waga d’r Mova Fàrb vu sina Däckfattig. D’Schwung- un Fiarfaadra sen dunckelbrün, Gsecht un Kàls wu blutt sen hànn a àhüch vu dunkelblàui. D’r Owerkopf un s’Hentrahàlstail sen Schpàrsàhm gschtrait mett wiss bis gràuija Faderla, d’Àuiga sen Schtràuigahl, Dooba un Schnàwel sen schwàrz.
D’r Kàpgaier zehlt zu da groosa Gaijer dänn ar esch vu 0,95 bis 1,10 m làng, ar hàtt a Schpànnwitta vu 2,55 m un weegt vu 7 bis 11 kg.
Ma fendet da Vogel unter sewa-n-Àrta. Will sa-n-a schtàrker Hardatrib bsetza, briadla sa zamma en groosa Kolonia, en Naschter wu àhanga ànn schtaila Fälsawand un wu sehr gfahlig senn fer’s Jungveh, wu nonet fliaga kà.
Ar ärnährt sech met Ààsa un’s greeschta Totveh màcht ehm kai Àngscht, zum Bewis ma hàtt na schu gsah uff ma Elefantakàdàwer met 200 vu sina Glichàrtiga. Knocha brengt ar net allai üssnànder, dàss hann àls d'Hyäna gmacht
un dia sen laider o nem do, wagadam lida d’Klaiveegel an Knochaschwund dänn d’r Knochamàrk esch fer seh a beditend Nàhrungselemant.
Làngsàhm verbraitet sech da Gaijer witterscht àss Südàfrik, ma fendet jetz o schu klainera Kolonia em Lesotho, en d’r Mozàmbik un en d’r Nàmibia.

D'r Wissreckagaijer esch nooch verwàndt met’m Südeuropäischa Gansagaijer.
Ar esch blàssgràui bis brinlig gfadert, un em Flug kà ma ärscht si wissa Recka beobàrta. Àm Owerkopf un àls Hàlsfrisättla wàckst wisser Flühm. D’r Schnàwel un d’Àuiga sen schwàrz.
Ar esch 85 zm groos, sina Fleegelschpànnwitta ärraicht 2,20 m sina Kärwerlänga kritz àm Mäter un weegt vu 4 bis 7,2 kg, àwer esch ärscht üssgwàcksa met 6 bis 7 Johr. Da Vogel esch gsällig un labt en groosa Schàra. Ar seegelt meh àss ar fliagt enra hecha vu 800 m met 65 km/h Gschwendikait. Ar labt en Paarla fer si Laawa làng un naschtet en d’r Krona vu da herschta Baim. D’r Wissreckagaier briatelt 56 Tag un d’Junga fliaga-n-üss noh 120 bis 125 Tag, wara àwer gfiatert vu da-n-Ältra, bis zum a hàlwa Johr.
A Aigaschàft vu dam Vogel: zum d’Kärwerwärma-n-àwa z’drossla schmert ar sina Dooba met Kärweràbfàll un Ürin i. 
Si Laawesràuim befendet sech maischtens en da Sumpfglander awer o därt wu-n-ar si Frassa fendet. Ar labt em Sübàràwischa Àfrik vum Senegàl bis en d’Somàlia un Südàfrik, d’Wiaschta un d’Ürwalder üssgschlossa.

D’r Bängàligaijer, o manckmol ‚’’Pseudogips bengalensis’’ gnännt, glicht em Gansagaijer (Gyps fulvus) esch àwer àllerdengs klainer. Si bluta Kopf Nacka un Hàls sen grauiblàui bis dunckelblàui gfabt, d’r Henterkopf un d’Rucksitta vum Hàls esch denkler às d’Värdersitta. D’r Büch esch haiterer un esch bschtrait met verainzelta wissa Fadra. D’Hàlsfrisättla sen schneewiss
Da Gaijer kàt bis zu 95 zm làng wara, si gwecht legt zwescha 3,5 un 5,5 kg ar Ziagt sina Fattig üss bis zu 2,80 m. `D’r Bängaligaijer esch a rainer Ààsafrasser un verschluckt àlles sogàr d’Knocha. Se dian sech garn ewerfrassa so dàss sa nem känna vurtfliaga.
D’Brüat Zitt dürt vu Oktower bis Fewrier un ziagt bis zu 40 Paarla àn aim Ort à. Briatelt werd vu 40 bis 55 Tag un d’Jungveegel bliwa Naschtleng bis zu ninzig Tag.
D’Bängàligaijer fendet ma en Myanmar, Endonesia, Endia, Südoschtàsia, Àfgànischtàn, un Südwäschtkinà.

D’r Schparwergaier esch a kräftiger Vogel met ra Flugschpànnwitta vu 2,40 m, fer ewer a Mätriga Kärwer länga un a gwecht vu 6 bis 9 kg.
D’Fleegelfadra senn wiss gschtraift uff’m Ewertail un gann dam Vogel a gflackt üssah, so wia Schparwer àrtig. Üsserem Ewertail vum Hàls sen Kopf, Hàls un Fias, met ma wissa Flühm bedekt. D’r Schnàwel esch aiganàrtig gahl un d’Àuiga blàssgahl. Uff d’r Untersitta vu da Fleegel befenda sech zwai wissa Bander. D’unbefaderta Flacka uff’m ewera vu d’r Bruscht sen o wiss umrandert.
D’r Schparwergaijer esch a sehr gsälliger Vogel. Ar versàmmelt sech en groosa Schààra ob uff da Frasschtätta odder bi da bààd un träcken Platz. Uff d’r Füatter süach seegelt ar en groosa Reng un en groosa hecha. Ar fresst maischtens Muschkelflaisch un Igwäida vum Groosveh. Ar fresst vihlmol bis zu 20% vu sim aigana Gwecht.
Ar briadelt warend 55 Tag en Naschter wu àn da schtailschta Fälsahang fäscht gmàcht senn. D’Fiaterperioda dürt 150 Tag. D’Gschlachtsriffa vum Naschtleng kummt noh 5 bis sewa Johr un sina Lawesschpànna kritzt zwescha 30 bis 4O Johr..
D’r Schparwagaijer labt vum Senegal, ewra uff Ethiopia un bis àwa ens mettlera Tànsania; un dàss en da uffana truckana Sumpfgebiater.

D’r Schneegaijer odder Himalayagaijer (Gyps himalayensis) hàtt a wisser kàhler Kopf met wissa Läckla um d’r Unterhàls. Em Gegatail zum Kärwer, wu wisslacht esch, senn sina Flugfadra dunkel, met ma wissa Schtraifa-n-àm üssra.
D’r Schneegaijer esch noch greeser àss d’r Gansagaier, dänn ar schpànnt vu 2.60 bis 3,10 m üss, weegt zwescha 8 un 12 Kilo.
Ar esch wenig mohl bi da ärschta àm Kàdàwer, awer drfer màcht ar Luft um s’Veh umma wänn ar àkummt.
D’r Schneegaijer naschta en d’r Hecha vu 1200 bis 4250 m uff da Fälsklippa. Ar labt en klaina Kolonia un briatelt bis en d’r Mai inna. D’r Jengleng blibt em Nascht vu 6 bis 8 Monet.
Ar hàltet sech maischtens en d’r Hecha vu 1200 bis 6000 m uff un labt em Geberg vu Zentràlàsia. Ar kummt üssem Nordpàkischtàn un vu Nordendia ewer d’r Südtibet un d’r Nepal bis zum Buhtàn, Nord-Assam un Zentràl-China. Nord-Orschtlig kummt’r ewer s’Pamir-Geberg.

D’r Wullakopfgaijer esch d’ainsigschta-n-Àrt vu sinra Gàttung.
S’gfaderta Tail vu Kopf, Hàls, Unterbüch un Hoosa senn wiss. D’Wiwla senn noch Wiss àn d’r ennera Fattigschwenga. D’ewera Sitta un d’r Rascht vu d’r Untersitta senn schwàrz-brün. D’r Nàmma Wullakopf kummt vu dam Beschala Flühm. wu n’m wia na Hüwa màcht uff’m Henterkopf. S’unbefaderta Tail vum Kopf un Vorderhàls sen rosarot un wara bi n’ra schtàrka Uffregung odder bim Verzerna bis zu fihrrot. S’Untertail vum Schnàwel esch blàui un d’r Rascht oràscharot. S’unbefaderta Tail vu Bai un Zecha sen Rosarot.
D’r Wullakopfgaijer zehlt zu da mettelgroosa Àltwaltgaijer met sinra Fleegelschpànnwitta vu 2,03 bis 2,23 m, si Gwecht vu 3,3 bis 5,3 kg un sina Länga bis zu zirka 80 zm.
Ar labt allai odder en Paarla, mehrera zamma fendet ma herschtens an d’r Tranka odder àm Ààs, vu sa gwenlig àm ärschta senn, dänn erna fäschta Schnàwel ärlàuibt na d’hächta Hütt vum verräckta Veh uffzschlanza. Da Vogel fresst sozusààga àlles vum Kàdàwer bis tailwis zu da Knocha. Uff sinra Asskàrta schtehn o d’àgschwämmta Fesch, groosa Ensäkta un àndra Räptila un Sügtiarla.
S’Nascht boit ar à uff hocha Baim mett flàcha Dolder met gedornta Zwigla un polschtert sa üss met Hai. Àbwackselnt briadla sa era Ai üss warend 51 bis 56 Tag. D’r Jungvogel blibt Naschtleng bis zu 120 Tag. Si Verbraitungsgebiat legt südlig vum Sahara em gànza Untertail vu Àfrik.

D’r Bluttkopfgaijer esch d’ainsigschta-n-Àrt vu sinra Gàttung. Wia’s si Nàmma düat betoona esch si Kopf blutt bis hàlbwaags Hàls, schtàrk rotgfarbt un uff jeedra Sitta vu da Bàcka hanka zwai groosa Làppa àwa. D’r schwàrza Krànz um s’Untertail vum Hàls andet sech met ma wissa Hàlbkrais uff d’r Bruscht. D’r Rascht vum Gfader esch schwàrz. Zwai wissa Flacka unterschtricha d’Glanker. D’Tàtza un Kràlla sen rot.
Da Gaijer esch a-n-Ainzelganger, dänn ma trefft na net villmohl en Treppala à. Ar seegelt schtundalàng ohna ai Fattigschlààg uff d’r süach vu sim Frassa. Naschta düat’r em ewra vu da Baim salta hecher àss 3 m. Befohr àss s’Nascht geboija werd kummt’s zum à lànger Ttàuijungsflug. S’Ai wird 45 Tag gebriadelt am Tàg dura durch s’Mannla un z’ Nàcht durch s’Wiwla.
Ar labt garn en da Hàlbwiaschta met Gebesch, uff da begrààsta Gfäller un en da haitra Walder net witt vu ma Wàsserlàuif, un emmer unter 2500 m. D’r Bluttkopfgaijer be wohnt Endia un d’Wäschtliga Sitta vu Àsia.
Da Vogel esch o gedroht vorem Üsschtarwa dur d’Àbwackslung vu d’r Booda bunutzung.



</doc>
<doc id="23980" url="https://als.wikipedia.org/wiki?curid=23980" title="Wallbach (Baden-Württemberg)">
Wallbach (Baden-Württemberg)

Wallbach isch e ehemoligi Gmeind im Landchreis Waldshüet und hütt e Ortsdeil vo Bad Säckige.

De Ortsdeil litt öbbe drei Kilometer nordwestlig vo Bad Säckige uff 290 Meter über em Meerspiegel am Rhy und an de Gränze zu Wallbach AG, Schwiz.

Di erschte Sydler sin vom benochberte Wallbach im Kanton Aargau cho; sälli hän de nydrig Rhy lycht chönne überquere. Sit 1256 hät s Chloster vo Klingeberg z Basel wie au s Chloschter Säckige Zinsrächt und Gieter z Wallbach gha. Di erschti urkundligi Erwähnig goht uff s Johr 1283 zruck; „Walabuck“ hät de Habsburger ghört, nochdem d'Grafschaft Wehr an sälli übergange isch. Nochdem de Rudolf von Schönau im Johr 1350 d'Burg Schwörstedt und dodemit au Wallbach chauft gha hät, sin sini Nochfahre fümf Johrhundert lang Bsitzer gsi und hän di nyderi Grichtbarkeit usgiebt. Noch de Schönauer Erbdeilig (1628) hät de Ort mit Öflige e Vogtei bildet.

Friehner isch in de Landwirtschaft hauptsächlig Ackerbau bedrybe worre. Durch d'Nöchi zum Rhy hän aber au d'Schifffahrt und d'Fischerei e wichtigi Rolle gspylt. Vo de Mitglyder vo de Rhygnosseschaft hän d'Lüt vo Wallbach e wesentlige Adeil usgmacht; sälli Gnosseschaft hät bis 1911 elei s Fischerrächt uff em Rhy gha.

1972 isch Wallbach in d'Stadt Bad Säckige ygmeindet worre und isch sither de gröscht Ortsdeil.

Im Summer findet jedes Johr s Wallbacher Dorffest statt. An säller Verastaltig chönne d'Bsüecher, wo au uss em Usland chömme, sich uff vyli verschydeni Arte underhalte lo und d'Landschaft oder d'Chuchi vo de Region gnieße.

E witeri Bsunderheit vo Wallbach isch s Müllmuseum. De Erich Thomann, wo uff de Müllhalde z Wallbach gschafft gha hät, hät während zwanzig Johr diversi Abfäll uss de Müllhalde in siner Schüre gsammelt, wo sit 1991 als Müllmuseum bi freiem Ydritt cha bsüecht werre.



</doc>
<doc id="23981" url="https://als.wikipedia.org/wiki?curid=23981" title="Wallbach">
Wallbach

De Name Wallbach stoht für sälli Ort:

Lueg au:


</doc>
<doc id="23985" url="https://als.wikipedia.org/wiki?curid=23985" title="Urs Schwaller">
Urs Schwaller

De Urs Schwaller (* 31. Oktober 1952 z Fryburg) isch en Schwiizer Politiker (CVP). Er isch vo 2003 bis 2015 Schtänderot us em Kanton Fryburg u vo 2005 bis 2014 Fraktionspräsident im Bundeshuus gsi. Sit 2016 isch er Verwaltigsrotspräsident vo de Schwizer Post.

De Schwaller isch vo Bruef Rechtsawalt. Er läbt z Tafers, isch ghürote u Vater vo drü Chind.

De Urs Schwaller isch vo 1986 bis 1991 Oberamtmaa vom Seisebezirk gsi u vo 1992 bis 2003 Fryburger Schtaatsrot. Zerscht isch er Direktor für Inners u d Landwirtschaft gsi, ab em 1996 Finanzdirektor. Im 2003 isch de Schwaller in de Schtänderot gwählt worde und im 2005 zum Präsident vo sinere Fraktion. Bis 2007 isch es d CVP-Fraktion gsi, wo im 2007 um d EVP- und glp-Parlamentarier erwiteret wurde-n-isch. Nach de Wahle 2011 isch d glp us dere Fraktion usgschiide, wil si selber Fraktionsstärki erreichd het. Dafür isch au de einzig CSP-Nationalrot Fraktionsmitgliid vo de noie CVP/EVP-Fraktion worde. De Schwaller het s Fraktionspräsidium im Jänner 2014 abgeh. Sin Nochfolger isch de Filippo Lombardi worde.
Im 2009 isch de Urs Schwaller Bundesrotskandidat gsi, d Bundesversammlig het aber de Didier Burkhalter vo de FDP zum Bundesrot gwählt.

Vo 2011 bis 2015 isch er ständigs Mitglid vom Europarot z Strossburg gsi.

Bi de Wahle im Oktober 2015 isch de Schwaller nüme aaträtte.



</doc>
<doc id="23990" url="https://als.wikipedia.org/wiki?curid=23990" title="Neda Agha-Soltan">
Neda Agha-Soltan

D Neda Salehi Agha-Soltan (persisch: ندا صالحی آقاسلطان, "Nedā Sālehi Āġā-Soltān"; * 1982; † 20. Juni 2009) isch e Iraneri vù Teheran gsii, wù wäldwyd bekand wooren isch dùr e Video vù iirem Dood, wù im World Wide Web verbraided wooren isch. Si isch gschdoorbe bi dr Protescht no dr iranische Bresidändewaal 2009. Wär gschose hed, isch nid bekand

Iire Vorname bedyded „Schdim“ oder „Ruef“. Är isch in dr Dääg no iirem Dood vù Demonschtrante z Teheran ùn ùf Solidaritätdemonschtration z Europa ùn in dr USA gruefe woore ùn doodermid zem Symbol fir dr Widerschdand vù dr iranische Opposition woore.

D Neda Agha-Soltan isch us ere Familie vù dr iranische Midelschiichd z Oschd-Teheran chùù ùn hed zwee Brieder ghaa. Si hed islamischi Filosofii an dr Azad Universideed schdudierd ùn hed Gsangsùnderrichd gnùù, droz as Fraue im Iran s Singe in dr Efendligkaid verboden isch. Si isch bis zue dr Bresidändewaal 2009 nid bolidisch indräsierd gsii ùn hed nid abschdùme fir ain vu dr Kandidaade, hed sich aber derno geege die vermueded Waalfelschig uusgschbroche. Si isch am 22. Juni 2009 im ängschde Chrais vu iire Aaghèèrige begraabe woore ooni di ieblige Zeremonie in ere Moschee.

Dr iranisch Schdaadssänder "Khabar" hed am 23. Juni 2009 verchinded, s Video, wù si verschose wooren isch, sèi gfelschd. Schbeer hed s in offizälle Beriichd ghaise, si sèi vù nid bekande Terrorischte ùmbroochd woore. Noch eme Beriichd vù dr schdaadlige Noochriichdeagentur "Fars" vùm 24. Juni 2009 hed d Teheraner Bolizèi bschdride, as schaarfi Schùswafe geege Demonschtrante yygsezd woore sèie. E Dailnäämer vù dr Kùndgääbig heeb wild ùm sich gschose ùn di jùng Frau dooderbyy zuefelig in dr Hinderchobf drofe. Des heebe Zyyge uusgsaid ùn au di griichdsmedizinische Ùndersuechige heebe des ergee. D Wafe vùm Schiz sèi us em Uusland yygschmùgled woore..

In ere internationale Pressekonferänz z Washington, D.C. hed dr US-Präsident Barack Obama am 23. Juni 2009 zue dr Verschiesig vù dr Neda Agha-Soltans Schdelig gnùù: Er heeb s Video vù iirem Dood gsää, s chend aim „s Häärz bräche“. Zueglyych hed er an iirem Byyschbel „dr Mued ùn d Wiird“ vù dr iranische Demonschtrante globd, bsùndersch die vù dr Fraue, ùn er hed gsaid:

D Neda Agha-Soltan isch syd iirem Doodesdaag in Meedie wäldwyd mid eme Foto daargschdeld woore, wù vù dr Websyde Facebook kobierd gsi isch. Des Foto isch aber vùn ere anderi Iraaneri gsii, wù "Neda Soltani" haisd. Si isch Dozänti fir Lideraduur gsii an dr glyyche Universideed wie d Neda Agha-Soltan. Si hed us em Iraan miese flichde wäg däre Verwägslig ùn hed derno z Dydschland e Aadraag ùf Asyl gschdeld.



</doc>
<doc id="23993" url="https://als.wikipedia.org/wiki?curid=23993" title="Gerhard Jung">
Gerhard Jung

Dr Gerhard Anton Jung (* 10. Augschte 1926 z Zäll im Wisedal; † 25. April 1998 z Lörrach-Stette) isch e dytsche Dialäktdichter un -liedermacher gsi. Er isch bsundersch im Schwarzwald fir syyni Gedicht bekannt un isch hite no beliebt.

Dr Gerhard Jung isch im Wisedal ufgwagse. Syy Vater, Karl Jung, isch e Dierarzt vu Franke gsi, syy Mueter, Hermine, Huusfrau. Dr Jung het drej Gschwischter gha. Är isch z Zäll uf d Volksschuel gange un z Schopfe uf s Gymnasium. Vu 1946 bis zue syyre Pensionierig 1981 isch er bi dr Boscht gsi. As Oberamtmann het d Uusbildig vum mittlere un ghobene Boschtdienscht zue syyne Ufgabe ghert. Unter dr vile Lehrbuebe het er het er vil Mänsche gfunde, wu ne nit nume as Lehrer un Uusbilder gsäh hän, nei, au as Frynd un Vorbild.

Dr Jung het frejberueflig as Heimetdichter gschafft. Derzue isch er in vile Verein Mitglid vum Vorstand gsi un au Motor un Rotgeber. No syyre Pensionierig het er sich ganz syyre große Lyydeschaft gwidmet, em Schryybe. Wel er stark vu dr Chriegsjohr bregt gsi isch, hän d Theme Fride un Versehnig zue dr Schwärpinkt vu syyne Text zellt. Eis vu syne bekannteschte Wärch isch s Buech "Bettmümpfeli", wu bis zue sibte Uflag scho 35000 Exemplar dervu verchauft wore sin. Bim Dichte isch bim Jung alliwyl im Vordergrund, "dr Mänsche ne Heimet schaffe" z chenne.

Dr Jung het 60 chleineri un mittleri Dialäktstuck gschribe, wu im "Archiv für alemannische Mundartspiele Denzlingen" ufbewahrt wäre. Vil Stuck het er fir d Hotzewälder "Freilichtbühne Klausenhof e. V." z Herrischried schribe.
Dr Gerhard Jung het mit syyre Frau Klara geb. Wuchner, zwe Sihn, Karlheinz un Markus Manfred Jung un e Dochter, Sabine Maria Ging, gha. Dr Markus Manfred Jung isch hit e erfolgryyche Dialäktschriftsteller.

E Hegschtpunkt in syym Schaffe isch aafangs vu dr 1970-er Johr gsi, wu dr Jung mit dr Johann-Peter-Hebel-Plakette dur d Gmei Huuse im Wisedal un em Johann-Peter-Hebel-Pryys vum Land Bade-Wirttebärg uuszeichnet woren isch.

Dr Heimtdichter, wu im Schwarzwald bis hite populär isch, isch anne 1998 z Lörrach im Kreis vu syyre Familie gstorbe.

Dr Jung isch Ehremitglid vu dr "Drachtegruppe Zäll im Wisedal" (1971) gsi un vum "Bund Heimat und Volksleben" (1987), derzue Ehreburger vu dr Stadt Zäll im Wisedal (1986) vu dr Huuse im Wisedal (1997).





Am 12. Juli 1998 isch dr Blatz vu dr Herrischrieder Klausenhof in "Gerhard Jung Platz" umgnännt wore.

Zum fimfte Dodesdag vum Jung anne 2003 het d Stadt Zäll e Wettbewärb fir jungi Mundartautore gstiftet.




</doc>
<doc id="23999" url="https://als.wikipedia.org/wiki?curid=23999" title="Michael Jackson">
Michael Jackson

Dr Michael Joseph Jackson (* 29. August 1958 z Gary, Indiana; † 25. Juni 2009 z Westwood, Los Angeles, Kalifornie) isch e US-amerikanische Sänger, Songwriter, Entertainer on Erfinder gsii. Mid gschäzde 750 Millione verchaufde Tondreeger gilded er as ain vù dr erfolgryyschde Musiker in dr Gschiichd vù dr Popmusik. Är isch am 25. Juni 2009 gschdoorbe.

Dr Jackson isch as aachds vù insgsamd zee Chinder vùm Joseph Jackson (* 1929), eme Kranfierer, ùn dr Katherine Jackson (* 1930), erer Verchaiferi, ùf d Wäld chùù. 

Syyni Gschwischder sin:


Im Mai 1994 hed dr Jackson d Lisa Marie Presley ghyroode, d Doochder vùm Elvis Presley. Anderhald Joor schbeeder sin si aber wider gschiide woore.

1996 hed dr Jackson d Chranggeschweschder Debbie Rowe ghyroode ùn hed mid iire zwai Chinder ghaa, e Sùùn, Michael Joseph Jackson jr. *1997, ùn e Doochder, Paris Michael Katherine *1998. D Ee mid dr Debbie Rowe isch im Joor 1999 wider gschiide woore.

E drid Chind, Prince Michael Jackson II, isch 2002 ùf Wäld chùù. D Mueder vù däm Sùùn isch nid bekand.

Dr Jackson hed scho in 70er Joor Gsiichdsoperatione mache loo. Offiziäll hed er immer gsaid, är heb si us gsùndhaidlige Grind miese mache. As syy Hud mid dr Joore al häler wooren isch, hed d Medie vermuede loo, är heb sich d Hud ùfhäle loo. Är hed doderzue im e Interview ane 1993 gsaid, er diei an dr Chrangged "Vitiligo" lyyde, wù d Pigmäntzäle in dr Hud hii machd.

Dr Vader hed scho friej syyni Chinder musikalisch gfèèrdered ùn si zue verschiidene Taländwedbewäärb broochd ùn si dooderbyy imer wider zue Hegschdlaischdige aadriibe. 

1965 hed dr Joseph Jackson mid fimf vù syyne Chinder (Michael, Jackie, Jackson, Jackson, Marlon) d "„Jackson Five“" grinded. Die Grùbe hed vor alem in dr 70er Joor groosi Wälderfolg ghaa. 

Dr Jackson hed scho ane 1971 mid 13 Joor syyni Solokarriere aagfange. Bis Ändi vù dr 70er Joor hed er sich aber no ùf „The Jacksons Five“ konzäntriert. Bis 1978 hän si reegelmääsig Albe uusebroochd ùn sin ùf Tournee gange.

Am 1. Dezämber 1982 isch s Album "Thriller", mid bis hid 108 Millione Tondreeger s maischdverchaufd Album vù dr Wäld. Mid däm uusergweenlige Erfolg isch dr Jackson zùm Wäldstar woore. Charakteristisch fir dr Jackson sin syyni Chlaidig ùn syy Danzstil woore, dr "Moonwalk".

Syd 1993 isch dr Jackson mee dùr Skandal wie dùr Musik in dr Schlaagzyyle gsii. Ùfgrùnd vù Medikamändemisbruuch hed er 1993 miese e Tournee abbräche. 

1993 sin èèrschdi Voorwiirf geege dr Jackson wäge Chindsmisbruuch ùfchùù. E Prozäs isch 1994 mid ere usergriichdlige Ainigung ùn ere Abfindig vù iiber 20 Millione Dollar abgwänded woore.

Im Novämber 2003 isch dr Jackson wider aagchlagd woore. Dr Prozäs geege iin hed e groosi Ùfmèèrgsamkaid in dr ganze Wäld gfùnde. Am 13. Juni 2005 isch dr Jackson vùn ere Gschwooren-Jury in alne 10 Aachlaagpinggd aischdimig frèigschbroche woore.

Noch em Prozäs hed er syy Woonsiz, d "Neverland Ranch" z Kalifornie, wùn er 1988 gchaufd ghaa hed, ùfgee ùn isch ùf Bahrain zooge






</doc>
<doc id="24005" url="https://als.wikipedia.org/wiki?curid=24005" title="Nintendo">
Nintendo

Nintendo isch ä Herställer für Videospilli und Spilkonsolene. Im Johr 1889 isch si z Kyōto (Japan) gründet worde. Zurziit isch dr Herr Tatsumi Kimishima a de Spitzä vo de Firma. Vor allem isch Nintendo vo de Herställig vum Game Boy und Spilseriä wie zum Bischpil Super Mario berühmt worde.

Am 23. Säptember 1889 isch Nintendo vum Fusajirō Yamauchi gründet worde. Zerscht het d Firma „Nintendō Koppai“ (Nintendo Spilchartene) gheisse.
Um 1929 hinterloht dr Fusajirō Yamauchi sini Firma am Schwiegersohn Sekiryō Yamauchi zietglich het d Firma au en neue Name erhalte; zu dem Zietpunkt het si Yamauchi Nintendo & Co gheisse und im Johr 1947 hät er ä neui Gsellschaft gründet (Marufuku Co. Ltd ), wo den im Johr 1951 i Karuta Nintendo Co. Ltd umbenennt worde isch.
Spöter, im Johr 1969, isch dr Herr Gunpei Yokois dezucho und den het d Firma agfange Spilzüüg z herrställä. Zum Bischspil Liäbestescht-Automate und au vieli anderi.
Aafangs 1970 het sich Nintendo entschiedä sich uf Acrade-Spilli und Spilsystem ohni ustuschbari Modul z konzentriere.

So gege 1980 isch den dr erschti Nintendo Game & Watch usächo. Er isch vum Gunpei Yokoi entwichklet worde. Nintendo het vil Erfolg mit dene Spilgrät gerntet und um 1981 isch sogar erschte Donkey Kong Spilli usechö, entwicklet vumeme sehr bekannte Spillidesigner, em Shigeru Miyamoto.
Dur de Erfolg ischs au nöd lang gange, bis z Amerika diä erschte Nintendo Game & Watch über d Ladeteki gange sind. Um 1982 isch den „Nintendo of America“, ä Tochtergsellschaft, gründet worde. Im Johr 1983 het Nintendo witeri Firmäsitz eröffnet wiä zum Biespiel z Vancouver, Kanada, au no im gliche Johr isch Nintendo z Tokio ad Börse gange.

Dezu no het Nintendo i dem Johr de Family Computer (Famicom) usebrocht, in Europa und Amerika isch er underem Name „Nintendo Entertainment System“ (NES) bekannt gsi. Dr NES het ustuschbari Modul und all diä spötere Modäl vu Nintendo folget am glichä Prinzip. Dur die Konsole sind au dr Super Mario und de Link aber au anderi Videospilfigure bekannt worde.

1989 isch den dr erschti Game Boy erschinä mit em Spilli Tetris. Und noch 2 Johr isch den au en Nochfolger für dr NES gfunde worde nämli Super Nintendo Entertainment System (SNES). Doch dr SNES het nöd so vil Erfolg ka wie sin Vorgänger. Spöter het sich Nintendo entschidä, zemä mit Sony en SNES z herställe mit eme CD-Laufwerk, wil SEGA ä erhebliche Konkurrenz mit ihrer Konsolä Mega Drive usgübt het. Doch dr planti SNES mit CD-Laufwerk isch den doch nöd stand cho. Sony het sich den selbschständig gmacht.

Den um 1995 isch dr Virtual Boy erschiene, doch de isch würkli en schuss in offä gsi, wil do sie öbbe nume 140.000 Stuck verchauft wore. S nörschte Projekt vu Nintendo isch underem Projektname Ultra 64 bekannt gsi, spöter den isch do drus dr Nintendo 64 (N64) worde. Er isch im Johr 1996 in Japan und i dr USA erschiene, 1997 isch er au bi üs erhältlich gsi. Dr Nintendo 64 het erhebliche Problem ka wege dr Vermarktig, wil Sony scho PSone usäbrocht het und SEGA ihri Konsole Sega Saturn. Obwohl sehr bekannti Titel ufem Nintendo 64 erschinä sind wiä zum Bispil Super Mario 64, The Legend of Zelda: Ocarina of Time oder au Paper Mario.
1997 isch den au s Erschte Pokémon-Spilli erschiene, entwicklet vu GAME FREAK inc..
Und im Johr 1998 isch den dr erschti Game Boy mit Farbdisplay erschinä, er isch under em Name "Game Boy Color" bekannt gsi.

Den 3 Johr spöter isch den dr Game Boy Advance (GBA) uf dr Markt cho. Dä isch öbbe im Vergliech so guet gsi wie en verbesserte Super Nintendo und er isch au no zu Game Boy und Game Boy Color Spilli kompatibel gsi. Am 14. Septämber isch dr Nochfolger vum Nintendo 64 erschinä, nämli dä Nintendo GameCube. Z Europa und Amerika isch er ersch im Mai 2002 erschinä. Zwor isch er au nöd grad so erfolgrich gsi wie Konkurrenzkonsolene. Bis zum Erschiene vu de Wii het Nintendo mit em GameCube nume Rückschläg igsteckt. Das isch au dr Grund gsi, warum Nintendo sich nur no uf Produktion vum Nintendo DS konzentrit het.

Den, im März 2005, isch den dr Nintendo DS (NDS) erschiene mit 2 Bildschirm, eine devo mit Touchscreen au no mit Ufnahmefunktion und W-LAN, sinie Fähigkeite entsprechet öbbe am Nintendo 64 wenn mo d Leistig vergliche tuet. Spöter isch im Johr 2006 dä Nochfolger vum NDS erschiene, nämli dr Nintendo DS Lite (NDSL), er zeichnet sich vor allem durch meh Handlichkeit us und er würkt au echli eleganter. Im November 2005 het dr Online Dienscht vu Nintendo gstartet.
Im Dezember 2006 isch den dr Nochfolger vum Nintendo GameCube bekannt gsi, nämli Nintendo Wii. Mit dä Wii het Nintendo wieder viel Ruhm und Lob geerntet und sie isch au weltwiet 5,8 Mio. Mol verchauft worde. Ka Wunder bi dem neue Prinzip mit kabellose Controller wo Bewegegige wohrnehme tönt. Im April 2009 isch den au dr Nochfolger vum Nintendo DS Lite erschinä, nämli dr Nintendo DSi, er besticht dur villi neui Funktione wie dur ä Ussäkamera und ä Innekamera aber au durch en DSi Download-Service wo mo jederziet Spilli downloade chan.

Mitem 3DS isch 2011 dä Nachfolger vom Nintendo DS erschiene. Verchaufsstart vo de Konsole isch in Japan am 26. Februar, in Europa am 25. und in Nordamerika am 27. März. Dä 3DS hed es speziells Display wo 3D Bilder azeige chan, ohni dass me en Brülle aalegge muess. Usserdem hed er es integriets Gyroskop und als erschtä Nintendo-Handheld en Analog-Stick, zudem isch er au Abwärtskompatibel zu DS und DSiWare Spili.

Uf enere Investorekonferänz im April 2011 hed Nintendo under anderem d Zahlä vom vorhärigä Gschäftsjahr 2010 aagäh, wäg dä schleppendä Verchäuf vo de Wii hed es starchi Umsatz und Gwünniibuesse gäh.

Nintendo hed ds Gschäftsjahr 2011 zerschtä mal sid 30 Jahr mit Verlüscht i de höchi vo 400 Millionä Euro beändet, ufgrund vo gringä Verchäuf vo de Hardware, D Verbilligung vom 3DS und dä höchi Wächselkurs vom Yen.
Im April 2012 hed Nintendo aachündiget, dass me ab em Auguscht d Schpiili au vom Internet abelade chan.

Am 28. Juli 2012 isch de 3DS XL und am 30. November 2012 isch dä Wii Nachfolger Wii U erschiene. De 3DS XL isch eifach en grössere 3DS und d Wii U hed en nüüe Controller mitemene Bildschirm, Gamepad gnännt, id Gaming-Wält bracht.

Im Auguscht 2013 hed Nintendo en ablegger vom 3DS aachündiget wo 2DS heisst. Er isch vollständig kompatibel mit allne 3DS Spili und hed eifach kei 3D Funktion iibuut.

In 2015 isch nu male es wiiters Mitglied vo de Familie 3DS erschine, dä New 3DS wo en ZR und ZL Chnopf und es Facetracking für de 3D Effekt hinzuägfüegt hed.

Im März 2015 hed Nintendo en Partnerschaft mit em japanischä Handy-Service-Entwickler
DeNA bekannt gää. Mit dene hed mä Handyspiili welle mache, wo au im Jahr 2016 passiert isch mit em Spiil Miitomo.

Am 11. Juli 2015 isch dä Präsidänt vo Nintendo, Satoru Iwata woner 55 gsii isch a Gallächräbs gschtorbä. I dä Übergangsziit hed de Shigero Miyamoto und de Gen'yō Takeda z Unternähmä gleitet, bis im Septämber dä nüü Präsidänt Tatsumi Kimishima ernännt wordä isch.

Im Juli 2016 isch Pokémon Go vo Niantic veröffentlicht wordä und isch en sofortigä Erfolg gsii. Druf isch dä Aktiäkurs vo Nintendo sehr höch gstigä und isch sogar höcher als Sony gangä.

Im Oktober 2016 sind vo Nintendo erschti Details zu dä nüä Konsolä Nintendo Switch (Dette nu Nintendo NX) aagä wordä.
Im Novämber isch en Nüüuflag vom NES erschine wo NES Classic Mini gheissä hät und er isch fascht überall sofort uusverchauft gsii. Im Septämber 2017 hed Nintendo aachündiget, dass sie 2018 en nüüi Uuflag usebringt.

Im Dezämber 2016 isch Super Mario Run für IOS und im März 2017 für Android usecho.

Im Januar 2017 isch sind binere Prässekonfäränz wiiteri Informatione zu dä Switch erzählt worde. Am 3. März 2017 isch sie Usecho.

Am 27. April 2017 hed Nintendo de New Nintendo 2DS XL als Nachfolger vom 2DS aakündiget. Im Juli 2017 isch er denn mit dä gliichligä Funktionä vo dä andärä „New“ Variantä usächo.

Nintendo goht sehr härt gege Urheberrechtsverletzige vor. Dr Muetterkonzern isch z Kyoto, Tokio, Tocherfirma Nintendo of America isch z Redmond im Bundesstaat Washington und z Europa isch d Tochterfirma in Frankfurt am Main.

Luut Agobe vu Nintendo hend sie scho 215 Millionä Spielgrät verchauft. Und dur d Wii und DS hends no meh Chundä chönne gwünne. Vorallem bi de Handheld isch Nintendo immer no Markfüerer.





</doc>
<doc id="24008" url="https://als.wikipedia.org/wiki?curid=24008" title="Ruine Iberg">
Ruine Iberg

D Ruine Ibärg isch en ehemaligi Burg uf em gliichnamige Bärg uf em Gmeinsbann vo Rinke im Kanton Aargau. Hüt isch si verfalle u me gseht numme no wenigi Rescht.

D Burg isch im 11. Johrhundert uf em nordöschtliche Rand vom Ibärg gründt worde. Si het es Hauptgebäude, es Tor u zwei Nebegebäude gha. En Grabe uf de Südsite het d Burg gäge Aagriff gschützt. S git weder über d Burg no über d Lüt, wo uf dere Burg gläbt hei, schriftlichi Ufzeichnige. Alles was me über d Burg weiss, het me bi archäologische Untersuechige usegfunde. Am Änd vom 12. oder am Aafang vom 13. Johrhundert isch d Burg bi eme Brand zerschtört worde. Wo me si wider ufbauet het, isch si mit witere Gräbe u eme Turm erwiteret worde. Aber noch bevor d Burg isch wider fertig gsi, het me si scho verlah. 
Wil s Gebiet um d Burg umme zum gröschte Teil de Habsburger un em Chloschter Murbach ghört het, vermuetet me hüt, dass d Burg Ibärg vo de Habsburger gründt worde-n-isch.



</doc>
<doc id="24013" url="https://als.wikipedia.org/wiki?curid=24013" title="Ruine Besserstein">
Ruine Besserstein

D Ruine Besserschtei isch en ehemaligi Burg uf em Geissbärg uf em Gmeinsbann vo Villige im Kanton Aargau. Hüt isch si verfalle u me gseht numme no wenigi Rescht.

I wellem Johr Burg Besserschtei bauet worde-n-isch, weiss me hüt nümm. S erschti Mol erwähnt isch si im 1244i worde, wo si als Lehe vom Chloschter Murbach gnennt wird. Si het zum Hof Rei ghört, wo im Bsitz vom Chloschter gsi isch. D Habsburger hei den Hof im 1291 kauft un so het au d Burg de Bsitzer gwächslet. Aber scho für’s 1305i wird d Burg numme no als Burgschtall erwähnt, isch also scho verlasse gsi.

D Burg isch ganz am Oschtrand vom Felssporn em Geisbärg gläge. Si isch durch en Grabe vo Aagriff vo Weschte her gschützt gsi. S Gebiet, wo d Burg gsi isch, isch öpper 45 uf 25 Meter gross. Hüt gseht me vor allem no de Sockel vom Turm.



</doc>
<doc id="24016" url="https://als.wikipedia.org/wiki?curid=24016" title="Elsässer Französisch">
Elsässer Französisch

S Französisch, wo im Elsass gschwätzt wird, wycht vo de französische Standardsproch und de andere regionale Variante vo Frankrych ab. Dass sälli Abwychig durch e Yfluss vom elsässische Dialäkt zstand cho isch, merkt mer do dra, dass de regional Akzänt uff de andere Site vo de Vogese scho anderscht klingt, wyl's dört vom Lorrain beyflusst worre isch.

Vo Franzose uss andere Deil vo Frankrych wird de Elsässer Akzänt oft als unagnehm empfunde. Datsächlig cha's durch en zu Verwechslige cho; so soll de Georges Humann im 19. Johrhundert gsait ha: „mes projets sont détruits“ (mini Blän sin durechrüzt worre), was als „mes brochets sont des truites“ (mini Hächt sin Forälle) verstande worre isch.

E typischs Merkmol vom Elsässer Akzänt isch d'Betonig vo de erschte Silbe, während standardsprochlig immer die letschti betont wird. Usserdem werre d'Lut <o, eu> gschlossener usgsproche, d. h. lute im Elsass , anstell vo , . Di nasale Vokal , , klinge ehner wie ihri Entsprächige ohni Nasalisierig. I'me starke Akzänt werre d'Lut , , stimmlos. Des Merchmool wird au mangmool zur satirische Darstellig vumene Elsässer Akzent yygsetzt, so öbe im Buech Die Linden von Lautenbach vum Jean Egen, wo e Familie derwyylscht de Zyt vum dütsche Chaiserrych ihri französischi Gsinnig wott zeige, un dehei d eso singe:
statt:

S Elsässer Französisch kännt au d'Lut , , , wo's in de Standardsproch numme als gschlosseni Vokal git. S <r>, wo im Französische oder klingt, wird grollt. Am Wortänd wird de gschribe Büechstab <e> zum Deil als Schwa no usgsproche, während er in de Ussproch vo de meiste andere Regione abgfalle isch. D'Lut , chönne stimmhaft usgsproche werre, d. h. si werre zu , . Stimmlosi Konsonante werre in mänke Wörter aspiriert usgsproche, in andere degege gschwächt. E Vokal in de unbetonte Silbe vo Wörter mit drei oder meh Silbe werre oft abgschwächt - in „général“ z. B. wird s zweit "é" meh wie-n-e Schwa statt wie-n-e gschlosses "e" usgsproche - oder verschwinde ganz wie s "u" in „naturellement“. In Abfolge vo Konsonante verschwindet ändwäder eine devo (eautre statt ) oder e Konsonant und e Vokal werre verduscht (mètre > mèter ). S <h> am Wortafang, wo mittlerwyli nümmi gsait wird, isch im Elsass blybe.

Im Elsässer Französisch findet mer zahlrychi Lehnübersetzige. Eso isch „manteau de pluie“ anstell vo „imperméable“ e wörtligi Übersetzig vom alemannische Wort „Rägemantel“. Au Pronome und Präpositione werre zum Deil anderscht brucht: was im Standardfranzösische „venir à quelqu'un“ ("zu" öbberem cho) gsait wird, heißt im Elsass „venir chez quelqu'un“. S Wort „donc“ (eigetlig „also“) wird au dört brucht, wo's sunscht z Frankrych „pourtant“ und uff Alemannisch „doch“ heißt ("Je te l'ai donc dit" - Ich ha dr's doch gsait). Witeri sonigi Lehnübersetzige sin „venir avec“ (mitcho), „comme dit“ (wie gsait) oder „là il est“ (do isch's).




</doc>
<doc id="24036" url="https://als.wikipedia.org/wiki?curid=24036" title="Evangelisch-reformierte Landeskirche Graubünden">
Evangelisch-reformierte Landeskirche Graubünden

Di Evangelisch-reformierti Landeschile Graubünde (au "Bündner Landeschile") isch di reformierti Landeschile im Kanton Graubünde. D Chile isch Mitgliid vo dr Evangelisch-reformierte Chile Schwiiz.<br>
Mitgliider vo de Chile sin alli Bürger im Kantonsgebiet, wo reformierte, evangelisch odr schuscht proteschtantisch si, wo durch Geburt reschpektiv Taufi dezughöre u wo net ihre Ustritt erklärt hei.

D Urschprüng vo de Bündner Landeschile sin i de Reformationsziit z finde. D Idee vom Martin Luther u vom Huldrych Zwingli hei ihre Wäg bis ins Bünderland gfunde u derte Aahänger übercho. Sit em Ilanzer Religionsgschpröch vo 1527 het jedi Gmeind im Bündnerland sälber chönne entscheide, ob si wot reformiert werde oder katholisch bliibe. D Federfüerig unter de Reformierte het de Johannes Comander gha. Je nach dem, wi di jewiligi Gmeind entschide het, het au d Dorf- oder Schtadtchile de Bsitzer gwechslet, isch also je nachdem reformiert worde odr katholisch blibe.

Di erschte Vorläufer vo ere Bündner Landeschile liget dann im Johr 1537, wo d "Bündner Synode" gründt worde-n-isch. Di Versammlig vo de Bündner Pfarrschaft gits au hüt no u si het bis hüt no d Ufgab, noii Kandidatinne u Kandidate, wo es Pfarramt went übernäh, z prüefe.

Derzit (Stand: 2009) het d Landeschile öppe 70'000 Mitglider in ugfähr 90 Gmeinde. De Verwaltigssitz vo de Landeschile isch z Chur. 

D Chile isch in 10 regionali Kolloquie iiteilt, wo be Vernehmlassige vo de kirchliche Gsetzgäbig eigeni Vernehmlassigsorgan sin.

S höchschti Organ vo de Landeschile isch de "Evangelischi Grosse Rot", wo us Abgordnete vo de Kolloquie un us reformierte Politiker vom Grosse Rot vom Kanton Graubünde bstoht, wo bereit sin, i dem Gremium mitzschaffe.

S Leitigsgremium vo de Landeschile isch de Chilerot, wo sibe Mitglider het u vo eme "Nicht-Theolog" präsidiirt wird. Zur Zit isch das de Andreas Thöny, en Lehrer und Politiker vo Grüsch.

E Bündner Bsunderheit isch d Synode, wo – im Gägesatz zu andere Landeschilene – d Versammlige vo de Bündner Pfarrerinnen und Pfarrer isch. Si trifft sich jedes Johr Endi Juni für füf Täg und wird vom Dekan gleitet. In de Amtsperiode bis 2014 isch das de Thomas Gottschall, Pfarrer z Trimmis, gsii. Bi de Synode 2014 isch d Cornelia Camichel Bromeis, Pfarrerin vo Davos-Platz zu sinere Nachfolgeri gwählt worde. Si hät ihrs Amt am 1. Januar 2015 aatrete.

Am 1. Jänner 2008 hets in de Bündner Chile e grossi Umstrukturiirig gäh. Bsunders chlini Chilegmeinde düent regional enger zämme schaffe un chöi so Ressource bündle. So si Paschtorationsgmeinschafte entschtande, s het Gmeindsfusione gäh un übergmeindlichi Zweckverbänd wie z. B. Il binsaun im Oberengadin.

Einisch im Monat erschint d Zitig reformiert., wo im 2008 de „Bündner Chilebot“ abglöst het.

D Bündner Landeschille isch di erschti in de Schwiiz gsi, wo alli ihri Chillegebäude uf der dütschsproochige Internet-Enzyklopädia Wikipedia dokumentiirt hät. Di meiste vo dene Artikel het de damolig Pfarrer vo Pontresina, de "David Last," gschribe. Au de Zürcher "Adrian Michael" het e paar Artikel gschribe und Fotografie biigschtüüret.

D Bündner Pfarrschaft trait im Gottesdienscht traditionell de Scaletta-Mantel, wo öppis anders wie n e Talar isch.

Bündner Kirchengeschichte, hrsg. v. Evangelischen Kirchenrat Graubünden im Auftrag der Evangelisch-reformierten Synode des Kantons Graubünden, Chur 1982-87:



</doc>
<doc id="24038" url="https://als.wikipedia.org/wiki?curid=24038" title="Alte Landschaft">
Alte Landschaft

Di Alti Landschaft (frz.: "Anciennes Terres") isch de Näme vom früheschte Untertanegebiet vo de Schtadt Fryburg rund um d Schtadt umme. Es isch uf beidne Site vo de Saane gläge u ligt genau uf de romanisch-germanische Sproochgränze.

D Schtadt Fryburg het zwüschem 13. un em 15. Johrhundert d Herrschaft über di Alti Landschaft übercho. En Teil isch zerscht im Bsitz vo de Grafe vo Thierstei gsi, als Lehe a Schtadtbürger cho un im 1442 vo Fryburg kauft worde. Im 1452i isch d Vogtei Alteryf dezu cho un im 1467 het me sich mit Bärn geiniget, wo d Gränze zwüsche de Herrschafte soll si. Dodermit isch d Bildig vo de Alte Landschaft abgschlosse gsi.<br>
De Näme findt me zum erschte Mol im 1549, wo me s bisherige Gebiet vo de Schtadt vo de Vogteie unterschide het, wo d Schtadt Fryburg nach em 1467i noi erworbe het.<br>
D Verbindige vo de Schtadt zu de Landschaft îsch eng gsi. De Märit isch z Fryburg gsi, was engi wirtschaftlichi Beziihige bedütet het un uf de Ebeni vo de Chile hei di Pfarreie vo de Alte Landschaft s Dekanat Fryburg bildet.

D 26 Pfarreie, wo im 1648 zu de Alte Landschaft ghört hei, sin in vier Panner iiteilt gsi:


</doc>
<doc id="24041" url="https://als.wikipedia.org/wiki?curid=24041" title="Evangelisch-reformierte Kantonalkirche Schwyz">
Evangelisch-reformierte Kantonalkirche Schwyz

Di Evangelisch-reformierti Kantonalchile Schwyz isch d reformiert Landeschile im Schwiizer Kanton Schwyz. Sit de Uflösig vom Evangelisch-reformierte Chileverband vo de Zentralschwiiz uf Endi 2002 isch si Mitgliid i der Evangelisch-reformierte Chile Schwiiz.

Di Evangelisch-reformierti Kantonalkirche isch im 1998i entschtande. E Verfassigsänderig vom Kanton Schwyz het d Gründig vo ere Landeschile verlangt. So hei sich di sechs Schwyzer evangelisch-reformierte Chilegmeinde zu ere Landeschile zämmegschlosse. Di Chilegmeinde si sit de Mitti vo de 50er Johr vom letzschte Johrhundert eigeschtändigi öffentlich-rächtlichi Körperschafte gsi, wo au s Rächt hei, Stüüre iizzihe. 

S oberschti Organ vo de Kantonalchile isch d Synode. Si het 30 Mitglider. Je nach de Aazahl Mitglider vo ere Gmeind, het si ihri Synodali. Gwählt werdet di Synodale vo de jewilige Chilegmeind.
De Schwyzer Chilerot het 6 Mitglieder, wo vo de Synode gwählt werde. De Dekan het e beratendi Schtimm im Chilerot. Präsidiirt wird de Chilerot vo sim Präsident, im Momänt isch des de Heinz Fischer vo Chüsnacht.

D Rekurskommission het 3 Mitglider un en Sekretär. Di Mitglider werdet au vo de Synode gwählt un hei di judikativ Gwalt i de Chile inne.

Au d Geschäftsprüfigskommission u s Pfarrkapitel si Organ vo de Schwyzer Chile.



</doc>
<doc id="24042" url="https://als.wikipedia.org/wiki?curid=24042" title="Willisau">
Willisau

Willisou (amtlech: "Willisau") esch sittem 1. Jänner 2006 e politischi Gmein im glichgnannte Wahlchreis vom Kanton Lozärn i de Schwyyz.

Am 25. Jänner 2004 het s Stemmvouch vo Willisou Stadt ond s säubig vo Willisou Land de Fusionierig per 1. Jänner 2006 zuegstomme.

Willisou liid im Lozärner Henderland am Rand vo de nördleche Uusläufer vom Willisouer Huusbärg, em Napf. Am Zämefloss vo de Buech- ond de Änziwegere. 
Om s historisch Städtli ome sey i de letschte 40 Johr noodinoo nöi Quartier entstande. Sit de Fusionierig esch Willisou met sine 4169 Hektaare und knapp sebetuusigzwöihondert Ywonner vo de Flächi wie au vo de Ywonnerzahl här die gröscht Gmein im Wahlchreis.

D Gmein esch en Teil vom Ennere Willisouer Bärgland, wo im Norde bes zom Quärtau Hottu – Gättnou – Auberswiu reicht. S Gmeindsgebiet lampet bes öber di nördleche Uusläufer vom Napf ose ond birüert s ober Weggertau.

D Landschaft esch houptsächlech dör die unverwächsubare Eigeschafte vo de Napfabdachig prägt, met de Egge und Chrache, de usdehnte Hobel ond Höger met stotzige ond weniger gäche Abhäng ond de wasserriiche schmauere und breitere Tauböde. 

Rächt gross si d Höeondersched ennert de Gmein: Wydemöli 534 m, Guetegg im Mänzbärggebiet 1070 m. Die viufeutig Landschaft met erem Waudrichtom bietet verschednigi Räiz und chönnt es ender ruchs, hüüfig em Wend usgsetzts Klima.

Näbem Städtli und de Aglomeration gets no wiiteri Sedlige i de Gmein; Däiu (a de Houptstross Willisou-Mänznou), Schüüle (ufem haube Wäg zom Mänzbärg uf öppe 800 m.), Rohrmatt, Oschtergou ond Chäppelimatt. Zodäm gets onzellti Buurehöf öber di ganz Gmein verteilt.

D Nochbergmeynde send Auberswiu, Ettiswiu, Gättnou, Grosswange, Hergiswiu, Lutere, Mänznou, Ufhuse ond Zäu.

893: En alemannischi Hofsedlig "Cozeriswilare" (= Gesserswiu/Gesserswil) em Willisouer Bärgland esch aktechondig.

1101: Erstmaligi Nänig vom Ort "Willineshouwo".

1302/03: A de Stöu vom höttige Pfarrdorf werd vo de Freyherre vo Haaseborg en befestigts Zentrum.

1330: Willisou chont s Rächt zor Abhautig vo Johres- ond Wochemärt öber.

1367: Dör Hürot wärde d Grafe vo Aarbärg Willisouer Stadtherre.

1375: Im Guglerchrieg werd die schlächt bewehrt Stadt vom Härzog Leopoud abeprönnt.

1386: De Härzog Leopoud III. vo Habsborg beföut bem Uuszog us Willisou weder d Vernechtig vo de Stadt (das esch vor de Schlacht be Sämpech gse).

1407: D Nochfahre vo de Haaseborger verchoufe d Stadt ond d Grafschaft ad Stadt Lozärn – dye lokrativ Landvogtei Willisou esch vier Johrhondert lang e Teil vom Stadtstaat Lozärn.

1471: Willisou brönnt abe.

1704: De Grossteil vo de Stadt brönnt zom vierte Mol ab.

1798: Im Gfoug vo de Staatsomwäuzig verlüred d Stadtbörger eri Vorrächt. D Stüürbezerk Stadt ond Chelegang osserhaub vo de Stadt wärdid zu Munizipalitäte.

1803: D Mediationsregierung erchlärt de Munizipalitäte Stadt und Landschaft zo eigeständige Gmeinde.

Ab 1990: Willisou-Stadt und Willisou-Land verstärched eri Zämenarbet ond lösed emmer me Ufgabe gmeynsam.

2004: Am 25. Jänner 2004 werd öber d Vereynigong vo de Gmeynde Willisou-Land ond -Stadt abgstomme. Binre höche Waubeteyligong vo 80% z Willisou-Stadt ond 81% z Willisou-Land werd d Vorlag dütlech agno.

2006: Am 1. Jänner fusioniere die bede Gmeinde zo Willisou.

Bes Endi 2012: Wilisou esch de Houptort vom glichgnannte Amt Willisau gse. Uf e 1. Januar 2013 esch s Amt dor e Wahlchreis (oni Houptort) ersetzt worde.

D Ywonnerzau esch öber langi Ziit chlii blobe, trotz em mettuauterleche Stadträcht. De gross Teil vo de Bevöukerig het ned i de Stadt, sondern osserhaub gläbt. As Foug vo de Abwanderig ond vo de Landflocht het d Bevöukerig vo 1850 bes 1900 abgno. Markant zuegno het si aber vor auem zwösche 1950 ond 1970 ond ähnlech starch zwösche 1980 bes 2004. De Grond esch vorauem s viu Boue z Willisou säuber.

Quälle: Bundesamt für Statistik 2005

Bi dr Volkszellig 2000 hey vo de Iiwohner 94,5 % Dütsch aus Houptsprach aagää, 0,1 % Französisch, 0,5 % Italienisch ond 4,9 % anderi Sprache.

Z Willisou redt me s hochalemannisch Lozärntüütsch, aber em Henderland tönts denn scho fascht wen em Oberaargöi.

Früener esch dye ganz Bevöukerig Metgled vo de römisch-katholische Chele gse. Im Joor 2000 heds 81 % römisch-katholischi und 8.9 % evangelisch-reformierti Chreschte ggää. Wiiters hed me 2.8 % Musliim ond 7.3 % Aghörigi vo andere, ned chrestleche Religione oder haut Konfessionslosi gfonde. Die meischte Moslem chöme us Aubanie, Kordistan ond de Törggei; e Menderheit vo Aghörige us andere Religione sey fasch usschliesslech tamilischi Hindu us Sri Lanka.

Vo de 7135 Ywonner Ändi 2006 sey 6535 Schwyyzer und 600 (= 8.4 %) Ossländer. Di gröscht Ywanderergruppene esch us Serbie-Montenegro (die meiste sey Aubaner, aber es het ou Slawe), Mazedonie (die meischte sey Aubaner), Tüütschland, Italie, Portugau, Kroazie, Öschtrich, de Törggei und us Sri Lanka (Tamile).

Bi dr Nationaurootswahle 2015 hed s das Ergebnis ggää: BDP 0,7 %, CVP 30,9 %, FDP 19,6 %, GLP 3 %, GP 5,3 %, SP 9,4 %, SVP 26,9 %, Süschtigi 4,3 %.

D Stadtpräsidentin vo Willisou esch d Erna Bieri (Stand Februar 2016).

Em Johr 2011 sey 0,9 % vo dene, wo chönntid schaffe, arbetslos gse.

Willisou liid a de Bahnstrecki Lozärn-Langetu. Verantwortlech före Betreb esch höt d BLS AG. Denäbe gets d Buslinie Willisou-Ettiswiu-Sorsi, Willisou-Ettiswiu-Näbike-Autishofe ond Willisou-Hergiswiu-Höbali.

Willisou liid a de Houptstross Dagmersöuue-Wouhuse-Lozärn. Sitt 1999 werd de Transitvercher öber d Omfahrig gleitet. Dye nöchste Outobahnaschlöss sey a de A2 z Dagmersöuue – 11 km – ond z Sorsi – 13 km wiit ewägg.

S Roothuus esch nochem Stadtbrand vo 1704 aus Chaufhuus met Schaal (Metzg), Chorn- ond Tuechlaube bouet worde, s Willisouer Ellemass (63 cm) esch bem Igang aabrocht, s Ärdgschoss esch bes 1956 auus Schlachthuus und sethär aus Börgersaau gnotzt worde, chorz noch 1800 esch usem Chloster St. Orbe es spotbarocks Schueutheater ibouet worde; eis vo öutischte i dere Bouart i de Schwyyz. 1989–1991 esch es vouständig restoriert worde, ond me het s aut Theater im Estrech obe neu installiert.

D Pfarrchele esch 1805 bes 1810 ufere em Schlossrii vorglagerte Terasse us Chauchtoff bouet worde ond esch di gröscht uf de Lozärner Landschaft. D Architekte sey dye beyde Ennerschwyyzer Chelebouer Josef Purtschert us Pfaffnou ond de Joseph Singer us Lozärn gse.
Archäologischi Grabige hey zeygt, dass mindestens vier chlyneri Chele a der gliiche Stell gstande sey. D Gröndig vo de erste Chele esch öuter aus d Gröndig vo de Stadt. Usem 13. Johrhondert stammt de bescht erhaltnig romanisch Cheletorm vom Kanton, me seit em ou Heidetorm. De monumental, zwöigschossig Gloggetorm vom Adolf Gaudy us Rorschch göut aus en architektonischi Pionierleistig im Ysebetonbereich und het benere Renovierig 1928/29 de zierlech Dachriiter ersetzt, wo zchli worde esch. Noch ere omfassende Restorierig vo 1991 bes 1997 wyst de Bau hötzotags weder de ursprönglech Charakter vonere klassizistische Pfylerhalle-Chele uf. Si werd ziert vo Ydröckleche Autarböuder ond Deckefreske vom Willisouer Moler Xaver Hecht ond de Süddütsche J. A. Mesmer ond J. G. Vollmar und elegante Stukkature vom Vorarlbärger Johann Moosbrogger.

Em Obertor seit me au s nedrig Tor, wöus weniger höch esch aus s Ondertor; ursprönglech esch es vermuetlech en Torm gse, wo gäge s Städtli hii offen gse esch, bem drette Stadtbrand vo 1471 esch es aber teilwiis abebrönnt und om 1550 met de Höuf vo de lozärnische Obrigkeit weder ufbouet worde; es zeichnet sech dör en eifachi Befeschtigong mit hochrächteggige Öffnige us; het aber aus Kerker dienet. Me cha nor öber en Leitere i Torm; öberem Portau heds stadtiiwärtz zwöi Löie mitt em Lozärner ond em Willisouer Wappeschöud. Sit 1886 ghörts de Korporation Willisou.

Früener het me em Ondertor ou Zytturm gseit. Es esch bem grosse Stadtbrand vo 1471 verbronne ond met de Höuf vom Lozärner Root 1543 weder ufbouet worde; be de Füürbronscht vo 1704 heds im Gägesatz zom Obertor starch glette; gmäss enere Orchond, wo me i de Tormchopple gfonde het, esch es 1768 renoviert ond 1805 nöi teckt worde, 1854 esch es aber, wöus boufellig worde esch, weder abgresse worde. 1980 hed mes denn aber dank ere Stefftig vom Willisouer Ehrebörger Eugen Meyer nach aute Vorlage mit vergrösseretem Dorchgang nöi bouet, ond me het ou d Tormuhr vo 1544 ond Tormglogge vo 1706 weder ibouet – ond het nöi es vöusiitigs Gloggespeu.

Teylwys stammt s Fondamänt vo de aute Stadtmöli us de Ziit vo de Stadtgröndig 1302/04. D Weschtfassade esch zom grosse Teyl di mettuauterlech Stadtmuur. 1585 esch si aus Houzbou mit stadtsiitiger Ständerkonschtruktion ond legendem Dachstueu bouet worde, het aber scho s höttig Gebäudevolume erreycht. De Mölibach, wo vo de Wegere abgeleitet esch, het men ou för d Bekämpfig vo Hüserbränd ond zor Stadtreinigong ygsetzt. 1918–1920 sey d Möliyrechtige technisch ernöieret worde und me het d Fassade met de höttige Fenschterschtellig erstöut. Bes 1989 esch im Gebäu e Möli betrebe worde, 1998 het si d Aubärt-Chöchlin-Steftig gchouft ond vouständig renoviert. Hötzotags eschs Wasserrad sogar met Transmission weder en Betreb, ond d Möli werd aus Kouturzäntrum ond för e Sammlig vo historische Musigenschtrumänt gnotzt.

S Geböi bstod us zwöi Ursprongshüüser, s lengg esch vom Léon Nordme för d Waarehuuschetti Manor gmietet worde, s rächt esch aber s Ursprongshuus vo de Willisouer Rengli. Om 1850 esch es zom erschte Mou vom Heinrech Muurer pouet worde, s ursprönglech Rezäpt het em sini zwöit Frou, d Martha Peyer, wo Chöchin ufem Schloss Heydegg gse esch, öbergä. 1880 esch do s Huus verpachtet ond spöter a Moritz Amrein-Brügger verchouft worde, 1924 sey die beide Hüüser zome Gschäfts- ond Wohnhuus ombouet worde, 1930 do omnes Café erwiiteret worde ond schliesslech esch d Rengliproduktion i «Gebr. Amrein & Co.» omgnännt worde. Drofabe esch es zersch döre Wauter Ränggli-Amrein ond spöter de döre Wauter Ränggli-Schöppech ond hötzotags döre Michael Ränggli-Kuurme wiitergfüert worde.
S Huus en de Möligass 2 esch vermuetlech s öutischt Huus vo Willisou. E Joorrengzählig a de Tröme ond em Muurwärch macht wohrschindli, as es om 1340 ad Stadtmuur bouet worde esch. Noch em Stadtbrand vo 1375 het me en zwöite Bou met eme tormartige, ad Stadtmuur agfüegte Ybou us Muurwärch pouet, vermuetlech auus füürsecherem Ufbewahrigsort. De höttig Bou esch aus Ständerbou met houzigem Obergschoss 1471–1472 bouet worde. S erscht Obergschoss het en spotgotischy Decki. S Huus hed de Stadtbrand vo 1704 heil öberstande. 1991 hett mers denn vouständig restauriert; 1994 esch en Fassade auus Meschig zwösche nöi ond aut de de urspröngleche Farb enstande.

S Spittel esch noch em Brand vo 1704 a de Stettugass (wo de Name vom Spittel het) bouet worde. Es het aus Pflägestazion för mettulosi Chranki und Auti, aber ou aus Wäisehuus ond Herbärg för armi Lüüt dienet; bes 1961 esches aus Autersheim gnotzt worde. Im 19. Johrhondert esch es döre Ybezog vom südlech apoute Huus vergrösseret worde. D Glederig vo de drügschossige Fassade esch wiitgehend ursprönglech; 1995/96 esch es vouständig restoriert worde. Im Estrech sey no vier höuzigi Chammere erhaute, zwöi defo aus Arrästzälle.

D Houptgass esch dör drüü Bronne, om 1600 entstande, glederet; früener sey si ou vorderi Bronne gannt worde, d Quelle sey ennerhaub vo de Rengmuure am Schlossbärg (hender de Chele). Dye Bronne wysed dye sehr säutnig Form vome Sebenegg uf, scho im 18. Johrhondert hey Bronnesüüle met Statue existiert, 1951–1956 sey dye, wiu di aute boufellig worde sey, vom yheimische Steymetz Gottlieb Chreiliger noch em aute Ress ond Mass neu erstellt worde. Sit de 60er Johre sey si met Bronzefiguure usgstattet.

Chelepatron Paulus, vom Luzärner Böudhouer Rouf Brem.

Maria met em Chendli, vom Luzerner Böudhouer Franco Annoni; dä Bronne esch vor 1950 no achteggig gse.

Chelepatron Petrus; vom Zörcher Böudhouer Eugen Häfufenger.

Ursprönglech eschs s Heyligbluet en houzigi Kapälle gse ond do 1497 ine ggoschtete gotische Steybou omgwandlet worde. 1674 het me si ine Renassancebau met ere offne toskanische Vorhalle omgwandlet. Si wyst drey figureriichi höuzigi Früebarockiautär uf ond ou acht Öugmäud vo 1684 met de Gröndigslegände. 1854 esch en dekoratifi Houzdecki met neuteschtamäntleche Szene, Apostle ond de Näbepatrone vo de Kapälle bouet worde.

D Heiligbluet-Legände esch die: Es sey mou drey Speler gse, de erscht het, nochdem är sis ganz Gäud verlore hed, met eme Fluech sis Schwärt id Loft gstosse, zom de Lyb Christi zdörboore; drofabe sey föif Bluetstropfe ofe Tisch gheit, ond de Gottesläschterer esch vom Tüüfu ghout worde, ou die bede andere hey en schreckleche Tod erlette.

Es esch früecher en starch bsuechte Waufahrtsort gse; es Ablassfäst mit Sühneprozässion fendet am zwöite Sonndig noch Pfingschte statt ond erenneret an d Frevutat vom 7. Juli 1392.

S ehemolig Schueuhuus Willisou-Land esch en of Repräsentation usgleggte Zwäckbou im Jogendstiu. Dör Landabtusch esch er im Johr 1907 ufem Gebiet vo de Stadt Willisou bouet worde; de Vorgängerbou esch en markanti Zähnteschüür, ou Schötte gnännt, gse. Bes 1965 esch es aus Schueuhuus gnotzt worde, ond i de sebzger Johr het me en omfassende, zytgmässe Enne-Uusbou för d Omnotzig aus Verwautigsgeböi vorgno. Im Stägehuus fendt me sehenswärti Hendergmäud vome Konschtmoler Joseph Schwägler (1906–1987) us Hergiswiu.

Ursprönglech esch a de Stöu vom Landvogteyschloss nome en offnige Torm, Chutzetorm gnannt, gse; är esch för d Abwehr id Stadtmuur bouet worde. 1690 bes 1695 het me en Abou före jewiilig Landvogt vo Willisou gmacht, de Architekt esch onbekannt, d Ossewänd wiised Sgraffitodekoratione, d Ennerüüm richi Stuckature, Grisäiemolereie, Schnetzereie, Täferwärch, konstvolli Wand- und Deckemolereie usem Barock uf; im ersten Obergschoss befendet sech en Böuderzüklus vo de Heiligbluet-Legände vo 1638. 1833–1836 esch es es Lokau vonere höchere Schueu gse onderem dütsche Pädagog Friedrich Fröbel, em Begrönder vo de Chindergärte; spöter esch es au normaus Schulhaus gnotzt worde; noch de Ronovierig vo 1979–1982 het me d Hans-Rölli-Stobe ybouet, wo a dä Liedermacher, Sänger ond Dechter us Willisou erenneret. Hötzotags esch es de Setz vom Amtsgrecht.

D Alag met de habsborgerische Borg «Aut Willisou» ond enere Kapälle stammt vom Ändi vom 12. Johrhonder. Si esch 1321 de Habsborger verpfändet ond 1386 im Sämpacherchrieg zerstört worde, aber d Borgkapälle esch vor de Zerstörig verschont plobe. Die esch ursprönglech e chlineri ond nedrigeri Kapälle met romaische Rondbogefensterli gse. Die öutischt Glogge vom Kanton Lozärn met ere hebräische Enschreft esch om 1200 gosse worde. Im 14. Johrhondert het me d Kapälle nöi bouet, Ändi vom 15. Johrhondert esch si vergrösset worde, ond vo do sey die öutischte Molerei öberem Chorboge.
Usem 16. Johrhondert stammt d Rankemolerei im Chor ond s gross Wandböud met em Martyrium vo de Zäätuusig Ritter of de lengge Siite. 1655 esch en barockisierte Nöibou met de höttige Fensteröffnige, dekorative Wyranke i de Fensterlybige ond em Portau met schötzendem Vorzeyche ond Borchele dezuecho.

Met de Stadtgröndig vo 1303 het Willisou s Märträcht öbercho. No höt fendt drom a yedem legschte Donstig im Monet e Märt im Städtli statt. Ofem Roothuusplatz fendt am Samschtig alle de Buuremärt statt.

Willisou esch en Fasnachtshochborg. Yedes Johr am Frytig nochem Dreychüngetag werd d Fasnacht eröffnet, ond de Zonftmeyschter zied met de Guuggemusige is Städtli y. Am Sonndig vorem Schmotzige Donnstig fendt alle d Städtlifasnacht statt. Au paar Johr füehrt d Karnöffuzonft es enternationaus Narreträffe döre. Emmer am Gödismändig stod de traditionelli Spröchliobe ofem Programm.

Willisou esch traditionell katholisch prägt. Im Mai/Juni fende am Frohlichnam (eme höche katholische Fyrtig) ond am Sondig druf, am Willisouer Heilig-Bluet-Fäscht, grossi Prozässione dör s Stedtli ond dör die Omlegende Gebiet statt. Met debi sey alle d Herrgotsgrenadier ond d Corpis Chresti Brüederschaft met de Kanonier, wo ofem Schlossfäud Böllerschöss ablöy. Demet werd alle d Dorchfüerig vo de Prozässione ond die Litorgische Höhepönkt agchöndt.

Emmer Ändi Ougste / Afangs Septämber füert me z Willisou sed de 70er s Enternational Jazz Festival Willisau döre. 

Alle am drette Oktoberwochenänd (Samschtig bes Mändig) esch im Stedtli ond ofem Zähnteplatz dye gross Willisouer Chöubi (Kirchweih).

Sitt nünzäsächsenünzg esch afangs Dezämber im Stedtli de Chreschchendlimärt.

Ofem Schlossfäud oberhaub vom Städtli liid en grossartigi Schueu- ond Sportalag. Näb de Vouchsschueu (1.–9. Klass), ufteilt uf d Schueualaage Schloss und Schlossfäud, esch au d Kantonsschueu und Gwärbeschueu ofem gliiche Areau. D Sportalag bietet föif Raseplätz, en 400 m Rondbahn, drey Hartplätz, nün Tornhalle, devo zwöi drüfach Tornhalle ond es Hallebad. Drnäbst gets nos Freyziitzentrum Willisou met Tennishalle ond Tennisplatz. Es ghört aber ou no en Minigoufalag, es Fitnesscenter, en Squashhalle ond e Sauna met Dampf ond Sprodubad ond natürli es Restaurant dezue. Dye beyde Chendergärte sey im Pfarreyheim ond a de Mänzbärgschtrooss. D Heylpädogogisch Sonderschueu esch im Momänt zwöiteylt, s Houptgeböi stod am Schötzerain. Denäbscht gets au Schueuzemmer i de Pavions ufem Schlossfäud. Osserhaub vom stedtische Gebiet werd no i de Chäppelimatt Chenzgi bes sächsti Klass (alle in Dopuklasse) sowie i de Schüüle, äbefaus Chendergarte bes sächsti Klass (alle in Drüerklasse) onderrechtet.





</doc>
<doc id="24045" url="https://als.wikipedia.org/wiki?curid=24045" title="Nora Tschirner">
Nora Tschirner

D Nora Tschirner (* 12. Juni 1981 z Ostberlin) isch e ditsche Schauschpilere un Fernseh-Moderatorin. 

D'Nora Tschirner isch in de DDR als Tochter vum Dokumentarfilmer Joachim Tschirner un de Hörfunk-Journalischdin Waltraud Tschirner uf d Welt kumme. Si isch zämme mid ihre beide äldere Briäder z Pankow z Oschd-Berlin uffgwachse. Nach de Grundschual hätt se z'erschd es John-Lennon-Gymnasium z Berlin-Mitte bsuacht, wia au d'Sarah Kuttner, wu sia mit ere hitt noch e ängi Frindschaft verbinde dued. Später hett sie dann uff de Rosa-Luxemburg-Oberschul ihr Abitur gmacht. Si schbricht fließend Englisch, Spanisch un Russisch. 

Ab Abril 2001 het se uff MTV moderiert un hett au im Film "Keinohrhasen" vom Til Schweiger d'wiiblich Haubdrolle gschbilt.







</doc>
<doc id="24047" url="https://als.wikipedia.org/wiki?curid=24047" title="Lägerebräu">
Lägerebräu

S LägereBräu isch e Wettiger Brauerei, wo im 2000 entschtande-n-isch u sit em 2008 en AG isch. S Bier wird i de alte Spinnerei z Wettige produziirt.

D Aafäng vo de Brauerei liget im Johr 2000. De Thomas Benz vo Wettige het aagfange dihei sis eigni Bier z braue. Über e 40-Liter Brauaalag im 2001 zu ere 120-Liter-Aalag im 2004 isch di chlii Brauerei, wo sich sit em 2001 "LägereBräu" gnennt het, immer witer gwachse (Lägere isch übrigens en Hügelzug, wo im nordoschte vo Wettige liit). Vo de Chuchi bim Thomas Benz sine Ältere über s Casino z Wettige isch d Brauerei im 2006 i de Herterehof z Wettige züglet. Wil de Absatz vom Bier schtändig gschtige isch, het me im 2008 d Gsellschaftsform vo de Brauerei in e AG geändret. Sither wird s Bier uf de Wettiger Chloschterhalbinsle i de alte Spinnerei brauet.

Am Aafang isch numme eis Bier hergschtellt worde, s "LägereBräu Original", wo es unfiltriirts milds Bier isch. Sit em Juni 2009 gits au es Weizebier. Es Spezialbiir, wo e birebizeli Honig dinne isch, heisst wie s Chloschter Wettige "Maris Stella". In de letschte Johr het d Brauerei ständig erwiteret, so dass es in de Zwischeziit au es Pale Ale, es Indian Pale Ale und es Espresso Stout git.



</doc>
<doc id="24051" url="https://als.wikipedia.org/wiki?curid=24051" title="Heilbronn">
Heilbronn

Hailbrunn ("dütsch:" Heilbronn [], im örtlige Dialäkt "Hallbrunn" oder "Haalbrunn") isch e Großstadt im Norde vo Bade-Württebärg. Mit über 120.000 Yywooner isch se die sächstgröschti Stadt vom Bundesland und die zweitgröscht vo Württebärg. 

D Stadt ligt am Neckar und isch Freie Reichsstadt gsi, hütte isch si Stadtkreis und au no Sitz vom Landkreis mit em gliiche Name. Vo däm isch si au komplett umschlosse. Drnäbe isch si Oberzentrum vo dr Region Heilbronn-Franken, wo dr Nordoschte vo Bade-Württebärg umfasst. 

Hailbrunn isch bikannt als Stadt vom Wyy und als "Kätchenstadt". Dä Name het d Stadt bichoo durs Schauspiel Das Käthchen von Heilbronn vom Dramatiker Heinrich von Kleist.

Heilbronn litt am Necker und i me Dal, wo vo sällem Fluss bildet worre isch. Sällewäg zälle d'Berghäng in de Region zu de fruchtbarste Böde vo Bade-Württeberg. D'Stadt litt zwüschem Gartacher Fäld im Weste und de Usläufer vo de Löwesteiner Bärg im Oste, de Heilbrunner Bärg (Wartbärg, Galgebärg, Büchelbärg und Schwynsbärg; witer östlig au de Hindersbärg und de Rysberg). D'Flächi isch knapp under 100 Quadratkilometer.

D'Nochbergmeinde sin:

S ältst Zügnis vo-n-re Bsydlig vo Heilbrunn isch hütt ca. 32.000 Johr alt. Es handelt sich um e Fürsteimässer und Bruchstuck vo me Mammutchnoche. Ab em 5. Johrhundert v. e. Chr. sin Vihzucht und Ackerbau bedrybe worre, wyl d'Lag am Neckar, de fruchtbar Bode und s Klima Sydlige begünschtigt hän. D'Höchesydlige „Hetzenberg“ stamme vo de Rössener und de Großgartacher, wo zwüsche 3500 und 2500 v. e. Chr. do gsydelt ha mien. Schmuck, Gussforme und Grabhügel, wo z Heilbrunn entdeckt worre sin, wyse uff e Bsydlig in de Bronzezit hy. Ab 700 v. e. Chr. hän sich d'Kelte festgsetzt und s Gebiet wohrschints zimlig dicht bsydelt. D'Römer hän zwüsche 85 und 90 n. e. Chr. e Kaställ baut.

Uss em 6. und 7. Johrhundert sin fränkischi und alemannischi Sydlige bekannt. Di erschti urkundligi Erwähnig chunnt uss em Johr 741, wo Heilbrunn zämme mit de Michaelsbasilika als „villa Helibrunna“ erwähnt wird. De Name chunnt vo-n-re Quelle in de Nöchi vo säller Chirch, wo dört gstande hät, wo hütt d'Kilians-Chirch isch. 766 wird de Wybau in re Urkunde erwähnt.

1255 isch Heilbrunn als „oppidum Heilecbrunnen“ in re Urkunde gnännt. Es müeß sällemols e befestigti Stadt gsi sy und hät e Verfassig und s Stadträcht gha. Schriftlig bezügt isch d'Verleihig vom Stadträcht aber erscht 1281 vom Rudolf I. 1371 isch e rychsstädtischi Verfassig erlo worre, wo d'Stadt numme im Kaiser understellt hät, nochdem sich d'Adelsgschlächter um ihr Bsitz gstritte gha hän.

1476 sin d'Jude vo Heilbrunn verdrybe worre. Si hän dört sit em 11. Johrhundert gsydelt gha und d'Judegass, wo ihre Sydlige entlang verloffe isch, ghört zu de ältste Gasse vo Heilbrunn. Erscht im 19. Johrhundert hän d'Jude widder dürfe in d'Stadt cho.

Als Folg vom Burechrieg im Johr 1525 isch näbe vyle andere s Dütsch Hus blündert. De Jäklein Rorbach isch verbrännt worre. 1528 isch mit de Wahl vom Hans Riesser zum Bürgermeister d'Reformation ändgültig duregsetzt worre.

Im Drißigjöhrige Chrieg isch d'Stadt mehreri Mol blündert und vo de Schwede (1631-34), de kaiserlige Druppe (1634-47) und de Franzose (1647-48) bsetzt worre. 1633 hät de Heilbrunner Konvänt stattgfunde, wo sich brotestantischi Städt vo Süddütschland mitenand und Frankrych mit Schwede verbündet hän.

1799 hät s Heilig Römisch Rych vo dütscher Nation Heilbrunn an Frankrych mieße abdrätte. 1802 isch's vo württebergische Druppe bsetzt worre und 1803 zu Württeberg cho.

Ab 1820 isch Heilbrunn schnäll industrialisiert worre, was durch d'Mühle in de Stadt begünschtigt worre isch. 1848 isch di erschti Ysebahnlinie baut worre, wo uff Ulm und an de Bodesee gfiehrt hät.

1933 isch de Emil Beutinger, bis dörthy Bürgermeister vo Heilbrunn, durch de nationalsozialisdisch Bürgermeister Heinrich Gültig ersetzt worre. Zwüsche 1938 und 1942 sin d'Jude verfolgt worre und 238 jüdischi Heilbrunner sin umcho. D'Synagoge vo Heilbrunn isch 1938 abbrännt worre. 1944 hät e änglische Luftagriff öbbe 62 Brozänt vom Stadtgebiet zerstört und es sin 6.500 Persone um s Läbe cho. 1945 hän US-amerikanischi Druppe d'Stadt bsetzt. 1953 isch s Roothus widder uffbaut worre.

Infolg vo de Ygmeindige zwüsche 1970 und 1974 isch Heilbrunn mit rund 114.000 Ywohner züe-n-re Großstadt worre.

Heilbronn bstoht uss de Chernstadt und sälle acht Stadtdeil (in Chlammere de hochdütsch Name s Ygmeindigsjohr):

Di letschte fümf Stadtdeil hän Bezirksröt; si hän bi wichtige Aglägeheite, wo de Stadtdeil bedräffe, e Mitsprochrächt. Di ändgültigi Entscheidig hät aber de Gmeindroot vo de Gsamtstadt.

Bi dr letschte Kommunalwahl am 25. Mai 2014 het s des Ergebnnis gee:

Di güeti Verchehrsabindig (2 Autobahne, 3 Bundesstroße und 6 Ysebahnlinie) und d'Nöchi zu Stuegert mache Heilbrunn zu einem vo de wichtigste Standort vo Bade-Württeberg, so sin rund 6000 Firme dört asässig. Ca. 90.000 Persone sin z Heilbronn erwerbsdätig, dodevo wohne 37.000 usserhalb vom Stadtgebiet. Brodukt uss de Branche Maschinebau, Fahrzügbau, Verpackigsindustry, Nahrigs- und Gnussmittel und Elektrotechnik werre au in s Usland verchauft. Zudem ghört's zu de gröschte Bankestandort vo Bade-Württeberg. D'Stüre sin nydrig und Innovation und Investition werre gfördert, sodass Heilbrunn für Undernämmer witerhy indrässant blibt.

D'Wirtschaft wird au vo de Organisatione Wirtschaftsregion Heilbronn-Franken GmbH (WFG) und Wirtschaftsregion Heilbronn-Franken GmbH (WHF) gfördert, wo sich für d'Vermittlig, d'Witer- und Usbildig, d'Infrastruktur uvm. ysetze. D'EU fördert vor allem chlei- und mittelständischi Bedrieb, wo under acht Johr alt sin, e jöhrlige Umsatz under 50 Millione oder e Bilanzsumme under 43 Millione und weniger wie 250 Bschäftigti hän. Dodemit solle Existänzgründige wie au Übernahme gfördert werre.

Au de Hafe drait zu de Wirtschaft by; er isch eine vo de gröschte Binnehäfe vo Dütschland (Umschlag 2008: 3,9 Mio. Tonne). Vo do werre Gieter nit numme in d'Industrygebiet vo Dütschland dransportiert, sondern au uff Belgie und d'Nyderland.


<br>




</doc>
<doc id="24053" url="https://als.wikipedia.org/wiki?curid=24053" title="Zell LU">
Zell LU

Zäu (amtlech "Zell") esch e politischi Gmeyn em Wahlchreis Wilisou vom Kanton Lozärn i de Schwyyz.

D Gmeyn liid öppe 6 km nordweschtlech vo Willisou im vordere Tau vo de Luthere ond esch es regionauus Zentrom. Zo de Gmeyn ghöre näbem Dorf ou die beyde Ortstöu Brisegg ond Hüsu wo de Warmisbach y de Gotsweler Rotbach ymöndet.Abgse vom Luutertau, wo flach esch, liid de Räscht vo Gmeyn im Höguland. Im Nordoschte vo de Gmeyn legge d Weiler Häuersdorf, Bröndle ond Hönkihof. Im Norde lyd d Goggihöy, nordwestlech de Zäuerwaud. De höchscht Ponkt vo de Gmeyn esch de Saubrig. Vom Gmeyndegebiet vo fasch 14 km² wärde 68 Brozännt landwertschaftlech gnotzt. Waud ond Ghöuz möche 22.8% vo de Flächi uus ond 8.9% sey Sedligsflächi.

Zäu gränzt a d Gmeynde Äbersecke, Feschbech, Gättnou, Ohmstu, Ofhuuse und Willisou.

D Gägend esch scho vor üsre Zyträchnig besedled gse, wie en Fond vomere Bronzebieli (Beil) beleid. Zodem esch e römisisch Goudmönze usgraabe worde. Ime päpschtleche Sammuregester zor Erhebig vo de Chrüzzogs-Stüür werd "Celle" im 1275 s erschte mou erwähnt. Bes 1407 het d Gmeyn zor Grafschaft Willisou, wo im Bsetz vo de Habsborger gse esch, ghört. Die Hey do Regäntschaft y de Herre vo Büttike öbergä. 1407 esch do schliesslich d Grafschaft vo Lozärn koufft worde ond Zäu het do bes 1798 i de Landvogtey Willisau ghört. Vo 1798 bes 1803 esch de Ort do em Distrikt Willisou zuteilt gse, ond dä esch jo de is nöi gschaffne Amt Willisou yglederet worde.

Sed em 1. Januar 2013 ghört Zäu zom Wahlchreis Wilisou, wo s Amt Wilisou abglööst hed.

D Bevöukerig esch metti vom 19. Johrhondert starch aagwachse (1798–1850: +63,1 %). I de 1850er Johr esch e Masseabwandrig ond aschliessend e Phase vor Stagnation yträtte, wo bes 1888 aghaute het. Nochhär esch d Ywonnerzau bes 1941 weder starch agwachse. Nochem zwöite Wäutchrieg hets weder en Abwanderigswäuue gä. Vom sebzgi (1970) wägg bes im Johr 2000 esch d Bevöukerig aber weder agwachse. Sedhär stagniert d Bevöukerigszau weder.
Quälle: Bundesamt für Statistik 2005

D Bevöukerig benotzt aus Omgangssproch e hochalemannische Dialäkt. Be de leggschte Väuchszellig im Johr 2000 hey 94,84 % Düütsch, 1,67 % Aubanisch ond 0,81 % Portugysisch aus Houptsproch agää.

Früecher sey auui Ywonner Metgled vo de Römisch-Katholische Chele gse. Dör Cheleuustrett ond Zuewanderig us andere Religione vo de Schwyyz ond em Ossland het sech das aber gänderet. Hötzotags (2000) sey 77,72 % römisch-katholisch ond 15,65 % evangelisch-reformierty Chreschte. Denäbscht fendet me 2,28 % Musliime ond jewius 0,61 Brozänt Konfässionlosi ond Aghörigi vo andere nedchreschtleche Religione (die meischte sey Hindus tamilischer Härkonft). Be de Mosliim handlets sech fasch uuschliesslech om Auabaner usem Kosovo ond Mazedonie.

Vo de 1938 Ywonner Ändi 2006 sey 1759 Schwyyzer ond 179 Ossländer. Be de leggschte Vouchszällig sey 89,57 % (Yschliesslech Doppubörger 90,33 % Schwyyzer. Die gröschte Ywanderergruppe chöme us Serbie-Montenegro (die meischte sey Aubaner), Portugau, Mazedonie (wederom die meischte Aubaner), Kroatie ond Sri Lanka.

Bi dr Nationauraatswahle 2015 hät s das Ergebnis gää: BDP 1,6 %, CVP 31,1 %, FDP 21,2 %, GLP 1,6 %, GP 3,0 %, SP 5,0 %, SVP 32,9 %, Süschtigi 3,7 %.

Dr Gmeindspräsident vo Zäu esch dr Markus Tremp (Stand Februar 2016).

D Arbetslosigkeit esch im Jahr 2011 bi 0,8 % gläge.

Zäu hett met Zäu ond Hüsu zwöi Hautestölle a de Bahnlini Lozärn–Langetu. D Gmein esch e lokale Buss-Chnooteponkt. D Buslinie Zäu–Autbüüre–St. Orbe, Hüsu–Ofhuuse ond Hüsu–Hofstatt–Luutere–Hender Ey erschliesses Omland met ÖV. Zäu lyd a de Strosse Willisou–Hottu ond Zäu–Santorbe (Sankt Urban). Die nöchstgläggne Outobahnaschlöss sey z Dagmersöuue (12 km) ond d Sorsi (16 km).



</doc>
<doc id="24054" url="https://als.wikipedia.org/wiki?curid=24054" title="Zell">
Zell

Zell esch de Name vo de fougende Ortschafte:





</doc>
<doc id="24058" url="https://als.wikipedia.org/wiki?curid=24058" title="Gamsen VS">
Gamsen VS

Gamsu, Hochditsch: "Gamsen", isch en Teil vo der Gmeind Brig-Glis im Kanton Wallis.
Gamsu het ca. 550 Iwohner (Stand: 1. Juli 2009).

D Härkunft vom Namu isch nid genau giklärt, es wird aber vermüätut, dasus schi vo "Gams/Schafweid" ableitut. 

Gamso ligt drii Kilometer vo Brig entfärmt am Igang zum Nanztälli. Z Dorf sälber ligt ufru chleinu Ahechi, z Industriegebiet ligt inner Äbni am Rottu. D Gamsa, der Bach wa vom Nanztälli üsa chunt, durchfliesst z Gebiät va Gamsu, isch hittu aber zu grossu Teila uberdeckt und verlöift unerirdisch, bisser inu Rottu mündut.

Allgmei hed Gamsu kei grossi Bevelkrigsabnahm, da s wägs schiner rüehig Lag als Wohnort gschetzt wird.

Z Wappu vo Gamsu zeigt d Landmüra uf rotum Grund und en blawe Himmel. Obs der Müra gseht mu drii Goldigi Stärna.

Urkundlich isch z erschtmal 1233 vo ≪Gamosun≫, 1301 vo ≪gamsun≫, 1354 vo ≪gamsul≫ d Red gsi, was etymologisch d Nechi zu campus/Fäld und öi Gams/Schafweid (situm 10. Jahrhunert) üfzeigt. 

Funda bewisund, dass z Gebiät vo Gamsu scho vor rund 3000 Jahr bewohnts isch gsi. 1290 isch Gamsu als Burgerschaft entstanu, hed aber 1690 mit Glis fusioniert. 1950 het Gamsu numal versüecht en sälbständigi Gmeind z wärdu aber isch vom Grossu Rat abglähnt wordu. 

Z hittig Dorfbild isch, vorallum im Dorfchäru, aber immernu vone altu Hischini giprägt. So gits hittu nu mehreri Hischini und Ställtini wa bereits uber 500-jährigi sind und gli nu gibrüchti chumunt.
Gamsu het näbu der Kapälla sehr vil alti Stadelini und Schirlini vo de vergangenu Zite.

Eis vo de bekanntestu Sehenswürdikeite isch eu d alt Landmüra vo Gamsu.

Gamsu hed es eiguns Schüelhischi, wa mit dem vo Brigerbad zämoarbeitot. Allerdings wird d Schüäl va Gamsu abdum Schüäljahr 2009/2010 mit dera va Glis zämogleit. So wird in dem Schüäljahr nurno d 5. und 6. Klass z Gamso unerrichtot, ab 2010/2011 wird d Schüäl z Gamso gschlossni blibo.

D witterfiehrondo Schüäli wie d OS und z Kollegium befinunt schi z Brig.

Gamsu isch güät ans regional Verchersnetz agibunus. So fahrt all halb Stund es Poschtauto uf Brig und uf Saas-Fee via Visp. Mim Auto isch Gamsu problemlos erreichbar uber d Kantonstrass vo Visp oder Brig üs.

Friener heds öi en Haltestell vaner BVZ (hittu MGB) und en Seilbahn uf Mund gigäh. Beides isch aber hittu nimme in Betriib. 



</doc>
<doc id="24064" url="https://als.wikipedia.org/wiki?curid=24064" title="Warmbach">
Warmbach

Warmbach isch e ehemoligi Gmeind im Landchreis Lörrach und sit 1922 e Deil vo de Stadt Badisch Rhyfälde. Es litt südlig vom Ortsdeil Herte und am Rhy. Sy Name chunnt ändwäder vom althochdütsche Wort „Warba“ (Bach mit Wirbel) oder hät „de Bach vom Waro“ ghieße.

Di ältste Überrest vo Sydlige chömme uss de Zit vo de Römer. Di erschti urkundligi Erwähnig vo Warmbach chunnt uss em Johr 754, wo's zämme mit Meisele (wo in de glyche Urkunde erwähnt worre isch) Bsitz vom Chloster St. Galle gsi isch.

D'Ywohner vo Warmbach hän friehner nit numme Landwirtschaft bedrybe, sondern au Fischerei und Schifffahrt. Si hän elei s Brivileg gha, Persone und Gieter per Schiff uff Basel z fahre (Wuchegfährt). Au d'Stei uss de Steibrüch uff em Dinkelberg hän numme si dürfe uff Basel befördere. Sälli Sunderrächt findet mer hütt no im Wappe vom Ortsdeil: uff em Rhy, wo quer durch s schildförmig Wappe fließt, zeigt säll e brune Stei.

1921 hät sich Warmbach freiwillig mit Nollige-Badisch-Rhyfälde zämmegschlosse. 1922 isch d'Ortschaft numme no „Rhyfälde“ (ab 1963 „Rhyfälde (Bade)“ gnännt und züe-n-re Stadt erhobe worre.



</doc>
<doc id="24070" url="https://als.wikipedia.org/wiki?curid=24070" title="Absenker">
Absenker

D’r Àbsanker kummt vu d’r Verwurzlung har vu ma Näschtla, wu vum Hurscht har àwa hangt, bis àn d’r Booda, wu d’r noh tailwis schpontàn Wurzla düat fàssa. Wänn ma vu Hurscht düat reeda, esch’s will sina Näschtla vu-n-allai bis àn d’r Booda hancka, so dàss noh n’ra gwessana Zitt, ohna äbbis gmàcht z’hà, àm Untertail vu ma-n-Aigla sech fànga Wurzla-n-a belda.

Wänn awer s’Holtz hächter esch un Näschtla net vu àsa sech bis àn d’r Boda biaga, müass d’Mänschahànd igriffa. Dàss haist ma d’r noh s’Ableegerverfàhra, wu ärlàuibt, Triwer vu Nutz- un Ziarpflànza z’vemehrera. Ma nemt d’unterschta Trib vu d’r Pflantza un biagt sa länglig en a 10 cm tiafa Grundrenna un befäschtigt sa met zwai Klàmmra so brait üssnànd wia meglig. Boll amol schleen d’Knäschpla üss, d’r wilscht àss unta-n-àn da Knäschpla, Werzala fanga a z’wàcksa. Wänn d’näija Schässleng ewer d’Boodaheera kumma senn, däckt ma d’r noh d’Renna züa un losst da Àpparàt ewerwentra. Em Friahjohr kà ma riawig dàs näija Pflanzla vum Müatterschtock tränna, dänn d’r Wenter dura hann sech sina Werzala so verschtärkt, dàss’s salbschtandig worra-n-esch.

Salamols wu d’Falder noch àbgedrännt gseh senn mett Häcka, wu d’Vegala hann känna dren naschta, wu s’Klaiveh Unterkunft gfunda hàtt un wu s’Wàsser abghäbt hann, àss’s net noh jedem Ragaschtermla a Schtai un Schlàmmàssa durch d’Gassla vum Dorf àwagschtrehma dian, salamols hann sech d’Häcka, gnàd en da Àbsanker, unidrenglig gmàcht uff a vegetàtiva Vermehrung.

Dia Aigaschàft hàtt ma o benutz àls Làndwehrhäcka em Mettelàlter schu. Ma hàtt Dornaschtricher gmescht met Rotbüacha un Hàgabüacha un hàtt ma noh Àbsanker en d’r Booda befäschtigt. Dia Häcka senn met da Johra so unidrengbàr worra, dàss sech kai Fend gwoogt hàtt, sech d’r durch schlicha.

Àllerdengs, düat ma hettzutàgs dàss Verfàhra wedder nohznoh en Gebrüch sätza. Emmer meh Gmaina lehn Häckazihn àsätza um d’ Schpeelplatz, d’Schtàttgarta un sogàr um gwessana Endüschtrigebiater. D’Àrchitäkta ziaga dia Häckazihn o en betràcht en erna iplànunga vu Privàt Giater odder greesera Boiüssechta.

D’Ardbeera esch d’bekànntschta Pflànza vu sech vermeera düat durch s’Schprässlengs üsschlàga, bässer gnännt Üsslaifer odder Schtolon. Awer dàssmol em gegasàtz zum Àbsanker wàckst ar àm Booda noh. Àn ra Noda vu dam Schteel äntweckla sech Werzala un wänn dia boodagfàsst hann schterbt d’r Schteel àb un s’Pflanzla werd noh aigaschtandig. d’Ardbeera esch net d’ainsigschta Frucht vu en dam Vermeerungsverfàhra unterworfa-n-esch dàss salwa gebts unteràndera bim Raabschtock, bim Figabàuim, odder bi Blüamaschtäck wia Rosaschtock, Blàui odder Guldraaga o bim Rosabàuim.


</doc>
<doc id="24071" url="https://als.wikipedia.org/wiki?curid=24071" title="Engelschwand">
Engelschwand

Engelschwand isch e ehemoligi Gmeind im Landchreis Waldshüet und hütt e Ortsdeil vo Gerbel. Innerhalb vo säller Gmeind litt’s im üsserschte Nordweste, nördlig vom Ortsdeil Segete und noch an de Gränze zu de Gmeind Herrischried. Näbe de Gmeind erhebt sich d’Gugel (998 Meter). Im Ortsdeil wird vor allem Landwirtschaft bedrybe. Es ghöre keini Wyler oder Ortsdeil meh dezüe.

Engelschwand hät scho immer zu de Grafschaft Hauenstein ghört. Sini erschti Erwähnig goht uff s Johr 1281 zrugg, wo’s „Aloswende“ ghyße hät. D’Entstehig Ort isch uff d’Rodige vo de Freiherre vo Tiefenstein zruggzfiehre.

De Marzin Arzner, wo bi de Salpetererunrujje e wichtigi Rolle gspylt hät, isch vo Engelschwand gsi. Er isch 1755 in s Banat verbannt worre.

Bis zu de Gründig vo de Kuraty Strittmatt im Johr 1924 hät de Ort zu de Pfarrei Strittmatt ghört.

Am 1. Januar 1975 isch Engelschwand zämme mit Nyderwihl, Oberwihl, Rüeßell, Segete und Strittmatt uff Gerbel ygmeindet worre.

S Wapppe vo de ehemolige Gmeind zeigt in de linke Hälfti e Danne, wo uff d’Züeghörigkeit zu de Grafschaft Hauenstein hywyst. Rächts devo sin zwei gähli Stärn uff blauem Grund z seh, wo de „Engel“ im Ortsname symbolisiere.

De Ortsdeil isch im Gerbeler Gmeindroot sit de Kommunalwahl vo 2004 mit de Monika Gerspacher verdrätte. Usser ihre ghöre no 18 Gmeindröt und de Bürgermeister zum Root.



</doc>
<doc id="24086" url="https://als.wikipedia.org/wiki?curid=24086" title="Hartschwand">
Hartschwand

Hartschwand isch e ehemoligi Gmeind im Landchreis Waldshüet und hütt e Ortsdeil vo Gerbel. Es litt im Höllbachdal nordöstlige bis östlige Deil vom Gmeindgebiet, westlig vo Rotzige. De Ortsdeil bstoht numme uss em glychnamige Dorf; es ghöre keini Ortsdeil oder Wyler dezüe.

Hartschwand isch 1281 zum erschte Mol erwähnt worre; es hät sällemols „Hartolswende“ gheiße und zu de Pfarrei Gerbel ghört. Bis 1844 isch hät's zu de selbständige Gmeind Strittmatt, wo hütt au e Ortsdeil vo Gerbel isch, ghört und isch deno bis zu siner Ygmeindig uff Gerbel am 1. Juli 1972 selbständig gsi. D'Ywohnerzahl vo 312 in säller Zit isch deno wäge Abwanderige gsunke, nochdem d'Mühle am Höllbach nümmi brucht worre sin. Mit sine hütt 149 Ywohner isch Hartschwand de chleinst Ortsdeil vo Gerbel.

Uff em Wappe isch e grieni Danne z seh, wo uff d'Züeghörigkeit zu de Grafschaft Hauenstein hywyst. Friehner isch under ihre au e Anker z seh gsi, wo aber 1901 abgschafft worre isch.

Zu de Zit vom Dorf siner erschte Erwähnig isch d'Existänz vo mehrere Mühle belegt.

Im Gmeinderoot vo Gerbel wird de Ortsdeil vom Andreas Matt verdrätte, wo sit de Kommunalwahle im Johr 2004 eine vo de 18 Ortschaftsröt isch.



</doc>
<doc id="24097" url="https://als.wikipedia.org/wiki?curid=24097" title="Dieter Vogellehner">
Dieter Vogellehner

Dr Dieter Vogellehner (* 31. Dezämber 1937 z Ellwange; † 14. März 2002 z Fryybeg) isch e dydsche Botaniker gsii.

Dr Vogellehner isch z Sigmaringedorf ùfgwagse ùn hed ab 1957 an dr Universideed Diibenga Biologii, Chemii, Geologii ùn Geografii schdudierd. Yyflùsryychi Lèèrer vùn em sin dr Walter Zimmermann ùn dr Karl Mägdefrau gsii. Bim Mägdefrau hed er ane 1965 promoviert mid em Thema ""Untersuchungen zur Anatomie und Systematik der verkieselten Hölzer aus dem fränkischen und südthüringischen Keuper"". 

Ane 1965 isch er wisseschaftlige Assischtänt am Botanische Inschtitut vù dr Universideed Fryybeg woore, wùn er iber d Anatomii ùn d Phylogenii vù dr Gymnosperme gforschd hed ùn iber d Karbonflora vùm Schwaarzwald. Ane 1969 hed er habilitiert ùn isch im glyyche Joor Diräkter vùm Botanische Gaarde vù dr Universideed woore, wùn er im Lauf vù dr Joore ganz nèi gschdalded hed. Im Joor 1975 isch dr Vogellehner userblaanmääsige Brofässer woore, ane 1978 derno Brofässer fir Systematischi Botanik ùn Paläobotanik.

Dr Vogellehner isch dùr zaalryychi Schrifde ùn Biecher international bekand woore. 

E Schieler vù iim, wù au byyn em promoviert hed, isch dr Volker Mosbrugger, schbeeder Diräkter vùm Senckenberg-Museum z Frankfurt.

E andere Schieler vù iim isch dr Thomas Speck, wù syy Noochfolger as Diräkter vùm Botanische Gaarde woore isch.




</doc>
<doc id="24100" url="https://als.wikipedia.org/wiki?curid=24100" title="Udmurtische Sprache">
Udmurtische Sprache

Udmurtisch (Eigebezeichnig: удмурт кыл , friehner "Wotjakisch") isch e permischi Sproch und ghört dodemit zu de finno-ugrische und de uralische Sproche. De nöchst Verwandt devo isch Komi.

D'Grammatik vom Udmurtische isch vo Agglutination, d. h. vo de Verwändig vo Ändige, brägt. Wie in allne finno-ugrische Sproche git's kei grammatischs Gschlächt. Au s Fehle vo Artikel deilt's mit allne finno-ugrische Sproche usser em Ungarische.

Udmurtisch isch zämme mit Russisch Amtssproch vo Udmurtie (Russland). Di meiste Udmurtischsprochige chönne genauso güet Russisch; Lüt, wo numme Udmurtisch chönne, sin höchstens no under de ältere Mänsche z finde.

In dialektale Variante heiße d'Udmurte au "udmort, ukmort" oder "utmort". S "ud-" bedütet „Fäld“ oder „Wyse“, chunnt uss em Komi und existiert uff Udmurtisch nit. S "murt" heißt eigetlig „främd“, cha aber au „Mänsch“ bedüte (vgl. "mort" uff Komi). Die Etymology isch numme e Vermüetig und nit bewyse, eini wo meh überzügt git's aber momentan nit.

D'Mari nänne d'Udmurte "odo-marij", überesetzt „odo-Mänsche“

I me russische Tekscht werre d'Udmurte under em Name "vjada" gnännt, sälle Name chunnt vom Fluss Vjatka. Friehner isch d'Bezeichnig "Wotjakisch" bzw. "Wotjake" für s Volk gsi: de erscht Deil chunnt vom udmurtische "ud-", woby s "v" epentethisch isch und de Name vom Volk friehner "ot" oder "otin" gsi isch; s "-jak" bedütet „Volk“. Ab em zwanzigste Johrhundert hän finno-ugrischi Sachbiecher zerscht z Finnland und z Estland, spöter au z Ungarn di neui Bezeichnig brucht.

Uff Tatarisch und Tschuwaschisch werre d'Udmurte "ar" gnännt. Säll Wort hät friehner „Ma“ bedütet.

Im Udmurtische git's sybe Vokal und 26 Konsonante. D'Längi vo de Konsonante spylt für d'Bedütig vom Wort kei Rolle. Es git keini Diphthong, zwei Vokal nochenand ghöre au zu zwei verschydene Silbe.

Es wird s kyrillisch Alphabet brucht, wo mit e baar Büechstabe ergänzt worre isch:

D'Bedonig isch im Udmurtische dynamisch und litt normalerwis uff de letschte Silbe. Bedonti Silbe sin zirka anderthalbmol so lang wie unbedonti. Bi Verbe entscheidet d'Bedonig zwüsche Indikativ (letschti Silbe) und Imperativ oder Verneinig (erschti Silbe) underscheide. In verdoppelte Adjektiv und in Adverbie wird immer di erschti Silbe bedont. In Nome und Adjektiv, wo mit <ог-, оло-, но-, коть-> afange, chà d'Bedonig uff jeder Silbe lyge, noch de Bronome ваньмы (myr, 2. Person Blural) und ваньды (ihr alli).

Udmurtisch kännt insgsamt 23 Dialäkt (lüeg Charte). Di meiste Sprächer zälle d'Nord- und d'Ostdialäkt. Bemerkeswärt isch de Besermandialäkt, wo d'Sprächer ethnologisch gseh Tatare sin, wo sich bis in s 19. Johrhundert no als Tschuwasche bezeichnet hän. Si läbe uff em Gebiet, wo sunscht d'Norddialäkt gschwätzt werre, und ihr Dialäkt wird in mänke Sachbiecher au als eigeni Sproch aglüegt.

In de Norddialäkt blibt e -ы- zwüsche palatale Konsonante normalerwis stoh. In de Süddialäkt wird's zu me "i":

In de Elativ- und Ergativforme und in reflexive Ändsilbe vo Verbe wird e -сь in de Norddialäkt zu me -ы- (-y-):

Au in de Lexik git's Underschyd zwüsche de Nord- und de Süddialäkt:

Es git aber au Gegebispyl:

In dem Bispyl hät numme s Wort vom Süddialäkt e främde, d. h. tatarische Ursprung:

Au in de Konjugation git's Abwychige zwüsche de Dialäkt.

Im 20. Johrhundert isch s Udmurtisch infolg vo de russische Politik uff d'Dörfer zruckdrängt worre, numme ab und züe hät mer's in de Hauptstadt vo Udmurtie z höre griegt. In de 1960er-Johr sin d'Namesschilder an de Gschäfter und Behörde zweisprochig worre, ab de 1980er findet mer numme no sälte udmurtischsprochigi Bschriftige ohni russischi Übersetzig. Zu de schlächte Züechumftsussichte vo de Sproch drait au d'Datsach by, dass de Adeil vo Udmurtischsprochige under de jüngere Generatione am Sinke isch und dass es s Schüelsystem numme in de Understufe underrichte losst. An de Udmurtische Staatlige Universität (Удмурт кун университет) wird allerdings Underricht uff Udmurtisch und au s Studium vo de Sproch abotte. Dezüe chunnt, dass s Udmurtisch noch em Gsetz di zweiti Amtssproch vo Udmurtie isch. Schüele, wo "rein udmurtisch" sin, git's numme no in de Dörfer.



</doc>
<doc id="24101" url="https://als.wikipedia.org/wiki?curid=24101" title="Otti Wilmanns">
Otti Wilmanns

D Otti Wilmanns (* 24. Ogdoober 1928 z Breme as "Ottilie Wilmanns") isch e dydschi Botanikeri, wù an dr Universideed Fryybeg gfoorschd ùn glèèrd hed.

D Otti Wilmanns chùnd us ere alde hanseatische Chaufmans- ùn Glèèrdefamilie ùn isch z Breme ùfgwagse. Im Chrieg isch si e Zydlang z Duttlinge ùf d Schuel gange. Noch em Abitur hed d Otti Wilmanns im Augschde 1948 zèèrschd e landwiirdschafdligi Lèèr uf eme Hoofd im Boodeseebied gmachd, ab em Juli 1949 hed si derno an dr Universideede Diibenga ùn Göttinge Biologii, Geologii ùn Chemii schdudierd. Yyflùsryychi Lèèrer sin d Botaniker Walter Zimmermann ùn Konrad Buchwald gsi ùn dr Geolog Georg Wagner.

Ane 1955 hed si s Studium abschlose mid em Staatsexame fir s Hèècher Lèèramd ùn promoviert iber s Thema "Pflanzengesellschaften und Standorte des Naturschutzgebietes "Gereuthau" und seiner Umgebung".

Noch ere Assischtänzzyd ùn dr Habilitation fir Botanik hed si ab 1961 as Wisseschafdligi Reedi am Lèèrschduel fir Botanik an dr Universideed Fryybeg gschafd, wù si d Fächer Geobotanik ùn Syschtematik verdräde hed. Ane 1975 isch si ùf dr nèi yygriichded Lèèrschduel fir Geobotanik gruefe woore. Im Joor 1996 isch d Otti Wilmanns emeritiert woore. Iire Noochfolger ùf em Lèèrschduel fir Geobotanik isch dr Ulrich Deil gsii.

In iiri Foorschige isch s ùm ali Beryych vù dr Pflanzesoziologii gange, bsùndersch ùm d Standortsökologii ùn d Dynamik vù dr Vegetation. Schwäärpinggd vù iire wisseschafdlige Aarbed sin die Theme gsii:

Zäme mid em Günther Osche hed d Otti Wilmanns e wiichdige Aaschùùb gee fir d Erfoorschig vù dr Interaktion vù Flora ùn Fauna ùn doodermid fir di nèi Disziplin vù dr Biozönologii.

Bi iire Ùndersuechige ùn vor alem bi dr Uusbildig vù dr Schdudände hed si aliwyyl e groos Gwiichd glaid ùf e naduurschùzorientierti Grùndlaagefoorschig ùn ùf di bragdisch Aawändig vù pflanzesoziologische ùn biozönologische Aarbedwyyse.

Iiri Kartierig vù dr Biotop vùm Chaiseschduel, wù si ane 1976 dùùregfierd hed, isch dr Aaschdoos gsii fir d ""Pilotstudie Biotopkartierung Baden-Württemberg"", ùn si hed die mid iire Midarbaider ùn Schdudände modälaardig fir Siidbaade ùmgsezd. D Kartierig-Method, wù si endwigled hed, isch derno vù dr doomoolige Landesanstalt für Umweltschutz ibernùù woore fir d Biotopkartierig im ganze Land.

D Otti Wilmanns isch fir vyyl Schdudändegeneratione e groos Voorbild gsii as Hoochschuellèèreri. Si hed sich au in Publikatione mid dr Didaktik ùn Methodik vù botanische ùn landschafdskùndlige Exkursione bschäfdigd. E Byyschbel isch iire "Exkursionsführer Schwarzwald", wu 2001 erschiine isch ùn wù iber d Fächergränze ewäg am Byyschbel vù 45 Wander-Route d Landschafd ùn d Vegetation vùm Schwaarzwald bschrybd.

Ane 2001 hed si d "Otti-Wilmanns-Schdifdig" grinded, wù Foorschigsaarbede vù Noochwùgswisseschafdler ùf em Gebied Vegetationskùnd ùn Biozönologii fèèrdered. D Stiftig het ihrne Sitz am Fryybeger Inschtitut fir Biologii II.

D Otti Wilmanns isch nie ghyroode gsii ùn hed kaini Chinder. Gwoond hed si vyyl Joor z Hinderzaarde, midlerwyyli woond si z Fryybeg.

D Wilmanns schwäzd normaalerwyys e noorddydsch breegd Hoochdydsch, chaa aber au gued Schweebisch schwäze, was si ùf iire Exkursione ùn Fäldfoorschige mid Buure vyylmol au gmachd hed.






</doc>
<doc id="24102" url="https://als.wikipedia.org/wiki?curid=24102" title="Botanik">
Botanik

D Botanik (griechisch βοτανική (επιστημή) "botaniké (epistemé)": Bflanzekùnd, vù βοτανή "botáne" 'Waid, Fuederbflanze') isch e Dailgebied vù dr Biologii, wù s Ryych vù dr Bflanzewäld erfoorschd. Dr Uusdrùg Botanik isch vùm Dioskurides im erschte Johrhundert breegd woore.

D Botanik bschäfdigd sich mid em Lääbenszyklus, em Schdofwägsel, em Wagsdùùm ùn em Ùfböu vù dr Bflanze, mid iire Inhaldsschdof, iire Ökologii ùn iirem wiirschafdlige Nùze.

Zue dr Bflanze im ängere Sin zele nääbe dr Gfeesbflanze au d Miesch ùn d Grienalge. Friejer hed mer au Schwim, Fläächde, Bakterie ùn Archaebakterie zue dr Bflanze zeld. Droz as mer hid wais, as die nid nèècher mid dr Bflanze verwand sin, wie au ali Alge (uuser dr Grienalge), wääre d Roodalge, d Chiiselalge, d Bruunalge, d Schwim ùn d Fläächde alno vù dr Botanik erfoorschd. Nùme d Bakterie (mid dr Blaualge) ùn d Archaebakterie ghèère midlerwyyli zem Foorschigsgebied vù dr Mikrobiologe.

Wäg dr ùnderschiidlige Froogeschdelige ùn Methode hän sich fimf Chäärngebied endwigled:




Mid botanische Froogeschdelige bschäfdige sich au anderi Foorschigsriichdige vù dr Biologii ùn vù andere Wisseschafde wie:

Vyylmol wird s Fach Botanik au yydaild in d Dailgebied "Algmaini" ùn "Speziäli Botanik". Au e Dailgebied "Aagwandi Botanik" wird ùnderschiide, wù sich mid botanische Froogeschdelige bschäfdigd ùnder em Aschpäkt vù dr Nùzig vù Bflanze dùr dr Mänsch, z. B. dùr Landwiirschafd, Foorschdwiirdschafd, Gaardeböu, Landschafdsbflääg ùn Ùmwäldschùz.




</doc>
<doc id="24109" url="https://als.wikipedia.org/wiki?curid=24109" title="Friedrich Kluge">
Friedrich Kluge

Dr Friedrich Kluge (* 21. Juni 1856 z Köln; † 21. Mai 1926 z Fryybeg) isch e dydsche Schbroochwiseschafdler ùn Lexikograf gsii. Är isch vor alem bekand woore dùr syy 1883 verefendligd "Etymologisches Wörterbuch der deutschen Sprache", e Standardwäärch vù dr dydsche Etymologii, wu s bis hide zaalryychi Nèiùflaage dervù gee hed (ane 2002 di 24. Ùflaag). Mid syym Name sin au d Aafäng vùm Baadische Wèèrderbuech verbùnde.

Dr Friedrich Kluge hed ab 1874 an dr Universideede Leipzig, Schdroosbeg ùn Fryybeg Verglyychendi Schbroochwiseschafd ùn klassischi ùn modäärni Filologii schdudierd. Ane 1878 hed er z Schdroosbeg promoviert ùn im Joor 1880 habilitiert fir d Fächer Germanischtik ùn Anglischtik mid er schbroochgschiichdlige Aarbed ("Zum indogermanischen Vocalismus").

Ab 1884 isch er an dr Universideed Jena zèèrschd ùseroordendlige, ab 1886 derno oordendlige Brofäser gsii. Ane isch er em Ruef an d Universideed Fryybeg gfolgd ùn isch dèèrd Noofolger vù syym Lèèrer Hermann Paul as Brofäser fir dydschi Schbrooch ùn Lideraduur woore.

As aine vù dr èèrschde Germanischte hed dr Kluge sich zem aine in syym Wèèrderbuech aber au in verschiidene ainzelne Verefendlichùnge mid Sonderschbrooche bschäfdigd, wie zem Byyschbel mid dr Seemansschbrooch, em Roodwälsch oder dr Schdudändeschbrooch.

In dr Joore 1894/95 hed dr Friedrich Kluge zäme mid em Fridrich Pfaff ùn em Elard Hugo Meyer e schrifdligi Ùmfroog zue dr baadische Volkskùnd dùrgfierd. Iber 3000 Froogebeege sin in ali Schueloord im Groosherzogdùm Baade verschigd woore. Nääbe vyyle Frooge zue volkskùndlige Theme isch ai Froogekompläx au dr Dialäkt gsii. Us ùùgfèèr 600 Oordschafde sin d Froogebeege zrùggschigd woore. S Madriaal isch esoo ùmfangryych gsii, as dr Blaan ùfchùù isch, e Dialäktwèèrderbuech vù Baade drus z mache. Dr Kluge isch aber in dääre Zyd mid andere Sache bschäfdigd gsii, wäge däm isch des Baadisch Wèèrderbuech èèrschd ane 1914/19 vù syym Schieler Ernst Ochs aagfange woore.

Ane 1900 hed dr Kluge d "Zeitschrift für deutsche Wortforschung" grinded, wu bis 1914 erschiine isch.

Im Joor 1919 isch er emeritiert woore. 

Dr Noochlas vùm Kluge isch im Archiv vù dr Universideedsbibliothek Fryybeg.

Dr Kluge isch Midgliid vù dr Heidelberger, dr Leipziger ùn dr Münchener Wisseschaftsakademie gsii ùn Èèremidgliid vù dr Kgl. Flämische Akademii z Gent.





</doc>
<doc id="24110" url="https://als.wikipedia.org/wiki?curid=24110" title="Niederwihl">
Niederwihl

Nyderwihl (uff Hochdütsch "Niederwihl") isch e ehemoligi Gmeind im Landchreis Waldshüet und hütt e Ortsdeil vo Gerbel. Es litt südlig vo Rüeßell und östlig vo Oberwihl und hät 479 Ywohner. Näb em Dorf sälber ghöre no d Zinke Schildbach und s Hus Sägehof zu Nyderwihl.

E erschti Erwähnig vo Nyderwihl findet mer im Johr 1275 als „Wile“; sällewäg vermüetet mer, dass es zämme mit em benochberte Oberwihl entstande isch. E „nidern Wile“ findet mer erscht im Johr 1328. Zwüsche sälle beide Ort isch d Sydlig Schlächewihl gläge, wo 1383 in re Urkunde uffdaucht. S Chloster St. Blasie hät scho frieh Höf z Nyderwihl gha.

Uff em Wappe vo de ehemolige Gmeind isch e grieni Danne uff silbrigem Grund und drunder e grieni Flächi. Links und rächts vo de Danne, wo uff d Züeghörigkeit zu de Grafschaft Hauenstein hywyst, sin d Büechstabe G und N z seh, wo für „Gemeinde Niederwihl“ stönn.

Sit em 1. Januar 1975 isch Nyderwihl e Ortsdeil vo Gerbel.

Nyderwihl wird im Gerbeler Gmeindroot vom Klaus Brunner und em Klaus Watzinger verdrätte.



</doc>
<doc id="24123" url="https://als.wikipedia.org/wiki?curid=24123" title="Komitat">
Komitat

Komitat sin Verwaltigseiheite vo Ungarn und vom ehemolige Chönigrych Ungarn. Di ungarischi Übersetzig isch "megye" , woby bis zum Zweite Wältchrieg no de Begriff "vármegye" in Gebruch isch, wo im Alemannische (sinngmäß) mit em Begriff „hisdorischs Komitat“ widdergee wird. Sälle friehner Name, wo „Schloss-Komitat“ bedütet, chunnt dodevo, dass di friehnere Komitat um Schlösser umme entstande sin. Jedes Komitat hät e Komitatssitz (uff Ungarisch "megyeszékhely"). S Wort „Komitat“ chunnt vom latynische "comitatus" und vom mittellatynische "comes" (säll hät diverse Adelstitel entsproche); friehner isch no s Wort „Grafschaft“ brucht worre. Bsunders noch 1867 hät mer d'Komitat au als Gspanschafte bezeichnet.

D'Komitat vom Chönigrych Ungarn sin wohrschints um s Johr 1000 umme entstande. Ab 1867 hät's 64 Komitat gee, spöter hän sich zwei Komitat zu Abaúj-Torna vereinigt. Z Kroatie und z Slowenie hät's no mol 8 Komitat gee, dezüe chunnt d'Stadt Fiume und ihr Gebiet. D'Komitat sin in Bezirk underdeilt gsi. An de Spitze vom Komitat isch de Obergspan (főispán, ispán) gstande. Ab 1867 hät d'Regierig sälli Position vergee, zum Deil hät mer si aber au gerbt.

Hütt bstoht Ungarn uss 19 Komitat mit je me Komitatssitz und de Hauptstadt Budapest. Di meiste andere größere Städt hän au s Komitatsrächt, werre aber me Komitat züegrächnet. D'Komitat sin in Chleigebiet underdeilt.

Kroatie isch in 20 Gspanschafte und d'Hauptstadt Zagreb underdeilt, wo sälber de Gspanschafte-Status hät.



</doc>
<doc id="24124" url="https://als.wikipedia.org/wiki?curid=24124" title="Komitatssitz">
Komitatssitz

Komitatssitz (uff Ungarisch "megyeszékhely" isch sälle Ort vo me ungarische Komitat, wo d'Verwaltig und d'Regierig ihr Sitz hän. In de Verfassig vo Ungarn werre d'Komitatssitz und d'Näme vo de Komitat sit 1990 vo de Regle 67/1990 (VIII. 14.) bstimmt.

Im Chönigrych Ungarn sin d'Komitat um d'Schlösser umme entstande, drum isch es als selbstverständlig aglüegt worre, das sälli de Komitatssitz darstelle. De Adel vo sälle Schlösser hät de Komitatssitz bis 1723 sälber chönne bstimme. Ab Johr 1723 hät s Gsetz 1723:LXXIII.tc. d'Azahl vo de Komitat bstimmt. Zwar hät s Gsetz au e Komitatssitz vorgschrybe, sälle hän d'Komitat aber witerhy sälber bstimmt.

Erscht noch em Östrychisch-Ungarische Usglych (1867) isch de Regierig vom Komitat sälli Freiheit eweggnoh worre und s Gsetz hät d'Komitatssitz bstimmt. Sälli Situation hät sich sither nit gändert, allerdings hät de Inhaber vom Rächt, de Komitatssitz z bstimme, mehreri Mol gwechselt. Sit 1990 legt si d'Verfassig fest.

In Chlammere stönn di züeghörige Komitat




</doc>
<doc id="24125" url="https://als.wikipedia.org/wiki?curid=24125" title="Ernst Ochs">
Ernst Ochs

Dr Ernst Ochs (* 27. Augschde 1888 z Ättene; † 12. Jäner 1961 z Fryybeg) isch e dydsche Germanischt gsii. Är isch langi Joor dr Rusgeeber vùm Baadische Wèèderbuech gsii.

Dr Ochs isch z Ättene ùfgwagse as Sùùn vùm Karl Ochs (1858–1929), eme Ooberlèèrer z Ättene, un dr Anna Ochs geb. Wehrle (1864–1914). Vù 1894 bis 1907 isch er ùf d Schuel gange, zèèrschd ùf d Volksschuel ùn derno ùf s Realgymnasium z Ättene.

Är hed an dr Universideede Heidelberg (1907–1908), Münche (1908–1909) ùn Fryybeg (1909–1911) Germanischtik ùn Anglischtik schdudierd. Ane 1911 isch er z Fryybeg bim Friedrich Kluge zùm Dr. phil. promoviert woore mid ere schbroochgschiichdlige Aarbed "(Lautstudien zu Notker von St. Gallen. Zum Oberdeutschen des 11. Jahrhunderts)". 1912 hed er d Schdaadsbriefig in Dydsch ùn Änglisch fir s Lèèramd an hèèchere Schuele z Charlsrue abglaid.

Noch em Staats- ùn Assessorexame isch er vù 1912 bis 1914 Privatlèèrer z Schduegerd gsii, ane 1914 hed er vù dr Baadische Regierig dr Ùfdraag iiberchùù, in Zämeaarbed mid em Friedrich Kluge ùn em Alfred Götze e Baadischs Dialäktwèèrderbuech z erschdele. Wel dr Ochs 1914 as Soldad in dr Èèrschde Wäldchrieg yyzooge woore isch, hed er mid dääre Aarbed zèèrschd im Joor 1919 chene aafange. Haubdberueflig isch er aber Studieprofessor am Friedrichsgymnasium z Fryybeg, schbdeeder derno am Bertholdgymnasium gsii.

Ane 1921 hed dr Ochs e Iiberblig iber d Gliiderig vù dr Dialäkt z Baade voorglaid. 1925 isch di èèrschd Liiferig vùm Baadische Wèèrderbuech uusechùù ùn dr èèrschd Band hed er ane 1942 chene abschliese. Dr Ochs hed dr Ùmfang zèèrschd ùf zwee Bänd gschäzd. Wùn er fèèrig gsii isch mid em èèrschde Band, hed er s ùf drèi gschäzd, im Lauf vù dr negschde Joor hed sich aber uusegschdeld, as är s Baadische Wèèrderbuech nimi cha abschliese.

Im Joor 1923 hed er d Margarete Dreher (1893–1954) ghydroode.

Dr Ochs hed ab em SS 1927 e Lèèrùfdraag fir Volkskùnd un Mundardfoorschig an dr Universideed Fryybeg ghaa, ab em WS 1928/29 au fir aldgermaanischi Dialäkt, wùn er bis zem WS 1939/40 uusgfild hed. Är hed zem Byyschbel Kurs ùn Seminar ghalde iber isländischi Saga. Ab em SS 1934 isch sy Lèèrùfdraag us bolitische Grind ùf Dialäktfoorschig bschränggd wore. 

Syder ane 1933 isch er Luftschutz-Huuswart gsii. Ab 1934 isch er Midgliid in dr NS-Volkswohlfahrt (NSV) ùn ab 1934 im NS-Lehrerbund (NSLB) gsii. Vù 1941 bis 1945 isch er wider zum Chriegsdienscht in ere Noochriichdekompagnie yyzooge woore, am Änd isch er Hauptmann gsii.

Vù 1946 bis 1961 isch er ordelige Hononar-Professor fir Altgermanischi Dialäkt ùn alemanischi Mundart gsii. Im Joor 1953 isch er pänsioniert wore.

Noch em Dood vùm Ochs ane 1961 isch dr Karl Friedrich Müller, langi Joor e èèreamdlige Midarbaider vùm Ochs syy Noofolger as Rusgeeber vùm Baadische Wèèrderbuech woore.

In ere Publikation mid dr Iberschrifd „Vorschlag“ hed dr Ochs ane 1922 d Ùffasig verdräde, as mer an dr schbroochlige Wiirgligkaid verbyygood, wän mer as Dialäktfoorscher bi dr Erheebig vùm boodeschdändig Woordschaz aliwyyl nùme die Oordsaasäsige frogd, wù meglidschd nie us em Oord uusechùù sin. "„Der eigentliche Sprachträger ist nicht der festgewurzelte Originalmensch, sondern der Gesellige mitten im Verkehr“".










</doc>
<doc id="24127" url="https://als.wikipedia.org/wiki?curid=24127" title="Rotzingen">
Rotzingen

Rotzige, uff Hochdütsch "Rotzingen", isch e ehemoligi Gmeind im Landchreis Waldshüet und hütt e Ortsdeil im Norde vo Gerbel. Es litt nördlig vom Ortskärn und östlig vo Hartschwand und glydert sich in d'Dörfer Rotzige im Norde und Burg im Süde. Im Dorf Burg isch bisher aber no kei Burg gfunde worre. D'Ortspadronin vo Rotzige isch di heiligi Agatha.

Di erschti urkundligi Erwähnig vo Rotzige chunnt uss em Johr 1266, wo de Ort "Racingen" gheiße hät. Es hät scho lang zum Chirchspyl Gerbel und de Einig Gerbel ghört, wo's bis 1805 gee hät. Es isch di erschti Gmeind gsi, wo uff Gerbel ygmeindet worre isch (1. Juli 1971).

S Wappe isch vertikal deilt und zeigt uff de linke Site e schwarzi Fackle mit re Flamme uff gählem Grund, uff de rächte Site e silbrigi Danne uff grienem Grund. D'Fackle stoht für d'Ortspadronin Agatha, wo als Schutzpadronin gege Für gältet, d'Danne, bis 1956 grien dargstellt, wyst uff d'Züeghörigkeit zu de Grafschaft Hauenstein hy.

Rotzige isch de Ursprungsort vom Name „Rotzinger“, wo im Hochrhygebiet hüfig isch. D'Dräger vo de Verbreitig vom Name sin Abwanderer gsi.

Rotzige isch im Gerbeler Gmeinderoot mit em Otto Huber und em Herbert Nägele verdrätte.



</doc>
<doc id="24130" url="https://als.wikipedia.org/wiki?curid=24130" title="Kleingebiet">
Kleingebiet

E Chleigebiet (uff Ungarisch "kistérség" ) isch z Ungarn e Gebiet, wo uss mehrere Gmeinde bstoht und vor allem de Entwicklig und de Statistik dient. Zwar entspräche d'Chleigebiet vo de Größi her in etwa de friehnere ungarische Bezirk, mer cha si aber nit als Nochfolger vo sälle bezeichne, wyl nit vo de Verwaltig vo de Komitat bstimmt wird, was zu wellem Chleigebiet ghört.

E Chleigebiet umfasst immer di ganzi Flächi vo allne Gmeinde, wo dezüeghöre; e Gmeind cha numme zu einem Komitat ghöre. Es git keini Gmeinde, wo nit Bstanddeil vo me Chleigebiet sin. Me Chleigebiet chönne usserdem numme Gmeinde vo "einem" Komitat züegordnet sy.

Momentan git's z Ungarn 174 Chleigebiet.

1994 hät de Bräsidänt vom Statistikamt KSH ("Központi Statisztikai Hivatal") mitdeilt, dass er für statistischi Zwäck neui Bezirke ygfiehrt gha hät. In säller Mitdeilig isch vo 138 Bezirk d'Red, ab em 1. Januar 1998 vo 150.

E Erlass vo de Regierig uss em Johr 2003 hät zu sälle 150 Chleigebiet neui züegfiegt und bis zum Septämber 2007 isch d'Azahl uff 168 gstyge. S Parlamänt hät spöter sechs neui Chleigebiet züegfiegt.

I me witere Erlass vo 2004 hät d'Regierig Organisatione in s Läbe grüefe, wo jewyls innerhalb vo einem Chleigebiet e Deil vo de Uffgabe vo de Gmeinde ihrer Selbschtverwaltig erfülle und zu de Entwicklig vom Gebiet bydrage.

Lut me Gsetz über d'Entwicklig vo de Gmeinde uss em Johr 1996 dürfe d'Verwaltige vo de einzelne Gmeinde Gsellschafte uffstelle, wo sich um d'Entwicklig, d. h. um s Erstelle vo Entwickligsbrogramm und sälle ihri Verwirkligung kümmere. Sit 2004 besait säll Gsetz usserdem, dass s staatlig "Közigazgatási Hivatal" (Verwaltigsbüro) in Gmeinde, wo kei sonigi Gsellschaft zstand cho isch, e sognännte "Kistérségi Fejlesztési Tanács" (Entwickligsroot vom Chleigebiet) uffstelle müeß, wo sich um di entsprächende Uffgabe kümmert. 

Am 30. Abril 2005 hät's in 12 Chleigebiet Entwickligsgsellschaft gee.

Sit's s Chleigebiet-System git, sin mehreri Mol neui Chleigebiet durch d'Uffdeilig vo alte entstande. Zletscht sin am 26. Septämber 2007 neui Chleigebiet entstande, wo d'Zahl vo 168 uff 174 gstyge isch.



</doc>
<doc id="24131" url="https://als.wikipedia.org/wiki?curid=24131" title="Rüßwihl">
Rüßwihl

Rüeßell (uff Hochdütsch "Rüßwihl") isch e ehemoligi Gmeind im Landchreis Waldshüet und hütt e Ortsdeil vo Gerbel. Es litt zwüsche Gerbel und em Ortsdeil Nyderwihl und isch Bstanddeil vo de Pfarrei Nyderwihl. De Ort bstoht uss de Dörfer Rüeßell (412 Ywohner) und Diefestei (199 Ywohner).

1241 isch Rüeßell zum erschte Mol erwähnt worre, wyl do de Hugo von Tüffenstein e Güet an e Aargauer Chloster verchauft hät. De Ort isch wäge sine fruchtbare Äcker vo Freibure bsydelt gsi, d'Entstehigszit isch aber nit bekannt. Wie z Nyderwihl hät s Chloster vo St. Bläsi d'Grundherrschaft und d'Grichtbarkeit gha. No im 13. Johrhundert hät's de Chönig Konrad IV., wo über de Freibure gstande isch, an de Graf Rudolf vo Habsburg verpfändet.

Im 18. Johrhundert sin vyli Bürger vo Rüeßell an de Salpetererunrujje bedeiligt gsi. Ihr Afiehrer, de Martin Mutter von Rüßwihl, isch uff Ungarn verbannt worre.

S Wappe - wo's sit em 19. Johrhundert git - zeigt e grieni Danne mit me schwarze Stamm uff wißem Grund. Sälli Danne erinnert dra, dass Gerbel friehner e Bstanddeil vo de Grafschaft Hauenstein gsi isch.

Z Rüeßell findet sit 1976 jedes Johr am 2. Juli s Dorffest statt, wo vo mehrere Verein organisiert wird. 

Diefestei (uff Hochdütsch "Tiefenstein") hät 199 Ywohner und vier Ortsdeil. Bis zu de Ygmeindig uff Gerbel am 1. Januar 1975 hät jede vo sälle Ortsdeil züe-n-re andere Gmarkig ghört; e Gmarkig oder Gmeind Diefestei hät's nie gee.

Diefestei isch under de Herre von Tüten uss em Nordoste vo de Schwiz gründet worre. Si hän do e Burg baut, wo s Diefesteinergschlächt vo 1239 bis 1317 gherrscht hät. 1272 hät de Rudolf von Habsburg d'Burg zerstört.

Noch de Entdeckig vo Yseerzvorcho z Diefestei isch im 17. Johrhundert e Yseschmälzi mit Hammerwerk baut worre, wo mithilf vom Schildbach bedrybe worre isch. D'Yseschmälzi isch bis in s 19. Johrhundert bedrybe worre. Spöter sin Spinnerei und Zwirnerei wichtigi Arbetgäber gsi. Au Granit isch abbaut worre.

Wyl's nie e Gmeind Diefestei gee hät, isch s Wappe erscht 1982 festglegt worre, es zeigt in de linke Hälfti uff rotem Grund e Hälm mit me Schwan obe druff, wo an d'Herre vo Diefestei erinnert und in de rächte Hälfti uff gählem Grund e dreizinnige rote Durm uff me griene Hügel, wo d'Burg Diefestei symbolisiert.



</doc>
<doc id="24141" url="https://als.wikipedia.org/wiki?curid=24141" title="Milch">
Milch

Milch oder Milich isch d Flüssikeit, wo Süügedier drmit ihri Junge düen ufzieh. Si wird im Utter (bim Mensch in dr Brust) produziert und d Jungdier suuge an dr Zitze zum dringge.

Dr Mensch bruucht Milch au vo Dier, won er domestiziert het, die wichdigste z Europa si d Chüeh, d Geisse und d Schoof. Es git Kulture, wo Kamel, Ross, Büffel und anderi Süüger gmulche wärde.

Im dütsche Sproochruum meint me mit "Milch" im allgemeine d Chuehmilch, bi andere Milchsorte erwähnt me s Dier, vo si von em chunnt, z. B. Geissemilch, Schoofsmilch usw. Das isch au d Regelig in dr EU.

In der Milch het s Chohlehydrat, Eiwyss, Vitamin und Spurenelemänt. D Adeil vo de einzelne Inhaltsstoff si aber vo Dierart zu Dierart underschiidlig. Bi Dierarte, wo e sehr energiiintensive Stoffwächsel hai, isch d Milch bsundrigs riich an Fett, Protein und Chohlehydrat. Do dezue ghört z. B. d Milch vo Walfisch und Iisbäre. Innerhalb von ere Art hai au s Fuetter, d Haltig, d Laktationsziit und dr Gesundheitszuestand und s Alter vo de Tiere Iifluss uf d Zsämmesetzig vo der Milch.

Die hüfigste Protein, wo öbbe 80 Prozänt vo der Gsamtproteinmängi usmache, si d Casein. Die übrige Protein wärde au as "Molkeprotein" zsämmegfasst. Zu de Molkeprotein ghöre beta-Lactoglobulin, alpha-Lactalbumin, Rinderserumalbumin, Immunglobulin und d Proteosepepton. D Huut (Niidle), wo bim lengere Choche vo Milch an der Oberflechi entstoht, wird dur d Denaturierig vo Albumin verursacht.

S wichtigste Chohlehydrat in der Milch isch d Lactose, drnäbe het s Galactose, Glucose und Spure vo andere Chohlehydrat. Der pH-Wert vo Milch schwankt zwüsche 6,5 für früschi Milch bis öbbe 4,5 für suuri Milch.

Zum Milch chönne ufbhalte, het me scho früe agfange druus Chees z mache.

Für d Nahrigsmittelindustrii z Mitteleuropa hützudags si Milchchüeh der Hauptliferant vo Milch, in de Bärge siis hüfig immer no d Schoof (Schoofsmilch) und d Geisse (Geissemilch), wo aber in dr Vergangeheit grösseri Bedütig gha hai as hütte.

Au Ross (Stutemilch) und Huusesel (Eselsmilch), Kamel, Dromedar und Yak, in de Ande in Südamerika sälte au Lama, wärde gmulche. Höch im Norde wird d Milch vo de Rendier bruucht, z Asie die vo Wasserbüffel, im arabische Ruum wird, näbe dr Geisse- und dr Schoofsmilch, au Milch vo Kamel konsumiert.


</doc>
<doc id="24146" url="https://als.wikipedia.org/wiki?curid=24146" title="Segeten">
Segeten

Segete oder Sägädä (uff Hochdütsch "Segeten") isch e ehemoligi Gmeind im Landchreis Waldshüet und hütt e Ortsdeil vo de Gmeind Gerbel. Zum Ort ghöre näbem Dorf Segete no s Ghöft Hetzlemühli (Hetzlenmühle) und s Hus Sägi (Säge).

Segete litt im Weste vo de Gmeind Gerbel, westnordwestlig vom Ortskern, und gränzt im Oste an de Ortsdeil Strittmatt und im Weste an d'Gmeind Herrischried.

Segete wird zum erschte Mol im Johr 1491 als „Segeden“ erwähnt und spöter no mol als „Segenthal“. Es hät zu de Grafschaft Hauenstein und zu de Einig Gerbel ghört. De Johann Wasmer us Segete, wo bi de Salpetererunrujje zu de Afiehrer ghört hät, isch no vor siner Verbannig uff Ungarn im Gfängnis gstorbe. Im 19. Johrhundert isch de Joseph Schäuble eine vo de rund 300 witere Ywohner gsi, wo in d'USA usgwandert sin. Er hät spöter z St. Benedict (Louisiana) e Chloster gründet und isch dört Abt gsi. Vor de Igliederig i d' Gerbler Gmeind (Gde. Görwihl) 1975 isch de Josef Stoll de letschd Bugemeischder gsii.

S Wappe vo de ehemolige Gmeind isch 1897 festglegt worre. Es zeigt e silbrigi abgsägti Danne und e Sägi uff blauem Hindergrund. D'Sägi wyst uff de Name „Segete“ hy.

Segete isch im Gerbeler Ortschaftsroot mit em Klaus Kaiser und de Claudia Hueba verdrätte.



</doc>
<doc id="24147" url="https://als.wikipedia.org/wiki?curid=24147" title="Oberwihl">
Oberwihl

Oberwihl im Hotzewald het etwa 480 Iwohner un isch de südwestlichst Ortsdail vu Gerbel im dytsche Landkrais Waldshuet am Hochrhi, uwit vu de Schwizer Gränze. Es gränzt im Oste an de Ortsdeil Nyderwihl.

Im Gerbeler Roothus isch Oberwihl mit de Gmeindröt Christian Denz, Ralf Mutter und Klaus Boenke verdrätte.

Die geographische Koordinate vum Ort (Chilchturm) sin 

Oberwihl lit uf etwa 700-750 m ü. NN am Ostang vu de Hoheeck, vu wo mer ä scheene Blick uf d'Schwizer Alpe het.

S'Dörfli het dri Bezirk: D'Schmitti, s'Underdorf un s'Usserdorf.

Dur Oberwihl fließt d'"Hochsaler Wühre", ä im Middelalder agleggte un vu de Murg gspiiste, 19 km lange Chanal, wo si Wasser näbe de Mattebwässerig zahlriiche Gwerbebetriibe als Atribschraft dient het.

1280 isch Oberwihl zum erschte Mol urkundlig erwähnt worre, zämme mit em Konrad von Obenwihl. Es isch aber scho wesentlig friehner bsydelt gsi, wie Fünd uss de Steizit bewyse. Spöter hän sich d Freibure do nyderglo und au s Chloster vo St. Bläsi hät Bsitzige gha.

S Wappe zeigt drei grieni Danne uff gählem Grund, wo uff di ehemoligi Züeghörigkeit zu de Grafschaft Hauenstein hywyst. Es sin erscht sit 1907 drei, sodass s Oberwihler Wappe vo dem vo de andere Ortsdeil vo Gerbel underschyde werre cha.


</doc>
<doc id="24148" url="https://als.wikipedia.org/wiki?curid=24148" title="Strittmatt">
Strittmatt

Strittmatt (uff Hochdütsch "Strittmatt") isch e ehemoligi Gmeind im Landchreis Waldshüet und hütt e Ortsdeil vo Gerbel. Es litt im Nordweste vo de Gmeind und gränzt an d'Ortsdeil Segete im Weste, Hartschwand im Oste und Engelschwand im Norde. Zum Ort ghöre usser em Dorf Strittmatt keini Ortsdeil oder Wyler.

Strittmatt isch um mehreri Mühle umme entstande und 1281 zum erschte Mol erwähnt worre. Friehner isch zur Silbergwinnig Bleiglanz abbaut worre, hütt isch an säller Stell s Gwann Erzlöcher. Uff e wirtschaftlige Uffschwung durch d'Huswäberei im 19. Johrhundert isch e Krisezit gfolgt, wo d'Uswanderig vo meh wie de Hälfti vo de Ywohner uff Amerika verursacht hät. Am 1. Januar 1975 isch Strittmatt uff Gerbel ygmeindet worre, was e Astyg vo de Flächi vom Ort bedütet hät. 

S Wappe vom Ortsdeil git's sit 1906; es zeigt uff wißem Hindergrund e chleiners Schild mit re schwarze Mühli mit vier Speiche und über sällem e grieni Danne mit schwarzem Stamm. D'Mühli wyst druff hy, dass es do scho im Mittelalter Mühle gee hät und de Ort durch si entstande isch, d'Danne verchörpert d'Grafschaft Hauenstein.

Im Gerbeler Gmeinderoot wird Strittmatt vom Franz Eckert und de Michaela Schmidt verdrätte.



</doc>
<doc id="24153" url="https://als.wikipedia.org/wiki?curid=24153" title="Enz">
Enz

D Enz isch e 105,3 km lange linke Näbefluss vum Neckar z Bade-Wirttebärg.

D Enz het im Enzkreis dr Name gee.

D Quällfliss Chleini Enz un Großi Enz entspringe im Nordschwarzwald, letschteri bi Enzklösterle. Z Calmbach (Stadtteil vu Bad Wildbad) vereinige sich di Chlei Enz un di Groß Enz zue dr Enz. 
Iber Nejebirg goht si bis uf Pforze, wu si dr Schwarzwald verlosst. 
Im fruchtbare Gebiet zwische Stuegert, Charlsrueh un em Kraichgau lige d Städt Vaihinge un Bietge-Bissinge. 
Am Unterlauf vum Fluss wäre in schläne Bodelage Räbe aaböue. 
Bi Besige mindet d Enz in Necker.


Wie d Nagold isch d Enz friejer wichtig gsii fir d Fleßerej.

D Enz isch im untere Abschnitt mit ihre auetypische Stadestrukture e ideale Läbesruum fir vili fließgwässertypischi Pflanze- un Dierarte. Vili Altarm un Auwälder sin as Biotop bsundersch gschitzt, d Enz sälber un Dalabschnitt wie s Naturschutzgebiet bi Vaihinge-Roßwag un d Leudelsbach-Mindig bi Unterriexinge sin Bstanddeil vum europawyten Schutzgebiet "Natura 2000".

D Bedytig vu dr Enz as Läbesruum zeigt sich in dr Flachwasserzone, wu pro Quadratmeter bis zue 10.000 Larve vu Eidags- un Checherfliege, Dejfelsnodle, Chäfer, Schnäcke un Muschle zellt wore sin. Doderzue au d Laichgrind vu Stremer, Barbe, Nase un Groppe.

Ab em Friehsummer isch d Enz stellewyse stark mit Fluetendem Hahnefueß un Döusertblatt verchrutet.

Fir vil sälteni un bedrohti Arte isch d Enz dr ganzjehrig Läbesruum oder e wichtigi Durzugsstation. Doderzue ghere unter andrem dr Yysvogel, dr Flussuferlaifer, dr Gänsesäger, d Gebirgsstelze, d Teichralle un d Wasseramsle. Anderi Gescht un Bewohner vu dr Chobfweidene un Stadeghelz sin d Bachstelze, dr Gelbspötter, dr Grauschnäpper, d Nachtigall un d Geelamsle.

Zum s Ökosyschtem vu dr Enz dur dr Frejzytsport nid z beyydrächtige, gälte die Bschränkige:






</doc>
<doc id="24155" url="https://als.wikipedia.org/wiki?curid=24155" title="Statio Tranquillitatis">
Statio Tranquillitatis

As Statio Tranquillitatis (lat. fier "Usseposchte vu dr Rueh" bzw. englisch "Tranquility base") wird vu dr Internationale Astronomische Union dr Landeplatz vu Apollo 11 uffem Erdmoo bezeichnet, also sälle Platz uffem Mo, wo s'irdisch Läbe wohl s'erscht Mol in sinere Gschicht am 20. uf dr 21. Juli 1969 e Usflug uff e anderi Welt gmacht het.

D Landestell lit uf dr lunare Koordinate 00°41′15″N, 23°26′00″E im Südweschte vum Mare Tranquillitatis (alem. "Meer vu dr Rueh").

Dr Neil Armstrong as Kommandant vu Apollo 11 het nooch em Ufsetze vu dr Landefähre in sinere Meldig an s'Kontrollzentrum in dr Landestell Namme gä:
"Houston, Tranquility Base here. The "Eagle" has landed." (alem: "Houston, d'Station vu dr Rueh isch dra. Dr Adler isch glandet.")

Die International Astronomisch Union het no später - in dr Nomenklaturregle fier dr Mo gmäss uf Latinisch - d'Landestell offiziell uf "statio Tranquillitatis" daift.


</doc>
<doc id="24156" url="https://als.wikipedia.org/wiki?curid=24156" title="Kathy Griffin">
Kathy Griffin

D Kathyleen Mary Griffin (* 4. Novämber 1960 z Oak Park, Illinois, USA) esch en US-amerikanischi Schauspeleri, Synchronsprächeri, Produzäntin und Ständ-up-Komödiantin.

E de 1980er esch d Kathy Griffin de legändäre Imprvisationsgroppe "The Groundlins" biiträtte ond hed met dene ehri erschde Uuftrett gha. Ehri Färnsehkarriäre hed sie med erschde Gaschduuftret e Färnsehserie wie „The Prince of Bel Air“ ond „Emergency Room“ gha.<br>
Dor die Uuftrett esch ehres komödiantische Talänt zom Vorschien cho. Ehre ändgöltig Dorchbroch hed si denn allerdengs med de Rolle vode Vicky Groener ade Siite vode Brooke Shields ede Comedy-Sändig "Susan" gha. 

2005 esch d Prömiere xi vo eherer eigne Reality Sändig „Kathy Griffin: My Life on the D-List“, wo ehre 2 Daytime Emmys ond mehreri Nominatione iibrochd hed.

2009 hed t Kathy ihri Autobiography "Offzielli Buechclubuswahl: E Erinnerig gemäss de Kathy Griffin" ("Official Book Club Selection: A Memoir According to Kathy Griffin") usebracht. S Buech hed t The New York Times Best Seller Liste gstürmt.

Im Jahr 2011 isch t Kathy die ersti TV-Komikerin worde, wo vier "TV Specials" i eim Jahr gmacht hed.




</doc>
<doc id="24158" url="https://als.wikipedia.org/wiki?curid=24158" title="Großherrischwand">
Großherrischwand

Großherrischwand (uff Hochdütsch "Großherrischwand") isch e ehemoligi Gmeind im Landchreis Waldshüet und hütt e Ortsdeil vo de selbständige Gmeind Herrischried. Es litt nördlig vom Ortskern und gränzt im Norde an Wehrhalte, im Oste an de Görwihler Ortsdeil Engelschwand, im Süde an de Ortskern vo Herrischried und im Weste an de Ortsdeil Rütte. Usser em glychnamige Dorf ghört zum Ortsdeil au no s Hus Jägerhus. Zum Ort ghöre 58 Gwanne.

D'Sydlig isch zwüschem 10. und em 12. Johrhundert uss me Einzelhof und under de Rodige vo de Rotzinger entstande. Im Johr 1300 isch es under em Name „Herrenschwand“ und als Eigedum vom Chloster St. Bläsi gnännt worre. Es isch sällemols hauptsächlig vo Freibure bewohnt gsi, hät uss de Ort Herrischwand und Schälleberg bstande und zu de Grafschaft Hauenstein ghört. 1806 isch's an s Großherzogdum Bade cho.

1974 isch Großherrischwand uff Herrischried ygmeindet worre.

Im (yschließlig Bürgermeister fuffzähchöpfige) Herrischrieder Ortschaftsroot wird de Ortsdeil vom Hanspeter Kohlbrenner (CDU) verdrätte.



</doc>
<doc id="24160" url="https://als.wikipedia.org/wiki?curid=24160" title="Mummelsee">
Mummelsee

Dr Mummelsee isch e Karsee im Schwarzwald. Är isch 3,7 Hektar groß, 17 Meter dief un lyt uf 1036 m NHN. Ä ghert zem Baan vu dr Gmei Seebach in dr Nechi vu Achere im nerdlige Schwarzwald.

Dr See zellt zue dr am meischte bsuechte Seeä z Bade-Wirttebärg, wel er diräkt an dr Schwarzwaldhochstroß lyt. 

Är isch im Weschte, Norde un Oschten vu gäche, bewaldete Bärghäng yygsuumt un het e Umfang vu uugfehr 800 Meter. No Weschte stygt dr Stade vum See zum "„Katzekopf“" (1123 Meter) aa un no Norde zue dr Hornisgrind, em mit 1164 Meter hegschte Bärg vum Nordschwarzwald. Nume no Side sin d Stade vum Mummelsee fascht flach; dert lige ne Hotäll un e Restaurant. 

Wel dr See ginschtig an dr bekannte Schwarzwaldhochstroß lyt, isch dr See au fir dr Turismus inträssant wore. E greßer Gebäude mit eme Hotel, zwei Restaurant un eme Läbesmittel- un Suvenierlade git s diräkt näben em große Bsuecherparkplatz. Dodernäbe git s e Imissstand mit eifach Sitzglägeheite un e Bootsverlej, wu mer cha Drätboot miete. S het e yychaufsglägeheit, wu mer cha Suveniers chaufe un Schwarzwälder Läbesmittel wie Schunke, Wurscht un Chees. In eme Holzofe wird uf traditionälli Art Burebrot bache.

S Hotäll isch am 5. Mai 2008 zum große Deil abbrännt zerstört. Ursach isch wahrschyns fahrlässigi Brandstiftig gsi. S Hotäll soll im Schwarzwaldstil wider ufböue wäre, ad Nutzflechi soll aber vu 2385 uf 3690 Quadratmeter erhecheret wäre. S Hotäll soll speteschtens 2010 wider ufgmacht wäre.




Uf em „Chunschtpfad“ rund um dr Mummelsee sin Chunstwärch vu modärne Chinschtler inschtalliert un in d Natur yybunde.

Parkplätz fir d Bsuecher vum See lige am Sidstade. As effetlige Verchehrsmittel git s dägligi Verbindige mit Wanderbus vu Bade-Bade un Achere uus, wu s Bade-Wirttebärg-Ticket un s Wuchenändtickt din gälte.



</doc>
<doc id="24162" url="https://als.wikipedia.org/wiki?curid=24162" title="Albert-Ludwigs-Universität Freiburg">
Albert-Ludwigs-Universität Freiburg

D Albert-Ludwigs-Universitet Fryybeg (dt. "Albert-Ludwigs-Universität Freiburg") isch am 21.  Septämber 1457 vum eschtrychische Erzherzog "Albrecht VI." grindet wore un isch dodermit eini vu dr elteschte Universitete z Dytschland. Si zellt hite zue dr beschte Universitete in dr Bundesrepublik.

Dr Papscht "Kalixtus III. " het am 20. April 1455 bschlosse z Fryybeg e Universitet z grinde. D Stiftigsurkund vun ere isch am 21. Septämber 1457 uusgfertigt wore. Bi dr Grindig z Fryybeg, wu dertemol zue Vordereschtrych ghert het, isch d Universitet noch ihrem Stifter, em Erzherzog Albrecht VI. vu Eschtrych, „Albertina“ (dr latinisierte Form vum Name Albrecht) gnännt wore. Vil wichtiger isch aber doderby sy bildeti un chunschtsinnigi Frau gsi, d "Mechthild vu der Pfalz", wu 20 Johr speter au ihre Suhn us ihre erschte Eh, dr Herzog Eberhard I. vu Wirtteberg, zue dr Grindig vu dr Universitet Dibinge aagregt het. Fryybeg isch no Wien di zwot eschtrychisch-habsburgisch Universitet gsi. Aafangs het si no di vier klassische Fakultete gha: Theologii, Jura, Medizin un Philosophii. S letscht hän alli Studänte as e Art Grundstudium miesse studiere. Bstande isch s noch em domolige Verständnis us dr Sibe Freje Chinscht "(Grammatik, Rhetorik, Logik, Arithmetik, Geometrii, Musik un Aschtronomii)". Dr Lehrbetrib het anne 1460 aagfange. D Zahl vu dr Stundänte isch in dr erschte Johrzehnt bi uugfehr 140 gläge.

S Sigel vu dr Universitet zeigt uf eme spotgotische Thron dr Chrischtus as Lehrer, wu in dr Rächte e Buech – noch em dertige Verständnis s Evangelium – hebt un wu mit dr Linke uf des Buech zeigt. Zueherer sin, zue syne Fieß un im Baldachin sichtbar, jidischi Schriftglehrti (mer chännt si an dr Hiet). An bode Syte vum Thron stehn zwe Dirm, wu e Aadytig sin uf Jerusalem (oder uf dr dertig Tämpel). Di drej Wappe dyte uf die ane, wu an dr Grindig bedeiligt gsi sin: Uf dr rächte Syte vum Chrischtus s Wappe vu dr eschtrychische Herzogtimer, uf dr andere Syte dr Habsburger Bindeschild un unte s Wappe vu Fryybeg. D Umschrift sait, ass des s Sigel vu dr Universitet Fryybeg isch (uf Latynisch). Des Sigel isch scho churz no dr Grindig vu dr Universitet brucht wore (s erscht Mol belait im Johr 1462) un isch glych no giltig hit un fascht nit veränderet wore.

Anne 1620 isch d Universitet an d Jesuite ibergee woore. Si het sich in dr Johrhundert dernoo zuen eme Bollwärch vum katholisch Glaube entwicklet. Aafangs isch des no unter eme humanistische Geischt gstande, mit dr Zyt isch s aber zuen eme große Hindernis fir d Forschig un d Wisseschaft wore. Im glyche Johr 1620 isch vu dr medizinische Fakultet e Botanische Garte grindet wore, e Yyrichtig, wu bis hite wytergfiert wird, wänn au im Lauf vu dr Zyt an verschidene Standort. Im 18. Johrhundert het s an dr Universitet e dytligi Liberalisierig vor allem in Froge vum Glaube gee, vor allem dur d Ufnahm vu neje Studiefächer.

Mit dr Grindig vum Großherzogtum Bade im Johr 1806 isch ihre Furtbstand gfehrdet gsi, wel s chlei Land Bade mit dr Universitet Heidelberg scho ne wichtigi un groß Universitet gha het. Dr Großherzog Ludwig von Baden het dr Albertina aber ab em Johr 1817 e feschte Etat gwährt un het ihre Bstand anne 1820 nonemol schriftlig abgsicheret, vor allem dur dr groß Yysatz vum Fryybeger Profässer Carl von Rotteck, wu syy Aalige zum Erhalt vu dr Universitet em Großherzog e baar Mol persenlig vordrait het. Im Großherzog isch näbe dr wisseschaftlige Vordeil vun ere zwote Universitet vor allem wichtig gsii, ass bodi große Konfässione e Universitet sotte vorfinde, wu vu ihne bregt gsi isch (d Universitet Heidelberg isch evangelisch bregt gsi). Zum Dank het sich d Albertina derno in Alberto-Ludoviciana (Ludovicus isch d latynisch Form vum Name Ludwig) bzw. Albert-Ludwigs-Universitet umgnännt.
Ab dr 1880er Johr isch d Zahl vu dr Studänte un Fakultete stark aagstige. Churz vor em Erschte Wältchrieg het d Universitet 3000 Studänte zellt. Im Johr 1899 isch d Fryybeger Universitet di erscht in z Dytschland gsii, wu Fraue zum Studium zuegloo het. Am Aafang vum 20. Johrhundert hän e Hufe neji Böu fir dr modärn Universitetsbetrib miesse aagleit wäre. Doderby het mer sich bewusst gege d Aalag vun eme zäntrale Campus entschide un het dergege architäktonischi Akzänt in dr Fryybeger Altstadt gsetzt. S Kollegiegebej I, s Hauptgebej un dr Sitz vu dr Filosofische Fakultete isch eis vu dr wichtigschte Böuwärch vum Jugedstil z Bade. Mit syre rote Sandsteifassade zellt s bis hite zue dr Fryybeger Wohrzeiche.

Im Nationalsozialismus isch s zue Reprässalie gegeniber jidische Hochschuelaagherige chuu. D Räktore in däm Zytruum sin 1933 dr Wilhelm von Möllendorf, 1933 dr Martin Heidegger (het s Räktorat anne 1934 nidergleit), 1934 dr Eduard Kern, 1936 dr Friedrich Metz, dr 1938 Otto Mangold un 1940 dr Wilhelm Süss gsi. Nochdäm d Universitet im Chrieg zuegmacht wore isch, isch si ne baar Monet noch em Zwete Wältchrieg unter em Sigurd Janssen wider ufgmacht wore. D Universitet, wu vum Chrieg schwär droffe gsi isch, het zerscht unter provisorische Bedingige miesse schaffe. In dr Nochchriegszyt het s vil Erwyterige gee un Nejböu. Vor allem im sognännte Inschtitutsviertel sin neji Gebej fir di naturwisseschaftlige Fachberyych entstande.
Syt dr Grindig vu dr Universitet un ihrem erschte Räktor Matthäus Hummel anne 1460 isch s iber 500 Johr bis zum Hans-Heinrich Jescheck anne 1965 gängig gsi, ass dr Räktor ei Johr im Amt gsi isch. Syt em Helmut Baitsch 1965-1968 het sich des gänderet un d Entwicklig vun ere mehrjehrige Räktoratsamtszyt het schließli zue dr 13-jehrige Amtszyt vum Wolfgang Jäger 1995-2008 gfiert. Dur di lenger Amtszyt isch zuen ere versterkte Identifikation vu dr Hochschuel mit em Räktor noch Usse chuu.

Im Johr 2007 het d Universitet mit zahlryche wisseschaftlige un populäre Veraastaltige ihre 550-jehrig Jubiläum gfyyrt.

D Studäntezahle sin in dr letschte Johrzehnte stark aagwagse. Im Johr 1961 het d Hochschuel no 10.000 Studänte gha, anne 1980 het sich d Zahl uf 20.000 verdopplet gha. Im Wintersemeschter 2006/2007 sin iber 22.000 Studänte yygschribe gsi.

Hite (Stand: 2009) schaffe uugfehr 430 Professore, 2950 wisseschaftligi un 8400 nitwisseschaftligi Aagstellti an dr Universitet, dodermit isch si eini vu dr wichtigschte Arbegeber z Fryybeg un z Siidbade.

In dr Ranglischte vu dytsche Medie (Zeit, Focus, Spiegel usw., ) ghere d Fakultete fir Biologii, Jura, Medizin, Gschicht, Germanischtik, Anglischtik un Pedagogik alsfurt zue dr Spitzeplätz; des fiert grad in däne Fächer zue hoche Bewärberzahle.

Zum Summersemeschter 2007 sin z Bade-Wirttebärg fir s Erschtstudium Studiegebihren yygfiert wore in ere Hechi vu 500,– Euro pro Semeschter. Vu däre Regelig sin au d Fryybeger Studänte bedroffe. Fryybeg het sich dr Johr dervor zuen eme Zäntrum vum Protescht gege die Gebihre entwicklet. Dr Hegschtpunkt vu däre Entwicklig isch d Bsetzig vum Räktorat dur Studänte im Ramme vum „Fryybeger Friejohr” anne 2005 gsi.

Im Jänner 2006 isch d Universitet im Ramme vu dr Exzellänzinitiative vum Bundesminischterium fir Bildig un Forschig in di änger Uuswahl vu zeh dytsche Universitete fir d Ferderig vu "„Zuechumpftskonzäpt zue dr universitere Sputzeforschig“" ufgnuu wore.

As beschti bade-wirttebärgischi Hochschuel het sich d Universitet Fryybeg mit zwo Graduierteschuele un eim Exzellänzcluster chenne qualifiziere. D Spemann-Graduierteschuel fir Biologii un Medizin wird syt em 1. Novämber 2006 gferderet un basiert uf 10 etablierte Uusbildigsprogramm in Forschig un Lehri, uf vier Graduiertekolleg (GRK), ere Internationale Max „Planck Research School“ (IMPRS), vier Sonderforschigsberyych un em „Bernstein Center for Computational Neurosciences“ (BCCN), wu dur e hoche Forschigsstandard un wältwyt aagsähni Wisseschaftlerinne un Wisseschaftler uusgwise sin.

Im Jänner 2007 isch d Universitet Fryybeg wider in di änger Uuswahl vu desmol acht dytsche Universitete ufgnuu wore, wu d Megligkeit hän, in dr dritte Ferderlinie erfolgryych z syy un dr Titel vun ere „Exzellänzuniversitet“ z iberchuu. Am 19. Oktober isch d Ufnahm in des Programm bstetigt wore. Gferderet wäre s Zuechumpftskonzäpt un s Exzellänzcluster „Zentrum für Biologische Signalstudien“ (bioss), wu s erscht Mol d Methode vu dr synthetische Biologii mit biologische Signalstudie verbindet un d Uusbildig vun ere neje Generation vu Bioingenieur meglig macht.

Anne 1969 isch di lang giltig Yydeilig in 14 (ab 1994: 15) Fakultete yygfiert wore, 2002 isch d Zahl vu dr Fakultete uf 11 verringeret wore:


D Universitetsyyrichtige sin in dr Hauptsach uf vier Standort verdeilt. D Geischtes- un Sozialwisseschafte, derzue d Rächtswisseschafte sin in dr Innestadt aagsidlet. D Naturwisseschafte un d Mathematik hän e eigene Campus, s sognännt Inschtitutsviertel im Stadtdeil Nejburg, rund fimf Minute z Fuess nerdlig vum Altstadtring. D Tächnisch Fakultet isch am Rand vum Flugplatz im Weschte vu dr Stadt. D Universitetsklinik Fryybeg bildet e wytlaifige Kompläx, ebefalls im weschtlige Stadtgebiet.

D Universitet isch in dr „Europäische Konföderation vu dr Oberrhyynische Universitete” (EUCOR) mit dr Universitete Charlsrueh, Basel, Oberelsass un Stroßbeg verbunde. Syt em Merz 2006 isch d Universitet Fryybeg au Mitglid in dr „League of European Research Universities” (LERU), ere Vereinigung vu dr forschigssterkschte Universitete vu Europa. Derzue pfläge d Universitet insgsamt wie au einzelni Fakultete Partnerschafte zue Hochschuele in fascht allne Kontinänt.

Mit dr Albert-Ludwigs-Universitet Fryybeg sin vil großi Wisseschaftler un Profässore verbunde, wu an ere gstudiert, gforscht oder glehrt hän, z. B. dr Erasmus vu Rotterdam, dr Wirtschaftswisseschaftler Walter Eucken, dr Mediziner Paul Ehrlich, d Filosofe Hannah Arendt, Martin Heidegger, Walter Jens un Karl Jaspers, dr Sprochwisseschaftler Friedrich Kluge, dr Geologe un Proräktor Gustav Steinmann mit dr Adelheid, dr Chemiker Hermann Staudinger un d Biologe Bernhard Hassenstein un Hans Spemann.



</doc>
<doc id="24163" url="https://als.wikipedia.org/wiki?curid=24163" title="Ufgau">
Ufgau

S git zwo gschichtligi Landschafte mit em Name Ufgau:


</doc>
<doc id="24164" url="https://als.wikipedia.org/wiki?curid=24164" title="Ufgau (Baden)">
Ufgau (Baden)

S Ufgau isch e gschichtligi Landschaft z Bade, wu zwische dr Oos iber dr Unterlauf vu dr Murg bis an zum Albgau gange isch. Im frieje Mittelalter het s zue dr fränkische Gau am Oberrhyy ghert.

S Ufgau, zwische Alb/Oos un Rhyy/Schwarzwald, gränzt im Side an d Ortenau, friejer Mortenau, (um Offeburg un Achere), het aber zum Bistum Speyer ghert, derwylscht d Ortenau zum Bistum Stroßbeg ghert het.
Hittigi Stedt im historische Ufgau sin u. a. Bade-Bade, Raschti un Karlsrueh.

Grofe vum Ufgau sin gsi:



</doc>
<doc id="24166" url="https://als.wikipedia.org/wiki?curid=24166" title="Georg Thoma">
Georg Thoma

Dr Georg „Jörgli“ Thoma (* 20. August 1937 z Hinterzarte) isch e friejere dytsche Schyypringer un Nordische Kombinierer.

Ufgwagse isch dr Thoma as zweitjingschts vu sibe Chinder vun eme Schyylehrer un Wägwart uf em Wunderlihof z Hinterzarte. Wel d Familie arm gsi isch, het er scho frie miesse as Hirtebue Chie hiete. Speter het er as Holzfeller un Boschtbott gschafft.

Bi dr Olympische Spil 1960 z Squaw Valley/USA isch er as erschte Mitteleuropäer Olympiasiger in dr nordische Kombination wore. Vier Johr speter, an dr Olympische Winterspil 1964 z Innsbruck, het er d Bronzemedallie gwunne. Im glyche Johr isch er mit dr "Holmenkollen-Medallie" gehrt wore. Bi dr Nordische Schyyweltmeisterschaft 1966 z Oslo isch er Wältmeischter in dr Nordische Kombination wore.

Dr Thoma isch in dr Nordische Kombination vor allem im Springe stark gsi. Im Schyyspringe isch er drej Mol dytsche Meischter wore: 1960, 1961 un 1963. Anne 1960 isch dr Georg Thoma zum dytsche "Sportler des Jahres" gwehlt wore.

Noch syre Karriere as Sportler het er as Schyylehrer un Versicherigsagent gschafft.

Z Bad Griesbach het er anne 1989 dr Georg-Thoma-Pokal in s Läbe gruefe, e Summerspringe fir jungi Schyyspringer.

Mit syre Frau Annemarie het er e Dochter. Dr Georg Thoma isch dr Unkel vum Schyyspringer Dieter Thoma.

Dr Thoma het s "Schwarzwälder Skimuseum" grindet, wu syter 1997 im Hugehof z Hinterzarte isch. Är isch Ehreburger vu Hinterzarte.

Anne 1997 het er s "Bundesverdienschtchryz" iberchuu.





</doc>
<doc id="24198" url="https://als.wikipedia.org/wiki?curid=24198" title="Große Kreisstadt">
Große Kreisstadt

De Begriff Großi Chreisstadt stammt uss em dütsche Kommunalrächt und bezeichnet in einzelne Bundesländer e normalerwis größeri Stadt, wo zu me Landchreis ghört, also kei chreisfreii Stadt isch, und meh Uffgabe hät wie di sunschtige Gmeinde, wo keini chreisfreie Städt sin. Sälle Status wird hoheitlig verlihe. E Großi Chreisstadt entstoht, indem
Nit e jedi Großi Chreisstadt isch glychzitig Chreisstadt (Sitz vom Landrootamt).

Z Bade-Württeberg, Bayere und Sachse git's großi Chreisstädt, wo zwar zu me Landchreis ghöre, im Landchreis aber deilwis staatligi Uffgabe abnämme. D'Ywohnergränze hänkt vom Bundesland ab und litt bi 20.000 z Bade-Württeberg, bi 17.500 z Sachse und bi 30.000 z Bayere. Wenn e Stadt eso vyl Ywohner hät, no cha si de Status "Großi Chreisstadt" bi de Landregierig beadrage. Normalerwis chriegt si de Status deno au und wird ab me bstimmte Zitpunkt züe-n-re große Chreisstadt erchlärt. Wenn e Gmeind vorher kei Stadträcht gha hät, no chriegt si säll audomatisch zämme mit em Status vo de Große Chreisstadt. Wenn d'Ywohnerzahl deno widder sinkt, bhaltet d'Stadt ihr Status sälbscht dänn, wenn si under de vorgschrybene Gränze litt (wie z. B. zitwis bi Schramberg z Bade-Württeberg).

Am 1. Abril 1956 isch e Gmeindeordnig in Chraft drätte, wo e Gränze vo 20.000 Ywohner vorgschrybe hät. An sällem Dag sin au alli Städt, wo über säller Gränze gläge sin, zu Große Chreisstädt erchlärt worre. Mittlerwyli hän di meiste ehemolige Chreisstädt de Status, wyl si durch Ygmeindige d'Gränze hän chönne überschrite. Hütt sin numme d'Chreisstädt Künzelsau, Sigmaringe und Tauberbischofsheim und di ehemolige Chreisstädt Büeche (Odewald), Hechinge, Neustadt im Schwarzwald (hütt Titisee-Neustadt), Mülle (Bade), Münsige, Bad Säckige, Bad Saulgau, Stockach, Tettnang und Wolfach keini Große Chreisstädt, wyl ihri Ywohnerzahle d'Gränze nit überschrite. Wenn öbber de Bürgermeister vo-n-re Große Chreisstadt isch, no wird er „Oberbürgermeister“ gnännt. Im Momänt git's z Bade-Württeberg 92 Großi Chreisstädt.

Z Bayere hät s zweit Gsetz zur Stärkig vo de kommunale Selbschtverwaltig vom 15. Dezämber 1971 noch de Gebietsreform di Große Chreisstädt ygfiehrt. Sällemols hät Bayere no 48 chreisfreii Städt gha, wo deno 23 devo ihri Chreisfreiheit verlore hän und in e Landchreis yglydert worre sin, wyl si z schwach gsi sin und ihri züesätzlige Uffgabe nit chönne erfülle. Wyl si aber meh Leistig gha hän wie di andere chreisaghörige Gmeinde, hät mer ne e baar züesätyligi Uffgabe gee und si am 1. Juli zu große Chreisstädt gmacht.

Sither sin fümf witeri Städt zu große Chreisstädt worre: Dachau (1973), Donauwörth und Dinkelsbühl (1998), Gemering (2005) und Fürschtefäldbruck (2006). Bi Dinkelsbühl und Donauwörth hät's e Parlamäntgsetz brucht, wyl si keini 30.000 Ywohner gha hän. Erding hät degege meh wie 30.000 Ywohner, isch aber kei Großi Chreisstadt. Z Bayern git's momentan 28 großi Chreisstädt.

D'Uffgabe, wo di große Chreisstädt züesätzlig zu denne vo de andere chreisaghörige Gmeinde mien erfülle, werre vo de Verordnig über d'Uffgabe vo de große Chreisstädt gregelt (GVBl. S. 123, BayRS 2020-1-1-3-I). Lut sällem Gsetz werre ne staatligi Uffgabe, wo normaleriw s Landrootsamt als Staatsbhörd erfülle müeß, überdrage. Zu sälle Uffgabe ghöre näbe zahlryche andere d'Uffgabe vo de undere Bauuffsichtsbhörd und vo de undere Stroßeverchehrsbhörd.

Z Bayern git's näbe de Große Chreisstädt no di leistigsfähige chreisaghörige Gmeinde, wo di staatlige Uffgabe numme uff de Gebiet Bauuffsicht und Wasserwese erfülle mien.

Näbe de Gwährleistig vo de ordnigsgmäße Erfüllig vo ihre Sunderuffgabe wird vo de Städt e Mindestywohnerzahl vo 17.500 gfordert, wenn si großi Chreisstädt werre solle. Zudem chönne Städt mit re Ywohnerzahl under säller Gränze, wo wäge de Chreisreforme in de Johr 1994 und 2008 d'Funktion vom Chreissitz verlore hän, de Status vo-n-re Große Chreisstadt chriege.

Verglychbari Bezeichnige in andere Bundesländer sin:

¹ Dä Begriff isch in de Gmeindeordnig vo Schleswig-Holstei nit erwähnt, Norderstedt hät de Status aber 2005 testwis für 6 Johr griegt.


</doc>
<doc id="24201" url="https://als.wikipedia.org/wiki?curid=24201" title="Federsee">
Federsee

Dr Fädersee (dt. "Federsee") bi Bad Buechau, ere Stadt weschtlig vu Biberach an der Riß z Oberschwobe, isch mit 1,4 km² dr drittgrescht See z Bade-Wirttebärg. Är lyt zmittsen im mit 33 km² greschte Moos z Sidweschtdytschland.

Dr hitig Fädersee isch dur e nochyyszytlige Verlandigsprozäss entstande, wu ohni mänschligi Yygriff zum vollständige Verschwinde vum See fiere deet. In dr Mindelyyszyt (vor eppe 400.000 Johr) hän di nerdlige Uuslaifer vum Alperyyglätscher e 150 Meter diefe Drog gschaffe. No dr Wirmyyszyt isch dr Abfluss no Side dur Ändmoräne abgschnitte wore. Doderdur het sich e Yysstausee mit ere Flechi vu uugfehr 30 km² un ere Diefi vu bis zue 40 Meter bildet, Dr Abfluss goht syterhär no Norde zue dr Duene. Noch em Abschmilze vum Yys isch dr Zuefluss us em Side versigt un e Verlandigsprozäss het doderdur aagfange, ass di abgstorbene Pflanze un Alge uf dr Grund vum See abgsunke sin, un dr Seebode langsam mit dr Zyt hecher woren isch. 

Bis vor uugfehr 200 Johr het dr See no ne Flechi vu uugfehr 11 km² gha, dr isch bis zue dr Derfer drum ume gange. Derno het dr Mänsch yygriffe mit em Ziil vun ere Landgwinnig. Di erscht "Seefellig" (dt. "Seefällung") het s 1787/88 gee, doderbyy isch d Seeflechi dur e Verdiefig un Kanalisierig vum weschtlige Abfluss Kanzach uf 7 km² verringeret wore. Di zwot Seefellig 1808/1809 isch noch eme Befähl vum Chenig Friedrich vu Wirttebärg durgfiert wore un het d Seeflechi uf nume no 2,5 km² reduziert, d Diefi uf 5,4 Meter. Dr Verlandigsprozäss het bis anne 1911 zuen ere wytere Verringerig vu dr Flechi uf 1,5 km² gfiert. Zyterhär het dää Prozäss dur Verbesserige im landwirtschaftlige Dingeryysatz un in dr Abwasserchlärtächnik stark chenne verlangsamt wäre.

Im Fäderseegebiet läbe 265 Vogelarte, dodervu 107 Bruetvogelarte. Au iber 200 Bruetbäärli vum Bruunkääleli un 18 Bruetbäärli vu dr Rohrweih git s am See. Iber d Bedytig un d Gschicht vum Moos informiere ne Museum, s Fäderseemuseum, un e NABU-Zäntrum. S Fäderseegebiet isch e Vogelschutzgebiet no dr europäische Flora-Fauna-Habitat-Richtlinie un Deil vum europäische Biotopverbund Natura 2000.

S Fäderseebecki isch bekannt as archäologischi Fundlandschaft mit Sidligshinterlosseschafte vor allem us em Jungneolithikum un dr Bronzezyt bzw. dr Urnefälderzyt.

Wel s dur dr Schilf- un Moosgirtel fascht niene ne diräkte Zuegang zum uffige Wasser git, git s z Bad Buechau dr 1,5 Kilometer lange Fäderseestäg, wu vum Parkplatz vum Fäderseemuseum dur s Schilf bis zum uffige Wasser fiert. Dert het s Beobachtigsplattform un e Bootsverleih. Ußerdäm fiert vum Parkplatz vum Fäderseemuseum e Stäg dur s Baangebiet Staudacher uf Moosburg. Em Wasser am negschte lyt Diefebach. Wänn dr nume zwe Meter dief Fädersee im Winter gfroren isch, cha mer vu Diefebach us zum Fäderseestäg uf Bad Buechau laufe.

Am Federsee lige Bad Buechau, Moosburg, Brackehofe, Alleshuse, Seekirch, Diefebach un Oggelshuse.

Au Kanzach, Allmannswyler, Betzewyler un Dirnau ghere zum Fäderseegebiet.

Wel s Regierigspräsidium Dibenge dr Aatrag "ReHa Federseemoor" vorglait het fir e Renaturierig vu andere Deil vum Fäderseemoos stehn ab 2009 uugfehr 1,3 Millione Euro z Verfiegig.

D Helfti vu dr Cheschte drait di Europäisch Union, di ander Helfti s Land Bade-Wirttebärg, dr NABU Bade-Wirttebärg, dr Landkreis Biberach, di Staatlig Vermege- un Hochböuverwaltig Bade-Wirttebärg un d Stiftig Naturschutzfonds Bade-Wirttebärg.



</doc>
<doc id="24203" url="https://als.wikipedia.org/wiki?curid=24203" title="Ipf">
Ipf

Dr Ipf isch e 668 Meter hoche Zygebäg vu dr eschtlige Schwebische Alb. Er bildet s Wohrzeiche vu dr Stadt Bopfeng im Oschtalbkrois (Bade-Wirttebärg).

Dr Ipf lyt diräkt nerdlig vu Bopfeng un iberragt d Stadt um 210 Meter. Syni Haale sin fascht ganz uubewaldet un vun ere Heidelandschaft bedeckt. Di markant Chegelform vum Bärg hebt e dytli us dr ibrige Gegnig use.

Uf em Gipfelplateau het s mächtigi vorgschichtligi Bfeschtigungsaalage, wu scho in dr Spotbronzezyt ab em 12. Johrhundert vor Christus aagleit wore sin.

Dr Zygebärg, wu vu dr Scheebische Alb abdrännt frej stoht, isch syt dr Jungsteizyt bsidlet gsi. In dr Urnefälderzyt sin wahrschyns di erschte Bfeschtigungsaalage entstande uf em Ipf. Die yydrucksvolle Wallaalage, wu hite no erhalte sin, sin aber wohl zerscht in dr spote Hallstattzyt entstande. Villicht het dr Bärg dertemols as keltische Firschtesitz oder as iberregional Zäntrum dient. Uugfehr 1,5 Kilometer nordweschtlig lyt bim Hof "Meischterstall" e Grabhigelfäld us däre Zyt, wu schyns as Begrebnisblatz vu dr sozial hechergstellte Ipfbewohner cha aagsäh wäre. E griechischi Schärbe, wu in s 6. Johrhundert v. Chr. datiert woren sich, basst guet in s Fundbild vu sonige muetmaßlige Firschtesitz un isch e Beleg fir dr verhältnismäßig hoche Läbesstandard uf em Bärgchegel. Zwische dr Johre 2000 un 2003 sin bi Uusgrabige bim Wyler "Oschterholz" wyteri griechischi Importware gfunde wore, wu uf Handelsbeziejige in däm Ruum leen schließe. Dert isch au ne Grabhigel mit sym Kreisgrabe, wu drum ume gangen isch, rekonschtruiert wore.

In dr spote Latènezyt sin d Wallaalage nomol uusböue wore un hän villicht e chlei Oppidum gschitzt. Nochwys vun ere kontinuierlige remische Bsidlig sin bis jetz nonig gfunde wore. S git aber e baar Chleifund, wu bewyse, ass dr Ipf au in dr erschte Johrhundert n. Chr. regelmäßig ufgsuecht woren isch. E letschti Reaktivierig vu dr Bfeschtigungsaalage het s villicht gee in dr Zyt vu dr Ungarnyyfäll im 10. Johrhundert. In dr Neche lyt uf em Weiherbärg im Kartäusertal e großi Ungarnschutzburg mit ca. 10 Hektar Inneflechi, wu dur dr Uusböu vun ere eltere Wallaalag entstanden isch.

S gstapflet Wallsyschtem vum "Ipf" erinneret stark an ungarnzytligi Bfeschtigungssyschtem, au dr Haalegrabe um s Gipfelplateau isch e karakteristisch Chännzeiche vu sonige Schutzburge. Villicht sin di hit sichtbare mächtige Wallgräbe s Ergebnis vun eme letschte ungarnzytlige Uusböu vu dr friegschichtlige Bfeschtigungsaalage, wie s scho dr Laieforscher "Wilhelm Schneider" (1989, "Die südwestdeutschen Ungarnwälle und ihre Erbauer") vermuetet het. Allerdings leen sich sonigi Spekulatione nume dur ufwändigi archäologischi Untersuechige erherte. Grad ungarnzytligi Wallaalage biete do aber arg wenig Fundmatrial. Scho dr Archäolog "Wolfgang Kimmig" isch dervu uusgange, ass „wohl 70 Prozent unserer in Mitteleuropa anzutreffenden ‚prähistorischen‘ Befestigungsanlagen auch Spuren ‚frühmittelalterlicher‘ Benutzung erkennen lassen“. Dr guet Erhaltigszuestand vu dr Wallaalage uf em "Ipf" isch e wyter Indiz fir di friemittelalterlig „Iberarbeitig“ vu dr keltische Bfeschtigunge.

S oval Gipfelplateau (Durmässer ca. 180 m) isch emol vun eme Randwall umloffe gsi, wu ne uugfehr 5 m breiti, holzverstyfti Muure trait gha het. Uugfehr 15 m drunter het e flache Hanggraben s Plateau gschitzt, dr Wall derhinter goht in Haale iber. An dr flache Oschtsyte isch em Hauptwall e – uugfehr 150 m lange – wytere Wallgrabe as Zwischewall vorglageret. Nit ganz 60 m eschtlig verlauft e dritte Wallzug, wu ebefalls e holzverstyfti Steimuure din stäckt. 50 bis 60 m unter em Gipfelplateau lauft schließlig e vierte Wall um d Sid-, d Oscht- un d Nordsyte vu dr Aalag, wu im Wescht dur d Haale gschitzt gsi isch. Im Norde lauft dää Wall, wu do vun eme Grabe begleitet wird, bis zum Bärgfueß un het ebefalls emol drej Brunneschächt gschitzt, wu as großi Drächtergruebe erhalte blibe sin. Dr alt Burgzuegang isch vu Sidoschte zue dr Hochflechi gange. Hite no isch dää alt Wäg di chummligscht Ufstigsmegligkeit un mer het vu do uus e guete Yyblick in s Wallgrabesyschtem.

Dr Ipf bstoht us dr zwo obere Schichte vum Jura: Dogger un Malm. Di unterscht Schicht isch im Dogger d Schichtstapfle alpha; dr Gipfel bildet d Stapfle Epsilon vum Malm.




</doc>
<doc id="24206" url="https://als.wikipedia.org/wiki?curid=24206" title="Venuskamm">
Venuskamm

D’r Àckerschtrahl "(Scandix pecten-veneris)" o gnännt Venusschtrahl odder Noodelkärwalakrüt esch a aijahriga Pflànza-n-àrt, wu zu d’r Fàmelia vu da Dolterbliatler ghert. Sehr ämpfendlig warend da ungenschtiga Johreszitta wia Treckana odder Froscht dian sa licht àbschtarwa drum wara sa zu da Therophita gezehlt, dänn seh hann a wàsseràrmer Sohma, wu en d’r Kälta un en d’r Treckana üsschteht un em Friahjohr vu Näijem uffwackst.

Hàuiptsachlig befendet sech dia Pflànza em Mettelmeerràuim, awer schu um da 1600 hàtt ma sa känna àm maischta beobàchte en da Kornfalder um Bàsel umma, em Ditschlànd esch sa nonet bekànnt gseh, àwer en Hollànd àn gwessana Orta hàtt ma sa schu känna fenda. Schinbàr esch’sa en Europà igfiart worra unter da sammtliga igfiarta Gedraita, so dàss ma sa hiffig en da Kornfalder un em truckana Lànd bemärkt hàtt. Hett zu Tàgs esch dàss d’r Fàll nemma. Durch d'Üssrottung vu da Unkritter em Pflànzgebiat fendet ma d’r Àckerschtrahl numma noch en da brochlegenda Falder en da Beschunga odder en da Biogarta.

D’r Àckerschtrahl bliahjt vu Mai bis Àuigscht, un wàckst bis uff 1700 m Hecha. S’esch a Johrespflànza un bschteht üss zwai Gschlachter wu vu 10 bis 40 zm groos wara.

Noodelkärwalakrüt odder Àckerschtrahl esch àbträcknungsfähig, änzendungslendernt un wàsseràbfiarend.
Ergend a schmarzend Ort vum Kärwer kà ma lendra met ma haissa-n-Umschlàg vu Zwaidretel Àckerschtrahl un a Dretel Peterla àbroota enra pfànna met a wenig Butter un Wi so haiss àss zum üsshàlta esch en ma Linatiachla igweckelt. Dàss soll s’verschtàndana Hàrn äntfärna.




</doc>
<doc id="24207" url="https://als.wikipedia.org/wiki?curid=24207" title="Donauversickerung">
Donauversickerung

D Dueneversickerig (regional, un hydrologisch korräkter, au als Doeneversinkung gnännt) isch e unterirdischi "Flussaazapfig" im Naturpark Oberi Duene. Zwische Immendinge un Mehrenge un bi Fridenge (Landkrois Duttlenge) versickeret Wasser vu dr Duene an verschidene Stelle flächig im Flussbett.

S Duenewasser versinkt do in eme Charschtwassersyschtem vu dr "Wohlgschichtete Chalch" vum Wysse Jura (ox2) un tritt in dr Bankchalch vum Wysse Jura (ki 4), wu mit Schwumm dursetzt sin, im rund zwelf Kilometer wyt ewäge Aachhafe wider uus. S fließt derno as Radolfzeller Aach bi Radolfzell in dr Bodesee. E Deil vum Duenewasser fließt dodermit au in dr Ryy. Die geografisch Situation isch e markanti Bsunderheit vu dr große Europäische Wasserscheide, wu d Yyzugsgebiet vu dr Nordsee un em Schwarze Meer trännt.

Di erscht Nochricht vun ere Vollversickerig stammt us em Johr 1874. D Versickerigsmängi isch vu Johr zue Johr all greßer wore. Derwylscht Mässige vu 1884 bis 1904 80 Vollversickerigsdäg alljohr ergee hän, het sich die Zahl vu 1933 bis 1937 uf 209 Däg gsteigeret gha un vu 1938 bis 1945 uf 270 Däg. E Rekord het s Johr 1921 brocht mit 309 Versickerigsdäg.

D Versickerige chemme dur vili chleini oder gar seli chleini Riss un Chlift im Gstei zstand. D Vercharstig isch an däne Stelle also in eme frieje Entwickligszuestand. S Hehlinesyschtem bis zum Aachhafe, di unterirdisch Duene, isch dergege wahrschyns scho wyt entwicklet. Des ergit sich us dr änge Korrelation vu dr Wassertämperature vu dr Duene un dr Aachquälle, wu ender uf e unterirdische Fluss schließe losst wie uf e vernäschtelet Chluftsyschtem. In dr 1960er Johr het dr "Jochen Hasenmayer" vum Aachhafe us 400 m vun ere großen, chlusefermige Quällhehli, dr "Aachhehli", entdeckt un erforscht. Wie sich d Vercharstig an däre Versickerigsstreckine entwickle wird, isch nit gnau vorhärsähbar. Änderige wie Erwyterige oder Yystirz im Untergrundsyschtem sin dänkbar. Oberirdisch cha mer des an Doline oder neje Ponor (Schlucklecher) säh. Di vellig Umleitig vu dr hiesige Duene zue dr Radolfzeller Aach, un dodermit zum Ryy ane, isch uf langi Sicht absähbar. Di hitige uubedytende Näbeflisse Krajebach (z Mehrenge) un Elta (z Duttlenge) deete derno zue dr Quällfliss vu dr Duene wäre. E ähnligi Flussaazapfig het d Urduene (in däm Abschnitt "Fäldbärg-Donau" gnennt) in dr Wirmyyszyt annè circa 70.000 Johr au scho wyter flussufezues, am hitige Wuetechnyy bi Blummbärg, erläbt. D Wuètè flièßt sit dèm in Rhy bi Waldshuèt, a dè Blummbärger Pfortè öschthlich devò lyt sitdèm d Wasserscheidè zwûschè Rhy un Donau. Dè Rescht vom Fäscht erledigt sitdèm d Aitrach, en Nebbèbach, wo bi Hintschingè entwässèrè duèt. 

D Hauptversickerigsstell lyt am Gwan "Briel" zwische Immendenge un Mehrenge, gnauer zwische m Uussichtpungt bi dè Einöddalbrugg un èm Donauweer obberhalb vo Mehrenge. 
Di unterirdisch Duene fiert no Mässige alljohr ca. 7.000 Tonne Chalch, des sin 2.700 m³, aus em Charschtsyschtem vum Aachhafe ab.

Dr Nochwys vu dr Versickerig isch am 9. Oktober 1877 glunge, wu dr Geolog Adolf Knop vu dr Tächnische Hochschuel Charlsrueh s Wasser in dr Dueneversickerig mit 10 kg Natriumfluorescein, 20 Tonne Salz un 1200 kg Schiferel versetzt gha het. No 60 Stund hän alli drej Subschtanze im Aachhafe chenne nogwise wäre, was sich dur e „prachtvoll grünleuchtendes“ Salzwasser mit eme dytlige kreosotartige Gschmack gyßeret het.



</doc>
<doc id="24208" url="https://als.wikipedia.org/wiki?curid=24208" title="Triberger Wasserfälle">
Triberger Wasserfälle

D Dribärger Wasserfäll bi Dribärg sin mit ihre insgsamt 163 Meter Fallhechi ein vu dr hegschte un bekannteschte Wasserfäll z Dytschland. Nochdäm sich d Guetach us dr Bäch vu zahlryche Mueldedäler vu dr Schenwalder Hochflechi formiert het, stirzt si iber mächtigi Granitstapfle in e bewaldete Dalchessel, wu diräkt in d Ortsmitti vu Dribärg ufgoht. D Dribärger Wasserfäll glidere sich in di "obere Fäll" mit 3 Hauptstapfle (si gheje vu 872 m NN uf 856 m NN, e stejle Sturzbachabschnitt un schließli di sibestapflige Hauptfäll (gheje vu 805 m NN uf 713 m NN; uf ere Lengi vu ca. 230 m). 

Uf Wäg, wu zem Deil guet uusböue un teert sin, mit zwo Holzbrucke cha mer d abwägsligsryche Absturz erwandere. Si sin bis 22:00 Uhr belychtet, au im Winter deilwys begohbar un biete, wänn si veryyst sin, e ganz bsundere Aablick. 
D Wasserfäll hän fimf Yygäng: im Stadtzäntrum diräkt an dr B 500, am Bärgsee, am Scheffelplatz, uf dr Adelheid un hinter dr Asklepios-Klinik. 

Dr Dribärger Wasserfallchessel lyt, zämme mit em benochberte "Bärgsee", in ere Zylede vu yyszytlige Charforme, wu in ere typische Wys in di nordeschtlige Halle vu dr Schenwalder Hochflechi yydieft sin. Die stejl Haale ghert zuen ere uusbrete, gradlinige Dalig (typisch fir d Verrittungszone vun ere Verwärfig), wu zwärch zue dr nordeschtlige Fließrichtig vu dr Guetach verlauft (Linie Schonach-Geutsche) un am Schnittpunkt mit dr Guetach dr Dribärger Dalchessel bildet. In dää Dalchessel stirze wie d Guetach au, wänn au weniger spektakulär, d Bäch, wu zue bode Syte vu dr Dalig yyminde, d "Schonach" (Gleitfall vu 15 m) un dr "Prisebach" (chleini Kaskade), bedi zmittse in ere stedtische Beböuig. Die Situation isch karakteristisch fir Konfluenzstapfle vu yyzytlige Glätscher. Di charartige Forme hän zämme mit em Wasserfallchessel ihri letscht Iberformig wahrschyns no im Hochglazial vu dr Wirmyyszyt iberchuu, d Dalstapfle, wu diefer lige, nume in eltere, uusdehntere Veryysige.

E wichtige Byydrag zue dr Stejlheit vum Dribärger Dalchessel leischtet au d "Chesselbärg-Verwärfig", wu 1,5 km unterhalb vu dr Wasserfäll dure goht un wu sich dur e 50-100 m hochi Gländstapfle abzeichnet un sällewääg au s Gfäll vu dr Guetach versterkt het.

Anne 1805 sin d Wasserfäll dur gsichereti Wäg erschlosse wore.

Um d Mitti vum 19. Johrhundert het dr Wasserfallturismus stark zuegnuu dur dr Böu vu neje Verchehrswäg wie dr Schwarzwaldbahn un d Turischte sin jatz zahlrycher gsi wie di traditionälle Dribärger Mariewallfahrer. 

D Wasserchraft vu dr Fäll isch d Voruussetzig gsi fir s Wagnis vu dr Stadt Dribärg, im Johr 1884, as erschti z Dytschland, e eläktrischi Stroßebelychtig z inschtalliere. Au hit no wird oberhalb un unterhalb vum Hauptfallberych s Gfäll hydroelektrisch gnutzt. 

Uugfehr 500.000 Uusfligler un Turischte us em In- un Uusland bsueche all Johr d Dribärger Wasserfäll. Dr Yydritt isch cheschtepflichtig. Dr Churzbsuechsverchehr zue dr Fäll bregt in dr Hauptsach di ertlig Främdeverchehrswirtschaft, e Problematik, wu mer syt langem versuecht ebis dergege z mache.

D Fäll sälber verblasse ne weng hinter ihrem scho 200 Johr alte turistische Ruef. Vun ere Illuschtrierte hän si dr Titel "S schenscht Naturwunder vu Dytschland" iberchuu. Dr Titel "Di hegschte Wasserfäll vu Dytschland" reklamiert Dribärg scho lang fir sich, in Konkurränz zue d Dodtnauer Wasserfäll, wu di hegschte "Naturwasserfäll" vu Dytschland derfe gnännt wäre. Wyt iberdroffe wird d Heche vu bede Wasserfäll aber dur dr wenig bekannte "Röthbachfall" am bayrische Königssee, mit fascht 470 Meter dr hegscht Wasserfall vu Dytschland. 

D Dribärger Fäll sin aber einewäg die klassische Wasserfäll vu Dytschland iberhaupt. Si hän di dytsch Vorstellig vun eme Wasserfall stark mitbregt, au dur vili chinschtlerische Bearbeitige vu ihrem walddunkle romantische Pathos (z. B. vili Bilder im Badische Landesmuseum z Charlszrue).



</doc>
<doc id="24209" url="https://als.wikipedia.org/wiki?curid=24209" title="Gäu (Baden-Württemberg)">
Gäu (Baden-Württemberg)

S Gai (dt. "das Gäu"), oder besser d Gai (dt. "die Gäue") isch e Kulturlandschaft Bade-Wirttebärg.

S Gai isch e Hochflechi, wu us dr Gstei vum Muschelchalch un em Lättekeuper bstoht un uf durschnittlig 350 bis 500 Meter Meereshechi lyt. In si hän sich d Fliss Ammer, Neckar un Nagold dief yygschnitte. 
Im Norde wird s Gai begränzt dur d Enz, im Weschte dur d Nagold un dr Schwarzwald, im Side dur dr Oberlauf vum Neckar un im Oschte dur d Keuperbärglandbiet Schenbuech un Glemswald wie au dur dr Mittellauf vum Neckar. Dr wichtigscht Wasserlauf vum Gai isch näbe däne Fliss, wu s yygränze, d Wirm.

S Gai isch e landwirtschaftlig intänsiv gnutzti Gegnig, wu d Bede in dr Hauptsach us Parabruunärde us Less bstehn. In dr sognännte "Arme Gai" fählt die Lessiberdeckig: Uf dr vercharschtete Chalch, wu im Obere Muschelchalch aastehn, hän sich zmeischt nume flachgrindigi un weniger fruchtbare Rendzine entwicklet. D Stei uf dr Äckere het mer friejer zämmegläse un uf Riegel zämmedrait (Läsesteiriegel), do sin mi dr Zyt Hecke druf gwagse (Heckengäu).

Verglychbari Landschafte in dr uumittelbare Nechi vu dr Landschafte vum Gai sin d Biet eschtlig vum Neckar, zem Byschpel s Schmidener Fäld.

Großryymig bzw. geologisch cha mer s Gai as Deil vu dr gsamte Landschaft zwische Schwarzwald un Keuperwälder aasäh, wu dur dr Muschelchalch bregt sin, wu im Untergrund aastoht. Si wird im Side schmeler mit dr Landstrich am obere Neckar nerdlig vu dr Boor. Im Norde wird si all wyter bis in d Gegnige vu Unterfranke. Dää "Muschelchalchfächer" isch Deil vun ere umfangryche "Fächerlandschaft", em Sidweschtdytsche Schichtstapfleland.

Im Side isch s Korngai bzw. Ober Gai, im Weschte un Nordweschte s Schlechegai bzw. Heckegai un im Nordoschte s Strauhgai (au Unters Gai).

Uusgrabige zeige, ass d Gegnig vum Gai scho syt dr Mittelsteizyt bsidlet gsi isch. Des bewyse Pfylspitze, Higelgreber un anderi Fund. No dr Bsidlig dur Kelte isch des Biet dur d Remer eroberet wore. Weniger wie 100 Kilometer nordeschtlig vum Gai isch dr Limes verloffe un het d Gegnig zuen ere remische Provinz gmacht. Speter hän d Alamanne in däm Biet gsidlet. Di vile Ortsname, wu uf "-ingen" ände, di sognännte "schwebische Urderfer", stamme us dr Zyt vum 6.-8. Johrhundert n. Chr.

Dr Name vum Gai gohtuf di germanisch Bezeichnig Gau zruck. E Gau isch bi dr Germane e Sidligsbezirk gsi, im Fränkische Rych speter e Verwaltigsbezirk.

D Wortändig "-gau/-gäu" findet sich in verschidene geografische Naturryym im sidweschtdytsche Schichtstapfleland, zem Byschpel: Obers Gai, Kraichgau, Chleggi, Strauhgai, Heckegai, Pfinzgau. Karakteristisch fir d Gailandschafte isch, ass si fir dr Ackerbau guet geignet sin un scho lang landwirtschaftlig gnutzt wäre. Vilmol, aber nit iberaal, het s di fruchtbare Lessbede.


</doc>
<doc id="24210" url="https://als.wikipedia.org/wiki?curid=24210" title="Rems">
Rems

D Rems isch e Fluss z Bade-Wirttebärg. Si entspringt in ere Hechi vu 551 m NN in dr Nechi vu dr Gmei Essenge bi Oole im Oschtalbkrois am Fueß vu dr Schwebische Alb un mindet no uugfehr 78 km bi Remseck im Landkreis Ludwigsburg uf 203 mm NN as rächte Näbefluss in dr Neckar.


Vu ihrem Ursprung bi Essenge ab fließt d Rems e churz Stock no Norde un nimmt derno d Richtig no Weschte. Si bildet e breit Dal un wird do begleitet vu dr Bundesstroß 29 un dr Remsbahn. Doderdur isch s Remsdal e wichtigi Verchehrsagse vu Balligsruum Stuegert no Oschtwirttebärg un s weschtlig Bayern. No dr Gmeine Essenge, Megglenge un Bebenge wird d Bsidlig dichter, au Gwärb- un Induschtriiaalage wäre zahlrycher. D Rems chunnt jetz zue dr Große Chreisstadt Gmẽẽd. No Lorich verlosst si dr Oschtalbkrois un wägslet iber in d Rems-Murr-Krois. Hinter Bliiderhouse un Urbach chunnt si zu dr Große Chreisstadt Schorndorf, wu vu rächts dr einzig wichtig Näbefluss yymindet, d Wiislauf, wu vu Norde us em Naturpark Schwäbisch-Fränkischer Wald chunnt. Ab do findet mer an dr Dalhäng Räbe - s Remsdal isch eis vu dr greschte Wyyböugebiet vu Wirttebärg. Am Fluss lige Wẽnderbach, Reemshalde un d Stadt Waistadt, wu us verschiedene Ortschafte bildet woren isch un Sitz vu dr Remstalkellerei isch, dr greschte Gnosseschaft vu dr Remsdäler Räbbure. Näbe Räbe het s au viil Flechine mit Obst, vor allem mit Chriese.

Schließli chunnt d Rems uf Woeblenge, dr Verwaltigssitz vum Rems-Murr-Krois. Ab do ändere sich dr Verlauf un d Gstalt vum Remsdal stark. D Bundesstroß un d Remsbahn gehen graduus wyter no Weschte in Richtig Stuegert, d Rems biegt ab no Nordweschte. Vu dr weiche Keuprerstapfle chunnt si jetz in s herter Muschelchalchbiet, s Dal wird änger. Unterhalb vu Woeblenge-Neustadt fließt si am Stammhuus vu dr Motorsäginefabrik Stihl verbyyy un wird vum 45 m hoche un 230 m lange Viadukt vu dr Murrbahn iberquert. Derno goht si mit mächtige Mäander dur s Naturschutzgebiet Unters Remsdal. D Prallhäng sin hite zmeischt bewaldet; zum Deil cha mer aberr no Muurräscht vu friejere Räbbärg säh. Di flachere Gleithäng wäre no landwirtschaftlig gnutzt. Churz noch em Ibertritt in dr Landkrois Ludwigsburg mindet d Rems bi Remseck in dr Neckar.

Am 21. März 2002 het s im Remsdal e groß Hochwasser gee, bi Schorndorf isch mit eme Pegelstand vu 5,12 m fascht dr sognännt 100-jehrig Wasserstand (5,20 m) erreicht wore.

Dr "Wasserverband Rems" het in dr letchte Johre ne Konzäpt zum Hochwasserschutz entwicklet, wu vor allem dr Böu vu Ruckhaltebeckine umfasst. Doderzue isch in dr Johre 2005 un 2006 e Hochwasserruckhalteruum unterhalb vu Schorndorf un eine oberhalb vu Lorch gschaffe wore. E wytere isch bi Lorich-Waldhouse syt em Summer 2006 im Böu. Är wird uf Cheschte vu 9,6 Millione Euro veraasschlat. S Land Land Bade-Wirttebärg ibernimmt dodervu 6,7 Millione Euro. Kritiker – dodrunter zem Byschpel Bund für Umwelt und Naturschutz Deutschland – halte dergege, ass vor allem d Flechineversigelig dra schuld sej, ass d Hochwasser all meh un all schlimmer wäre. No Schetzige vum Land wird d Sidligsflechi im Remstal bis 2014 um wyteri 14 % zuenimmt.

 

</doc>
<doc id="24211" url="https://als.wikipedia.org/wiki?curid=24211" title="Bussen">
Bussen

Dr Busse isch e 767 Meter hoche Bärg bi Utteweiler z Oberschwobe. Är isch eine vu dr meischtbsuechte Wallfahrtsort vu Oberschwobe un e schene Uussichtsbärg mit Blick bis zue dr Alpe. E mänkmol wird er au „"Dr Heilige Bärg vu Oberschwobe"“ gnännt. S git Hiiwys uf e keltischi un e speteri germanischi Kultstätte. Im Johr 805 isch s erschtmol in ere Urkund e Wallfahrtschilche uf em Berg gnännt.

D Entstehig vum Busse hangt zämme mr dr Alpe-Uffaltig im Tertiär. E acht Meter dicki Schicht us Sylvanachalch schitzt dr Bärg vor dr Abdragig. D Glätschermasse vu dr Yyszyt hän d Hechi vu 767 m nit chenne iberwinde un wäge däm isch dää Uussichtsbärg bis hite erhalte. Dr Busse lyt im weschtlige Deil vum Landchreis Biberach z Bade-Wirttebärg zwisch em Federsee un dr Stadt Riedlenge. Diräkt am Sidhang vum Bärg lyt dr Ortsdeil Offenge vu dr Gmei Utteweiler. Bin ere chlare Sicht cha mer vum Bärg uus s Ulmer Minschter säh un au d Alpe zwischen Füsse un Säntis. 

Ufgrund vu syre exponierte Lage isch dr Busse wahrschyns scho in dr friejeschte Zyt bsuecht un verehrt wore. Scho d Kelte hän uf däm Bärg ihri Fruchtbarkeitsopfer darbrocht. Fir d Zyt vum Karl em Große isch uf em Gipfel e Chilche beleit. Di eltscht Urkund stammt us em Johr 805. Dert isch e frieji Chilche an s Chloschter S. Galle iberdrait wore. Syt däre Zyt isch dr Busse as Wallfahrtort bekannt.

Um d Mitti vum 13. Johrhundert isch dr Busse e staufischi Rychsburg gsi. Speter isch er an d Veringer chuu un schließli an d Habsburger. Anne 1387 isch dr Bärg an Huus Waldburg verpfändet wore. Im Dryßgjehrige Chrieg isch d Burg anne 1633 dur proteschtantischi schwedischi Druppe zestert wore. Dodermit het dr Busse syni politischi un militerischi Bedytig verlore. Vu dr Ruine Busse sin no Muurräscht erhalte un dr Bärgfrid, wu hite as Uusichtsdurm dient.

Im Johr 1786 hän d Waldburger d "Herrschaft Busse" an dr Rychsfirscht Karl Anselm von Thurn und Taxis verchauft. Zwanzg Johr speter, mit em Ände vum Heilige Remische Rych dytscher Nation isch dr Busse an s Chenigrych Wirttebärg gfalle. 

Am 31. Augschte 1958 isch uf em Busse e Heimchehrer-Mahnmol yygwejt wore. E Gedänkdafle erinneret an d Sihn vu Oberschwobe, wu in dr Wältchrieg gfalle asin, vor allem im Afrikacorps vum Erwin Rommel. Am 8. Mai 1985 het do dr Landchreis Biberach syni Gedänkfyyr zum Gedänke an s Chriegsänd vum Zwete Wältchrieg vor 40 Johr abghalte. Zeh Johr speter, am 8. Mai 1995, isch an dr glyche Stell em 50. Johresdag vum Chriegsänd 1945 dänkt wore.

Syt em Septämber 1996 läbt e chleini Kommunität vu drej Franziskanerinne vum Chloschter Sieße uf em Busse. Dertemol het d Chilchegmei Offenge zämme mit dr Diözese Rotteburg-Stuegert s Huus uf em Busse chenne chaufe. Dr Busse isch bis hite ne Wallfahrtsort. S Gnadebild zieht alljohr e großi Pilgerschar aa.

E Wallfahrtschilche uf em Busse wird s erscht Mol anne 805 gnännt. Di jetzig "Wallfahrtschilche St. Johann Baptist" stammt us em Johr 1516. S hitig Erschyynigsbild isch s Ergebnis vu Reschtaurierigsarbete us dr Johr 1960 bis 1963.

Wallfahrte zur "Verehrig vu dr schmärzhafte Muettergottes" sin uf dm Bussen syt 1521 beleit. Syt dr 1950er Johr isch dr Busse s Ziil vu dr große Manne- un Familiewallfahrt am Pfingschtmendig. E "Wallfahrt vu dr Dreji" vum Heimchehrerverband zum Heimchehrermahnmol findet ebefalls alljohr statt.

Alti Sage vu Rise un verborgene Schetz handle vum Busse. Mit dr Bitti um e "Bussakindle" pilgere vil jungghyroteni Bäärli am Sunntig uf dr Bärg.

Dr oberschwebisch Dialäktdichter Michel Buck het e Gedicht uf dr Busse gschribe ("Bagenga" 1892, S. 90):
<poem>

"Uffm Bussa"

"Siehscht du d Schnaiberg dött am Himmel,
"Wo se oufstahnt uffam Boda?
"S Land drum, des de Riesaschimmel
"Bärig noufgôht bis an d Knota?

"Seall ischt d Schweiz und des ischt Schwôba,
"S Millland s oi’ und s Brodland s ander –
"So hôt jedas seine Gôba.
"Jetz, nô welam thuat mers ahnder?

"Siehni dött da Schnai so glüaha,
"In der Ôbedsonn vergloschta,
"Siehni dô des Land so blüeha,
"Ka’n a Liabi dô verroschta

"Gega deam dô, wia ge diesem?
"Doch a Salamo, was thuat ar?
"Närrle, dear liabts oi’fach zwiesem,
"Wia sei’ Vater und sei’ Muatar.
</poem>



</doc>
<doc id="24213" url="https://als.wikipedia.org/wiki?curid=24213" title="Albgau (Südschwarzwald)">
Albgau (Südschwarzwald)

Dr Albgau (au "Alpgau") isch e Gaugrofschaft im Herzogtum Schwobe gsi. Si isch im hitige Sidbade zwische dr Wuete, em Schwarzwald, em Hochrhy un dr Baar gläge. D Oschtgränzè vom Bärgland im Südschwarzwald isch durchs Wuètèdal definyrt, im Südè gränzt dè Hochrhy s Albgau gegè s Aargau mit dè südlichè Vorhuèt vom Waald (Albgau), dè Waaldeshuèt, ab. Nördlich markyrt d Wuètèschlucht d Gränz zwûschè Albgau un dè Baar so brägend, dass mò sich bis hütt nò gegèsitig als "Ènnèwuètler" bezeichnè duèt. 

D Worthèrkumpft isch umschtrittè, mengi luèget s Flissli Alb, wo d Weschtgränzè zum Hotzèwaald hy bildet, als Nammensgäbber aa. Wòòrschinlicher isch, dass entwedder è Gau mit Albè odder im Bärgland demit gmeint isch. 

Dr Albgau isch anne 781 s erscht Mol gnännt wore, verschwindet aber no 1120 wider; d Grofschaft het derno Landgrofschaft Stüelige gheiße.

Dr Albgau isch äng mit andere Gau in dr Nochberschaft verbunde gsi. Zem Byschpel isch dr Ulrich (780–804) au Grof im Thurgau gsi, dr Adalbert II. au Grof im Thurgau un im Hegau, dr Chadaloh II. 891 au Grof im Aargau, un dr Liutho 929 im Zürigau. Dr erscht Landgrof im Albgau isch dr Rudolf vu Lenzburg im 12. Johrhundert gsi.

Grofe im Albgau sin gsi:


</doc>
<doc id="24214" url="https://als.wikipedia.org/wiki?curid=24214" title="Albgau">
Albgau

Albgau oder Alpgau (althochdytsch "Albegau", "Albigouve", "Alpegowe") isch e Bezeichnig, 



</doc>
<doc id="24215" url="https://als.wikipedia.org/wiki?curid=24215" title="Albgau (Nordschwarzwald)">
Albgau (Nordschwarzwald)

Albgau wird s Albdal mit dr Gmeine Waldbronn un Karlsbad im nerdlige Deil vum Schwarzwald gnännt. Do isch dr Name wyt verbreitet, vor allem bi bei Verein, aber au bin ere Stadtbahnstrecki vum Charlsrueher Verchehrsverbund KVV un eme Schwimmbad z Ettlinge. Dr Albgau isch historisch gsäh zimli spot erschlosse wore. Erscht im Hochmittelalter isch s zue erschte aasidlige im langzogene Dalgrund chuu: Herrealb (1148/49), Frauealb (um 1185), Marxzell (1255), Kochmihli (1288). S Albtal isch vu syre Bschaffeheit här ender stejl un äng uf wäg em Sandsteiuntergrund ender uufruchtbar. Des sin Grind fir di spot Erschließig, wel des Dal in friejere Zyt nit guet z erreiche gsi isch.



</doc>
<doc id="24216" url="https://als.wikipedia.org/wiki?curid=24216" title="Donauried">
Donauried

S Donauried isch e Flusslandschaft im weschtlige Bayern zwische Neu-Ulm un Donauwörth. Auwald bregt s Bild vu Ulm bis Lauinge. Wichtig sin derzue dr Stausee bi Faiminge, s Schwebisch Donaumoos zwische Ulm un Gundelfinge un d Gundelfinger Parklandschaft in däm Fychtgebiet vu dr Duene, wu no dr Ramsar-Konvention e internationali Bedytig het.

Vegel, Amfibie, Dejfelsnodle, Heigumper un Schmätterling finde Läbesryym in däne Nidermoos. E Deil im Donauried heimischi Pflanzenarte stehn as gfehrdet uf dr Rote Lischt. S git e baar Naturschutzgebiet, wu dr Arteryychtum solle bewahre. Glunge isch zem Byschpel in dr letschte Johr d Wideraasidlig vum Storch (Offinge, Gundelfinge, Lauinge, Höchstädt).

Di friejer moosig Ebeni isch wenig bsidlet, wird aber intensiv vum Mänsche gnutzt. Des het aagfange mit dr Flussbegradigung zwische 1806 un 1867 („Donaukorrektur“). Ziil isch doderby s Gwinne vu Grienland fir d Landwirtschaft gsi. Mit Hochwasserdämm isch speter gege Iberschwämmige vorgsorgt wore. Zwische 1961 un 1984 sin Staustapfle fir Wasserchraftwärch böue wore.

Im Donauried het s wärtvolli Chiisläger vun ere hegschte Qualitet. Dur dr Chiisabböu sin rund 700 Baggerseeä in dr Region entstande, wu im Summer Badgescht aalocke au us Gegnige, wu wyter ewäg sin.

Dur di schnäll Ableitig vum Grund- un Oberflechewasser in d Donau un d Yydiefig vun ere im Flussbett droht dr Grundwasserspiegel wyter abzsinke. Uf eire Syte chunnt des ere ökonomische Flechenutzig entgege, uf dr andere Syte wär des aber au e Bedrohig fir Naturlandschaft un d Artevilfalt im Donauried.

D Landeswasserversorgig, e Färnwasserversorger z Bade-Wirttebärg, bezieht Deil vu ihrem Drinkwasser us em Grundwasser vum Donauried.



</doc>
<doc id="24218" url="https://als.wikipedia.org/wiki?curid=24218" title="Stadt mit Komitatsrecht">
Stadt mit Komitatsrecht

E Stadt mit Komitatsrächt (uff Ungarisch "megyei jogú város") isch z Ungarn e Stadt, wo im Berych Uffgabe vo de Komitatsverwaltig züesätzligi Uffgabe zu denne vo-n-re normale Stadt erfüllt. Es wird vo-n-re Verordnig vorgschrybe, welli Städt dä Titel dürfe drage und welli Uffgabe dodemit verbunde sin.

Sit em 11. Juli 2006 git's z Ungarn 23 Städt mit Komitatsrächt, nämlig alli Komitatssitz (ohni d'Hauptstadt Budapest) und fümf witeri Städt.

In de Gschicht vo de Städt mit Komitatsrächt sin zwei Periode z underscheide, nämlig under em 2. „tanácstörvény“ (Gsetz vom Root) vo 1954 bis 1971, wo vier Städt de Titel drage hän, und d'Zit noch 1990, wo im Rahme vom ungarische Gmeindesystem über 20 Städt s Komitatsrächt griegt hän. Zwüsche 1971 und 1990 hän vier Städt de Titel "Komitatsstadt" ("megyei város") drage.

Budapest isch sit siner Gründig e Einzelfall gsi, wyl's nie zu einem vo de Komitat ghört hät.

Im Erloss 12 vom Root vo de Volksrepublik, wo am 28. Novämber 1954 in Chraft drätte isch, hät mer Debrecen vom Komitat Hajdú-Bihar, Miskolc vo Borsod-Abaúj-Zemplén, Pécs vo Baranya und Szeged vo Csongrád abdrännt und ne de Titel "Stadt mit Komitatsrächt" verlihe.

D'Verwaltig vo sälle Städt hät sither uff ihrem Gebiet di glyche Rächt gha wie d'Verwaltige vo de Komitat uff ihrem Gebiet.

D'Städt mit Komitatsrächt sin in Stadtbezirk underdeilt worre, wo e eiges Roothus gha hän. Miskolc hät us vier und ab em 1. Januar 1966 wie au alli andere sonige Städt us drei Stadtbezirk bstande. Wie z Budapest sin d'Stadtbezirk mit römische Zahle bezeichnet worre.

Noch sällem Erloss hät sich bis 1971 nüt meh gändert. D'Städt mit Komitatsrächt und d'Komitat sin als glychrangig aglüegt worre. Im Gegesatz zu hütt hät mer Ungarn sällemols als 24-deilig (Hauptstadt + 19 Komitat + 4 Städt mit Komitatsrächt) oder als 20-deilig bezeichnet; d'Bezeichnig vo-n-re Stadt mit Komitatsrächt und em Gebiet um si umme isch "Komitat Baranya und Pécs" ("Baranya megye és Pécs") usw. gsi.

Am 25. Abril 1971 sin d "Städt mit Komitatsrächt" vom 3. „tanácstörvény“ abgschafft worre.

S Gsetz vom 25. Abril 1971 hät nit numme d'Städt mit Komitatsrächt abgschafft, sondern au e neui Kategory mit em Name "Komitatsstadt" ("megyei város"). Säll Rächt hän 1971 d'Städt Debrecen, Győr, Miskolc, Pécs und Szeged griegt. Am 1. Abril 1989 isch's züesätzlig au no Kecskemét, Nyíregyháza und Székesfehérvár verlihe worre, dodemit hät's ab säller Zit acht Städt mit Komitatsrächt gee. Si hän zwar e bsunderi Selbständigkeit gnosse, aber einewäg zu me Komitat ghört.

Am Afang hän d'Komitatsstädt ihri friehnere Stadtbezirk bhalte, sälle ihri Selbschtverwaltige sin aber verschwunde. An ihri Stell sin Organisatione mit em Name "Megyei Városi Tanács VB ... Kerületi Hivatala" („Büro vom Bezirk ... im Roothus vo de Komitatsstadt“). Z Győr hät ei sonigi Organisation sogar d'Verwaltig vo de ganze Stadt in d'Hand gnoh und es sin keini Stadtbezirk bildet worre. Ab em 1. Januar 1984 sin d'Stadtbezirk au in allne andere Komitatsstädt abgschafft worre und de Verwaltige ihri Bezeichnig isch uff "Megyei városi hivatal" ("Büro vo de Komitatsstadt") gändert worre. Au in de drei Städt, wo 1989 zu Komitatsstädt worre sin, isch säll System ygfiehrt worre.

Im Rahme vo de Veränderige im Johr 1990 hän d'Komitatsstädt dä Titel verlore und sin zu Städt mit Komitatsrächt worre.

1990 isch s System vo de Städt mit Komitatsrächt widder uffgriffe worre und jedi Stadt, wo meh wie 50.000 Ywohner gha hät, hät de Titel griegt. 1994 sin au sälli zu Städt mit Komitatsrächt worre, wo zwar Komitatssitz gsi sin, aber keini 50.000 Ywohner gha hän (bedrifft Salgótarján und Szekszárd).

Lut em Gsetz 65 uss em Johr 1990 hät e Stadt, wo erscht spöter d'Ywohnergränze vo 50.000 erreicht hät (z. B. Érd), mieße e Adrag yreiche zum s Komitatsrächt griege. Au für d'Stadt Esztergom, wo nit emol 30.000 Ywohner gha hät, isch eso-n-e Adrag gstellt worre, wo vom ungarische Parlamänt aber abglähnt worre isch.

Di Abgordnete vo-n-re Stadt mit Komitatsrächt bilde zämme e Generalversammlig ("Közgyűlés"), wo au s Rächt hät, d'Stadt in Bezirke z underdeile. Zum d'Zämmearbet mit de Verwaltig vom Komitat garantiere, wird di eini Hälfti vo de Abgordnete vom Komitat gwählt und di anderi vo de Stadt sälber.



</doc>
<doc id="24220" url="https://als.wikipedia.org/wiki?curid=24220" title="Hogschür">
Hogschür

Hogschür, uff Hochdütsch "Hogschür", isch e Ortsdeil vo de Gmeind Herrischried im Landchreis Waldshüet, Bade-Württeberg. Es litt südöstlig vom Ortskern, östlig vom Ortsdeil Nydergebisbach und südwestlig vom Görwihler Ortsdeil Segete. Es hät 384 Ywohner und 19 Gwann. Es hät friehner zu de Einig Görwihl und bis 1695 au zu sällem Chirchspyl. Es ghört numme s Dorf Hogschür dezüe und keini Wyler oder Ortsdeile.

Zum erschte Mol urkundlig erwähnt wird Hogschür als „Hochschür“ und „Hogscheuer“. Noch de Salpetererunrujje sin zwei Familie vo Hogschür verbannt worre. Im 19. Johrhundert hät's Uswanderige uff Amerika gee.

Bis 1935 hät de hüttig Herrischrieder Ortsdeil Lochmatt zu de selbständige Gmeind ghört. 1972 isch Hogschür uff Herrischried ygmeindet worre.

Im Herrischrieder Gmeinderoot wird Hogschür vom Thomas Siebold (CDU) und em Michael Arzner (Freii Wähler) verdrätte.



</doc>
<doc id="24221" url="https://als.wikipedia.org/wiki?curid=24221" title="Hornberg (Herrischried)">
Hornberg (Herrischried)

Hornberg isch e ehemoligi Gmeind über em Wehradal im Landchreis Waldshüet und isch 1972 uff Herrischried ygmeindet worre. Es bstoht uss de Dörfer Hornberg und Obergebischbach und em Wyler Atdorf und litt im üsserschte Weste vo de Gmarkig vo Herrischried, westlig vom Ortsdeil Nydergebischbach. Witer westlig litt d'Stadt Wehr.

„Hornbec“ wird im Johr 1256 zum erschte Mol erwähnt, Atdorf churzi Zit spöter, um 1300, als „Abedorf“. Obergebischbach hät bis in s 15. Johrhundert zämme mit em hütt eigene Herrischrieder Ortsdeil Nydergebischbach de Ort „Geboltzpach“ bildet, wo au um 1300 uffdaucht. Ab em 14. Johrhundert hän di drei Ort zu de Grafschaft Hauestei ghört.

Im Herrischrieder Gmeinderoot wird Hornberg vom Peter Huber (Freii Wähler) verdrätte.

S Wappe zeigt uff wißem Grund e grieni Danne und vor säller e Horn. D'Danne stoht für d'Züeghörigkeit zu de Grafschaft Hauestei, s Horn wyst uff de Gmeindename hy.



</doc>
<doc id="24222" url="https://als.wikipedia.org/wiki?curid=24222" title="Hornberg (Begriffsklärung)">
Hornberg (Begriffsklärung)

Hornberg heiße di folgende Berg:

Hornberg heiße di folgende Ort:


Hornberg nännt mer usserdem:


</doc>
<doc id="24224" url="https://als.wikipedia.org/wiki?curid=24224" title="Niedergebisbach">
Niedergebisbach

Nydergebischbach, uff Hochdütsch "Niedergebisbach", isch e ehemoligi Gmeind im Landchreis Waldshüet. Si bstoht uss em Dorf Nydergebischbach, em Ghöft Meierhöf (Hd. "Maierhöfe") und de Hüser Im Murgdal (Hd. "Im Murgtal") und isch hütt e Ortsdeil vo Herrischried. Es litt im südlige Deil vo de Gmarkig zwüsche Obergebischbach (Ortsdeil Hornberg) im Weste und Hogschür im Oste und hät 54 Gwann.

Nydergebischbach isch zämme mit Obergebischbach, wo hütt zum Ortsdeil Hornberg ghört, entstande. Bis in s 15. Johrhundert werre sälli beide Dörfer als „Gepoltzbach“ gnännt; e „Niedergebelsbach“ isch erscht ab em Johr 1546 bekannt. Es wird agnoh, dass d'Sydler vo Wehr cho sin, sällewäg hän Ober- und Nydergebischbach zu de Grafschaft Wehr ghört.

Bi de Salpetererunrujje isch de Blasius Hottinger us Nydergebischbach e Afiehrer gsi. Zu sine Ehre isch de Blatz vor em Fürwehrgrätehus zu „Blasius-Hottinger-Platz“ umbenännt worre.

Wo de Ort im Johr 1806 an Bade cho isch, isch er vo de Einig Rickebach zum Amtsbezirk Säckige umdeilt worre. Chirchlig isch es no bis 1897 bi Rickebach blybe, bevor's Herrischried züedeilt worre isch. D'Ygmeindig uff Herrischried isch 1972 erfolgt.

De Gmeindroot, wo Nydergebischbach im Roothus verdrättet, isch de Paul Schlageter (Freii Wähler).



</doc>
<doc id="24225" url="https://als.wikipedia.org/wiki?curid=24225" title="Rütte (Herrischried)">
Rütte (Herrischried)

Rütte, uff Hochdütsch "Rütte", isch e ehemoligi Gmeind im Landchreis Waldshüet und isch 1972 uff Herrischried ygmeindet worre. Es litt im Nordweste vo säller Gmarkig, nördlig bis nordwestlig vom Dorf Herrischried und westlig vom Ortsdeil Großherrischwand. De Ort bstoht numme uss em glychnamige Dorf; es ghöre keini Wyler oder Ortsdeil dezüe.

De Ort isch in de Gschicht vo de Erschließig vom Hotzewald eher spot entstande. De Ort hät sich um e Einzelhof umme bildet, wo im 13. Johrhundert noch de Rodige baut worre isch. Es hät zu de vorderöstrychische Grafschaft Hauestei und innerhalb vo sällem zu de Einig Görwihl ghört. De Stift Säckige hät z Rütte e Dinghof gha und dodemit d'Entwicklig vom Ort wesentlig beyflusst.

De Rudolf Leber, wo vo Rütte gsi isch, hät zu de Zit vo de Salpetererunrujje als Afiehrer gwirkt. Er isch spöter festgnoh und hygrichtet worre; witeri Familie sin um 1750 in s Banat verbannt worre.

De Ortsname chunnt vom Wort „rode“ oder em Synonym „rüte“ (Dt. "reuten").

Im Gmeinderoot vo Herrischried wird Rütte vom Ewald Stoll (Freii Wähler) verdrätte.

S Wappe zeigt uff wißem Hindergrund e grieni Danne mit me schwarze Stamm uff re Wyse. D'Danne wyst uff d'Züeghörigkeit zu de Grafschaft Hauestei hy.



</doc>
<doc id="24226" url="https://als.wikipedia.org/wiki?curid=24226" title="Rütte">
Rütte

Rütte, uff Hochdütsch "Rütte", heiße


</doc>
<doc id="24227" url="https://als.wikipedia.org/wiki?curid=24227" title="Wehrhalden">
Wehrhalden

Währhalde, uff Hochdütsch "Wehrhalden", isch e ehemoligi Gmeind im Landchreis Waldshüet. Si bstoht uss de Dörfer Währhalde, Gierschbach ("Giersbach") und Chleiherrischwand ("Kleinherrischwand"), de Sydlig Lochhüser ("Lochhäuser") und de Hüser Klaffebach ("Klaffenbach"). Sit 1972 isch Währhalde e Ortsdeil vo Herrischried. Innerhalb vo säller Gmarkig litt's im üsserste Norde, nördlig vom Ortsdeil Großherrischwand und westlig bis südwestlig vo de Gmeind Dodtmis.

Währhalde und di beide andere Dörfer, wo dezüeghöre, sin im 12. bis 14. Johrhundert bsydelt worre. De Stift Säckige hät z Währhalde e Dinghof gha, aber nit numme sälle hät zu de Entwicklig vom Ort bydrage, sondern au d'Herre vo Wehr und Bärefäls. Für d'Bedrybig vo Hammerschmyde und Ysewärk isch de Wald in de Region grodet und zu Kohle verarbeitet worre. Im 19. Johrhundert hät au d'Baumwullspinnerei Arbetsblätz gschafft, ihr Wegfall hät aber um 1850 zu großer Armüet gfiehrt.

Im Herrischrieder Gmeinderoot wird Währhalde vom Josef Stoll (CDU) und de Iris Wallaschek (Grieni) verdrätte.



</doc>
<doc id="24229" url="https://als.wikipedia.org/wiki?curid=24229" title="Karelische Sprache">
Karelische Sprache

Karelisch (Eigebezeichnig: "karjala" isch äng mit em Finnische verwandt und wycht vo sällem hauptsächlig insofern ab, wie's syni Entwicklige im 19. und 20. Johrhundert nit mitgmacht hät. Es git kei Standardsproch, d'Basis vo de gschribene Sproch isch de Dialäkt vom jewylige Autor siner Region. Gschribe wird mit em finnische Alphabet, wo durch e baar Büechstabe ergänzt worre isch.

S ghört zum ostseefinnische Sprochzwyg vo de finno-ugrische Sproche und isch dodemit e uralischi Sproch. Vo de insgsamt rund 138.000 Sprächer läbe 85.000 in de Republik Karelie (Russland), wyteri sin z Finnland z finde. Amtssproch vo de Republik Karelie sin aber Finnisch und Russisch, Karelisch isch aber als Minderheitssproch aerkännt.

S git drei Hauptdialekt:

Di karelische Schrybige leite sich normalerwis vo de finnische ab, wyche aber in sälle Pünkt devo ab:
Sälli Underschid chömme nit vo russische Yflüss, sondern existiere scho länger.



</doc>
<doc id="24245" url="https://als.wikipedia.org/wiki?curid=24245" title="Elsässische Vornamen">
Elsässische Vornamen

D letschta Generàtiona vu da Elsasser han meischens frànzeescha Vornama g'hàà.
Dia offiziella Vornama han sa àwer ìm Àlltàg ànderscht üsg'schprocha, àss sa ìns Elsassischa pàssa. Mankmol sìn's sogàr Spìtznama.
Fer d Kìnder benutzt ma s Verkleinerungsform: Schàngala, Scharrala, Lisala, Marcala, Seppala...

Nàtirlig, dia Vornama heert ma nur noch do wo ma dr elsassischer Dialekt heert.



</doc>
<doc id="24247" url="https://als.wikipedia.org/wiki?curid=24247" title="Salvo">
Salvo

Dr Salvo (eigentlich "Salvo Ingrassia"; * 9. Januar 1952) isch ä Sänger und Liädärmachär us em Glarnerland. Er chunnt urschprünglich us Italiä. Sin Vatter isch ä musiziärändä Gwafför gsii. Er isch Primarlehrer gsii und setzt sit em Sibenesibezgi voll uf d' Charte vu d'r Musig. I dem Jaar isch er au Bürger vu Netschtel wordä. Z' Glarus, i sym Wohnort, het er es eiges Uufnahmstudio gchaa. Landeswyyt bekannt isch er am Grampri vu d'r Volksmusig im Nünenachzgi wordä mit sim Liäd „Losed Si Frau Küenzi“. Begläitet hät in d' Superländlerkapällä vum Carlo Brunner. Er het au vill Chinderlieder komponiert, wu-n-er mit siner Gitarre begläitet. Langi Zyt het er in Au im aargauische Friiamt gwohnt. Sit em Summer 2008 isch er wider Lehrer z' Schwande im Glarnerland.




</doc>
<doc id="24248" url="https://als.wikipedia.org/wiki?curid=24248" title="Schweizerische Nationalbank">
Schweizerische Nationalbank

D' Schwiizerischi Nationalbank (SNB), franz. "Banque Nationale Suisse (BNS)," ital. "Banca Nazionale Svizzera (BNS)," rätoroman. "Banca Naziunala Svizra (BNS)," git de Weg für d'Banke i de Schwiiz vor. Sie isch d'Zentralbank, wo d'Gäldpolitik und Währungspolitik vo de Schwiiz tuet füehre. Luut de Verfassig isch d'Uufgab, uf alli Interässe vom Land z'luege. D'Unternämensform isch e Aktiegsellschaft.


Für e stabile Franke, wo nöd allpot ufe und abe got, und d'Wirtschaft tuet verunsichere, laat sie sich vom Referänz-Zinssatz leite. De Zinssatz heisst Drümonäts-Libor und chunnt vom Änglische (London Interbank Offered Rate).

D' Nationalbank dörf als einzigi Bank Banknote drucke. Sie werdet druckt vom Orell Füssli. Näbedem dörf sie au d'Münze uf Befehl vom Bund in Umlauf bringe. De Gwünn wo sie tüend erwirtschafte got a 2/3 ad Kantön, de Rescht chunnt de Bund über. 

D'Nationalbank hät vo 2000 bis 2005 1300 Tonne Gold verchauft, wo sie nüme für d'Gäld- und Währigspolitik bruucht hät. De Erlös vo 21,1 Milliarde Franke hät sie im Joor 2005 an Bund und Kantön uusgschüttet. I de Johr 2007 und 2008 hät d'Nationalbank nomol 250 Tonne Gold verchauft, zum d Zämesetzig vo de Währigsreserve uuszgliche. Sie hät derfür ihri Devisereserve uufgschtockt. D' Nationalbank haltet sit em Septämber 2008 unveränderet 1040 Tonne Gold.




</doc>
<doc id="24253" url="https://als.wikipedia.org/wiki?curid=24253" title="SNB">
SNB

D' Abchürzig SNB isch für



</doc>
<doc id="24256" url="https://als.wikipedia.org/wiki?curid=24256" title="Hänner">
Hänner

Hänner (uff Hochdütsch "Hänner") isch e Ortsdeil vo Murg im Landchreis Waldshüet. Es isch bis zum 31. Dezämber 1972 e selbständigi Gmeind gsi. Es litt im üsserste Norde vo de Gmarkig Murg, nördlig vom Ortsdeil Oberhof und westlig vom Laufeburger Ortsdeil Rotzel. Es isch flächemäßig de gröscht, ywohnermäßig aber numme de drittgröscht Ortsdeil vo Murg. Näbem Dorf Hänner ghört au no s Hus Gaisbüehl (Neumatte), uff Hochdütsch "Gaisbühl (Neumatten)", dezüe.

Di erschti urkundligi Erwähnig vo Hänner chunnt uss em Johr 1240, wo e Henrico de Henere gnännt wird; Hänner hät zu de Grundherrschaft vom Stift Säckige ghört. De Ort isch aber scho wesentlig friehner, nämlig am Afang vom 8. Johrhundert, vo Alemanne bsydelt gsi und hät innerhalb vo de Grafschaft Hauestei zu de Einig Murg ghört. D'Ywohner hän vor allem im landwirtschaftlige Berych und spöter au in Mühle, Schmyde und Sägewärk gschafft.

1695 isch Hänner e eigeni Pfarrei worre, dodemit isch es eini vo de ältste vom Südschwarzwald. Es hät au Oberhof, hütt au e Ortsdeil vo Murg, dezüeghört.

S Industrialisierigszitalter hät vor allem Tekschtilbedrieb uff Hänner brocht. 1890 hät Bally, e ursprünglig Säckiger Undernämme, e Fabrik baut.

S alt Roothus isch au jetz, noch de Ygmeindig uff Murg am 1. Januar 1973, no de Sitz vo de Gmeindeverwaltig, wird aber au als Schüel gnutzt. E Chinderschüel git's zudem im Ortszändrum. Es git mehreri Verein und e freiwilligi Fürwehr.

Durch Hänner fiehrt d'L151, wo im Norde in d'L155 Richtig Hottige (Rickebach) und Oberwihl (Görwihl) mündet und im Süde durch di andere Ortsdeil bis uff Murg fiehrt.

S Wappe zeigt s östrychisch Binneschild und über sällem e grieni Danne uff goldigem Hindergrund. S Binneschild stoht für d'Züeghörigkeit zu Vorderöstrych bis 1805, d'Danne für sälli zu de Grafschaft Hauestei.



</doc>
<doc id="24258" url="https://als.wikipedia.org/wiki?curid=24258" title="Niederhof (Murg)">
Niederhof (Murg)

Nyderhof (uff Hochdütsch "Niederhof") isch e Ortsdeil vo Murg im Landchreis Waldshüet. Es bstoht uss de drei Dörfer Nyderhof (Mitti), Zächewihl (Norde; Hochdütsch: "Zechenwihl") und Diegeringe (Süde; Hochdütsch: "Diegeringen") und litt zwüsche Oberhof im Norde und Murg im Süde.

„Nyderhof“ wird 1281 zum erschte Mol erwähnt, de Ortsdeil Diegeringe 1303. Alli drei sin in de erschte alemannische Sydligsperiode entstande. Si hän zum Chloster vo Säckige ghört und sich im Umfäld vo sällem sine Dinghöf bildet. Zächewihl hät zum Dinghof Oberhof ghört und di beide andere Ört zum Dinghof Murg.

1806 sin di drei Gmeinde under em Name "Nyderhof" zu einere zämmegschlosse worre. Sälli Gmeind isch bis 1972 selbständig gsi, bevor si am 1. Januar 1973 uff Murg ygmeindet worre isch.

Bis in s 19. Johrhundert hät d'Bevölkerig hauptsächlig Landwirtschaft bedrybe. D'Industrialisierig hät in de Mitti vom 19. Johrhundert aber au d'Wäberei, Nagelschmyde und witeri Handwerk doher brocht.

D'L151 schließt Nyderhof im Norde an de Ortsdeil Oberhof a und im Süde an Murg. Im Oste git's zudem e Stroß uff Binzge (Laufeburg).

Am Südrand vu Nyderhof verlauft die nej - bloss eispurig - A98. S'Murgdal wird debi vu ere Brugg iberspanne, drno goht dr Stross öschtlig in e guet 400 Meter lange Tunnel. E Aschlussstell git's keini, wohl aber Zuefahrte fier Rettigsfahrzig, wil d'Murger Firwehr, wo z'Nyderhof keini hundert Meter vu dr Brugg un em Tunnel äwägg ihr Firwehrhüs het, uff dem Abschnitt fier d'Rettig zueständig isch.

S Wappe zeigt uff blauem Grund e Garbe und hinder derre e silbrige Räche und e silbrigi Sänse über Chrüz. Sälli Objäkt symbolisiere di friehner wichtigi Landwirtschaft.



</doc>
<doc id="24259" url="https://als.wikipedia.org/wiki?curid=24259" title="Niederhof">
Niederhof

Niederhof heiße


</doc>
<doc id="24261" url="https://als.wikipedia.org/wiki?curid=24261" title="Reformierte Kirche Wettingen">
Reformierte Kirche Wettingen

Di reformiirti Chile Wettige isch d Chile vo de evangelisch-reformiirte Chilegmeind Wettige-Noiehof. Si isch im Johr 1939 bauet worde.

Für e kurzi Ziit isch s Chloschter und s Dorf Wettige reformiirt gsi, was aber mit em zweite Kappler Chrieg im 1531i es Änd gfunde het. Wettige isch e katholischi Gmeind blibe, bis es wäge de Iirichtig vom Lehrerseminar im ehemalige Chloschter und wäge de Induschtrialisiirig wider Reformiirte in de Gmeind gäh het. <br>
D Gottesdienscht sin am Aafang im Seminar gfiiret worde. Im Johr 1877 isch dann di "Reformiirti Chilegnosseschaft Wettige-Noiehof" gründt worde un de Kanton Aargau het dere Gnosseschaft im gliiche Johr erlaubt, in de Chloschterchile Gottesdienscht z fiire. Im 1920i het dann de Grossi Rot zugschtimmt die Gnosseschaft in e Chilegmeind umzwandle. Di Chilegmeind het dann im 1926i Land kauft und da druf s erschti Pfarrhuus bauet.

Uf em Land, wo d Chilegmeind im 1926i kauft het, isch im 1939i di reformiirt Chile Wettige bauet worde. S Projekt het de Zürcher Architekt Walter Henauer gwonne un so isch sis Projekt realisiirt worde. Will im 1939i de Zweit Weltchrieg usbroche-n-isch, het me de Chileturm ned so hoch chönne baue, wis am Aafang planet isch gsi. S Baumatrial isch nämlich für d Befeschtigung vo de Limmatstellig bruucht worde. Statt 18 Meter isch de Turm deshalb hüt numme 14 Meter höch.

Di Chile isch, typisch reformiirt, im Innere nüchtern und hell gschtaltet. Si het insgsamt 340 Plätz, dodervo 120 uf de Empore. Öppis bsunders isch d Platziirig vo de Goll-Orgle, wo im Chorruum stoht. Sit de Renovation im Johr 1982 het d Chile kei Bänk me, sondern Schtüehl.

S Glüüt vo de reformiirte Chile bschtoht us 5 Glocke, wo vo de Landesusstellig Züri uf Wettige cho sind und im November 1939 ufezoge worde sin.



</doc>
<doc id="24263" url="https://als.wikipedia.org/wiki?curid=24263" title="Lechfeld">
Lechfeld

S Leachfeald isch e Schotterebeni sidlig vu Augschburg, wu us Flussablagerige vu dr letschte Yyszyt (Würm) entstanden isch. Si lyt zwische dr Alpefliss Leach un Wertach.<br>
Im Flussberych zwische Landberg un Augschburg sin no sälteni Lech-Urlandschafte erhalte blibe. D Einzelflechine vu unterschidlige Heide un Druckewase wäre unter em Leachdalheide zämmegfasst. Si handlet sich nume no um 1 % vu dr urspringlige Flechine. Si stehn unter strängem Naturschutz un ghere zue dr arterychschte Läbensryym vu Mitteleuropa.

Bekannt isch s Leachfeald vor allem wäge wichtige Schlachte in dr Zyt vu dr Ungarnyyfell. Wu anne 910 d Ungarn e fränkisch Heer unter em Ludwig em Chind uf em Leachfeald besigt gha hän, het dr Otto I. dr Ungarn anne 955 in dr Schlacht uf em Leachfeald e argi Niderlag byybrocht. Dr Augschburger Historiker Georg Kreuzer vertritt aber d Uffassig, ass mit däm Uusdruck nit s hitig Leachfeald gmeint isch, sundern d Gegnig zwische Augschburg un Genzburg (Roiseschburg).

Vor eb s Leachfeald am Aafang vum 19. Johrhundert zue Bayern chu isch, het s zum Hochstift Augschburg ghert.

Syt dr Remerzyt isch dur s Leachfeald eini vu dr Hauptverchehrsrute zwische Italie un Dytschland gange, d Via Claudia Augusta. Uf dr glyche Trasse verlauft hite zem greschte Deil d Bundesstroß 17 zwische Augschburg un Schongau. Wel die Stroß eso ne große Bedytig gha het, isch die Landschaft „Stroßvogtei“ gnännt wore. Zuen ere Stroßvogtei het urspringlig s Rächt ghert, fir dr Schutz vu dr Stroß Gälder z erhebe. Des Rächt het im 12. Jh. dr Welf VI. gha, e Unkel vum Herzog Heinrich dr Leb, bis dää des Rächt an dr Friedrich Barbarossa verchauft het.

Syt dr 1920er Johr git s uf em Leachfeald z Lagerleachfeald e militärische Flugplatz, dr Fligerhorscht Leachfeald.


</doc>
<doc id="24264" url="https://als.wikipedia.org/wiki?curid=24264" title="Schwäbisches Donaumoos">
Schwäbisches Donaumoos

S Schwäbisch Donaumoos isch e Deil vum Donauried un eis vu dr greschte Naturschutzgebiet vu Bayern. S lyt zwische Ulm un Gundelfinge. Ass mer s besser cha unterscheide vum bekanntere Donaumoos sidlig vu Ingolstadt wird s "Schwäbischs Donaumoos" gnännt, im Dialäkt heißt aber eifach "Moos".

Voreb s im 19. Johrhundert zem greschte Deil drucke gleit woren isch, isch s e risig Moor- un Sumpfgebiet gsi, wu bis hite – gferderet dur Renaturierigsmaßnahme – e großi Artevilfalt in dr Dier- un Pflanzewält bewahrt het. Näbe sältene Dierer wie Kiebitz un Brochvegel het s au as Bsunderheit e Bruetbäärli vum Kranich. S Fychtgebiet isch au ne wichtige Nahrigsliferant fir Wyßstorche, wu z Bächinge un z Gundelfinge bruetle.

D Deilgebiet "Gundelfinger Moos", "Sophieried" un "Langenauer Ried" sind bsundersch naturnoch un do het s vil sälteni Dierer un Pflanze, wu typisch sin fir Fychtgebiet. Derzue biete d Flachwasserzone dert vor allem im Friejohr un im Spotjohr e ideale Raschtplatz fir Zugvegel. In däre Zyt trifft mer dert vilmol e groß Aazahl Silberreigel un Wildgäns aa, wu sich uf dr Fälder in dr Nechi vu dr Gwässer niderleen. 

E wichtige Deil zum Naturschutz trait d "Arbetsgmeinschaft Schwäbischs Donaumoos e. V." byy, wu anne 2000 z Bächinge e Museum iber s schwäbisch Donautal ufgmacht het, s "mooseum - Forum Schwäbischs Donaudal".

z Bade-Wirttebärg:

z Bayern:

Au vu dr Kultur här git s rund um s Schwäbisch Donaumoos e baar Bsunderheite:



</doc>
<doc id="24266" url="https://als.wikipedia.org/wiki?curid=24266" title="Blautopf">
Blautopf

Dr Bloodopf (dt. Blautopf) isch e Karschtquälle am Oschtrand vu dr Schwebische Alb in dr Stadt Blaubeire, 16 km weschtli vu Ulm. Er bildet dr Abfluss vu dr Blauhehli im Blauhehlinesyschtem un goht in d Blau, e Fluss, wu rund 14,5 km wyter eschtlig im Ulmer Stadtgebiet in d Duene mindet. Wäg em hoche hoche Wasserdruck isch e drächterfermige Quällhafe entstande mit ere Diefi vu bis zue 21 Meter. Di intensiv blau Farb entstoht dur d Strejigeigeschafte vum chalchgsättigte Quällwasser.

Dr Bloodopf isch e Ort vu Sage un Legände. D Farb wird zem Byyschpel eso erklärt, ass alldag e Fass voll Dinte yynegschittet wurd. Im Volksglaube het dr Bloodopf as bodelos gulte. Versuech, mit eme Lot d Diefi z mässe, seje alliwyl vun ere Nixe verhinderet wore, wu s Gwicht gstohle heb. Doderdur sej s nit meglig gsi, d Diefi vum Bloodopf z mässe. No däre Sag git s in dr Nechi vum Bloodopf e Stei mit em Name 'Kletzle Blei '. Un au ne bekannte schwäbischer Zungebrächer wird in dr Gegnig gärn dr Chinder verzellt:

In Wirkligkeit isch d Diefi vum Bloodopf scho anne 1718 noche ere Lotig mit 62 1/2 Fueß selui gnau aagee wore.

D Gschicht "Das Stuttgarter Hutzelmännlein" vum Eduard Mörike git die un anderi Sage in ere Binneverzellig wider, yybettet in d Ramehandlig vun eme Wandgsell, wu iber d Alb uf Blaubeire zieht. Ganz bsundersch uusfierlig wird d Gschicht vu dr "Scheane Lau" verzellt, ere Dochter vun ere Mänschefrau un eme Wassernix us em Schwarze Meer, wu vu ihrem Mann, em Duenenix, in dr Bloodopf verbannt woren isch, wel si nit het chenne lache un ihrem Mann nume doti Chinder uf d Wält brocht het. Si hätt zerscht wider solle zruckchehre un e läbig Chindli uf d Wält bringe, wänn si fimf Mol glacht gha het. Doderby het ere d Wirti vum "Nonnehof" ghulfe.

Dr Bloodopf isch e Karschtquälle, des heißt, ass do Wasser wider an d Oberflechi chunnt, wu ineme greßere Gebiet versickeret isch. Des Karschtgebiet het nume ei unterirdische Wasserabfluss, s git kei oberirdische Gwässer. D Schittig vu dr Quälle isch seli stark vu dr Niderschlege abhängig, si schwankt zwische 310 l/s un 32.000 l/s un lyt im Mittel bi 2000 l/s. Dr Bloodopf isch z Dytschland noch em Aachhafe d Quälle mit dr zwothegschte Schittig.

S Wasser het im Lauf vu Hunderttöuserte vu Johr e groß Hehlinesyschtem gschaffe. E Deil vum Blauhehlinesyschtem, d Blauhehli, isch bis Mitti vu dr 1980er Johr unter anderem vum Jochen Hasenmayer erforscht wore. Am 23. Septämber 2006 hän dr Jochen Malmann un dr Andy Kücha vu dr Arbetsgmeinschaft Bloodopf in dr Blauhehli e risigi Halle entdeckt, wu si "Apokalypse" gnännt hän. Derwylscht di erschte 1200 Meter vu dr Blauhehli no mit Wasser gfillt sin, isch d Apokalypse drucke un isch mit ihre Greßi (170 m Lengi, 50 m Breiti, 50 m Hechi) e Bsunderheit in däre Gegnig.

Anne 1880 isch dr erscht Helmduucher in dr Bloodopf gstige. Dr Grund isch aber erscht anne 1957 vun eme Duucher erreicht wore.

Dr Yystig in d Blauhehli lyt in ere Wasserdiefi vu eppe 21 Meter un cha wäge däm nume vu guet uusbildete Hehlineduucher bfahre wäre.

E baar Duuchuufäll unter Hobbyduucher, dodrunter au detligi, hän d Gmei veraalasst, dr Bloodopf syt dr 1980er Johr fir Duucher z spere. Sundergnähmigunge hän d Yysatzduucher vu dr Wasserrettig DLRG, VHM Minche, d Arbetsgmeinschaft Bloodopf vu dr HFGOK (Hehlineforschigsgruppe Oschtalb Kirchheim) un e Gruppe vu Hehlineforscher um dr Jochen Hasenmayer. Dr letschte schwär Uufall isch anne 2003 bassiert, wu ne Mitglid vu dr Hasenmayer-Gruppe nume no het chenne dot borge wäre.

S Duuchen im Bloodopf spilt e Roll im Kriminalroman "Bienzle und die schöne Lau" vum Felix Huby, wu au im Rame vu dr Fernsehserie "Tatort" verfilmt woren isch.

Am Bloodopf git s e Hammerwärch, wu dur s Quällwasser aatribe wird.




</doc>
<doc id="24267" url="https://als.wikipedia.org/wiki?curid=24267" title="Aachtopf">
Aachtopf

Dr Aachhafe (dt. "Aachtopf") bi Aach, Bade-Wirttebärg isch di wasserrychscht Karschtquälle vu Dytschland. Vu do här chunnt d Radolfzeller Aach (au "Hegauer Aach"), wu no 32 Kilometer bi Radolfzell in dr Bodesee mindet.

S Wasser vu dr Karschtquälle stammt us dr Dueneversickerig bi Duttlinge, gnauer zwische Immedinge un Mehringe un bi Fridinge. S Wasser stygt us ere 18 m diefe unterirdische Quällhehli uffe un bildet e chleine See.

S Wasser vu dr Dueneversickerig fließt unterirdisch eppe 11,7 km mit ere Gschwindigkeit vu 195 m/h dur Hohlryym bis zum Aachhafe. D Quälle het e durschnittligi Schittig vu 8590 l/s, wie bi Karschtquälle ieblig isch si aber stark vu dr Johreszyt abhängig un schwankt zwische 1300 un 24000 l/s.

An dr uugfehr 130 Vollversickerigsdäg wird dermit di ober Duene zuen eme Näbefluss vum Ryy. Wänn no meh Chalchstei ufglest wird un d Hehline yystirze, wird sich dodermit bis in e baar Hundert oder Döusert Johr dr glych Vorgang wie bi dr Bildig vu dr Wutachschlucht widerhole: Dr Oberlauf vu dr Duene wird vun eme Näbefluss vum Ryy vu dr Syte här aagchnagt un umgleitet.

Im Stadeberych vu dr Aach un unterhalb vum Aachhafe lige no meh chleini Quälle. Dr aachhafe isch e belibt romantisch Wuchenänd-Uusflugsziil.

Syt em Mittelalter bis uugfehr 1950 isch d Wasserchraft dur zahlrychi Mihline gnutz wore. Syt 1935/36 wird s Wasser in eme Kanal zuen eme Elektrizitetswärch gfiert. Wäge dr Wassernutzig an dr wirttebärgische Duene wie au an dr badische Aach isch alsfurt zue Stryt chu um s Wasser: an dr Duene sin d Versicjerigslecher alsfurt verstopft wore. Erscht im Bundesland Bade-Wirttebärg het e gmeinsami Lesig chenne gfunde wäre.

Anne 1719 isch zem erschte Mol im Buech vum F. W. Breuninger vermuetet wore, ass es Wasser us dr Dueneversickerig stammt. Dr Nochwys doderfir isch aber erscht am 9. Oktober 1877 glunge, wu dr Geolog Adolf Knop vu dr Tächnische Hochschuel Charlsrueh s Wasser in dr Dueneversickerig mit 10 kg Natriumfluorescein, 20 Tonne Salz un 1200 kg Schiferel versetzt gha het. No 60 Stund hän alli drej Subschtanze im Aachhafe chenne nogwise wäre, was sich dur e „prachtvoll grünleuchtendes“ Salzwasser mit eme dytlige kreosotartige Gschmack gyßeret het.

Anne 1886 het s dr erscht Duuchversuech gee bis zuen ere Diefi vu 12 m, ein vu dr wältwyt erschte Hehlineduuchversuech. Dert het s e schwär iberwindbari "Dise", e Ängstelli, wu s Wasser e starki Stremig het.

D Quällhehli isch aber dr 1960er Johr vum Jochen Hasenmayer erforscht wore. Doderby het mer e Halle entdeckt mit Sinterbeckine un Dropfsteiräscht, was zeigt, ass die Halle emol e mit Luft gfillti Bachhehli gsi isch.
In dr Johre ab 1980 isch d "Aachhehli" intensiv vum Harald Schetter erforscht wore. Syt 2001 wird si vum Jürgen Bohnert, em Frank Liedtke, em Stephan Liedtke un em Tobias Schmidt nej vermässe. Dur di schlächte Sichtverhältnis behinderet sin die Arbete bis hite (Stand: Summer 2009) nonig fertig.

No 500 m in ere nerdlige Richtig hert d Hehli uf in eme große Versturz, wu au an dr Oberflechi as großi Doline im Wald z säh isch. Am Nordrand vu dr Doline isch noch ere 14-jehrige Grabig d Furtsetzig vu dr Aachhehli entdeckt wore. Wel di chemisch Zämmesetzig vum Wasser do nit mit em Wasser vum Aachhafe zämmebasst, wird aagnuu, ass es ein vu mehrere Zuebringer isch. Wäge däm heißt d Hehli ab do "Duenehehli".



</doc>
<doc id="24268" url="https://als.wikipedia.org/wiki?curid=24268" title="Oberhof (Murg)">
Oberhof (Murg)

Oberhof (Hochdütsch: "Oberhof") isch e Ortsdeil vo Murg am Hochrhy im Landchreis Waldshüet. Es litt im mittlere Deil vo de Gmeind zwüsche Hänner im Norde und em witer südlig glägene Nyderhof. Zum Ort ghöre usser em Dorf no de Zinke Im Sod (nordwestlig vom eigentlige Ort) und d'Hüser Im Spittelhau. Oberhof isch no verglychswis stark vo de Landwirtschaft beyflusst.

Es isch zwüschem 7. und em 9. Johrhundert entstande. Ursprung isch e Hof vom Stift Säckige gsi, wo sich s Dorf drum umme bildet hät. E erschti urkundligi Erwähnig findet sich im Johr 1281 als "ze Obernhof". Um s Johr 1300 umme wird usserdem Timoshof erwähnt, e abgangeni Sydlig im Weste vo de Gmeind. Es hät bis 1695 zu de Pfarrei Murg ghört, bevor's infolg vo de Umstrukturierig vo de Chirche in de Region zum Chirchspyl Hänner cho isch. D'Region hät scho lang zu de Grafschaft Hauestei ghört, d'Grichtbarkeit hät Östrych aber erscht im Johr 1782 vom Stift Säckige überdrage griegt. 1806 isch Oberhof badisch worre und hät zerscht zum Amtsbezirk Chleilaufeburg, ab 1819 zu Säckige ghört. Bis zu siner Ygmeindig am 1. Januar 1973 isch's e selbständigi Gmeind gsi.

Durch Oberhof verlauft d'L151, wo uff Hänner bzw. Nyderhof fiehrt. Vo ihre goht au e Stroß in Richtig Binzge (Laufeburg) ab, e witeri Verbindig git's zu Rippolinge, Ortsdeil vo Bad Säckige.

1999 isch Oberhof Chreissyger vom Wättbewerb „Unser Dorf soll schöner werden“ gsi.



</doc>
<doc id="24269" url="https://als.wikipedia.org/wiki?curid=24269" title="Oberhof (Begriffsklärung)">
Oberhof (Begriffsklärung)

Oberhof bezeichnet:

z Dütschland:

z Östrych

in de Schwiz


Lueg au:


</doc>
<doc id="24270" url="https://als.wikipedia.org/wiki?curid=24270" title="Südwestdeutsches Schichtstufenland">
Südwestdeutsches Schichtstufenland

S Sidweschtdytsch Schichtstapfleland (dt. "Südwestdeutsches Schichtstufenland") isch e geologisch un geomorphologisch dur Schichtstapfle definierti Landschaft z Bayern, z Bade-Wirttebärg un dr Schwyz.

In dr Literatur wird s au "Südwestdeutsche Schichtstufenlandschaft", "Schwäbisch-Fränkische(s) Schichtstufenland(schaft)" oder "Süddeutsche(s) Schichtstufenland(schaft)" gnännt.

Di Sidweschtdytsch Schichtstapflelandschaft lyt in dr Hauptsach zwische (vu Nordnordoscht no Sidsidwescht) dr Sidrhön, em Spessart, em Odewald un em Schwarzwald im Weschte, dr Fränkische Alb im Oschte, dr Schwebische Alb im Sidoschte un dr nordeschtlige Uuslaifer vum Jura im Side. 

No Wescht bzw. Nordwescht gehn d Hechinezig stejl abe in dr Oberryygrabe bzw. zum Ryy-Main-Diefland, derwylscht d Abflachig no (Nord-)Oschte zue dr Sanke vor em Thüringer Wald, em Thüringer Schifergebirg, em Frankewald, em Fichtelgebirg, em Oberpfälzer Wald un em Bayrische Wald schläner isch. Au no Sid(oscht)e flache di Schwebisch un di Fränkisch Alb verglychswys schlän ab in dr Duene zues, derwylscht di Schwebisch Alb no Nordweschte im Albtrauf seli stejl abghejt.

S Sidweschtdytsch Schichtstapfleland isch Deil vun eme Antiklinal-Stapfleland, wu vum Behmerwald bis in s Pariser Becki goht. Des Antiklinal-Stapfleland goht uf di tektonisch bedingt Ufwelbig vu dr Ärdoberflechi zwische Paris un Behmerwald zruck. Noch em Yybruch vum Oberryygrabe im Beryych vu dr maximale Lupfig un Dehnig hän sich vor allem weschtlig un eschtlig vum Grabebruch Schichtstapfleländer bildet, wu d Gsteischichte uf bode Syte vum Grabebruch ewäg abgheje: im Weschte (Nordfrankryych un Pfalz) s Nordfranzesisch Schichtstapfleland un im Oschte (Bade-Wirttebärg un Nordbayern) s Sidweschtdytsch Schichtstapfleland. Die beide großflechige Schichtstapfleländer sin im Side verbunde dur d Schichtestapfle vum „Tafeljura“ am Hochryy, in dr Region Basel un au in dr Ajoie un in dr ibrige Burgundische Pforte. Im Beryych vum Faltejura um dr Sidrand vum Oberryygrabe im Sundgau (Pfirter Jura) sin di beide Schichtstapfleländer uf ere churze Strecki (nit gfalteti Schichte) vunenander drännt.

D Gsteischichte, wu Aadeil dra hän, sin in dr mesozoische Zytalter Trias un Jura bildet wore. Dur unterschidligi Abdragigsresischtänz un Chlusigkeit vu verschidene Gsteischichte, wu uugfaltet sin un lycht schreg lige, sin dur Erosion Schichtstapfle bildet wore.

S hitig Schichtstapfleland isch im Ärdmittelalter (Mesozoikum) Sedimentationsgebiet gsi. Vor eppe 350 Mio. Johr het sich in däm Gebiet e groß Becki bildet gha, wu Gebirgszig un Schwelle drum ume gsi sin. Dervor hän sich scho in zahlryche Sanke Abdragigsprodukt vum Variskische Gebirg as Rotligigs akkumuliert. In dr Trias un im Jura isch s Gebiet emol iber, emol unter em Meeresspiegel gläge, eso sin wägselwys Schichte mit kontinentale un marine Ablagerige entstande.

Di hitige karakteristische Schichtstapfle hän sich syt em Neogen bildet, wu vor ca. 30 Mio. Johr dr Oberryygrabe dur plattetektonischi Prozäss yybrochen isch. Doderby sin d Gebiet uf bode Syte vum Grabe stark aaglupft wore, un dur des sin uf dr dytsche Syte dr Schwarzwald un im Weschte uf dr franzesische Syte d Vogese entstande. Die Lupfig het zur Folg gha, ass im gsamte siddytsche Schichtstapfleland d Schichte nimmi horizontal lige, sundern vum Oberryygrabe uus no Weschte bzw. Oschte yygheje. Dur d Lupfig un Schregstellig vu dr Schichte sin si syterhär vor allem an ihre hegschte Pinkt dr Verwitterig uusgsetzt, doderby verwittere weicheri Schichte schnäller wie herteri. Zem Byschpel verwittere Lättestei zimli lycht un bilde Verflachige, derwylscht di herte Sandstei un Chalchstei weniger aafällig sin fir d Verwitterig un wäge däm Stejlstapfle uusbilde. D Strukturforme, wu eso entstehn, mache s megli, di geologische Schichtglider an dr Ärdoberflechi z bschaue.

Di wichtigschte Ablagerigsschichte wäre no Abschnitt vum Mesozoikum gnännt. Des sin noch ihrem Uusstryche vu Wescht no Oscht Buntsandstei, Muschelchalch, Keuper, Schwarze Jura (Lias), Brune Jura (Dogger) und Wysse Jura (Malm). Dr Buntsandstei stoht vor allem im Nordschwarzwald aa un isch dr Grund derfir, ass es dert bis hitte großi Waldgebiet het, wel d Bede, wu uf em entstehn, wenig fruchtbar sin. Dr Muschelchalch isch d Grundlag vu dr fruchtbare Gailandschafte vu dr Baar bis uf Unterfranke. Dr weniger fruchtbar Keuper het dr Name gee fir d Schichtstapfle vu dr Keuperbärgländer. Di markantescht Juraschichtstapfle schließli – vor allem di Schwebisch un di Fränkische Alb – wird vor allem vum Wysse Jura, im Sidweschten au vum Bruune Jura bildet.

Im Oberryygrabe un im Mainzer Becki het s dur di yyszytlige Lessablagerige relativ fruchtbars Ackerland. In dr Gebirg vum Schichtstapfleland bringe d Bede gringi bis mittleri Erdreeg. An däne Stelle, wu Chalchstei an dr Oberflechi aastehn, chunnt s dur Vercharschtig zue Hehlinebildige, doderdur versickere d Niderschleg fascht vollständig un die Gegnige sin wäge däm arg wasserarm, zem Byyschpel di Schwebisch un di Fränkisch Alb, wu nerdlig vum Oberlauf vu dr Duene lige. In dr nidere Lage vum Schichtstapfleland isch dr Räbböu wyt verbreitet, in hechere Gebirgslage spilt d Forschtwirtschaft e wichtigi Roll.



</doc>
<doc id="24274" url="https://als.wikipedia.org/wiki?curid=24274" title="Faltenjura">
Faltenjura

Dr Faltejura nimmt dr grescht Deil vum Jura-Gebirg yy. Är goht dur d Nord- un d Nordweschtschwyz (Kanten Aargau, Solothurn, Baselland, Bern, Jura), dr Neueburger Jura, dr Waadtländer Jura un e Deil durs Gebiet vo Frankrych. 

Dr Faltejura wird in dr Chettejura un dr Jura vu dr Frejbärg yydeilt.



Derwylscht d Gebirgszig ufgfaltet wore sin un zem Deil au no speter isch e Gwässernetz entstande, wu sich uf eire Syte no dr Däler zwische dr Bärgchette richtet, uf andre Syte aber au zwärch zue dr Chette Durgäng gschaffe het, d Chluse, wu sid em Alterdum ne großi Bedytig hän fir d Verchehrswääg.

Iber die markant Bärgchette, wu am Sidoschtrand vum Jura lyt, goht e Abschnitt vum Europäische Färnwanderwäg E4, wo in dr Schyz dr Höewääg über e Jura isch.



</doc>
<doc id="24275" url="https://als.wikipedia.org/wiki?curid=24275" title="Bill Gates">
Bill Gates

Dr William „Bill“ Henry Gates III, KBE [] (* 28. Oktober 1955 z Seattle/USA) isch en US-amerikanische Unternämer und Programmierer.

Dä Bill Gates hät 1975, gmeinsam mit em Paul Allen, d Microsoft Corporation gründet. Er bsitzt öppe 501 Millione Aktie vo Microsoft (öppe 16 Mrd. US $), was knapp 6 % vom Grundkapital entspricht, isch Uufsichtsvorsitzende und bis 2006 Leiter vo dä Entwickligsabteilig („Chief Software Architect“) vom Unternäme gsi. Sit em Dezämber 2004 isch er au Mitgliid vom Ufsichtsrat ("Board of Directors") vom Berkshire Hathaway.

Dä Bill Gates isch im 2009 wider dä riichsti Mänsch uf de Wält gsii, nochdäm er 2008 nur uf Platz 3 gstande isch.





</doc>
<doc id="24276" url="https://als.wikipedia.org/wiki?curid=24276" title="Teck">
Teck

Teck stoht fir


un isch dr Name vu däne Lyt:


</doc>
<doc id="24277" url="https://als.wikipedia.org/wiki?curid=24277" title="Teckberg">
Teckberg

Dr Teckbärg, au Teck, isch e 775 m hocher Zyygebärg vu dr Schwebische Alb. Uf em Gipfel lyt di bekannt Burg Teck. Dr Teckbärg springt vum Albtrauf us uugfehr 3 km in Richtig Norde vor un iberragt s Albvorland um 350 m, s Lauterdal um 400 m.<br>
Der Teckberg wird von dr uugfehr 602 m hoche Vorbärg "Hernle" un "Hochebohl" nerdlig bzw. eschtlig flankiert. In bede Vorbärg het s Schlot vum Schwebische Vulkan. Nerdlig unterhalb vum Hernle lyt s Segelfluggländ Teck.

An dr Hangoberkante vum Teckbärg lyt dr "Gel Fels", e Schwummriff vum Jurameer us hällem Chalch. Unter em Gele Fels lyt di 31 m lang un 45 m hoch "Veronikahehli", wu dur Spalte mit em nit begohbare "Verena-Beutlins-Loch" verbunden isch. Eschtlig vum Gele Felse wyse drej Grabhigel us dr Hallstattzyt (800–400 v. Chr.) uf di frie Bsidlig vum Teckbärg hii. Unter dr Burg Teck lyt di 35 m lang un 9 m hoch sageumwobeni Hehli Sibylleloch. Gegeniber di 22 m lang Sibylle-Gegehehli – si isch erscht anne 1937 bi Wägböuarbete entdeckt un im Johr 1977 erforscht wore. Bi Uusgrabige im Sibylleloch sin 1898/99 iber 2000 Skeletträscht vum Hehlebär, Hehleleb, Hehlehyäne un em Wildross gfunde wore. Eso hän zahlrychi Ruckschliss chenne zoge wäre uf di yyszytligi Dierwält.

In däm vilsytige Naturruum hän Botaniker 464 verschideni Pflanzearte chenne nowyse. Anne 1999 isch e Flechi vu 386 ha zum Naturschutzgebiet "Teck" erklärt wore.




</doc>
<doc id="24282" url="https://als.wikipedia.org/wiki?curid=24282" title="Radio-Sinfonieorchester Stuttgart">
Radio-Sinfonieorchester Stuttgart

S Radio-Sinfoniiorcheschter Stuegert (RSO) isch eis vu dr Sinfoniiorcheschter vum Südwestrundfunk gsii. Zue dr Spilzyt 2016/17 isch s Orcheschter mit em SWR Sinfoniiorcheschter Bade-Bade un Fryburg zum SWR Symphonieorcheschter fusioniert wore, wu sy Sitz z Stuegert het.

S RSO, wu z Stuegert derheim gsii isch, isch anne 1945 in s Läbe gruefe wore as Orcheschter vum Sänder "Radio Stuegert", wu vu dr amerikanische Besatzigsbeherde grindet woren isch, em spetere Siddytsche Rundfunk. Zerscht isch s unter em Name "Sinfoniiorcheschter vu Radio Stuegert" bekannt wore, ab 1949 derno as "Sinfoniiorcheschter vum Siddytsche Rundfunk", ab 1959 as "Sidfunk-Sinfoniiorcheschter" un schließli ab 1975 unter em Name "Radio-Sinfoniiorcheschter Stuegert".

S het e bsundere Ruef gha fir d Uffierig vu zytgnessische Musik, het in syre Gschicht zahlrychi modärni Kompositione urufgfiert un het regelmäßig bi dr Schwetziger Feschtspil mitgwirkt. Unter em Sir Roger Norrington isch s Orcheschter zue eim vu dr wichtigschte Klangkerper in dr Historische Uffierigspraxis wore.




</doc>
<doc id="24285" url="https://als.wikipedia.org/wiki?curid=24285" title="Donaueschinger Musiktage">
Donaueschinger Musiktage

D Donaueschinger Musikdäg sin e Feschtival, wu alljohr vum Sidweschtrundfunk z Eschinge veraastaltet wird un zygnessischi Musik urufgfiert wird. Zur Zyt wird s gferderet dur s Land Bade-Wirttebärg, d "Kulturstiftig vum Bund" un d "Ernst von Siemens Musikstiftig". D Donaueschinger Musikdäg finde almol am dritte Oktoberwuchenänd statt.

D Musikdäg sin anne 1921 as "„Donaueschinger Kammermusikuffierige zur Ferderig vu zytgnessische Tonchunscht“" (dt. „Donaueschinger Kammermusikaufführungen zur Förderung zeitgenössischer Tonkunst“) grindet wore dur dr Firschtlig Firschtebärgische Musikdiräkter Heinrich Burkard unter dr Protektion vum Firscht Max Egon II. vu Firschtebärg. Si sin dodermit s eltscht un traditionsrychscht Feschtival fir Neji Musik wältwyt.

Im erschte Konzärt vu dr "Donaueschinger Kammermusikuffierige zur Ferderig vu zytgnessische Tonchunscht" am 31. Juli 1921 isch s "Quartett fir 2 Violine, Viola un Violoncello, op. 16" vum Paul Hindemith ufgfiert wore. In dr Johr dernoch hän u. a. Uruffierige vu Wärch vum Alban Berg, vum Arnold Schönberg un vum Anton Webern stattgfunde.

Unter dr chinschtlerische Leitig vum Hugo Herrmann isch e Musikfescht grindet wore, wu dr „nationalsozialistische Aaschauige“ entsproche gha het. Titel vu dr Feschtival sin u. a.: „Donaueschinger Musikfeiern“, „Alte und neue Kammermusik aus dem schwäbisch-alemannischen Raum“ un „Oberrheinisches Musikfest“ gsi.

Schon 1946 het d „Gsellschaft vu dr Musikfrejnd“, gnähmigt vu dr franzesische Bsatzigsregierig, as "„Neue Musik Donaueschingen“" e erschts Feschtival veraastaltet, allno unter dr Leitig vum Hugo Herrmann.

Anne 1949 het d „ Gsellschaft vu dr Musikfrejnd “ Kontakt mit em Heinrich Strobel ufgnuu, em Leiter vu dr Musikabteilig vum Sidweschtfunk Bade-Bade un mit em e Zämmearbet uusgmacht. Syterhär het dr Sidweschtfunk (speter dr Sidweschtrundfunk) di chinschtlerisch Verantwortig gha fir s Feschtival. Mit em Yystig vum SWF het s e programmatischi Akzäntverschiebig uf Orcheschtermusik gee.

Unter dr Leitig vum Strobel hän im Oktober 1950 d "„Donaueschinger Musikdäg fir zytgnessischi Tonchunscht“" (dt. „Donaueschinger Musiktage für zeitgenössische Tonkunst“) stattgfunde. Zem erschte mol isch s SWF-Sinfoniiorcheschter ufträtte unter dr Leitig vu syym Schefdirigänte Hans Rosbaud.

Noch em Dod vum Heinrich Strobel het dr Otto Tomek d chinschtlerisch Leitig vum Feschtival ibernuu, wu anne 1971 s erscht Mol unter em Name "„Donaueschinger Musikdäg“" syy Publikum empfange het. 1972 isch s erscht Mol dr "Karl-Sczuka-Preis" vum Sidweschtfunk an dr Musikdäg verlejt wore.

1975 het dr Josef Häusler di chinschtlerisch Leitig ibernuu, ab 1981 unterstitzt dur dr Christof Bitter. 

Im Johr 1992 het dr Armin Köhler d Stell vum Josef Häusler ibernuu. In dr letscht Johr sin d Donaueschinger Musikdäg au fir e breiter Publikum intressant wore. Megli gmacht het des u. a. au Ferderig dur Kulturstiftig vum Bund ab 1996. Klangchunscht un alternativi Präsentations- un Rezeptionsforme nämme unter dr Leitig vum Köhler e bsundere Ruum yy.

"1921": Alban Berg, Alois Hába, Ernst Krenek, Philipp Jarnach, Anton Webern, Arnold Schönberg, Josef Matthias Hauer, Paul Hindemith.

"1925": Hanns Eisler, Paul Dessau, Igor Strawinski.

"1927": Kurt Weill, Darius Milhaud.

"1951-1960": Pierre Boulez, Olivier Messiaen, Hans Werner Henze, Karlheinz Stockhausen, Bernd Alois Zimmermann, Luigi Nono, Earle Brown, John Cage, Henri Pousseur, Iannis Xenakis, Luciano Berio, Elliott Carter, Mauricio Kagel, Edgard Varèse, Krzysztof Penderecki.

"1961-1980": György Ligeti, Heinz Holliger, Alfred Schnittke, Dieter Schnebel, Wolfgang Rihm, Helmut Lachenmann, Hans Zender, Brian Ferneyhough, Peter Eötvös, Younghi Pagh-Paan.

"syt 1981": Klaus Huber, Mathias Spahlinger, Dror Feiler, Antoine Beuger, Olga Neuwirth, Julio Estrada, Peter Ablinger, Diego Minciacchi, Bendedict Mason, Silvia Fómina, Frederic Rzewski, Misato Mochizuki, Jörg Widmann, Mark Andre.

Josef Häusler: "Spiegel der Neuen Musik: Donaueschingen. Chronik – Tendenzen – Werkbesprechungen". Kassel etc.: 1996 – ISBN 3761812329



</doc>
<doc id="24288" url="https://als.wikipedia.org/wiki?curid=24288" title="Wutach">
Wutach

D Wuètè, Wuètig, Wuètich oder au Huètè isch en Fluss, wo am Fèldbärg entschpringt und nach 90 km z Düenge in Rhy mündet. S'Iizugsgebiet vo de obere Wuètè gränzt a des vu de Donau un em Rhy, und bi de untere Wuètè, gränzt's a diversi Rhy-Zueflüss.

D' Wuètè isch de längschti süedliche Abfluss vum Hochschwarzwald, un isch vum Urschprung bis zum End gueti nünzg Kilometer lang. D' Wuètè isch eine vo de wichtigschte Flüss wo im Schwarzwald entschpringe düen. Nebeflüss gits am Oberlauf d' Haslach un d'Gauchach, kurz vor de Mündig d'Steine un d'Schlüecht. D' markanteschti Stell vom Flusslauf isch 's Wuètèknüe bi Achdorf, wo de Fluss sinni Richtig vu Oschte nach Süedweschte wechslet. 
Touristisch hätt Wuètèschlucht e grossi Bedütig erlanget, öppe zwische de Neustädter Brugg un em Wuètèknüe, grosszügig aglueget. Für die vile Wanderer gitt's dört sogar e Bergwacht, für d'Natur en Wuètè-Ranger.
D'Schlucht isch au Beschtandteil vom Schluchtèschteig, em Tourismusprojekt für mehrdägigi Wanderunge im Süedschwarzwald.

De Fluss heisst bis zum Titisee "Seebach", deno bis zue de Iimündig vo de Haslach "Guètach", erscht dennoch sait m'r 'm Wuètè. Ab sellere Stell frisst sich d´Wuètè immer düefer i's Deckgebirge ie, un de Wasserlauf hätt immer weniger Platz zum Uuswiche, so dass 'r bi Hochwasser mächtig aaschwillt. So gsäh wird 'r denn wüetig.

D'Wuètè flüesst bis Achdorf im alte Flussbett, wo si bis vor ca. 10.000 Johr i glycher Richtig gfolget isch, durch d'Blummbärger Pfortè und denn dem Dal vu de Aitrach folgend bis Hintschingè, somit also i'd Donau mündend.
Domols muess es denn en Durchbruch gä ha, so dass de Fluss sich nach Süde in Muschelchalch vo de sognannte Wutachflüehe gfrässe hät. Sellem Bett folgend flüesst d'Wuètè sitt dem nach Süedweschte als klassische Rhy-Zufluss bis zur Vereinigung mit 'm Chläggi-Grabe bi Oberlauchringe, un anschlüessend bis in Hochrhy ab.

D Näbbèflüss im Beryych vum Schwarzwald sin:
Mehreri Näbebäch vum Mittellauf hän au Andeil an dr Bildig vo dè Wuètèschlucht. Bekannt sin näbe dr wasserryyche
di wasserfallryyche Schluchte uff dè linkè Sitè 
un dè rächtè Sitè
sowiè diè linkè Nebbèfluss
Im Mittellauf vu de Wuètè mündet diè folgendè Bäch, wo in markante Sitèdäler dehèrchömmèd, mit deilwys Mündigsdrichter, diè am Dalrand Buchtè bildèt:

Erscht uff de letschte acht Kilometern mündet die drei gröschtè Nebbèflüss:

Öppè è Drittel vom Lauf vo dè Wuètè stòt unter Nadurschutz.

D Wuètè wörd vo irè Quèllflüss Seebach un Guètach hèr uss èm Nadurschutzgebièt Fèldbärg, dem gröschtè z Badè-Württèbärg, gschpisè.

Eins vo dè älteschtè Nadurschutzgebièt vom Land umfasst sit 1939 d Wuètèschlucht, eini vo dè letschtè Wildfluss-Landschaftè vo Mitteleuropa mit großer landschaftshistorischer, geologischer un ökologischer Bedütig. Fast jedes in Süddeutschland vorkommende Gestein ist in der Schlucht vertreten, die einer der artenreichsten und am intensivsten untersuchten Naturräume Mitteleuropas ist. Ein hauptamtlicher Naturschutzwart kümmert sich um den Ausgleich der Interessen der in den Sommermonaten bis zu 100.000 Besucher mit den Erfordernissen des Natur- und Landschaftsschutzes (u. a. geführte Wanderungen). Eine der Besonderheiten der Mittleren Schlucht ist die Versickerung von Wutachwasser im Muschelkalk. Bei geringer Wasserführung kann hier der Fluss auf 1,3 Kilometern Flusslänge völlig trockenfallen, bis das Wasser kataraktartig (vermutlich vollständig) wieder zutage tritt.

Witeri unter Nadurschutz stehendi Flussabschnitt sin d Wuètachflüè un d Flussauè obberhalb vo Stüèlingè/Obberwisè a dè dütsch/schwizer Gränz (großflächigi Schachtelhalmbeschtänd) un dè Mündigsberych in dè Rhy bi Koblènz bzw. uff Höchi vom Gewerbepark Hochrhy bi Waldshuèt-Düèngè.

Im Berych vo dè Wuètèschlucht hèt sich d Wuètè bis zu 170 m düèf i d Högerlandschaft vom öschtlichè Schwarzwald un dè Baar ygrabbè, woruus è rüümlichi Drènnig vo dè Dörfer un Regionè nördlich un sûdlich vo dè Wuètè entschtandè isch. Übber diè vogangenè Johrhundert hèt sich deshalb dè Uusdrugg "Ènnèwûètler" etablyrt, wo für d Bewooner vo dè jewyls gegèübberligendè Dalsitè stòt. Unterhalb vo dè Wuètèflüè hèt diè rüümlichi Drènnig in wit gringerèm Uusmaß gää, dõrum wörd dè Uusdrugg praktisch nit vowendèt.

D Wuètè isch nu zum Deil èm Schwarzwald zuèzrèchnè. Diè mittler un diè unteri Wuètèschlucht lyt scho ußerhalb. Trotzdèmm sièt mò sich dôrt, äänlich wiè i dè Baar, èm Schwarzwälder Kulturraum zuèghörig, nit nu im Hybligg uff dè Tourismus. Dõdrinn wûrkt au diè früènèrè gmeinsame Zuèghörigkeit zum Badè fort, sondern au zu dè Fürschtèbärger, deilwys sogar zum Albgau. 

D Wuètèdalbaan wörd zu dè technisch bemerkenswertè Baanschtreggè z Dütschland zellt. Diè unteri Wuètèdalbaan zwischè Obberlauchringè un Grimmelzofè folgt uff èrè Längi vo öppè 27,2 km èm Lauf vo dè Wuètè. 

Unterhalb vo dè Wuètèflüè, im mittlerè Wuètèdal obber- un unterhalb vo Stüèlingè, bezeichnet sich d Lütt s einzig Mòl als "Wuètèdäler". Südlich vo Öschingè sièt mò sich èm Chläggi zuèghörig.

D Wuètè drènnt im Berych vo dè Wuètèschlucht s bodenseealemannische Dialèktgebièt nördlich vo dè Schlucht vom hochalemannischè südlich devò. Sell zeigt sich bsunders dütlich a dè unterschidlichè Uussprõch vom "K". Uff dè nördlichè Sitè heißt s "Kind" un "Kuchi", wòrend dè Sûdè mit "Chind" un "Chuchi" sprõchlich scho dè benochbòrtè Schwiz nôcher stòt.

Auf zwei kurzè Flussabschnitt – zwischè Grimmelzofè un Eggingè – isch d Wuètè Grènzfluss zwischè Dütschland un dè Schwiz. Bemerkenswèrt sin diè beidè Deilabschnitt bim Grènzübbergang Stüèlingè/Obberwisè un bi Wunderklingè. Bi beidè isch dè Grènzvolauf èrscht sit dè Grènzkorrektur vo 1839 feschtglait worrè. Z Obberwisè hèt mò dè Volauf 1964 lycht aabassè müèsè, well d Wuètè iren Lauf gänderèt hèt, un dè Grènzposchtè vo dè Schwiz bis dôrthy uff dütschem Territorium glègè isch.

A odder è bitzeli èwäg vo dè Wuètè befinded sich folgendi Ortschaftè:


Wûrtschaftlichs Zèntrum vo dè Region Wuètèhdal isch Düèngè un Lauchringè. Allerdings git s bedütendi Induschtryunternèmmè im Wuètèdal z Stüèlingè mit èm Sto (Bauschtoff un -sischteem), d Alu z Öschingè. D Lauffèmülli (Textilhèrschtellig) z Lauchringè un d Fa. Martin Stoll z Düèngè komplettyrèd s Quartett.
Die Wasserchraft a dè Wuètè un irè Nebbèflüss wörd durch d Schluchseewerk AG un z Wunderklingè vom Hallauer Wasser- un Elegtrizidätswärch für d Energyerzüügig gnutzt. Sit èm Ènd vom 19. Johrhundert bruuchèd meereri Induschtrybetryb im Mittlerè un Unterè Wuètèdal s Wasser vo dè Wuètè für Chlychraftwärk, um Energy nu für s Unternèmmè z erzüügè ( z. B. d Zwirnerei z Stüèlingè, diè ehemòlig Schruubèfabrik z Stüèlingè, d Zwirnerei z Eggingè (ZUE), d Alu z Öschingè un d Lauffèmülli). Selli Chraftwärk vofüèged i dè Regèl übber èn Kanaal un è Weer, um dè Zuèlauf vo dè "wüètigè Aach" stüèrè z könnè.
Im Berych vom Schwarzwaldes isch no immer diè holzvoarbeitendi Induschtry bedütend, au nõch dè Schlyßig vo dè Papyrfabrik Neuschtadt im Johr 1989. Zwischè 1624 un ca. 1760 hèt mò uff dè Wuètè Holz uss dè Fèldbärg-Region bis Äberfingè gflößt. Bruucht worrè isch es i dè früènerè Iisèschmelzi vo Äberfingè, wo dè Fürschtèbärger Herrschaft betribbè worrè isch.


</doc>
<doc id="24289" url="https://als.wikipedia.org/wiki?curid=24289" title="Bundeskanzler (Schweiz)">
Bundeskanzler (Schweiz)

De Bundeskanzler reschpektiv d Bundeskanzlerin vo de Schwiizerische Eidgnosseschaft, isch de Kanzler vo de Schwiiz un leitet di "Schwizerischi Bundeskanzlei". 

D Ufgab vom Bundeskanzler isch d Unterstützig vo de Landesregiirig, em Bundesrot. Zämme mit de beide Vizekanzler, wo zur Unterstützig vom Bundeskanzler do sin, plant er d Gschäft vom Bunderot und duet a de Sitzige vom Bundesroot teilnäh. Di Sitzige findet i de Rägle einisch i de Wuche schtatt. De Bundeskanzler het in dene Sitzige e berotendi Schtimm und es Aatragsrächt.

Bi de Gsamterneurigswahl vom Bundesrot wird au de Bundeskanzler gwählt. S Wahlgremium isch di Vereinigti Bundesversammlig, wo us de Mitglider vom Stände- und vom Nationalrot bestoht. D Amtsdur isch vier Johr. Im Unterschiid zu de Vizekanzler isch de Bundeskanzler also e Magischtratsperson und kei Beamter.

De Bundeskanzler isch die älteschti Inschtitution vo de Schwiizerische Eidgnosseschaft, wos hüt no git. D Tagsatzig het scho im 1803 d Iisetzig vo eme "Eidgnössische Kanzler" bschlosse. Im 1848, bi de Gründig vom Bundesschtaat, isch us dem Eidgenössische Kanzler dann de Bundeskanzler worde. 
Als Stellverträter het de Kanzler vo Aafang a en "Eidgnössischer Schtaatsschriiber" gha, wo im 1852 zum "Vizekanzler" worde-n-isch. Sit em 1896 gits no en zweite Vizekanzler.



</doc>
<doc id="24294" url="https://als.wikipedia.org/wiki?curid=24294" title="SWR Sinfonieorchester Baden-Baden und Freiburg">
SWR Sinfonieorchester Baden-Baden und Freiburg

S SWR Sinfoniiorcheschter Bade-Bade un Frybeg (dt. "SWR Sinfonieorchester Baden-Baden und Freiburg") isch eis vu zwei Sinfoniiorcheschter vum Sidweschtrundfunk gsii. Syt dr Grindig 1946 isch s fir zahlrychi Uruffierige vu Neje Musik bekannt un s giltet as eis vu dr beschte Orcheschter vu Dytschland. Dr Schefdirigänt isch dr Sylvain Cambreling, Ehredirigänt un ständige Gaschtdirigänt dr Michael Gielen. Ab 1999 het s Orcheschter syy Sitz im Kunzärthuus Frybeg ghaa. Zue dr Spilzyt 2016/17 isch s Orcheschter mit em Radio-Sinfoniiorcheschter Stuegert zum SWR Symphonieorcheschter fusioniert wore, wu sy Sitz z Stuegert het.

Grindet am 1. Februar 1946 z Bade-Bade unter em Name "Filharmonischs Orcheschter vum Sidweschtfunk" (dt. "Philharmonisches Orchester des Südwestfunks") isch s no im nämlige Johr in "Großes Orcheschter vum Sidweschtfunk" (dt "Großes Orchester des Südwestfunks") umgnännt wore. Unter em erschte Schefdirigänt Hans Rosbaud isch scho anne 1950 mit em erschte Uftritt bi dr "Donaueschinger Musikdäg fir zytgnessischi Tonchunscht" dr Grundstei gleit wore fir di hitig Usrichtig vum Orcheschter. Syterhär het s Orcheschter uugfehr 400 Wärch urufgefiert. 1966 isch s Orcheschter wider umgnännt wore in "Sinfoniiorcheschter vum Sidweschtfunk" (dt. "Sinfonieorchester des Südwestfunks"). 1996 isch dr Umzug in s Kunzärthuus Frybeg erfolgt. Mit dr Verschmelzig vum SDR un em SWF zum SWR het s Orcheschter anne 1998 syy hitige Name iberchuu. Syt 1949 unternimmt s Orcheschter au regelmäßig wältwyti Kunzärtturnee, zem Byschpel het s zum 250. Geburtsjubiläum vum Mozart am 27. Jänner 2006 s Fechstkunzärt im Wiener Konzärthuus gstaltet.
Am 1. Februar 2006 het s Orcheschter syy 60. Geburtstag gfyrt mit eme Feschtkunzärt im Kunzärthuus Frybeg.

Unter em Hans Rosbaud het s Orcheschter Uruffierige mit Wärch vum Paul Hindemith un em Igor Strawinski, wu bedi au as Gaschtdirigänte ufträtte. 1958 het dr Pierre Boulez syy Karriere aagfange as Dirigänt z Bade-Bade as "artist-in-residence".

Dr Schefdirigänt Ernest Bour dirigiert näbe "Lontano" vum György Ligeti iber 100 Uruffierige, bhaltet aber au s klassisch Programm byy.

Mit em Kazimierz Kord widmet sich s Orcheschter dr oschteuropäische Musik mit Tschaikowski, Schostakowitsch un Lutosławski.

Unter em Motto „Musik ist unteilbar“ gryft dr Michael Gielen s Konzäpt vu dr Glychberächtigung vu dr klassische Musik un dr Modärni uf un presäntiert näbe wytere Uruffierige vum Mathias Spahlinger bis Mauricio Kagel au Komplettyyspilige vu dr Sinfonie vum Beethoven un vum Mahler.

Näbe dr Vorliebi fir dr Mozart un dr Haydn spilt dr Sylvain Cambreling mit em Orcheschter Zykle vum Olivier Messiaen un em Hector Berlioz yy un erwyteret s franzesisch Repertoire mit weniger bekannte Komponischte vu Rameau bis Grisey. 

Dr François-Xavier Roth fiert s Profil vum Orcheschters kunsequänt wyter: Mit em Leitsatz "Wir spielen Neue Musik aus allen Zeiten" stellt er in dr Konzertprogramm Wärch vu Beethoven un Boulez, Strauss un Rihm, Debussy un Ligeti gegeniber. Zue dr Uruffierige cheme zahlryche Wideruffierige vu Wärch, wu s SWR Sinfoniiorcheschter in dr vergangene Johrzehnt urufgfiert ghaa het. Zue dr Spilzyt 2016/17 isch s Orcheschter mit em Radio-Sinfoniiorcheschter Stuegert zum SWR Sinfoniiorcheschter fusioniert wore, wu sy Sitz z Stuegert het.



</doc>
<doc id="24295" url="https://als.wikipedia.org/wiki?curid=24295" title="Anne-Sophie Mutter">
Anne-Sophie Mutter

D Anne-Sophie Mutter (* 29. Juni 1963 z Rhyyfälde) isch e dytschi Gygeri.

D Anne-Sophie Mutter isch z Wäär ufgwagse as Dochter vum Schurnalischt un Zytigsrusgeber Karl-Wilhelm Mutter un dr Gerlinde geb. Winter. Mit fimf Johr het si ne Ufnahm mit em Yehudi Menuhin ghert gha het, derno het si sich derno Gyygenunterricht gwunsche. Wu si scho noch eme halbe Johr Unterricht bi dr Erna Honigberger as jingschti Gwinneri dr Wettbewärb "Juged musiziert" gwunne gha het, isch ihre Beruefswunsch feschtgstande. Im Johr druf het si dr Wettbewärb nomol gwunne, wäge däm isch si bätte wore, nimmi mitzmache. D Schuelpflicht isch fir si ufghobe wore un si het näb em Klavier- un Gyygenunterricht private Schuelunterricht bi ihre Mueter iberchuu. Mit zeh Johr isch si zue dr Aida Stucki an s Konservatorium z Winterthur gwägslet, wel d Honigberger gstorben isch. D Fachwält isch uf si ufmerksam wore, wu si anne 1977 mit 13 Johr bi Salzburger Pfingschtkunzärt mit em G-Dur-Konzert vum Mozart unter em Herbert von Karajan debütiert het. D Kunzärt un Yyspilige, wu si derno mit dr Berliner Filharmoniker unter em Karajan gmacht gha het, hän ere zue ihrem Wältruem verhulfe.

D Anne-Sophie Mutter isch mit ab 1989 bis mit em Rächtsaawalt Detlef Wunderlich ghyrote gsi, wu anne 1995 gstorben isch. Vu 2002 bis 2006 isch si mit em 35 Johr eltere Komponischt, Pianischt un Dirigänt André Previn ghyrote gsi. Si läbt z Minche un het zwei Chinder, e Suhn un e Dochter.

D Anne-Sophie Mutter bsitzt zwo choschtbari Stradivari-Gyge, d "Emiliani" un d "Lord Dunn-Raven". Derwylscht di letscht ihr aktuäll bevorzugt Kunzärtgyyge isch, isch d "Emiliani" vor allem uf dr Ufnahme mit em Karajan z here.

D Anne-Sophie Mutter isch Dregeri vum "Bundesverdienschtchyz I. Klass", vum "Bayerische Verdienschtorde", vu dr "Verdienschtmedallie vum Land Bade-Wirttebärg" un vum "Eschtrychische Ehrechryz fir Wisseschaft un Chunscht". 2001 het si dr Léonie-Sonning-Musikpryys iberchuu, 2002 dr "Bayerische Maximiliansorde fir Wisseschaft un Chunscht" un dr "Kulturäll Ehrepryys vu dr Landeshauptstadt Minche" 2001. 2003 het si dr "Herbert-von-Karajan-Musikpryys" z Bade-Bade iberchuu, 2008 dr "Ernst von Siemens Musikpryys", s "Groß Ehrezeiche fir Verdienscht um d Republik Eschtych" un dr Leipziger "Mendelssohn-Pryys".

2009 het d Mutter dr "Echo Klassik Pryys" vu dr Dytsche Phonoakademii iberchuu un im Juli 2009 isch si vu dr Dillinge mit em "Europäische St. Ulrichs-Pryys" uszeichnet wore.

Fir d Ferderig vu junge Stryycher het si zwo Organisatione grindet: D "Rudolf-Eberle-Stiftig" 1987 un dr "Fryndeskreis vu dr Anne-Sophie Mutter-Stiftig" 1997. Si isch Ehremitglid vu dr "Royal Academy of Music".

D Stadt Wäär het d Stroß mit em Wohnhuus, wu d Chinschtleri ufgwagsen isch, in "Anne-Sophie-Mutter-Wäg" umgnännt.

D Anne-Sophie Mutter cha au Alemannisch: wu si am 21. Mai 2007 em Schwyzer Radio DRS e Interview gee het, het si des uf Markgreflerisch gfiert.


“D Gyyge isch myy Stimm.”




</doc>
<doc id="24299" url="https://als.wikipedia.org/wiki?curid=24299" title="Bärenhöhle">
Bärenhöhle

D Bärehehli un d mit ere verbunde "Karlshehli" isch mit alljohr uugfehr 105.000 Bsuecher di meischtbsuecht Schauhehli vu dr Schwebische Alb un eini vu dr meischtbsuechte Hehline vu ganz Dytschland. Doderby umgangssprochlig normalerwys dr Begriff "Bärehehli" allgmein fir s ganz zämmehängig Hehlinesyschtem us Karls- un Bärehehli brucht.

S Hehlinesyschtem vu dr Bärehehli isch im e Zytruum vu eppe fimf Millione Johr entstande. Scho vor rund 20.000 Johr isch d Bärehehli vu Hehlinebäre, aber au vu Hehlinelebe un Nasherner ufgsuecht wore. D Chnoche vu dr Bäre sin deilwys hit no z säh, e vollständig rekonschtruiert Skelett vun eme Hehlinebär isch innerhalb vu dr Bärehehli uusgstellt.

D "Karlshehli" isch anne 1834 vum Erpfinger Lehrer Fauth uf dr Suechi no Heilchryter entdeckt wore. Syy Schnupfdubaldose isch in e Felsspalt ghejt un bim Versuech si wider uusezhole, het dr Fauth entdeckt, ass unter däm Spalt e großi Hehli gsi isch. Ihm z Ehre isch d Yygangssplate zue dr Hehli "Fauthsloch" gnännt wore. Die Anekdote vun dr Entdeckig wird hit no am Aafang vun e jedere Fierig dur d Bärehehli verzellt. Schyns isch dr Spalt scho im Mittelalter brucht woire go Peschtopfer yynezgheje, mer het uf alli Fäll vil Skelett vune ene gfunde bi dr Erforschig unterhalb vu dr Spalte. Uffällig isch au di groß Aazahl vu Chnoche vu Hehlinebäre gsi, wu mer gfunde het.

Wu dr Hehlinefierer Karl Bez im Johr 1949 dr Flug vu Flädermyys beobachtet gha het, het er mit eme chleine Gang am Änd vu dr Karlshehli d Furtsetzig vu dr Hehli entdeckt. In däm wytere Deil vum Hehlinesyschtem het mer no vil meh Bärechnoche gfunde, wäge däm isch dr nej entdeckt Abschnitt derno "Bärehehli " gnännt wore.

Scho im Johr 1934 isch d Karlshehli mit elektrischem Liecht versäh wore gon eso Besichtige megli mache. Anne 1950, numen ei Johr no dr Entdeckig vu dr Bärehehli, isch s gsamt Hehlinesyschtem mit eme durgängige Wäg uusgstattet un e Uusgang us dr Hehli iber e chinschtlige Stolle gschaffe wore. D gsamt Hehli cha syterhär as "Bärehehli " uf ere Lengi vu 271 Meter bsichtigt wäre.

Syt e baar Johr fallt versterkt d Entwicklig vu grienlige Verferbigen un Mieschbildigen uf e Deil Gstei in dr Hehli uf. Des wird wahrschyns verursacht dur d Umstellig uf UV-liechthaltigi Lychtstoffrehre. In andere Hehline wäre us däm Grund Lychtstoffrehre brucht. Wäge däm derf in Dropfsteihehline au kei Blitzliecht verwändet wäre. 

Syt 1974 git s oberhalb vu dr Bärehehli dr Frejzytpark "Traumland auf der Bärehehli".



</doc>
<doc id="24302" url="https://als.wikipedia.org/wiki?curid=24302" title="Theiß">
Theiß

D Theiß (Ungarisch: "Tisza", Rumänisch: "Tisa", Ukrainisch: "Тиса") isch e Näbefluss vo de Donau und eine vo de wichtigste Flüss vo Mitteleuropa. Si fließt durch d'Länder Ungarn, Rumänie, Slowakei, Ukraine und Serbie und bildet d'Gränze zwüsche de Batschka und em Banat. De Fluss mündet in de Vojvodina (Serbie) in d'Donau. S Yzugsgebiet hät e Flächi vo rund 157.000 km², de Wasserspiegel variiert stark. De Abfluss litt bi Szeged durchschnittlig bi 820 m³/s, es sin aber au scho 3.820 m³/s gmässe worre.

In de Sproch vo de Völker, wo um s 6. bis 8. Johrhundert v. e. Chr. im Gebiet vom hüttige Szeged gwohnt hän, dürft "tijah" (Ussproch: "Tidsah") „Fluss“ gheiße ha.

Ursprünglig isch d'Theiß 1419 Kilometer lang gsi. Si durchchrüzt di Großi Ungarischi Diefebeni, wo als Flachland d'Fließgschwindigkeit verlangsamt. Dodurch, dass de Fluss vyli Näbeflüss und Kurve fürebrocht hät, sin Überschwämmige nit sälte gsi.

Noch mehrere erfolglose Versüech, d'Theiß z begradige, hät de Graf István Széchenyi am 27. August 1846 mit de Begradigung agfange, wo de Fluss uff 962 Kilometer verchürzt und 136 Kilometer neus Flussbätt und 589 Kilometer Altwasser zruckglo hät. S Gfälle isch vo 3,7 uff 6 Zäntimeter bro Kilometer gstyge. D'Sträcki vom Somesch uff Szeged, vo friehner zwei Monet in Aspruch gnoh gha hät, hät mer jetz chönne in ei bis zwei Wuche überwinde. 780 Kilometer vom Fluss sin schiffbar worre.

I'me Gsetz vo de ungarische Verfassig uss em Johr 1884, wo d'Begradigung zur Maßnahm gege Hochwasser erchlärt hät, sin d'Blän für d'Begradigung zwüsche 1879 und 1884 festglegt worre. D'Blän vom Jenő Kvassay sin 1894 vom Parlamänt agnoh und in de nöchste zäh Johr verwirkligt worre. E Artikel uss em Johr 1908 bstimmt e neui Begradigung, wo innerhalb vo zwanzig Johr realisiert wird. 

Z Szeged stoht e Statue vom Pál Vásárhelyi (1795-1846), wo di erschti Begradigung vo de Theiß blant gha hät; si isch vom Lajos Mátrai (1905). Am Sockel zeigt e Schild de bisher höchst gmässe Wasserstand, wo mit 961 Zäntimeter (2. Juni 1970) 154 Zäntimeter über em Durchschnitt litt. Am 21. Abril 2006 isch sälle überdroffe worre, wo bi de Belvárosi-híd (Szeged) 1009 Zäntimeter gmässe worre sin.

Uff d'Blän zum Befahre vom obere Abschnitt vo de Theiß hy wird 2006 bschlosse, dass uff re Sträcki vo 90 Kilometer di nötigi Yrahmig baut wird.

597 Kilometer vo de Theiß ghöre zu Ungarn.

D'Theiß entstoht uss zwei Flüss, de "Wiße" und de "Schwarze Theiß", wo 53 Kilometer Luftlinie vo-n-enand eweg sin. Di Wißi Theiß wird im Allgemeine als Quelle aglüegt, sällewäg fange do au d'Mässige vom Fluss a (Längi usw.). S "GEO-ENVIRON Környezetvédő Egyesület" hät 2000 noch johrelange Undersüechige d'Quelle chönne usfindig mache und si mit re Dafle verseh.

Di beide Flüss fließe öbbe 1,5 Kilometer vo Rachiw (Ukraine) eweg zämme.

Di oberi Theiß isch i-n-re bergige Landschaft und längt bis zu de Mündig vom Somesch (Komitat Szabolcs-Szatmár-Bereg). De Abschnitt vo dört bis zu de Mündig vom Maros (Csongrád) wird „mittleri Theiß“ gnännt, dä denoch „underi Theiß“.

Di glyche Näme werre als Bezeichnige für d'Abschnitt innerhalb vo Ungarn brucht. In dem Fall meint mer mit de obere Theiß d'Staatsgränze bis Tokaj (Borsod-Abaúj-Zemplén), mit de mittlere Theiß Tokaj bis Tiszaug (Bács-Kiskun) und mit de undere Theiß Tiszaug bis zu de Staatsgränze im Süde.

Bim Bereg-Szatmárer Flachland überschritet d'Theiß di ungarischi Gränze und mäandriert dört numme wenig. Bis Tokaj nimmt s Gfälle stark züe. Im Abschnitt denoch sin d'Schlaufe, wo si macht, mit denne vo de Donau verglychbar, mit de Usnahm vo Bodrog blibt s Gfälle hoch. Obwohl de Fluss durch d'Begradigunge chürzer worre isch und au s Gfälle züegnoh hät, chunnt er in de Region Sajó-Hernád numme langsam witer, wyl de Bode spülichthaltig isch. E witeri Verlangsamig bewirkt d'Staualag bi Kisköre.

Vo Kisköre bis Szeged isch de Flusslauf widder kurviger, s Flussbett sänkt sich und s Nydrigwasser nimmt ab (z Csongrád zum Bispyl über 330 Zäntimeter).

S Flussbett isch zwüsche 191 und 236 Meter dief. Bi Hochwasser sin aber z Szeged scho 350 Meter gmässe worre.


Bi de Stadt Titel in de serbische Vojvodina mündet d'Theiß in d'Donau; d'Abflüss vo denne beide Flüss sin verglychbar. Ohni d'Drau als Näbefluss wär aber d'Donau e Näbefluss vo de Theiß und nit anderschtumme.

Im friehe Miozän isch d'Mündig 117 Kilometer witer unde gsi, uffgrund vo nadürlige Veränderige am Flussbett isch si an de hüttig Blatz cho. Dodurch hät d'Theiß aber vier wichtigi Näbeflüss verlore.

De chünschtlig Theiß-See isch nit numme zur Regulierig vom Wasserspiegel do, sondern wird au zur Wasserversorgig brucht. Usserdem isch er zu einem vo de beliebteste Touristezyl vo Ungarn worre, wyl sini Umgebig im Gegesatz zu säller vom Blattesee günschtiger und weniger frequentiert isch. De See isch 27 Kilometer lang und hät e Flächi vo 127 km². D'Diefi vom Wasser litt bi 1,3 Meter durchschnittlig und 17 Meter an de diefste Stell. Usserdem git's e 43 Quadratkilometer großi Insle.


</doc>
<doc id="24305" url="https://als.wikipedia.org/wiki?curid=24305" title="Kleine Ungarische Tiefebene">
Kleine Ungarische Tiefebene

Di Chleini Ungarischi Diefebeni (Ungarisch: "Kisalföld", friehner au "Kis-Magyar-alföld, Győri-medence" oder "Pozsonyi-medence"; Slowakisch: "Malá dunajská kotlina") isch e Gebiet im Nordweste vo Ungarn, erstreckt sich aber au über de Weste vo de Slowakei und s östrychisch Seewinkel (Burgeland). Si isch vo de witer östlig glägene Große Ungarische Diefebeni z underscheide, wo s gröscht Flachland vo de Pannonische Diefebeni darstellt. S Land umfasst 9000 Quadratkilometer, dodevo ghöre 4000 Quadratkilometer zu Ungarn.

De slowakisch Deil im Süde und de ungarisch Deil im Norde werre vo de Donau vo-n-enand drännt. De slowakisch Deil östlig vo Bratislava wird uff Slowakisch "Podunajská nížina" (Diefebeni an de Donau entlang) gnännt.

De Summer isch in de Chleine Ungarische Diefebeni chiel, de Winder isch mild; d'Azahl sunnigi Stunde isch verglychswis dief. D'Nyderschläg sin glychmäßig über s Johr verdeilt. Wyl s Gebiet im Weste vo Ungarn litt, isch de Yfluss vom Atlantik spürbar: de Himmel isch öfter bedeckt, d'Temperaturschwankige sin chleiner. Am nördlige Rand vo de Diefebeni isch d'Hainburger Pforte, sällewäg ghört di Chleini Ungarischi Diefebeni zu de windigste Gegende vo de Pannonische Diefebeni.

De Großdeil vom Diefland isch fast perfäkts Flachland, wo vo de Flüss eso gformt worre isch. Sälle ihr Spielwasser hät de Bode zu fruchtbarem Land gmacht.
Di wichtigste Brodukt uss de Landwirtschaft sin Weize, Gerste, Zuckerriebe und Füeterpflanze. D'Füeterpflanze und s Grasland werre zudem für d'Zucht vo Husrinder brucht, wo vor allem wäge de Milch ghalte werre; uss säller wird hauptsächlig Chäs hergstellt. Witeri Brodukt sin Gflügelfleisch und Eier.

Ab em Miozän isch d'Region immer witer abgsunke und vo de Sedimänt vo de Donau und ihre Näbeflüss gfüllt worre. Uss sälle sin au di Großi und di Chleini Schüttinsle entstande.


</doc>
<doc id="24308" url="https://als.wikipedia.org/wiki?curid=24308" title="Louis Menar">
Louis Menar

De Louis Menar (* 19. Novämber 1939 z Näfels; † 15. Septämber 2014) isch ä Sänger und ä Bändliider gsii, wo us em Glarnerland chuu isch. In Würgglichkeit het er "Luigi Antonio Mazzocut" ghaisse. Er ischt hauptprueflich Spängler-Vorarbeiter gsii und het im Kantuushauptort Glaris gwohnt. Sini Inschtrumänt sind Gitarre, Eleggtrobass, Schnuregiige, Panflöte und Klavier gsii. 

Sit em 1987 häts sini Bänd gee. Si händ sich am Aafang «Glarnerbuebe» gnännt. Dä Louis Menar het au zwii Evergriin glandet, dr «Geissepeter» und «Müeti, liebs Müeti». Später het ds Orcheschter, wu us füüf Maa beschtande het, ä ziitgmässere Name: «Louis-Menar-Bänd» gwehlt.

Mitglider:



</doc>
<doc id="24312" url="https://als.wikipedia.org/wiki?curid=24312" title="Herzogtum Schwaben">
Herzogtum Schwaben

S Herzogtum Schwoobe (lat. "Suevia") isch zämme mit Bayere, Franke, Lothringe und Sachse eis vo de füf Stammesherzogtümer vom oschtfränkische Riich gsi. Im Oschte isch de Lech d Gränze gsi, im Weschte d Vogese, im Norde isch s Herzogtum öppe bis uf Ellwange, Schduagert und Calw gange, im Süde sin Chiavenna un de Gotthardpass d Gränze gsi.

Als politisches Territorium häts s Herzogtum Schwoobe vom Johr 911 bis ins 1268i gäh, wo d Stammesherzogtümer im Oschtfrankeriich mim Ändi vo de Staufer au es Änd gfunde hei. "De jure" isch s Herzogtum erscht im 1806 ufglöst worde, zämme mit em Heilige Römische Riich.

Im Johr 915 isch de Erchanger zum erscht Stammesherzog ernannt worde. Aber scho im Johr druf isch er uf de Synode vo Hohenaltheim verurteilt und im 917i uf Befehl vom König hiigrichtet worde.




</doc>
<doc id="24314" url="https://als.wikipedia.org/wiki?curid=24314" title="Alpensteinbock">
Alpensteinbock

Dr Alpesteibock ("Capra ibex"; alemannischi Näme) oder Gmeine Steibock – as Abgränzig vu andere Steibeck – isch e Geißenart, wo in dr Alpe verbreitet isch. E wyyblige Steibock wird Steigeiß gnännt.

E Alpesteibock het im Durschnitt e Chopfrumpflengi vu 150 cm un e Schulterhechi vu 90 cm. Wyybli sin eppe 40 kg schwär, Beck dergege chenne iber 100 kg wige. Dr Bock het e yydrickli, boge Ghern (bis zue 1 m Lengi), derwylscht d Geiß nume churzi, chuum bogeni Herner het. Beidi Gschlächter hän e Geißebart. Beck hän im Summer e dunkelbruun Fäll; s Fäll vu dr Wyybli isch meh rotlächt oder goldbruun. Im Winter wird s Fäll vu beide Gschlächter graulächt.

In dr Alpe läbt dr Steibock uf dr Hechi zwische dr Wald- un dr Yysgränz. Är stygt doderby bis in Hechine vu 3500 m uf. Im Winter blybt er aber in diefere Lage wie im Summer, un au im Summer stygt er zem Frässe vylmol abe uf alpini Weide, derwylscht er zem Ibernachte in greßeri Hechine ufstygt.

E Steibockhärd setzt sich us zeh bis zwanzg Wyybli un Jungdiere zämme. Dernäbe git di weniger stabile Junggsellehärde vu Beck, wu nonig uusgwagse sin, un alti Beck, wu einzeln läbe. In dr Furtpflanzigszyt (in dr Alpe im Dezämber/Jänner) sueche d Beck d Wyybli uf un versueche, d Kontroll iber d Härd z kriege. Zwische gegnerische Beck chunnt s derby vylmol zue Kämpf. E Bock muess zmindescht segs Johr alt syy, ass er e Schangs het, die Kämpf z iberstoh un e Harem z gwinne. Iber dr Winter blybt dr Bock bi dr Härd un verlosst si derno im Friejohr.

Noch ere Dragzyt vu fimf bis segs Monet chunnt im Maie oder Juni ei Jungdier, sälte au zwei uf d Wält. S Jung cha vum erschte Dag aa laufe, wird aber ei Johr lang vu dr Mueter gsugt. E Steibock cha iber zwanzg Johr alt wäre.

D Wideryyburgerig vum Steiwild in dr Alpe het in e Deil Regione au zeigt, ass es Steiwild e große Yyfluss uf d Landschaft in dr Umgäbig het. Wäg dr Steibeck, wu in dr 1920er Johr wider yyburgeret wore sin, het im Beryych vum Schofbärg un vum Piz Albris bi Pontresina im Oberengadin d Hangabdragig zuegnuu. Verantwortlig derfir sin d Vertritt-Schäde gsi, wu s Steiwild verursacht het.

Dr Steibock isch in friejere Zyt seli mystifiziert wore. Des het derzue gfiert, ass fascht alles, was mer vum Steiboch het chenne verwärte as Mittel gege Chrankete yygsetzt woren isch, vum Bluet iber d Hoor bis zue dr Exkremänt.

Des het fascht zem Uusstärbe vu dr Art z Europa gfiert. Am Aafang vum 19. Johrhundert isch dr Steiboch im gsamte Alperuum bis uf rund 100 Dier im italienische Gran Paradiso uusgrottet gsi. Dr Ferschter Josef Zumstein un dr Naturkundler Albert Girtanner hän anne 1816 d Bherde chenne derzue bringe, ass di letschte Steibeck im Gran Paradiso gschitz wäre. 1854 het dr Chenig Viktor Emanuel II. vu Piemont-Sardinie d Dier unter syy persenlige Schutz gstellt. Dur e erfolgryych Wideraasidligsprogramm us däm Räschtbstand vu rund 100 Dier isch dr Steibock hite wider in wyte Deil vu syym urspringlie Läbensruum verbreitet. Alle Steibeck, wu hit in dr Alpe läbe, stamme vu däne 100 Dier ab.

Au wänn d Schwyz Gsuech fir Steibeck gstellt gha het, het dr Viktor Emanuel III. dr Export vu Steibeck nit erlaubt. Wäge däm si di erschte Dier anne 1906 in d Schwyz gschmugglet wore un in dr Wildpark Peter un Paul bi St. Galle brocht wore, wu si zichte wore sin. 1911 het mer derno di erschte Dier vun ene uusgsetzt. Ab Ab 1915 sin au Steibeck in dr Alpewildpark Harder bi Interlake brocht wore go si zichte, zerscht e Zuchtbaar us em Wildpark Peter un Paul, speter diräkt us em Gran Paradiso. Alli Steibeck, wu in dr Schwyz läbe, stamme vu Dier vu däne zwe Dierpark ab. D Art giltet mittlerwyli as gsicheret; in dr Schwyz wird dr Bstand syt 1977 dur Jagd reguliert. S het hite in dr Schwyz uugfehr 15.700 Steibeck, z Eschtryych 4435 Dier. Di gsamt Population in dr Alpe umfasst 30.000 bis 40.000 Dier. D Wideraasidlig vu Alpesteibeck findet in dr Regel breiti Unterstitzig innerhalb vu dr Bevelkerig un bi dr Gmeine, wel e Bstand vu Steibeck vylmol in dr turistische Vermärtig vu alpine Ferienort gnutzt wird.

Z Dytschland git s vier Populatione: e chleineri in dr Neche vu Graswangtal/Ammerwald un in dr Nechi vu Bayrischzell un e greßeri an dr Benediktewand un im Hagegebirg.

In dr franzesische Alpe läbe circa 7300 Steibeck, vor allem im Nationalpark Mercantour, wu scho anne 1921 d Wideraasidlig aagfange woren isch, wel des Gebiet bis 1947 no zue Italie ghert gha het, un im Nationalpark Vanoise, wu mit circa 2500 Dier di grescht franzesisch Steibockpopulation ufwyst.

Dr Alpesteibock isch ein vu mehrere as Steibeck bezeichnete Arte vu dr Gattig Geiße ("Capra"). Friejer isch er wäge ussere Merkmol mit em Sbirische Steibock ("C. sibirica") un em Syrische oder Nubische Steibock ("C. nubiana") zue eire Art zämmegfasst wore.

Genetischi Untersuechige hän aber zeigt, ass dr Alpesteibock, dr Sibirisch Steibock un dr Nubisch Steibock jewyls eigeni Arte darstelle, dr Sibirisch Steibock stoht derby an dr Basis vu dr wilde Geiße. Di usser Ähnligkeit zum Alpesteibock un zum Nubische Steibock wäre derno lei Zeiche vun ere änge Verwandtschaft, sundern Plesiomorphie. Dr Alpesteibock glycht dergege vu syne Gen här ender em Iberiesteibock, wu vu dr ussere Merkmol här zimli verschiden isch, aber em Alpesteibock geografisch am negschte stoht.



</doc>
<doc id="24315" url="https://als.wikipedia.org/wiki?curid=24315" title="Debrecen">
Debrecen

Debrecen (ungarischi Ussproch: ) isch di zweitgröschti Stadt vo Ungarn. Es isch de Komitatssitz vo Hajdú-Bihar und de Hauptort vom glychnamige Chleigebiet. Es ghört au zu de sybe Regionalzändre vo Ungarn.

De latynisch Name isch "Debretinum", de dütsch "Debrezin", de tschechisch und slowakisch "Debrecín", de rumänisch "Debreţin" und de polnisch "Debreczyn".

Debrecen litt im Oste vo Ungarn in de Große Ungarische Diefebeni, 30 Kilometer vo de rumänische Gränze eweg. Es isch di wichtigsti Stadt vo de Diefebeni. Mer cha's über d'M3 und deno über d'M35 oder vo de 230 Kilometer entfernte Hauptstadt Budapest us über d'Hauptstroß 4 erreiche. Zudem fahre mehreri Züg uff bzw. durch Debrecen dure, d'Stadt isch au e Mitglyd vom Ysebahnnetz TINA (Budapest-Szolnok-Debrecen-Nyíregyháza-Záhony).

Vor de magyarische Landnahm hän verschydeni Völker in de Region vom hüttige Debrecen gläbt. Sit em Altertum hän do Vandale, Got, Sarmate, Gepide und Aware über meh oder weniger langi Zit gläbt.

Schriftlig erwähnt wird Debrecen zum erschte Mol i'me Urdeilsspruch uss em Johr 1235, wo's "Debrezun" gheiße hät. De Name chunnt wohrschints uss vom türkische "*Tébrésün ~ *Débrésün", wo "Beweg di!" oder "Läb!" heißt. Noch em Mongolesturm sin au Boldogasszonyfalva und Szentlászlófalva an "Debreczun" agschlosse worre und di neui Stadt hät sich schnäll entwickelt. Noch churzer Zit isch's eini vo de wichtigste Städt vo Ungarn worre, was vor allem de Güetsherre z verdanke isch. Under em Chönig Lajos Nagy hät d'Stadt im Johr 1361 de Titel "Mezőváros" (Minderstadt) griegt und hät sither e eigeni Grichtbarkeit und e eige Roothus. 1450 bis 1507 hät's de Familie Hunyadi ghört.

Sit em Afang vom 14. Johrhundert hät Debrecen diversi witeri Vorrächt erdeilt griegt, zu de wichtigste ghört s Markträcht: de Handel hät e unverzichtlige Bydrag zu de Entwicklig bydrage. Au d'Türkeherrschaft z Ungarn, wo säll in drei Deil uffgspalte hät, hät für Debrecen kei Verlust bedütet; au im 17. Johrhundert isch d'Wirtschaft witer gwachse und de Stadt ihri Bedütig witer agstyge, was im Uffschwung vom Chüehhandel z verdanke isch. D'Stadt isch s Dor vo de Große Ungarische Diefebeni zu Sybebürge und zum "Felvidék" (hüttigi Slowakei) gsi und an de Handelsstroße gläge. D'Debrecener Händler hän usserdem chönne ihri Ware (v. a. Rinder, Rösser, Weize und Wy) uff di dütsche Märkt chönne lyfere.

D'Lehre vo de Reformation sin bi de Debrecener Bürger uff Unterstützig gstoße und scho in de Mitti vom 16. Johrhundert isch di gsamti Bevölkerig brotestantisch gsi. Im Reformationszitalter isch au e wit entwickelts Schüelsystem uffbaut worre.
Zur Aerkännig vo de wirtschaftlige und kulturälle Bedütig vo de Stadt hät de Lipót I. Debrecen 1693 de Titel "Freii Chönigsstadt" ("Szabad Királyi Város") verlihe. 1715 isch di katholischi Chirch doher zruckcho und d'Chirch Szent Anna isch baut worre. Im 18. Johrhundert isch Debrecen immer no e wichtigs kulturälls, landwirtschaftligs und Handelszändrum gsi. S Reformiert Kollegium isch de Vorläufer vo de hüttige Universität; vyli spöteri Wüsseschaftler und Dichter hän an sällem studiert.

Drotz de schnälle Entwicklig isch hät d'Stadt in de nöchste anderthalb Johrhundert keini größere Veränderige meh duregmacht. Einewäg isch re im Verlauf vo de ungarische Gschicht zweimol e entscheideni Rolle züecho. Im Januar 1849 isch si zu de Hauptstadt vo Ungarn worre und isch zum sognännte "Wächter vo de ungarische Freiheit" worre, nochdem di revolutionäri Regierig vo Pest-Buda doher gflüchtet isch. Im Abril vom glyche Johr hät de Kossuth do d'Unabhängigkeit vo Ungarn usgrüefe und d'Schlacht, wo d'Ungare gege di östrychische und russische Druppe verlore hän, hät im westlige Deil vo Debrecen stattgfunde.

Noch em Freiheitschampf isch für Debrecen langsam widder e Blietezit cho. 1857 isch's an s Ysebahnnetz agschlosse und mit em hüttige Budapest verbunde worre; schnäll hät's sich au für d'Ysebahn zu me Zändrum entwickelt. Es sin neui Schüele, Chrankehüser, Fabrike, Mühle und Parks baut worre und Banke und Versicherige hän sich agsydelt; noch und noch hät Debrecen s Gsicht vo-n-re Großstadt agnoh.

Durch de Verlust vo Sybebürge a Rumänie noch em Erschte Wältchrieg isch Debrecen widder züe-n-re Gränzstadt worre. Im noch glägene Wald isch e Nocherholigsgebiet mit de Mögligkeit zum Sport drybe ygrichtet worre, au s erscht Stadion vo Ungarn stoht dört. De "Hortobágyi Nemzeti Park", wo zu de Stadt ghört, isch zu me Touristezyl worre.

Während em Zweite Wältchrieg isch Debrecen e Opfer vo Zerstörige worre: d'Hälfti vo de Hüser isch zerstört und e witere Fümftel bschädigt worre. 1944 hät mer agfange, d'Stadt widder uffzbaue, und es isch widder d'Hauptstadt vo Ungarn worre, wo sich di brovisorischi Nationalversammlig und di brovisorischi Regierig do nyderglo hän. Drotz em Widderuffbau hät de friehner Züestand nümmi chönne erreicht werre und Debrecen hät d'Hälfti vo sinem Gebiet verlore, wo an neui Gmeinde übergange isch.

Hütt isch Debrecen di gröschti Stadt vo Ostungarn und usserdem e wichtige kulturälls und e Verchehrszändrum. Es isch eini vo de Städt mit de schnällste Entwicklig.

S Wappe isch 1989 festglegt worre und stammt uss re chöniglige Urkunde vom 11. Abril 1693. 

Es zeigt e Schild mit himmelblauem Hindergrund; unde in sällem Schild isch e griens Fäld uss drei Hügel z seh, wo uff em mittlere e grieni Palme druffstoht. Under de Palme stoht e wißes Schöfli mit drei Bei uff zwei offene Biecher; mit em vierte Bei hebts e goldes Chrüz mit re Fahne, wo e wißes Chrüz uff rotem Grund zeigt. S Schöfli drüllt sich noch rächts. Über em Schild isch e goldene Hälm z seh, drüber e goldeni Chrone und no witer obe e gflügelte Phönix mit me griene Chranz uss Efeu um de Hals und offenem Mul. Er stoht in de Flamme, wo uss de Chrone uffstyge. Vom obere Deil vom Hälm us verlaufe Blätter um de Schild umme; si sin uff de rächte Site gold und blau und uff de linke Site rot und wiß. Über em Chopf vom Phönix isch e Sunne z seh.

Debrecen isch ywohnermäßig di zweitgröschti Stadt vo Ungarn, d'Bevölkerig isch sit 2006 stetig agstyge. Do d'Ywohnerentwicklig sit 1850:

2001 sin 99 Brozänt vo de Debrecener Bevölkerig Ungare gsi. E halbs Brozänt stelle d'Roma dar, wo zu öbbe 1000 in de Stadt läbe. E witers halbs Brozänt bezeichnet sich als züe-n-re andere Nation aghörig, es handelt sich vor allem um Dütschi und Rumäne.

Sit 1911 verchehre z Debrecen Stroßebahne und sit 1985 Trolleybüs. De Vorschlag vom UVATERV und em Debreceni Tervező Vállalat isch gsi, di eispurige Gleis abzriße und anstell vo de Stroßebahne Büs yzsetze. 1970 und 1971 sin zwei vo de Stroßebahnlinie uffglöst worre, di unfallgföhrdeti Csapó utca isch bis 1973 umbaut worre. S Stroßebahnnetz durchzieht hütt fast di ganzi Stadt; d'Linie chrüze sich am de Hauptbahnhof (vo de Yheimische au "Nagyállomás" (großi Haltstell) gnännt).




</doc>
<doc id="24319" url="https://als.wikipedia.org/wiki?curid=24319" title="Gämse">
Gämse

D Gäms, au d Gams oder s Gämschi, ("Rupicapra rupicapra": alemannischi Näme) isch e Art vu dr Geißenartige, wo z Europa un z Chleiasie deheim isch. Zämme mit dr Pyrenäe-Gäms bildet si d Gattig vu dr Gämse ("Rupicapra").

E Gäms wird zwische 110 un 130 Zäntimeter lang, het e bis zue acht Zäntimeter lange Wadel, isch am Widerrischt im Schnitt 75 Zäntimeter hoch un wigt 30 bis 50 Kilogramm. Si verfiegt iber e chräftige, aber drungene Lyyb. Uf em schlanke Hals isch e churze Chopf, wo zue dr Schnure hii ser vil schmeler wird. Ihri spitze Ohre hän e Lengi vu ca. ere halbe Chopflengi. D Gäms het verhältnismäßig langi, chräftigi Bei mit relativ große Huef. Im Gegesatz zum Rotwild het d Gäms kei Tränegruebe, sundern e Brunftfyge. Des Driseorgan isch hinter dr Herner in ere Hehlig. In dr Brunftzyt sundert s e schmirig Sekret ab, wu fir Mänsche wiescht schmeckt. Beidi Gschlächter trage Herner, au "Chrucke" gnännt. Die wäre bis zue 25 Zäntimeter lang un sin drairund. Si sin an dr Wurzle chreisfermig gschnattet, styge grad uf un sin am Spitz hinterschi boge.

Im Summer isch d Gäms schmutzig rotbruun, uf dr Untersyte häll rotgel, uf em Rucke mit eme schwarzbruune Streife, an dr Chähle fahlgellächt, im Gnick wyssgellächt. D Hintersyte vu dr Schänkel isch wyss, dr Wadel uf dr Untersyte un am Spitz schwarz. Vu dr Ohre verlauft iber d Auge hii e schwarzi Längsbindi.

Im Winter isch d Gäms obe dunkelbruun oder bruunschwarz, am Buuch wyss, an dr Fieß un am Chopf gellächtwyss, uf em Scheitel un an dr Schnure e wenig dunkler. Beidi Chleider gehn inenander iber. D Jeger unterscheide s groß, dunkelbruun "Waldddier" vum chleinere, rotbruune "Gratdier".

D Gäms bewohnt d Alpe, findet sich vu Savoye bis Sidfrankryych, z Dalmatie un vu Griecheland in Norde zues bis zue dr Karpate. Au im Kaukasus un z Anatolien chemme Gämse vor. Z Spanie, z Frankryych un z Italie läbe d Pyrenäe-Gämse, wu zuen ere andere Art ghere.

S grescht Revier vu Europa isch im Hochschwabgebiet in dr Steiermark. No Uuswilderige git s derzue au no chleineri Populatione im Lausitzer Gebirg, im Schwarzwald un uf dr Fränkische Alb. Dr Läbensruum Hochgebirg isch e Ruckzugsruum, di friejer Verbreitig vu dr Gämse in dr Mittelgebirg het chenne dur archäologischi Funde beleit wäre.

S Dier haltet sich am liebschten im obere Waldgirtel uf, stygt im Summer aber vylmol wyter in s Gebirg ufe. Wänn d Gäms wyter unte z arg gstert wird, no goht si sälbscht in dr uuzuegängligschte Gebiet, wu si derno in dr Dimmeri d Weidplätz zwische dr Felse ufsuecht. Geg dr Winter ruckt si wyter abe in d Wälder.

Wyybli un Jungdier läben in Härden mit 15 bis 30 Dier. Di sozial Bindig änderet sich mit dr Johreszyte. Im Summer isch si seli intensiv; ei Dier vu dr Härd isch in däre Zyt alliwyl as Wächter abgstellt un warnt di andere bi Gfohr dur e Pfiff. Zum Winter zues wird dr Härdezämmehalt lucker, un mänki Härde verschmischle sich oder lese sich ganz uf. S Rudel wird vun ere erfahrene Geiß aagfiert. D Beck läbe as Einzelgänger un sueche erscht im Spotsummer e Härd uf. Si verdrybe di männlige Jungdier, wänn die alt gnue sin, un bhaupte sich in Chämpf gege Gschlächtsgnosse. In dr zwote Novämberhälfti isch derno d Baarig.

D Dragzyt isch segs Monet. Ändi Mai oder Aafangs Juni gizlet d Gäms, ei, sälte zwei oder drej Jungi, wu bal dr Mueter folge un drej Monet gsugt wäre. D Geiße wäre no zwei Johr gschlächtsryf. Im dritte Johr isch s Jung uusgwagse. D Gämsbeck wäre bis zue 15 Johre alt, d Wyybli chenne bis zue 20 Johr alt wäre.

Ihri Nahrig bstoht us junge Dribe vu dr Alpehecke (Alperose, Erle, Wyyde, Räckholder, Fohre) un us Chryter, Bletter un Greser, im Winter au us Miesch un Flächte.

Di Gämse sin gferdet dur Stei un Felsstuck, wu aberugle, un dur Lawine (vor allem frieji Lawine im Spotjohr sin vylmol dedlig fir vyl Gämsegyzli), in stränge Winter au dur Fuetermangel.

Raubdier wie dr Lugs, dr Wolf un dr Bär stelle ihne no un dr Steiadler schlat ab un zue ne Gyzli.

D Jagd uf Gämse findet wäg ihre Labenswys zmeischt im Hochgebirg statt. Wel d Gämse kei Angscht hän vor stejle Grat un felsige Biet, isch d Jagd vylmol miesam un au gfehrlig. Dur di stränge Umwältbedingige iberläbe vyl Jungdier di hochalpine Winter nit, wäg däm isch dr Bstand, wu cha gjagd wäre, vylmol ender gring. Au Syyche wie Gämsblindheit, d Ryydi un anderi parasitäri un infektiösi Chrankete chenne fir hochi Dodesrote verantwortlig syy. 

Au in dr Mittelgebirg chenne hit wider Gämse gjagd wäre, wel d Populatione dert sicheri Greßine hän.

S Fleisch vu dr Gämse schmeckt fejn un wird hoch gschätzt; s Fäll git e schen Läder, wu vor allem zue Beichleider un Händschig vermacht wird. D Herner wäre zue Stockgriff un d Hoor uf em Widerrischt as Huetschmuck („Gämsbart“) verschafft. Im Mage vu dr Gämse findet mer alsmol di sognännte "Gäms-Chugle" oder dr "dytsch Bezoar". Die sin wäg ihre medizinische Wirksamkeit, wu ihne noogsait wore isch, glych wie s Gämsbluet friejer dyyr zahlt wore.

Jung yygfange, leen si sich mit Geißemilch ufzie un wäre seli zahm, deilwys dien si sich au in dr Gfangeschaft furtpflanze.

In dr Regle, wäre sibe Unterarte zellt, d Pyrenäe-Gäms nit mitgrächnet:


Insgsamt git s uugfehr 400.000 Gämse. Derzue git s e yygfierti Gämsepopulation uf dr Sidinsle vu Neuseeland.

D Gämse hän au eme Farbton dr Name gee, em Chamois („gämsfarbig“).




</doc>
<doc id="24335" url="https://als.wikipedia.org/wiki?curid=24335" title="Dieter Thoma (Skispringer)">
Dieter Thoma (Skispringer)

Dr Dieter Thoma (* 19. Oktober 1969 z Hinterzarte) isch e friejere dytsche Skispringer. Dr Sportler us em Schwarzwald isch in dr 1990er Johr ein vu dr wältbeschte Skispringer gsi.

Dr Thoma isch an dr Skilift ufgwagse, wu syy Vater Franz Thoma z Hinterzarte böue het. Dr Dieter Thoma isch nit dr erscht erfolgryych Skispringer in syre Familie gsi: Syy Unkel Georg Thoma isch in dr 1960er Johr Wältmeischter un Olympiasiger in dr Nordische Kombination gsi.

As 16-jehrige het er zem erschte Mol dr dytsch Meischtertitel gwunne un isch au Juniorewältmeischter wore. Syyni erschte Wältcuppinkt het er am 1. Jänner 1986 z Garmisch-Partenkirche mit eme elfte Platz gholt.

Im Alter vu 19 Johr het dr Thoma syy erschte Wältcup gwunne z Thunder Bay/Kanada. Zwei Johr speter (1990) het er as erschte Weschtdytsche 30 Johr noch em Max Bolkart bi dr prestischträchtige Vierschanzeturnee triumfiert un isch am Änd vu dr Saison au no Skiflug-Wältmeischter im norwegische Vikersund wore. Derno het sich dr Thoma in dr Wältspitze etabliert un isch im Gsamtwältcup in dr Saison 1996/97 uf dr zwet Platz chuu.

Vor dr Saison 1993/1994 het dr Dieter Thoma syy Tächnik umgstellt vum in dr Zwaischezyt iberholte Parallel- uf dr V-Stil un het bi dr Olympische Winterspil 1994 z Lillehammer mit dr dytsche Mannschaft d Goldmedallie im Mannschaftswettbewärb gwunne, derzue uf dr Normalschanze Bronze. Insgsamt het dr Thoma 13 Medallie bi Wältmeischterschaften un Olympische Spil gwunne.

Noch dr Saison 1998/99, wun ere mit dr dytsche Mannschaft d WM-Goldmedallie gwunne gha het, isch dr Dieter Thoma vum Leischtigssport zruckdrätte wäge vile Verletzige un starke Schmärze. Insgsamt acht Chnyyoperatione, zwo komplizierti Oberschänkeloperatione, ei Armbruch un e baar Hiirnerschitterige sin dr Hintergrund gsi.

Am Silvesteroobe 1999/2000 het dr Dieter Thoma syy Laufbahn as Skispringer ändgiltig ufghert gnau um Mitternacht mit em sognännte „Johrdöusertgump“ vu dr Schanze z Garmisch-Partenkirchen.

Wu sich dr privat Färnsehsänder RTL am Aafang vum neje Johrdöusert d Iberdragigsrächt an uusgwehlte Springe gsicheret het, isch dr Thoma as Expärt engagiert wore. Langi Johr het er zämme mit em Günther Jauch d RTL-Skisprungiberdragige moderiert. Mit em Jauch isch er au zweimol fir dr Dytsch Färnsehbryys nominiert gsi. Fir syy Arbet as Expärt het dr Thoma mit dr Guldene Victoria un em Bayrische Färnsehbryys zwe Mediebryys gwunne. Wu sich RTL im Summer 2007 vu dr Iberdragig vu wytere Springe zruckzoge het, isch dr Thoma am Aafang vu dr Saison 2007/2008 as Expärt fir d Skisprung-Iberdragige zue dr ARD gwägslet.

Unter anderem het dr Thoma an verschide Projäkt gschafft (Golf/Skispringe) un är git syy Wisse us 15 Johr Hochleischtigssport un ere johrelange (syt 2000) Färnsehmoderation as Referänt wyter bi Seminare/Incentives/Tagige/Sportlehrgäng unter em Motto: „Wär mit eire Hand an dr Vergangeheit hebt, het nume eini frej fir d Zuechumpft“.

Mit syre Ex-Frau Manuela Thoma-Adofo het dr Thoma zwei Chinder, e Suhn un e Dochter. Mit syre Fryndin Mandana Daub het er e Dochter.



</doc>
<doc id="24336" url="https://als.wikipedia.org/wiki?curid=24336" title="Zoroastrismus">
Zoroastrismus

De Zoroastrismus, au Parsismus oder Mazdaismus (av. daēnā māzdaiiasni-; mittelpers. dēn māzdēsn), isch e Religioo, wo hüt im Iran und im westliche Indie verbraitet isch. Gstiftet wore isch die Religioo vom "Zarathustra" (av. Zaraθuštra; neupers. Zartošt), wo früestens um 1000 und spötistens um 600 v.Chr. glebt gha het.

Öberliferet isch de Zoroastrismus im "Avesta", enere hailige Schrift, wo us merere Hymne bistoot. E paar devo werded em Zarathustra zuegschribe, anderi stammet vo sinene Jünger oder au spöötere Aahänger vo dere Lehr.

De Zoroastrismus isch e dualistischi und philosophischi Hailslehr, wo em Mensch vermittlet, wien er sich vom Böse abwende cha und sich zum Guete hiiwendet. Im Chern vo de Vereerig stoot de "Ahura Mazda" (av. Ahura Mazdā, np. Hōrmaz: »Herr vo de Waishait«). Us em Ahura Mazda emanieret sechs hailsami Gaister, wo "Spenta Mainiiu" (»Hailsame Gaist«) gnennt werded und spööter au underem Name "Amescha Spenta" (»Unsterblichi Hailvolli«) vereert wore sind. Die Gaister bizaichnet Gaisteszueständ oder Sinneszueständ und sind nöd as Wese z bitrachte. Spööter sind aber die Emanatione zum Tail au persönlicher as Engel denkt woore.

Die sechs hailsame Gaister sind: "ascha" (»Wooret, Rechti Ornnig«), "vohu manah" (»Guets Denke«), "chschathra" (»Herrschaft«), "armaiti" (»Füegsamkait, Demuet«), "hauruuatat" (»Hailsii, Gsundhait«) und "ameretat" (»Unsterblichkait«). A dene sechs Gaister werded sechs Eliment zuetailt.

Denebet gits aber ono schlechti Gaister, wo underem Name "angra mainiiu" (»Bööse Gaist«) gnennt weret. Die sind weniger systematisiert. Allne voraa stoot d "druj" (»Luug, Truug«), gfolgt vo "aka manah" (»Schlechts Denke«), "aeschma" (»Wuet«) und "mereka" (»Verderbe«).

D Aahänger vo de rechte Lehr, wie si de Zarathustra verchündet het, werded im avesta "Aschauuan" (av. ašāuuan »Aahänger vo de Woret«) gnennt, di andere werded "Dreguuant" (av. drəguuant »Aahänger vom Trug«) gnennt. De Dualismus vo dere Lehr goot ase wiit, as för fili Sache zwee Uusdrück gitt:

Noch de Lehr vom Zarathustra hend, bivor sich d Welt i Guet und Böös uuftailt het, sich gwüssi Seele för s Gueti, anderi för s Schlechti entschide, di maiste aber hend sich nöd chöne entschaide und schwanket zwöschet baidne. Die schlechte Seele sind verloore, die Unentschidne chönet aber för d Lehr und somit för s Gueti gwunne werde und möged denn nochem Tod au d Brugg "Cinuuat" (av. Cinuuata pərətu), wo is Paradiis füert, öberschriite. De hüttig Zuestand vo de duale Welt isch aber nöd ebig. I de Endzitt stiiget useme See nochenand drai Hailand (av. saošiiant; np. sošans), wo as posthumi Söö vom Zarathustra geltet und deno werd s Bösi endgültig vernichtet.

De Zarathustra, wo zerschte e traditionelle Priester (av. zotar) gsii isch, het aber nöd nu mit sinere Philosophii vo de hailvolle und schlechte Gsinnig die alti Religioo vo de Iraaner revolutioniert. Er het sich au gege de alti Bruuch vo de Rinderopfer gwerrt und die alte Götter zu Götze degradiert und d Vereerer vo dene as Dreguuant (»Aahänger vom Trug«) bizaichnet. Obwoll de Ahura Mazda as de aini Gott gelt, werdet au im Avesta gwüssi Gotthaite aagrueffe, wo offebar witter vereert wore sind, wie d Areduui Sura Anahita (av. Arəduuī Sūrā Anāhitā). De Zarathustra het aber nöd nume s Rind i Schutz gnoo, sondern jegliches Töte öberhopt verurtailt und villne Förste vorgworfe, si tüegid d Veehirte uugrechtfertigt uusbüüte, under anderem eben au, well sii dene d Rinder wegnemid för sinnlosi Bluetopfer. Er het drumm au grossi Problem öberchoo und sini Haimet und Famili müese verloo. Spööter het er bim Först Vistaspa (av. Vīštāspa) e troije Aahänger und Bischützer gfunde und er het chöne aafange erfolgriich sini Lehr verchünde.

Wo de Först Vistaspa und de Zarathustra gwörkt hend, isch umstritte, em woorschiinlichste isch Choresmie, e Landschaft im hüttige Usbekistan. Denebet het di altererbti Religioo witterbistande, mit em Sunegott Mithra (av. Miθra) as Hoptgott, werum die Religio au "Mithraismus" gnennt werd, im Gegesatz zum "Mazdaismus", wo nochem Ahura Mazda binennt isch.

D Achämenide (550-330 v.Chr.) wo s Persische Riich uufbaut hend, sind Aahänger vo de Lehr vom Zarathustra gsii, wie Inschrifte vom Darius I. (549-456 v.Chr.) und sinene Noofolger zaiget. Nebet em "Auramazda" sind aber no de Sunnegott "Mithra" und d Göttin "Anahita" vereert wore, wa uf e Vermischig vo de noije Lehr, em Mazdaismus, mit de alte Religioo, em Mithraismus, hiidüütet.

Spööter hend sich denn au meriri Richtige uusbildet. De "Zervanismus" isch im Parthische Riich (240 v.Chr.- 224 n.Chr) verbraitet gsii und au a de Grieche bikannt wore. De noo isch de "Zervan" (av. zruuān »Ziit«; agr. Aion) vo Aafang aa gsii. Usem Endlose Liecht isch de "Ohrmazd" (av. Ahura Mazdā; agr. Horomazes) emaniert und usem Dunkle de "Ahriman" (av. Angra Mainiiu; agr. Areimanios). Die baide sind Widersacher gsii und hend sich bikämpft. De "Mithra" (agr. Mithras) isch de Vermittler zwösche beedne. De griechischi Philosoph Plutarch (ca. 45-125 n.Chr.) schriibt i sinere Schrift "de Iside et Osiride" (»Vo de Isis und vom Osiris«) i de Kapitel 46f öber d Religio vom Zoroastres (Ζωροάστρης), as usem Horomazes, em Schöpfer vom Guete, wo Erchenntnis und Liecht isch, sechs Götter emaniert sind, won de Plutarch uf Griechisch »Waishait«, »Woolwöle«, »Woorhaftigkait« oder »Woolverhalte« gnennt het. Usem Areimanios, em Schöpfer vom Bööse, wo Unwüssehait und Dunkli isch, saied aber sechs Dämone emaniert. 

I de Sassanidezitt (224-650) het de Zoroastrismus sini grööst Blüeti erfaare und au noch der Underwörfig vom Iran dör muslimischi Herrscher het sich die Religioo zwoor chöne hebe, isch aber immer mee zruggdrängt wore. De Zoroastrismus het au e düttliche Iiflus uf de iranischi Islam, em Schiismus, uusgüebt. Doch abem 11. Joorhundert sind d Aahänger vom Zoroastrismus as "»Füürabetter«" immer mee verfolgt wore. Vili sind uf Indie gfloche, wo si hüt no di religiöis Gmainschaft vo de Parse bildet. 

Wie starch sich de Zoroastrismus bi iranische Völcher verbraitet het, wo witter ewegg gwonnt hend, isch nöd bikannt, do schriftlichi Züügnis spärlich sind. Bi de Sogder het sich de "Manichäismus" verbraitet, e Mischig zwöschet em Zoroastrismus, Christetum und Buddhismus. De Manichäismus isch vom Perser Mani (216-276) gstiftet wore. Im Kushan-Riich (Afghanistan, Pakistan, NW-Indie) het sich e polytheistischi synkretischi Religioo uusbildet, wo e Mischig vo Zoroastrismus, Mithraismus, Hinduismus und Buddhismus gsii isch.

Im Röömische Riich het sich de Mysteriekult vom Mithras verbraitet, wo aber mitem Zoroastrismus nöme vill z tue gha het. I de moderne Forschig werd zudem postuliert, as de Zoroastrismus au starche Iifluss uf di christliche Lehr uusgüebt het.

D Aazaal vo de Zoroastrier isch schweer eruierbar. 69’600 lebet z Indie, 5’000 z Pakistan, 20’000 im Iran und im Weste vellicht 25 Tuusig, im ganze guet 120’000. Do s kulturelli Umfeld vo de ainzelne Gruppe verschiden isch, hend sich d Aasichte recht veränderet.

Bi de "Parse" (ind. Pārsi »Perser«), wo vor alem im indische Bundesland Gujarat und i de Stadt Mumbai lebet, macht sich e spüürbare hinduistische Iifluss bimerkbar, mit ere Tendenz d Amescha Spenta z Personifiziere. De im Weste bikanntist Parsi isch de Popstar Freddie Mercury (Farroch Bulsara; 1946-1991) vo de Rockband Queen.

Dagege isch de Zoroastrismus (np. Zartošti »Zoraoastrier«) im Iran starch ethisch und philosophisch prägt, wo guets Denke, guets Rede und guets Handle (np. humat hūxt huwaršt) im Zentrum stönd. De Hōrmaz werd as de aini gueti und grechti Gott vereert.



</doc>
<doc id="24338" url="https://als.wikipedia.org/wiki?curid=24338" title="Avestische Sprache">
Avestische Sprache

Avestisch (früener au: "Awestisch") isch di ältisti und am beste öberlifreti Sprooch vo de altiraanische Sprooche. Si isch d Sprooch vom "Avesta", em hailige Buech vom Zoroastrismus. S Avestische isch im 5.Jh.v.Chr. uusgstorbe, werd aber bis hüt no as Liturgiisprooch bruucht. Anderi altiranischi Sprooche sind s Altpersische und e paar anderi nu wenig guet bikannti Sprooche, wie Skythisch oder Medisch. 

S Avestische ghört zum ostiranische Zwiig vo de iranische Sprooche und ghört zäme mit de indische Sprooche zum Indoiranische, emene Zwiig vom Indoeuropäische.

S Altavestische oder seltniger au "Gathisch" isch d Sprooch vo de Gathas (av. gāϑā »Gsang«), de ältiste Hymne vom Avesta und vom Yasna Haptanghaiti, wo em Zarathustra zuegschribe werdet. Die Sprooch isch vermuetli um 800 v.Chr (plus minus 200 Joor noch verschidnige Aasichte) im nördliche Iran und Turkmenistan gredt wore. S typischte Merchmoll isch, ass all uusluutende Vokääl lang sind. S Altavestische isch eng verwandt mitem Sanskrit, bsunders au im Satzbau und Wortschatz.

S Jungavestische zaigt e veraifachti Grammatik gegenöber de ältere Sproochform und isch öppe 200 Joor jünger. De restlich Tail vom Avesta, wo nöd Altavestisch isch, isch i dere Variante gschribe, drunder au de Videvedad, e religiöses Gsetzbuech. S Jungavestische isch aber nöd aihaitlich und ghört zu verschidnege Tielekt, dezue chömed no zittlichi Ändrige. 

As Spootavestisch wered Tegscht bizaichnet, wo gschribe wore sind, nochdem s Avestische as gredti Sprooch uusgstorben isch. Die Sproochstuufe zaigt vill Iiflüss vo anderne iranische Sprooche, wie z. B. Pahlewi.

S Avestische het im Gegesatz zum verwandte Sanskrit starchi luutlichih Verändrige gegenöber vom erschlossene Urindoeuopäische döregmacht und wiist 53 Phonem uuf. Um d Uussprooch vo de traditionell mündlich öberlifrete hailige Teggscht phonetisch gnau z widergee, isch im 4. Jh.n.Chr. d Avesta-Schrift entwicklet wore. Die het as Grundlag d Pahlawi-Schrift, wo sinersits us de aramäische Schrift entwicklet woren isch. Demit die vile Phonem gnau festglait hend chöne werde, sind Buechstabe veränderet oder noi erfunde wore. As e bsundrigi Noijerig, vermuetli noch griechischem Vorbild, sind Zaiche för Vokääl gschaffe wore. D Avesta-Schrift werd vo rechts uf links gschribe.


Die Luutgsetz hend au dezue gfüert, as d Grammatik kompliziert isch, well d Wörter recht verschidnigi Forme uufwiiset: "ap-" »Wasser« "afš" im Nominativ Singular, aber "āpō" im Nominativ Plural und "aiβiiō" im Dativ Plural.

S Nomen (Substantiv, Adjektiv, Pronome) het 3 Genera (Maskulina, Feminina, Neutra), 3 Numeri (Singular, Dual, Plural) und 8 Kasus (Nominativ, Vokativ, Akkusativ, Genitiv, Ablativ, Instrumental, Dativ, Lokativ). I de Wörterbüecher werd i de Regle de Stamm agee.

Vo de Zaalwörter flektieret d Zale 1, 2, 3 und 4 noch Geschlecht und Fall:

Die restliche Zaale flektiered nöd: 5 paṇca, 6 xšuuaš, 7 hapta, 8 ašta, 9 nauua, 10 dasā, 100 satəm, 1000 hazaŋrəm, 10'000 baēuuarə

S Verb isch wie im Sanskrit und im Altgriechische recht komplex. S finiti Verb kennt 3 Persone (1., 2. 3. P.), 3 Numeri (Sg., Du., Pl.), 5 Tempora (Präsens, Perfekt, Imperfekt, Aorist, Futur), 5 Modi (Indikativ, Injunktiv, Konjunktiv, Optativ, Imperativ) und 3 Genera verbi (Aktiv, Mediopassiv, Stativ). Dezue chömed meriri Infinitiv, Partizip, Verbaladjektiv und Gerundium.



</doc>
<doc id="24341" url="https://als.wikipedia.org/wiki?curid=24341" title="Nördlingen">
Nördlingen

Nearle (au "Nearleng", amtlich "Nördlingen") ischt a Stadt em Landkroes Donau-Rias en Bayern.

Nearle leit em Nearler Rias en dr Blanongsregion Augschburg. Vo dr Gmarkong send 77,0% Landwirtschaftsfleche, 1,2 % Wald, 20,1 % Sidlongsfleche ond 1,7 % sonschtige Fleche.

Zua Nearle gherat d Stadtdoil Herge "(Herkheim)," Lepse "(Löpsingen)," Pfäffle "(Pfäfflingen)," Dürrazimmra "(Dürrenzimmern)," Hole "(Holheim)," Kloinearle "(Kleinerdlingen)," Balde "(Baldingen)," Grosselfenga "(Grosselfingen)" ond Nährmemme "(Nähermemmingen)."

Nearle ischt zom erschte Mol gnennt worda em Johr 898 als "Nordilinga" ond ischt bis 1803 a Freie Reichsstadt gwea. 

Dr Ausländeraadoel isch 2011 bei 8 % gleäge.

43,9 % vo dr Eiwohner send em Johr 1987 remisch-katholisch gweä, 49,3 % evangelisch.

Nearle ghert zua koenere Verwaltongsgmoeschaft.

Dr Oberbirgermoeschter vo Nearle ischt dr Hermann Faul.

Ergebnis vo dr Landdagswahla seit 1986: 
Dr Dialekt vo Nearle ghert zom Schwäbisch.




</doc>
<doc id="24345" url="https://als.wikipedia.org/wiki?curid=24345" title="Lungern">
Lungern

Lungerä (dt. Lungern) ischt ä Iiwohnergmäind (politischi Gmäind) im Kanton Obwaldä i dr Schwiiz. 

Lungerä liid im oberschtä Teil vom Kanton Obwaldä uf 750 m ü.M. am Lungeräsee und am Fioss vom Briinigpass. Äs liid as hechschts glägnigs Dorf vom Sarneraatal imnä Talchessl, wo numä gägä Nordä offä ischt und uf dr andrä Siitä vo bewaldetä Häng und Felsä igschlossä ischt. Dr Gmäindsbann erstreckt sich uber nä Flechi vo 4633 ha, drvo 684 ha Mattä und Acherland, 1920 ha Wäidland, 1597 ha Wald und 291 ha Ruderalflechi, Felsä und See.

Nachbergmäinde sind Giswil, Sachsle und Chärns im Kanton Obwalde, und Hofstette bi Brienz, Brienzwiler, Mäiringe und Haslibärg im Kanton Bärn.



</doc>
<doc id="24346" url="https://als.wikipedia.org/wiki?curid=24346" title="Pfeffingen (Albstadt)">
Pfeffingen (Albstadt)

Pfeffinga isch an Schdadddeil vo Albschdadd em Zollernalbkreis, Bade-Würddemberg. S`leid auf dr Schwäbische Alb, edwa auf halbem Weg zwischa Schduddgard ond em Bodensee. Öschdlich angrenzendr Schdadddeil isch Tailfinge, im Süda leid Margrethausa und im Weschda Burgfelda.

Am 1. Juli 1971 isch Burgfelden noch Pfeffingen eingemeindet worra, am 1. Januar 1975 ischd Pfeffingen (mit em Ortsteil Burgfelda) em Rahma dr G`meindereform Toil dr neu bildeta "Großa Kreisstadt" Albstadt.



D`Blasonierung vom Wappa vo Pfeffingen zeigt onderm goldena Schildhaupt, a liegende schwarze Hirschstang mit dra rechtsgerichdeda Wurzel, in Schwarz zwoi schräggekreuzde goldene Spendla.

D`Farba und dia Hirschstang verweisad uf`d Zuakörigkeit von Pfeffingen zom Haus Wirtteberg. Dia Spindela versinnbildlichad dia lokale Textilindustrie vo dr Gemeind. S` Wappen wurde dr Gemeind am 27. November 1949 verliea.




En Pfeffinga befenden sich an Haufa sehr guat erhalterner Fachwerkbaude, wo mehrere hundert Johre alt send.




</doc>
<doc id="24349" url="https://als.wikipedia.org/wiki?curid=24349" title="Münchingen (Wutach)">
Münchingen (Wutach)

Münchinge (Hochdütsch: "Münchingen") isch e Ortsdeil vo Wüetach im Landchreis Waldshüet. Es litt im Weste vom Wüetacher Gmeindebann, di benochberte Ortsdeil sin Ebedinge im Nordoste und Lembach im Südoste. Nochbergmeinde sin Löffinge (Schwarzwald-Baar-Chreis) im Norde und Bonndorf im Schwarzwald im Weste.

De Ort isch uss me einzelne Hof entstande, wie e Urkunde uss em Johr 1110 agit. Sälli Urkunde isch di erschti bekannti schriftligi Überlieferig, wo Münchinge vorchunnt. De Kaiser Konrad II. bstätigt in re, dass er s Gottshus Münchinge stiftet. Witeri Dokumänt erwähne d'Ritter Peter (1270) und Diethelm (1298) "von Münchingen".

1696 isch d'Chirch zu Ehre vom heilige Bartholomäus ygweiht worre.

Nochdem Münchinge und sini Umgebig zerscht zu de Grafschaft Bonndorf und spöter zum Chloster St. Bläsi ghört hät, isch's 1806 mit de Säkularisierig badisch worre. Zum 1. Januar 1975 hät's sich mit Ebedinge, Lembach und Wüetach zu de hüttige Gmeind Wüetach zämmegschlosse.

Durch Münchinge verlauft d'L171, wo in Richtig Bonndorf fiehrt und dört an d'L170 und d'B315 aschließt. Im Oste verbindet si de Ort mit Ebedinge.

Im Nordweschtè vo Münchingè lyt, uff öppè halber Höchi zwischem Dorf un dè Wuètèschlucht, eini vo dè Chreismülldeponiè vom Landchreis Waldshuèt, wo jetzt als regionales Aaliferzèntrum (RAZ) firmyrt.



</doc>
<doc id="24350" url="https://als.wikipedia.org/wiki?curid=24350" title="Münchingen">
Münchingen

Münchingen heiße zwei Ortschafte z Bade-Württeberg:


</doc>
<doc id="24352" url="https://als.wikipedia.org/wiki?curid=24352" title="Christian Friedrich Daniel Schubart">
Christian Friedrich Daniel Schubart

Dr Christian Friedrich Daniel Schubart (* 24. März 1739 z Obersontheim, dertemol Grofschaft Limpurg, jetz Landkreis Schwäbisch Hall; † 10. Oktober 1791 z Stuegert) isch e dytsche Dichter, Organischt, Komponischt un Schurnalischt gsi.

Er isch vor allem bekannt wore dur syni scharf formulierte sozialkritische Schrifte, wun er di absolutistisch Herrschaft un d Dekadänz vun ere im dertige Herzogtum Wirttebärg effetlig din aagchlagt het.

As Suhn vun eme Pfarrvikar un Lehrer isch dr Schubart zerscht z Oole ufgwagse. Vu 1763 bis 1769 het er z Geislinge gläbt. Im Johr 1769 isch er as Organischt und Musikdiräkter an dr wirttebärgische Hoft uf Ludwigschburg gruefe wore. Em dertige Adel un Klerus isch er wäg syym lucke Läbenswandel, syym mangelnde Reschpäkt un syyre scharfe Kritik an dr Aristokratii un dr Geischtligkeit allmeh e Dornen im Aug wore. No vier Johr het sich dr Herzog Karl Eugen zwunge gsäh, ihn us em Land z wyse. 

Z Augschburg het er anne 1774 aagfange, d Zytschrift "Teutsche Chronik" (Erschtuusgab am 31. März) uusezgee, wu vor allem gege d Jesuite din polemisiert woren isch. Wu dr Augschburger Magischtrat dr Druck vu däm Schurnal noch ere churze Zyt verbote gha het, isch des z Ulm wyterdruckt wore. Au dr Schubart isch derno uf Ulm zoge, wun er us Augschburg verdribe woren isch.

Zwei Johr speter (1777) het e dr Karl Eugen mit em Lockspitzel uf Blaubeire glockt go ne uf wirttebärgischem Grund chenne verhafte loo. Mer het e uf d Bärgfeschtig Hocheaschperg brocht, wun er in dr Johr derno s Opfer vu absolutistisch motivierte Umerziehigsmaßnahme gsi isch.

Erscht im Maie 1787 het e dr Herzog wider frej gloo – vor allem wel sich Preuße yygmischt gha het. Är isch derno au no zum Musik- un Theaterdiräkter am Herzogshoft z Stuegert ernännt wore, wun er syyni Zytschrift derno unter eme neje Name wytergfiert het.

Mit em Dod vum Schubart anne 1791 verbindet sich d Sag, är sej läbig begrabe wore, was dr Hölderlin un anderi soll seli erschitteret haa. Dr Dramatiker Heiner Müller het 1995 sogar e "großi Angscht vu dytsche Dichter syter em Schubart" welle festgstellt haa, schyyndot begrabe z wäre, Zitat: "Wu mer vil speter dr Chilchhof abgrumt gha het, het mer entdeckt, ass dr Sarg vu inne vellig verchratzt gsi isch, dr Sarg vum Schubart, des isch scho makaber, no zwelf Johr Knascht au no schyyndot z syy." (Heiner Müller, Werke, Bd. 12, S. 710).

In syym lyrische Schaffe isch dr Schubart zuem eine dr Sensibilität vum Klopstock verbunde gsi, aber au dr volksliedhafte bis pathetische Verdrätter vum Sturm un Drang. Dur syy improvisatorisch Talänt un wel er syy Meinig alliwyl frej gsait gha het, isch syy Beliebtheit bi dr untere Sozialschichte weidli aagstige. Är isch sogar e Art Sprochrohr vu dr Unterdruckte wore wäg syyre Lyrik, wu d Herrscher din aagchlagt wore sin, zem Byschpel im Gedicht "Die Fürstengruft" vu 1783 oder im "Kaplied" vu 1787, un wäg syyre Detigkeit as Schurnalischt. Är het nie ne Gheimnis drus gmacht, ass er despotisch un obskurantistisch Handle abglähnt het.

Syy Abhandlig "Zur Geschichte des menschlichen Herzens" us em Johr 1775 het em Schiller as Quälle fir "Die Räuber" dient. Dr Franz Schubert het syy Gedicht "Die Forelle" as Kunschtlied vertont, wu au in dr Bearbeitig as "Forällequintett" zimli bekannt woren isch.

Mit syyne "Ideen zur Ästhetik einer Tonkunst" (in dr Feschtigshaft verfasst, 1806 postum im Druck erschine) het er e wichtig Werk gschribe, wun er vili Informatione zum Musikläbe in syyre Zyt feschtghalte het, unter andrem Bricht iber verschideni Musikzäntre un Hofkapälle.






</doc>
<doc id="24353" url="https://als.wikipedia.org/wiki?curid=24353" title="Münsinger Vertrag">
Münsinger Vertrag

Dur dr Mensenger Verdrag vum 14. Dezämber 1482 isch d Grofschaft Wirttebärg widervereinigt wore, wu zyter em Nirtenger Verdrag vu 1442 in zwe Deil ufdeilt gsi isch. D Erbstrytigkeite zwischen em Uracher un em Stuegerter Deil sin no 40 Johr byygleit wore. Dr Grof Eberhard V. im Bart, ab 1495 Herzog Eberhard I., wu z Urach residiert isch, het d Regierig vum Land ibernuu un d Residänz uf Stuegert verleit, dr Hauptstadt vum andre Landesdeil. D Erbfolg isch uf dr amtierend Grof im Stuegerter Landesdeil Eberhard VI. feschtgleit wore. Mit em Verdrag, wu unter Bedeiligung vu dr Verdrätter vu dr wittebärgische Landständ, dr sognännte Ehrbarkeit uusghandlet woren isch, sin d Uudeilbarkeit vum Land un d Primogenitur (s Erschtgeburtsrächt) z Wirttebärg rächtsverbindlig feschtgleit wore. Dr Mensenger Verdrag het verhinderet, ass Wirttebärg in all meh Chleistaat usenander ghejt isch un het eso e wichtigi Voruussetzig gschaffe fir d Hebig vu Wirttebärg zum Herzogtum im Johr 1495.

D Originalurkund vum Verdrag wird hite im Hauptstaatsarchiv Stuegert verwahrt.

Uf em Deckblatt vum Verdrag heisst s:



</doc>
<doc id="24355" url="https://als.wikipedia.org/wiki?curid=24355" title="Lembach (Wutach)">
Lembach (Wutach)

Lembach isch e Ortsdeil vo Wüetach im Landchreis Waldshüet. Es litt im Rohrbachdal im westlige Deil vo de Wüetacher Gmarkig. Im Weste gränzt Bonndorf im Schwarzwald an Lemach, im Süde Stüehlinge, im Südoste Münchinge und im Nordoste Ebedinge.

Di ältste bekannte Spure vo mänschliger Bsydlig, e Gräberfäld, chömme uss de Zit zwüsche 700 und 400 v. e. Chr. De Name daucht im Johr 1200 als "Limpach" zum erschte Mol in re Urkunde uff, spöter sin au "Lymbach" (1379) und "Lembach" (1611) belegt. Es isch sällemols in de Fürschtebergerische Landgrafschaft Stüehlinge gläge.

In de beide Wältchrieg sin insgsamt 18 gfalleni und 5 vermissti Lembacher z beklage.

Durch Lembach verlauft d'K6510, wo im Süde z Weize (Stüehlinge) an d'B315 und im Norde an d'K6597 uff Lusheim (Stüehlinge) und Münchinge aschließt.



</doc>
<doc id="24356" url="https://als.wikipedia.org/wiki?curid=24356" title="Lembach">
Lembach

Lembach heiße sälli Gmeinde un Ortschafde:

Z Frankrych

Z Dütschland

Z Östrych

Lembach isch zuedem de Name vo mehrere chlinne Flüss und Bäch


</doc>
<doc id="24357" url="https://als.wikipedia.org/wiki?curid=24357" title="Schubart-Literaturpreis">
Schubart-Literaturpreis

Dr Schubart-Literaturpryys vu dr Stadt Oole (dt. "Schubart-Literaturpreis der Stadt Aalen") isch e Literaturpryys, wu d Stadt Oole 1955 zue Ehre vum Christian Friedrich Daniel Schubart gstiftet het. Är ghert zue dr eltschte Literaturpryys im Land Bade-Wirttebärg.

Die Uuszeichnig wird zyter anne 1956 all zwei Johr an dytschsprochigi Autore vergee, wu di literarisch oder schurnalistisch Leischtig vun ene „in dr Tradition vum frejheitlige un ufklärerische Dänke ... vum Dichter, Komponischt un erschte dytsche Schurnalischt Christian Friedrich Daniel Schubart“ stoht. Si isch mit 12.000 Euro dotiert. Bi mehrere Pryystreger wird die Summe ufdeilt.




</doc>
<doc id="24359" url="https://als.wikipedia.org/wiki?curid=24359" title="Nürtinger Vertrag">
Nürtinger Vertrag

Dr Nirtenger Verdrag (Dt. "Nürtinger Vertrag") isch am 25. Jänner 1442 zwische dr bede wirttebärgische Grofe Ludwig I. un syym Brueder Ulrich V. gschlosse wore. 

Dr Vertrag het Wirttebärg in zwe Deil gspalte. Dr Stuegerter Deil unter em Ulrich V. het unter andrem d Städt Cannstatt, Geppenge, Marbach, Neiffe, Nirtenge, Schorndorf un Woeblenge umfasst; zum Uracher Deil unter em Ludwig I. hän unter andrem d Städt Balenge, Calp, Herreberg, Mensenge, Duttlenge un Dibenge ghert. Ei Johr vor em Nirtenger Verdrag het s scho ne Landesdeilig churz no dr Hochzyt vum Ulrich V. mit dr Margarethe vu Cleve gee, wu aber nume uf vier Johr bfrischtet gsi isch un wu andri Gränze zoge wore sin.

D Deilig isch mit em Mensenger Verdrag vum 14. Dezämber 1482 un im Esslenger Verdrag vu 1492 wider ufghobe wore.



</doc>
<doc id="24366" url="https://als.wikipedia.org/wiki?curid=24366" title="Konfuzius">
Konfuzius

Dr Konfuzius (latinisiert us 孔夫子, Kǒng Fūzǐ „Lehrmeischter Kong“, chin. 孔子, Kǒng Zǐ, W.-G. K’ung-tzǔ „Meister Kong“, au as Kung-tse oder Kong-tse transkribiert chin. 孔子) isch e chinesische Filosof gsi in dr Zyt vu dr Eschtlige Zhou-Dynaschtii. Är het wahrschyns vu 551 v. Chr. bis 479 v. Chr. gläbt un isch unter em Name "Kong Qiu" (Wade-Giles: K’ung Ch’iu) in dr Stadt Qufu im chinesische Staat Lu (dr hitige Provinz Shandong) uf d Wält chuu, wun er au gstorben isch.

Dr Konfuzius isch dr Begrinder vum Konfuzianismus gsi. S zäntral Thema vu syne Lehre isch di mänschlig Ornig gsi, wu no syre Meinig dur Achtig vor andere Mänschen un Ahneverehrig cha verwirkligt wäre. As Ideal het em Konfuzius dr „Edle“ (君子 junzi) gulte, e moralisch yywandfreje Mänsch. Edel cha dr Mänsch syy, wänn er sich in Harmonii mit em Wältganze bfindet: "„Dr Angelpunkt z finde, wu unser sittlig Wäse mit dr allumfassende Ordnig, dr zäntrale Harmonii vereint“", het dr Konfuzius as s hegscht mänschlig Ziil aagsää. "„Harmonii un Mitti, Glyychmuet un Glyychgwicht“" hän em as erstrebenswärt gulte. As Weg dert ane het dr Konfuzius vor allem d Bildig gsää.




</doc>
<doc id="24370" url="https://als.wikipedia.org/wiki?curid=24370" title="Erzbistum Freiburg">
Erzbistum Freiburg

S Erzbischtum Fryybeg im Bryysgau (dt. Erzbistum Freiburg im Breisgau, lat. "Archidioecesis Friburgensis") isch e Diözes z Bade-Wirttebärg un umfasst di friejere Länder Bade, Hochezollere-Sigmaringe un Hochezollere-Hechinge. S Erzbischtum Fryybeg wird vun eme Erzbischof gleitet, wu au Metropolit vu dr Oberryynische Chilcheprovinz mit dr beide Suffraganbischtimern Mainz un Rauteburg-Stuegert isch. Erzbischof isch syt 2014 dr Stephan Burger. S Erzbischtum Fryybeg isch mit 1.897.555 Katholike (Stand: 31. Dezämber 2015) im Diözesangebiet s zweitgrescht Bischtum z Dytschland.

S Erzbischtum Fryybeg isch anne 1821 us em Bischtum Konschtanz un Deil vu dr Bischtimer Mainz, Stroßbeg, Worms un Würzburg grindet wore (Zirkumskriptionsbulle "Provida solersque"). S Fryybeger Minschter, wu bis dert e eifach Stadtpfaarchilche gsi isch, isch zuen ere Metropolitanchilche ghobe wore. Im Johr 1827 het dr bishärig Fryybeger Minschterpfaarer Bernhard Boll, wu dervor in dr Fryybeger Universitetschilche zum Bischof gwejt woren isch, s Fryybeger Minschter in Bsitz gnuu un isch dr erscht Erzbischof vu Fryybeg wore. Im neje Erzbischtum sin d Bischtimer Mainz, Fulda, Rauteburg un Limburg as Suffraganbischtimer zuegordnet wore. Im Zug vum Preußekonkordat vu anne 1929 sin s Bischtum Limburg dr Chilcheprovinz Köln un s Bischtum Fulda dr Chilcheprovinz Paderborn zuegordnet wore. Noch em Dod vum Erzbischof Boll am 16. März 1836 isch, noch ere nyynmonetige Vakanz, dr Ignaz Demeter am 29. Jänner 1837 dr zwet Erzbischof vu Fryybeg wore. In dr Amtszyt vum Demeter het s e Hufe Uusenandersetzige mit eme Großherzogtum Bade gee un Erger innerhalb vum Fryybeger Diözesanklerus. Dr Demeter isch noch fimf Johr im Amt gstorbe, am 21. März 1842. Am 26. März 1843 isch dr vorig Fryybeger Wejbischof Hermann von Vicari dr dritt Erzbischof vu Fryybeg wore. In syre Amtszyt het s di Badisch Revolution gee un wyteri chilcherächtligi Usenandersetzige mit em Großherzogtum Bade. Im Alter vu 94 Johr isch dr Vicari am 14. April 1868 im Amt gstorbe. Wäg em Badische Kulturkampf isch dr Stuel vum Fryybeger Erzbischof bis 1886 nit bsetzt gsi.

S Verhältnis vum Bischtum zum Staat, d Bsetzig vum Bischofsstuel un d Zämmesetzig vum Domkapitel sin im Badische Konkordat vu 1932 greglet wore, wu bis hit giltet.

E Chilchestärbe wie in andre Gebiet vu Dytschland git s im hitige Erzbischtum Fryybeg nit. S Glych giltet au fir s Fusioniere vu Pfaareije, wu aber fir s Johr Jahr 2015 plant sin. Fir d Erzdiözes Fryybeg giltet bis hite s Konzäpt vu dr Seelsorgeeinheite.

Am 1. Novämber 2005 het dr Erzbischof Robert Zollitsch zem erschte Mol in dr Gschicht vu dr Erzdiözes „Pastorali Leitlinie“ in Chraft gsetzt. Si stehn unter em Titel: "Den Aufbruch gestalten".



S Erzbischtum Fryybeg isch in sibe Regione glideret, wu syt dr Dekanatsreform zum 1. Jänner 2008 in 26 Dekanat glideret sin.

Di nerdligscht Pfaargmei isch d Pfaarej St. Laurentius Freudeberg.

Dur d Nejornig vu dr Dekanat isch d Zahl vun ene vu 39 uf 26 verringeret wore. D Regione sin nit gändertet wore.

D Erzdiözes Fryybeg fiert unter em Dach vu dr Schuelstiftig 17 Gymnasie, segs Realschuele, ei Grundschuel, ei Fachschuel fir Altepfläg, ei Beruefskolleg un zwei Internat.

Z Fryybeg unterhaltet d Erzdiözes e Prieschterseminar, s "Collegium Borromaeum (CB)", wu d Prieschteramtskandidate in ihre gsamte Uusbildig wohne. S CB lyt in dr Nechi vum Fryybeger Minschter un vum Erzbischeflige Ordinariat. D paschtoral Uusbildig noch em Studium isch friejer im Prieschterseminar z St. Peter durgfiert wore. Syt s CB mit em Seminar St. Peter zämmegleit woren isch, isch s Collegium Borromaeum z Fryybeg jetz e Vollseminar.




</doc>
<doc id="24384" url="https://als.wikipedia.org/wiki?curid=24384" title="Bistum Rottenburg-Stuttgart">
Bistum Rottenburg-Stuttgart

S Bischtum Rauteburg-Stuegert ("offiziell: Diözese Rottenburg-Stuttgart", lat.: "Dioecesis Rottenburgensis-Stutgardiensis") isch e römisch-katholeschi Diözes im wirttebärgische Deil vum Bundesland Bade-Wirttebärg.

S Bischtum Rauteburg isch anne 1821 dur di päpschtlige Zirkumskriptionsbulle "De salute animarum" un "Provida solersque" as katholischi Landeschilche vum Chenigryych Wirttebärg grindet wore. No dr Yygliderig vu ganze Landstrich in s friejer Herzogtum Wiirtebärg isch des notwändig gsi. Mit dr Yysetzig vum erschte Bischof, em Johann Baptist von Keller, am 20. Mai 1828 isch d Yyrichtig vu dr Diözes abgschlosse gsi.

Dr Sitz vum Bischof isch d Kathedrale z Rauteburg, dr Dom St. Martin. As Konkathedrale dienet d Domchilche St. Eberhard z Stuegert. D Grablegi vu dr Bischef isch sit 1869 i de Chilche z Sülche.

D Zahl vu dr Katholike isch noch em Zwete Wältchrieg sekli aagstige dur d Heimetverdribene.

Anne 1978 isch dr Name vum Bischtum in dr hitig Name "Bistum Rottenburg-Stuttgart" gänderet wore.


S Bischtum Rauteburg-Stuegert isch e Suffraganbischtum vu Fryybeg un isch in 25 Dekanat (6. April 2008) un 1.039 Gmeine (1. Jänner 2006) glideret. Bis zum 1. Jänner 2008 sin in eme Umstrukturierigsprozäss d Dekanatsgränze an d Landchreisgränze aagliche wore.


Noch em Artikel 14 vum Ryychskonkordat vu anne 1933, wu bis hite giltet, richte sich d Bsetzig vum Bischofsstuel un d Zämmesetzig vum Domkapitel no dr Reglige vum Badische Konkordat us em Johr 1932.


D Diözes Rauteburg-Stuegert unterhaltet vier Internat un e baar Schuele.

Internat:

Uuswahl vu Schuele:

Z Dibenge unterhaltet d Diözes e Theologekonvikt, s Wilhelmsstift, wu d Prieschteramtskandidate in ihrem Theologii-Studium an dr Universitet Dibenge din wohne. S Wilhelmsstift lyt in dr Nechi vu dr St. Johanneschilche un vum Theologicum. Abituriente ohni Känntnis in Hebräisch, Altgriechisch un Latynisch, wu s fir s Studium brucht, absolviere vor em Studium zwei Sprochesemeschter im Ambrosianum Dibenge. Di paschtoral Uusbildig, wu an s Studium aaschließt, erfolgt im Prieschterseminar z Rauteburg.

Di Katholische Verwaltigszäntre sin in dr Diözes Rauteburg-Stuegert bildet wore go di chilchlig Verwaltig kompakter organisiere. Di katholische Verwaltigszäntre sin dur d Zämmefierig vu dr Ufgabe vu dr Gsamtchilchefpläg un dr Aktuariat bildet.

Dodermit ibernimmt e katholisch Verwaltigszäntrum d Ufgab vu dr fachlige Berotig un Betrejig vu allne Chilchegmeine in eme Dekanat (friejer d Ufgab vum Aktuariat), derzue au no di ganz Verwaltig vun ere Gsamtchilchegmei.

In dr Diözes Rauteburg-Stuegert sin bis hite (Stand: 2009) die katholische Verwaltigszäntre bildet wore:




</doc>
<doc id="24385" url="https://als.wikipedia.org/wiki?curid=24385" title="Kirchenkreis Augsburg">
Kirchenkreis Augsburg

Dr Chilchechreis Augschburg (dt. "Kirchenkreis Augsburg") umfasst s glyych Gebiet wie dr bayrisch Regierigsbezirk Schwobe. Uugfehr 300.000 evangelischi Chrischte läbe in iber 150 Chilchegmeine, wu in sibe Dekanatsbezirk zämmegfasst sin. 
Dr Sitz vum Oberchilcherot (Regionalbischof) isch Augschburg. 

Dr Chilchechreis Augschburg isch anne 1971 yygrichtet wore un isch dodermit dr jingscht vu dr segs bayrische Chilchechreis. Einewäg chenne di Evangelische im bayrische Schwobe uf langi Gschicht zruckluege. In dr friejer freje Ryychsstedt Augschburg, Kaufbeure, Kempte, Lindau, Memminge un Nearle, in dr Gebiet um Memminge, Neu-Ulm un im Ries, derzue au in vereinzelte eemolige Ryychsritterschafte goht d proteschtantisch Tradition bis in d Reformationszyt im 16. Johrhundert zruck. Vil evangelischi Gmeine sin in dr Zyt vu dr Induschtrialisierig un em Böu vu dr Yysebahn an dr Wändi zum 20. Johrhundert grindet wore. D Heimetverdribene sin vilmol evangelisch gsi un hän wäge däm dr Uuasschlag gee fir d Grindig vu neje evangelische Gmeine noch em Zwete Wältchrieg. Dur die gschichtlig Entwicklig git s hite z Bayrisch-Schwobe ganz unterschidligi konfessionälli Verhältnis. Im Siden, vor allem im Allgai, git s Evangelischi in eme Umfäld, wu in dr Mehrheit katholisch pregt isch, im Ries git s dergege au reini evangelischi Derfer.



E wichtigi Roll im chilchlige Läbe im Chilchechreis Augschburg spilt d Gescht- oder Kurseelsorg. An vile Orte wäre Bärggottesdienscht un anderi Veraastaltige aabote, wu sich vor allem an di zahlryyche Urlauber un Kurgescht in d Turismuszäntre wände.



</doc>
<doc id="24386" url="https://als.wikipedia.org/wiki?curid=24386" title="Evangelische Landeskirche in Baden">
Evangelische Landeskirche in Baden

Di Evangelischi Landeschile in Bade isch en uniirte Chile, des heisst si isch durch e Fusion vo de reformiirte und de lutherische Chile entschtande. Im Gägesatz zu vilne andere uniirte Chilene isch si ned ufgrund von ere Verwaltigsunion entschtande, sondern isch e Bekenntnis-Chile. De Sitz vo de Landeschile isch z Karlsrue und de Landesbischof isch seit 1. Juni 2014 de Jochen Cornelius-Bundschuh.

Nach de Bildig vom Grossherzogtum Bade hets im Gebiet drei verschidnigi Konfessione kha. De Grossherzog het aber es Interesse dra gha, zumindescht di beide protestantische Chilene z fusioniire. Au us de Gmeinde isch teilwiis sit em 1817 immer wider d Idee von ere Fusion ufcho. 
So het de Grossherzog im 1821i zu ere Synode iiglade, wo – au wenn di Reformiirte numme öppe en Drittel vo de Proteschtante usgmacht hei – beidi Konfessione gliichschtark verträte si gsi. S Bsundrige an de badische Fusion isch gsi, dass di Chile es gmeinsams Bekenntnis reschpektiv gmeinsami Bekenntnis verabschidet hei und in de Frog vom Abigmahl – wo di Differenze zwüsche de Lutheraner und de Reformiirte am schtärkschte si gsi – s Gwüsse zu de oberschte Inschtanz erklärt hei.
Im Einzelne het d Chile in de Unionsurkunde bi de Gründig folgendi Bekenntnis „namentlich und ausdrücklich“ anerkennt:

A de Spitz vo de Evangelische Landeschile z Bade stoht de Landesbischof (bis 1933 „Prälat“, bis 1933 het s au no ne „Präsident vom Oberchilerot“ an sire Site gää), wo vo de Landessynode gwählt wird.






</doc>
<doc id="24390" url="https://als.wikipedia.org/wiki?curid=24390" title="Bitzer">
Bitzer

Bitzer isch an vor allem auf dr Schwäbische Alb häufichr Familiennama.

Übr d Herkunfd vom Nama gibd s verschiedene Erklärunge. Die erschde besagd, dess dr Nama vo dem Ord Bitz auf dr Schwäbische Alb abgeleided isch und damid e Einwohnr aus Bitz bedideld. Die zweide Erklärung gehd auf d middelhochdeidsche Wohnschdäddenbezeichnung "biziune/bizune" bzw. althochdeidsche "bizuni", "bizunna" und schbädr "bizuni", "bizni" z "bitzi" mid weiblichem Geschlechd: d Bitzi.

Als dridde Theori wird d römische Bezeichnung für e Zischderne "bucio" (Idal.: buzzo) angeführd. Bei den Alemannische Schdämme isch daraus "budzio" und schbädr Büdze worde. Des deidsche Word "Pfüdze" isch ebenso davo abgeleided.

Weiderhin wird des middelhochdeidsche "bidze" für Baumgarde odr Grasgarde genannd. Danebe gibd s au endschbrechend Ördlichkeids- und Flurname, wo si dr Nam devo noh hot kenne ableide.

Im Rhoiland (Rhoi-Sieg-Kreis) gelde oi kloir Fluss (die Bitze) bzw. mehrere Orde (Bitze) als Namensgebr.

Varianten send u. a. "Bitz", "Bizer", "Bitzi".

Die Schreibung Bitzer isch vor allem im südweschdlige deidsche Schbrachraum verbreided (Bade-Wirtteberg), während d Variande Bitzi ausschließlich im Schweizr Schbrachraum z finde isch.






</doc>
<doc id="24426" url="https://als.wikipedia.org/wiki?curid=24426" title="Pfeffingen">
Pfeffingen

Pfeffingen heiße


</doc>
<doc id="24475" url="https://als.wikipedia.org/wiki?curid=24475" title="Christoph Froschauer">
Christoph Froschauer

De Christoph Froschauer (* öppe 1490 vermuetlech z Kaschtl i de Nöchi vo Altötting; † 1. April 1564 z Züri) isch de erscht Buchdrucker z Züri gsi. Bis hüt isch er bsunders bekannt wägem legendäre Wurschtässe in de Faschteziit im 1522i. 

De Froschauer het sin Bruef als Setzer- und Buechdrucker vermutlech z Augschburg bi sim Unkle, em Hans Froschauer glehrt. Öppe im 1515i isch er uf Züri cho, wo-n-er zerscht bim Hans Rüegger gschaffet het, wo z Züri e Druckerei het ufbauet. Nach em Rüegger sim Tod het de Froschauer im 1517 dem sini Witwe ghürot, het im 1519i d Druckerei übernoh und isch im 1519 ins Bürgerrecht vo de Schtadt ufgnoh worde.

So het er Druckufträg vom Schtaat Züri übercho. Au het er dütschi Übersetzige vom Werch vom Erasmus, aber au Schrifte vom Luther und bsunders vom Zwingli druckt. De Zwingli het des noie Medium vom Buchdruck viil bruucht, het Predigte und anderi programmatischi Schrifte laa drucke. De Froschauer isch so en wichtige Förderer vo de Reformation z Züri worde. Au het im Froschauer sim Hus in de Faschteziit 1522 s legendäre «Wurschtässe» schtattgfunde. Dodefür het sich de Froschauer vor em Schtadtrot müesse verteidige.



</doc>
<doc id="24476" url="https://als.wikipedia.org/wiki?curid=24476" title="Meänkieli">
Meänkieli

Meänkieli ìsch e fìnno-ugrìschi Sprooch ùnd ghört ìn säller Famììlie zù de òstseefìnnìsche Sprooche, woobii's deilwiss au als fìnnìsche Dialäkt bèzeichnet wìrd ùnd nìt als eigeni Sprooch. Es ìsch z Schweede e òffiziälli Mìnderheitesprooch.

S Wòrt „meänkieli“, ùf Fìnnìsch "meidän kieli", bèdüttet „ùnseri Sprooch“.

Meänkieli wìrd vor allem ìm Nòrde vò Schweede gschwätzt (Kiruna, Gällivare/Jellivaara, Pajala, Övertorneå ùnd Haparanda/Haaparanta), witteri Sprächer läbe im Nòrdwèste vò Fìnnland ùnd vereinzelt au ìn de andere Städt vò Schweede.

Ursach vò de Èntstehig vòm Meänkieli ìsch de Frììde vò Hamina gsìì, woo di fìnnìsche ùnd lappìsche Deil vòm Chönigriich Schweede an Rùssland abdrätte wòre sìn. S Tornio-Daal, woo al einzigs schweedisch blììbe ìsch, ìsch esoo vòm rèstlige fìnno-ugrìschsproochige Gebiet abgschnìtte wòre; d'Èntwìcklige vòm Fìnnìsche z. B. ìn de Literatur hät's nìt mìtgmacht. Usserdèm sìn viili Lähnwörter ùs em Schweedìsche ùfgnoh wòre, was zwar au ìm Fìnnìsche ìn de gspròchene Sprooch kei Sälteheit ìsch, ìn de gschrììbene Sprooch abber vermììde wìrd.

D'Sprächerzahl bèlauft sìch ìm Tornio-Daal ùf 40.000 bìs 70.000, passiv verstön's aber no meh. Zùdèm sìn's nìt nùme d'Iiwohner vòm Tornio-Daal, woo Meänkieli schwätze: z Schweede lehre's viili Same als Zweitsprooch. D'Müetersproochler sìn fast ussnahmsloos zweisproochig ùnd schwätze meistens Schweedìsch als zweiti Müetersprooch. Ìn de jǜngere Generatione sìnkt d'Sprächerzahl abber kòntinuierlig, au wènn sälli d'Sprooch òft zùmìndest verstön.

Wie di fìnnìschi Standardsprooch hät au Meänkieli z Schweede de Statùs vò-n-re Mìnderheitesprooch. De hìsdorìsch Ùnderschììd zwǜsche dène beide ìsch, dass d'Sprächer vòm Standardfìnnìsche ìn de zweite Hälfti vòm 20. Johrhùndert ìn de Hòffnig ùf Arbet ǜber d'Gränze sìn, während die vòm Meänkieli ìm Johr 1809 dùrch di gschìchtlige Èreignìss zù Schweede choo sìn.

D'Sprooch wìrd au gschrììbe ùnd ìn de Schüele, sogar an de Univèrsitäte vò Stòckhòlm, ùnd Umeå glehrt. S Schweedìsch Radio (Sveriges Radio) hät e Sändig ùf Meänkieli. E Büechautor, woo sìch au fǜr d'Èrhaltig ùnd d'Èrneuerig vò de Sprooch iisètzt, ìsch de Bengt Pohjanen.

D'Emanzipation vòm Meänkieli wìrd nìt sälte au kritisiert: zù de Hauptgrǜnd vò de Geegner ghöört, dass s Ùnderrìchte vòm Fìnnìsche z. B. ìn Bèzùùg ùf d'Literatur nǜtzliger wäär. Zùdèm erkänne si's òft nìt als eigeni Sprooch aa, sòndern òrdne's als fìnnìsche Dialäkt ii. Es ìsch ìm Fìnnìsche zùmìndest esoo ähnlig, dass d'Sprächer vò dène beide Sproche ohni größeri Brobleem verstön; d'Ùnderschììd sìn grìnger wie die zwǜsche Fìnnìsch ùnd Èstnìsch, ùnd au e Fìnne verstoht Èstnìsch ùnd anderst ùme.

D'Bispiilwörter sìn: "tulla" (choo), "nukkua" (schloofe), "hypätä" (schreie), "olla" (sii).



</doc>
<doc id="24478" url="https://als.wikipedia.org/wiki?curid=24478" title="Kartoffel">
Kartoffel

De Härdöpfel «Erdapfel» ("Solanum tuberosum"), au "Häppere, Ebiere" «Erdbirne» oder "Grumppere" «Grundbirne» (lueg alemannischi Näme) isch es Nachtschattegwächs, wo urschprünglich us Südamerika schtammt. Im 16. Johrhundert isch de Härdöpfel uf Europa cho. Am Aafang isch er bsunders als exotischi Pflanze mit schöne Blüete i botanische Gärte beliebt gsi. Erscht mit de Ziit hei sich di Knolle, wo unter de Ärde düent wachse, als Nahrigsmittel duregsetzt. Hüt zällt de Herdöpfel zu de wichtigschte Grundnahrigsmittel.

De Härdöpfel cha uf ganz unterschidliche Art zubereitet werde und as Hoptspiis, Biilaag oder Gmües uuftischet werde:




</doc>
<doc id="24483" url="https://als.wikipedia.org/wiki?curid=24483" title="Cornol">
Cornol

Cornol isch e politeschi Gmeind im Schwiizer Kanton Jura. D Gmeind ghört zum Bezirk Pruntrut.

Cornol ligt im Elsgau, wo uf französisch "Ajoie" heisst.

Cornol isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.



</doc>
<doc id="24484" url="https://als.wikipedia.org/wiki?curid=24484" title="Coeuve">
Coeuve

Coeuve isch e politeschi Gmeind im Schwiizer Kanton Jura. D Gmeind ghört zum Bezirk Pruntrut.

Coeuve ligt im Elsgau, wo uf französisch "Ajoie" heisst.

Coeuve isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.


</doc>
<doc id="24485" url="https://als.wikipedia.org/wiki?curid=24485" title="Bure JU">
Bure JU

Bure isch e politeschi Gmeind im Schwiizer Kanton Jura. D Gmeind ghört zum Bezirk Pruntrut. 

Bure ligt im Elsgau, wo uf französisch "Ajoie" heisst.

Bure isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.



</doc>
<doc id="24486" url="https://als.wikipedia.org/wiki?curid=24486" title="Bressaucourt">
Bressaucourt

Bressaucourt isch en Ort im Schwiizer Kanton Jura und sit em 1. Jänner 2013 Deil vo dr politische Gmeind Fontenais, wo zum Bezirk Pruntrut ghört.

Bressaucourt ligt im Elsgau, wo uf französisch Ajoie heisst.

Bressaucourt isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.


</doc>
<doc id="24487" url="https://als.wikipedia.org/wiki?curid=24487" title="Veit von Istein">
Veit von Istein

Bi de Gschicht vum Ritter Veit vu Ischtei handelt es sich um e Legende, wu hüt no d'St.-Veits-Kapelle am Ischteiner Chlotz druf hi wiist. 

De Ritter Veit isch e schaffige Ritter un Jäger gsi, wu mitm Fräulein Jutta von Sponeck verlobt gsi isch. 

De Bruutstand isch aber in Gfohr groote, wu de Graf vu Thierstein uf em Schloß Angenstein an de Birs (hinter Basel, bi Aesch) zummene Ritterturnier ufgruefe het. Do het de Ritter Veit natürlich aane müesse, Ruhm un Ehre hänn dört gwunke. Er het au viili Priis gwunne, un er het sich dört in d'Tochter vum Graf, in d'Gräfin Bertha vu Thierstein, verliebt. De Graf het nüt gwüßt vu de Verlobig mit de Jutta von Sponeck, un het für sich dänkt: Joo, dä Veit, das gäb e rechte Schwiegersohn. Also het er nüt degege ka, daß sich de Veit um d'Bertha bemüeht. 

D'Jutta het des erfahre, un het natürlich kocht vor Wuet. Kurzerhand het sie sich als Pilgerin uf de Weg uf Mariastein gmacht, des isch ganz in de Nööchi vum Schloß Angenstein. Sie het mit eigene Auge wölle säh, was ihr do verzellt worde isch. 

Uf de Birsbruck isch sie dann im Veit un de Bertha begegnet. Des het sie nit verkraftet, des isch z'viil gsi. Vor de Auge vu ihrem untreue Brütigam het sie sich e Dolch ins Herz gstooße un isch über d'Bruck in d'Birs kait. Ihre tote Leib isch nomol uftaucht, un s'Wasser vu de Birs het sich bluetroot gfärbt.

Do het de Veit dann gmerkt, was er gmacht het. Sone ruchloses Verhalte het nit zum heldehafte Ritter paßt. Er het alles stoh un liege loh, de neui Bruut, sini Knappe un sini Rösser, un isch durchs Birstal zum Rhii gsegglet - immer in de Hoffnig, daß er de Jutta no helfe cha. Bi Hünige het er sich dann mit de Fähri überesetze loh. Uf de Mitti vum Rhii isch dann d'Jutta nomol uffegspüelt worde. Au de Schiffer het si gseh, aber d'Strömig isch damals no wild gsi, sie hänn sie nit ins Boot hole chönne.

De Veit isch dann zrugg uf Istei gsegglet, un dört het er sie dann zum dritte Mol gseh. Sie isch - we viili anderi - am Chlotze aagspüelt worde. Dä Ort het "Totengrien" gheiße, un hüt no heißt das Naturschutzgebiet vor em Chlotze, vu d'Orchideen vu Istei blühe, "Totengrien". 

De Veit het d'Leiche vu de Jutta in de Arm gnu, isch mit ihri uffe uf de Chlotze gange, un het sich mit ihre in de Rhii gstürzt. 

Spööter hänn dann Fischer de zwei Leiche gfunde, un hänn sie an de Fundstell begrabe. De Bischof vu Basel, e Verwandte vum Veit, het dann an sällere Stell e Frauekloster baue loh. Des mueß dann des Kloster "Unserer lieben Frowen zu Istein" gsi sii. 




</doc>
<doc id="24488" url="https://als.wikipedia.org/wiki?curid=24488" title="Kloster Istein">
Kloster Istein

S'Kloster "Unserer lieben Frowen zu Istein" isch uf de linke Sidde vum Isteiner Chlotze gstande, Richtig Chlaichems zue. Dört isch au hüt no e Gedenktafele z'seh, vu de Landstrooß eweg Richtung Chlotze. 

S'Hoheitsgebiet vum Kloster isch e schmale Streife zwische de "Balm" (Chlotze) un de Neueburg am Usgang vum Steingrabe (lueg Flurname vu Istein-Huttinge) gsi. E schmale Weg het sich durch de Klosterwald im Grüenberg un Buechgrabe gschlänglet, un obe ufm Chlotze durch d'Ackerfelder bis zum Klosterfronhof in Huttinge. E große Obstgarte mit Nußbäum un e Stuck Ackerland hänn im Norde vum Kloster no dezueghört. D'Röttler hänn im Kloster e chleini Fischweid geh, also hänn sie alles ka, was mr bruucht. 

S'Kloster selber isch viereckig um e Hof umme baut gsi, mit ere Kirche un emme Wohn- un Wirtschaftsteil. 

Es git zwei Urkundene, wu uf d'Ziit un d'Stifter vu de Klostergründig hiiwiese: 


De Dietrich I. vu Röttle isch 1103 rechtsrheinische Vogt vu de Bsitztümer vum Basler Kloster St. Alban gsi, un s'Isteiner Kloster het dodezue ghört. In sini Ziit fallt also des Gründigsjohr 1105. 

Näbe andere Stifter wird de Lutold vu Röttle, wu zwische 1238 un 1248 Bischof vu Basel gsi isch, als guete "Frund und vatter" wäge sine Gschenkli grüehmt, zum Bispiel isch des e Rebberg gsi überem Isteiner Dinghof, e chlaine Wald in de Nööchi vum Kloster, wu "Klosteraue" gheiße het, un drei Kelch, zwei Glocke un e Meßbuech, wuner im Kloster gschenkt het. 

S'Hofguet vum Kloster, de Fronhof in Huttinge, isch verpflichtet gsi, de Zehnte de ursprüngliche Herrschaft vu Röttle abzgeh. D'Vogtei über s'Kloster un sini Besitzige hänn d'Röttler bis zu de Übergab an de Basler Bischof im Johr 1365 ka. Als ledschde Hoheitsaaspruch hänn d'Röttler no lang de halbe Zehnte vume Teil vum Klosterguet kriegt.

Nach eme Bericht vum Archidiakon Philipp vu Lüttich het sich um 1123 au de berüehmte Krüzzug-Prediger Bernhard von Clairvaux in Istei ufghalte. Es git e Legende drüber, daß de heilige Bernhard dört e blinde Bueb gheilt haig. 

Noch em große Erdbebe vu 1356 in Basel un eme Brand 1387 isch das Kloster zämmekait.




</doc>
<doc id="24490" url="https://als.wikipedia.org/wiki?curid=24490" title="Courchavon">
Courchavon

Courchavon isch e politeschi Gmeind im Schwiizer Kanton Jura. D Gmeind ghört zum Bezirk Pruntrut. De früenrig dütsch Name "Vogtsburg" wört hüt nüme bruucht.

Courchavon ligt im Elsgau, wo uf französisch "Ajoie" heisst. Uf em Gebiet vo de Gmeind gits d Dörfer Courchavon und Mormont. Nochbergmeinde sin Basse-Allaine, Coeuve, Pruntrut u Bure.

Courchavon isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.



</doc>
<doc id="24491" url="https://als.wikipedia.org/wiki?curid=24491" title="Courgenay JU">
Courgenay JU

Courgenay isch e politeschi Gmeind im Schwiizer Kanton Jura. D Gmeind ghört zum Bezirk Pruntrut.

Courgenay ligt im Elsgau, wo uf französisch "Ajoie" heisst.

Courgenay isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.



</doc>
<doc id="24492" url="https://als.wikipedia.org/wiki?curid=24492" title="Courtedoux">
Courtedoux

Courtedoux isch e politeschi Gmeind im Schwiizer Kanton Jura. D Gmeind ghört zum Bezirk Pruntrut.

Courtedoux ligt im Elsgau, wo uf französisch "Ajoie" heisst.

Courtedoux isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.


</doc>
<doc id="24493" url="https://als.wikipedia.org/wiki?curid=24493" title="Damphreux">
Damphreux

Damphreux isch e politeschi Gmeind im Schwiizer Kanton Jura. D Gmeind ghört zum Bezirk Pruntrut.

Damphreux ligt im Elsgau, wo uf französisch "Ajoie" heisst.

Damphreux isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.



</doc>
<doc id="24494" url="https://als.wikipedia.org/wiki?curid=24494" title="Fahy">
Fahy

Fahy isch e politeschi Gmeind im Schwiizer Kanton Jura. D Gmeind ghört zum Bezirk Pruntrut.

Fahy ligt im Elsgau, wo uf französisch "Ajoie" heisst.

Fahy isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.


</doc>
<doc id="24495" url="https://als.wikipedia.org/wiki?curid=24495" title="Fontenais">
Fontenais

Fontenais isch e politeschi Gmeind im Schwiizer Kanton Jura, wo zum Bezirk Pruntrut ghört.

Fontenais ligt im Elsgau, wo uf französisch "Ajoie" heisst. Zum Gmeindspiet ghöred d Dörfer Fontenais, Villars-sur-Fontenais und Bressaucourt. Nochbergmeinde sind uf Schwizer Site Haute-Ajoie, Courtedoux, Pruntrut, Courgenay und Clos du Doubs. Über e "Col de Montvoie", wo höch isch, chunnt mer äne am schwiz-französische Zoll uf Montancy im Département Doubs und witer an Doubs abe.

Fontenais isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton. Sit 2013 ghört au di ehmolig Gmeind Bressaucourt zu Fontenais.



</doc>
<doc id="24496" url="https://als.wikipedia.org/wiki?curid=24496" title="Grandfontaine">
Grandfontaine

Grandfontaine isch e politeschi Gmeind im Schwiizer Kanton Jura. D Gmeind ghört zum Bezirk Pruntrut.

Grandfontaine ligt im Elsgau, wo uf französisch "Ajoie" heisst.

Grandfontaine isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.


</doc>
<doc id="24497" url="https://als.wikipedia.org/wiki?curid=24497" title="Lugnez JU">
Lugnez JU

Lugnez isch e politeschi Gmeind im Schwiizer Kanton Jura. D Gmeind ghört zum Bezirk Pruntrut.

Lugnez ligt im Elsgau, wo uf französisch "Ajoie" heisst.

Lugnez isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.


</doc>
<doc id="24498" url="https://als.wikipedia.org/wiki?curid=24498" title="Rocourt JU">
Rocourt JU

Rocourt isch es Dorf i de politische Gmeind Haute-Ajoie im Schwiizer Kanton Jura, wo zum Bezirk Pruntrut ghört. 

Rocourt ligt im westlige Elsgau, wo uf französisch "Ajoie" heisst.

Rocourt isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Ab de Gründig vom Kanton Jura uf de 1. Jänner 1979 hät Rocourt zu dem Kanton ghört. Uf de 1. Jänner 2018 hät di ehmolig sälbständig Gmeind zu Haute-Ajoie fusioniert.



</doc>
<doc id="24499" url="https://als.wikipedia.org/wiki?curid=24499" title="Vendlincourt">
Vendlincourt

Vendlincourt, dütsch "Wendlinsdorf," isch e politeschi Gmeind im Schwiizer Kanton Jura. D Gmeind ghört zum Bezirk Pruntrut.

Vendlincourt ligt im Oschte vom Elsgau, wo uf französisch "Ajoie" heisst.

Vendlincourt isch im 1271i zämme mim gsammte Elsgau in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort mit em ganze Elsgau zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.



</doc>
<doc id="24513" url="https://als.wikipedia.org/wiki?curid=24513" title="Vorderösterreich">
Vorderösterreich

Vordereschtrych, friejer d Vorland, isch e Sammelname fir di friejere Bsitzige vu dr Habsburger weschtlig vu Tirol un Bayern. Die lige hite vor allem in dr Schwyz, im Elsiss, im Territoire de Belfort, im sidlige Bade-Wirttebärg un z Bayerisch-Schwabe. 

Im ehmolige Vordereschtrych lige di eltschte bekannte Bsitzige vu dr Habsburger wie d Burg Habsburg un d Abtei Ottmarsche. Zwischen em 13. Johrhundert un em Aafang vum 19. Johrhunderts isch d Landesherrschaft im Verlauf vu eppe 550 Johr noodnoo – bis uf Vorarlberg – vu dr Habsburger an anderi Inhaber ibergange (verschideni Ort bzw. Kantön vu dr schwyzerische Eidgnosseschaft, s Chenigrych Frankrych, di Firschtetimer Bayern, Wirttebärg un Bade). Vordereschtrych isch wie s Erzherzogtum Eschtrych vum 14. bis in s 19. Johrhundert Deil vum Heilige Remische Rych gsi un churzi Zyt vum Chaisertum Eschtrych.

Noch dr Verlagerig vu ihrem Bsitz- un Herrschaftsschwärpunkt in s Herzogtum Eschtrych sin d Vorland e versticklet un chleideilig Aahänsel vu dr Habsburgermonarchii gsi. Schärzhaft het mer vu dr „Schwanzfädere vum Chaiseradler“ gschwätzt. Dur d Niderlage vu Morgarte 1315 un Sempach 1386 sin di eigetlige Stammland vu dr Habsburger an d Eidgnosse verlore gange. Hauptdeil vum eschtrychische Schwobe sin jetz dr Sundgau (im sidlige Elsiss) un dr Bryysgau gsi. Sitz vu dr Regierig isch Anze bi Milhüüse gsi. Fryybeg, wu sich anne 1368 dr Habsburger unterstellt gha het, isch di meischt Zyt s geischtig un kulturäll Zäntrum gsi. Im Johr 1457 hän d Habsburger do no Wien ihri zwot Universitet grindet, derwylscht s Archiv vo dr vordereschtryychische Verwaltig uf dr Burg Stei im aargauische Bade gsi isch. Weniger äng verbunde mit Vordereschtrych sin verstreiti Bsitzige z Oberschwobe un im Allgai gsi, di grescht dervu isch d Markgrofschaft Burgau gsi. Zwische 1469 un 1474 isch vum Herzog Siegmund e große Deil vu dr Vorland an dr Herzog Karl dr Kiehn vu Burgund verpfändet wore.

Bi allne habsburgische Herrschaftsdeilige im spote Mittelalter un in dr frieje Nejzyt sin d Vorland an diejenig Linie chuu, wu iber Tirol gherrscht gha het. Dodermit hän si zue "Austria Superior" – („Obereschtrych“) ghert un sin immer wider vu Innschbruck uus regiert wore. Anne 1490 isch e Zäntralbeherd fir Tirol un d Vorland gschaffe wore.

Im Dryßgjehrige Chrieg het di verwitwet Erzherzogi Claudia vu Tirol (Claudia de Medici) drej wirttebärgischi Herrschafte in ihre Bsitz brocht - d Pfandschaft Achalm, d Pfandschaft Hohestaufe un s Amt Blaubeire. Vu 1640 bis 1648 sin die Herrschafte vordereschtrychisch gsi. Em Chanzler Isaak Volmar isch s aber nit glunge, die Bsitzaasprich in dr Weschtfälische Fridensverhandlige durezsetze, scho gar wu di dytsche Firschte uf dr Syte vum Herzog Eberhard III. vu Wirttebärg gstande sin. Mit em Weschtfälische Fride isch s anne 1648 s habsburgisch Elsiss an Frankrych gfalle, do vor allem dr Sundgau un au Brysach. 1651 isch wäge däm Fryybeg an dr Stell vu Anze Hauptstadt vu Vordereschtrych wore. Wirttebärg het die drej Herrschafte zruckkriegt.

No dr Türkechrieg hän sich vil Bewohner vu Vordereschtrych an dr neje Sidoschtgränze vum Habsburgerrych im Chenigrych Ungarn nidergloo, ihri Nochfahre sin d Dueneschwobe.

D Reforme vu dr Verwaltig unter dr Maria Theresia un em Joseph II. sin vilfach abglähnt wore. Im 18. Johrhundert sin e Deil Biet wie Tettnang un s Amt Ortenau erworbe wore un anderi, wie d Gemarkung Gerschbach im Sidschwarzwald, an d Markgrofschaft Bade verchauft wore.

Um 1780 het Vordereschtrych uugfehr 400.000 Yywohner gha. Doderbyy isch Vorarlberg, wu ab 1782 wider vu Innschbruck uus verwaltet woren isch, mitzellt wore.


Vorarlberg (um 1780 "Oberamt Breagaz") isch zue däre Zyt Deil vu dr Grofschaft Tirol gsi.

Scho anne 1799 het Eschtrych d Biet sidlig vum Ryy verlore. S Fricktal isch zerscht franzesischs Protektorat wore, 1802 e eigene Kanton in dr Helvetische Republik, 1803 schließlig e Deil vum Aargau. Im Pressburger Fride vu 1805 hän d Habsburger Vordereschtrych ganz verlore. Di historische Territorie – vor allem Deile vu Breagaz, Genzburg un Weissehorn – sin an s nej Chenigrych Bayern gange, dr Bryysgau an s nej Großherzogtum Bade, Rauteburg un Horb an s Chenigrych Wirttebärg, Biet bi Simmeringe an Hohezollere un chleineri Biet an s Großherzogtum Hessen. In e baar Deil vu Vordereschtrych hän d Lyt no lang dr Zyt vu dr Zuegherigkeit zum Huus Habsburg nooghile: Di schwebische Genzburger hän zem Byschpel zerscht no massivem Yywirke vu dr bayrische Regierig chenne derzue brocht wäre, di eschtrychische Farbe in ihrem Stadtwappe geg di bayrische Farbe uuszdusche. Z Weissehorn, wu in dr Nechi vu Genzburg lyt, hangt hit no dr eschtrychisch Adler am Stadttor, wie au z Brysach un z Ändinge. Z Villinge ziert s Wappe as eis vu Dreje d Fassad vum alte Rothuus. Dr Landchreis Bryysgau-Hochschwarzwald fiert bis hite di eschtrychische Farben im Wappe. 1815, bim Wiener Kongräss, het s d Iberlegig gee, uf s Herzogtum Salzburg z verzichte un statt däm dr Bryysgau nej z erwärbe. Des wär au dr Wunsch gsi vu dr Bryysgauer, wu mit ere Delegation uf em Wiener Kongräss verträtte gsi sin un mit ere Botschaft an dr Chaiser vu Eschtrych un dr russisch Zar drum bätte hän, bi Eschtrych z blyybe. Salzburg isch aber fir d Habsburger praktischer gsi, wel s eschtrychisch Staatsgebiet doderdur besser abgrundet woren isch. Mit em Wiener Kongräss hän d Vorland no rund 550 Johr ufghert z bstoh. Mit dr Uusnahm vu Vorarlberg het s Chaiserrych dodermit alli andre Biet an s hitig Dytschland un d Schwyz verlore.

Di historisch Bedytig vu Vordereschtrych lyt z. B. dodrin, ass es – zämme mit dr Bsitzige vu dr Familie Firschteberg un Hohezollere un ere Aazahl vu geischtlige Biet – fir di katholisch Prägig vu dr Sidhelfti vu Bade-Wirttebärg verantwortlig isch. Architektonischi Zyygnis doderfir sin di vile große Chloschteraalage un Chilche.




</doc>
<doc id="24515" url="https://als.wikipedia.org/wiki?curid=24515" title="Landvogtei Schwaben">
Landvogtei Schwaben

D Landvogtei Schwabe, ab 1750 Oberamt Altdorf, het zue Vordereschtrych ghert un isch dodermit e Deil vum Habsburgerrych gsi.

Si isch noch em Änd vum Herzogtum Schwobe as "Rychslandvogtei in Ober- un Niderschwobe" 1541 an Eschtrych chuu, un isch dert verblibe bis 1805. Noch em Pressburger Fride isch si an Wirttebärg gfalle, s "Amt Gebrazhofe" (Leitkirch) zerscht an Bayern, 1810 derno aber au an Wirttebärg.

Si het Biet umfasst vum eschtlige Nordstade vum Bodesee iber s Schussedal (Waldsee) bis zue dr Oschtalb (Schelklenge, d Stadt Riedlenge), derzue im Weschtallgai s Umland vu dr Rychsstadt Leitkirch (Gebrazhofe). D Landvogtei isch in e "Oberi Landvogtei" un e "Nideri Landvogtei" deilt gsi. Sitz vu dr "Obere Landvogtei" isch Altdorf (hite Weingarte) gsi.




</doc>
<doc id="24517" url="https://als.wikipedia.org/wiki?curid=24517" title="Bassecourt">
Bassecourt

Bassecourt isch e politischi Gmeind im Schwiizer Kanton Jura gsi. Uf de 1. Jänner 2013 het si mit de Gmeinde Courfaivre, Glovelier, Soulce und Undervelier zu noie Gmeinde Haute-Sorne fusioniirt. 

S Dorf Bassecourt ligt uf ere Höchi vo 477 m ü. M., öppe 8 km im Südweschte vo Delsbärg.

Bassecourt isch im 1271i in de Bsitz vom Fürschtbistum Basel cho. In de Johr 1793i bis 1815i het d Gmeind zu Frankriich ghört, zerscht zum Département du Mont Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort zu Bärn chunnt. Sit de Gründig vom Kanton Jura uf de 1. Jänner 1979 ghört Bassecourt zu dem Kanton. Sit em 1. Januar 2013 ghört Basecourt zu de nöie Gmeind Haute-Sorne.



</doc>
<doc id="24518" url="https://als.wikipedia.org/wiki?curid=24518" title="Boécourt">
Boécourt

Boécourt isch e politischi Gmeind im Kanton Jura. Si ghört zum Bezirk Dälschberg.

Boécourt ligt uf der Höchi vo 516 Meter über Meer, im Weschte vo der Stadt Dälschberg.

Boécourt isch eis vo de 13 freie Dörfer vo de Herrschaft Dälschberg gsi, wo im 1271i in de Bsitz vom Fürschtbistum Basel cho sin. In de Johr 1793i bis 1815i het d Gmeind zu Frankriich ghört, zerscht zum Département du Mont Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.


</doc>
<doc id="24521" url="https://als.wikipedia.org/wiki?curid=24521" title="Bourrignon">
Bourrignon

Bourrignon isch e politischi Gmeind im Schwiizer Kanton Jura. D Gmeind ghört zum Bezirk Delsbärg. 

Bourrignon ligt uf ere Höchi vo 770 m ü. M., im Weschte vo Delsbärg.

Bourrignon isch eis vo de 13 freie Dörfer vo de Herrschaft Delsbärg gsi, wo im 1271i in de Bsitz vom Fürschtbistum Basel cho sin. In de Johr 1793i bis 1815i het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.


</doc>
<doc id="24523" url="https://als.wikipedia.org/wiki?curid=24523" title="Châtillon JU">
Châtillon JU

Châtillon ligt uf ere Höchi vo 523 m ü. M., im Süde vo Delsbärg.

Châtillon isch zum erschte Mol im 1148i mit em Näme "Chastellun" in ere Urkunde uftaucht. De Papscht Eugen III. het in dere Urkund beschtätiget, dass s Dorf zu de Propschtei Münschter-Granfelde ghört. Au in de Ziit vo de Reformation isch Châtillon katholisch blibe. In de Johr 1797 bis 1815 het d Gmeind zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort zu Bärn chunnt. Bi de Volksabschtimmig über d Schaffig vom Kanton Jura sind d Lüt im Dorf in de Mehrheit für de noii Kanton gsi und so isch Châtillon im 1976 vom Bezirk Münschter zum Bezirk Delsbärg cho und ghört sit em 1. Jänner 1979 zum Kanton Jura.


</doc>
<doc id="24525" url="https://als.wikipedia.org/wiki?curid=24525" title="VfB Stuttgart">
VfB Stuttgart

Dr VfB Schduagert (offiziell "Verein für Bewegungsspiele Stuttgart 1893 e. V.") isch an Spordverei ausm Schduagerter Stadtbzirk Bad Cannstatt. Mid iber 56.000 Mitglidr isch dr VfB dr greischde Spordverei vo ganz Bada-Wirdaberg.

Dr VfB isch bsonders für sei Fuaßballabteilung bekannt. D Fuaßballmannschaft vom VfB isch fünf mol Deitschr Moischdr wora ond hot drei mol da DFB-Pokal gwonna.

D Rote schbielad in dr Mercedes-Benz Arena im Neckarpark.

Rivala sin dr FC Bayern München, dr KSC ond d "Blaue" Kickers ausm Schduagerter Stadtdoil Dägerloch.



</doc>
<doc id="24526" url="https://als.wikipedia.org/wiki?curid=24526" title="Corban">
Corban

Corban isch es Dorf i de politische Gmeind Val Terbi im Schwiizer Kanton Jura, wo zum Bezirk Delsbärg ghört.

Corban ligt uf ere Höchi vo 525 m ü. M., im Oschte vo Delsbärg.

Corban wird im Johr 1184 zum erschte Mol in ere Urkund gnennt, noch mit em dütsche Näme "Bathendorf". Ab em 1240 isch di französisch Bezeichnig "Corpaon" nochgwise. S Dorf het zu de Propschtei Münschter-Granfelde ghört. Au in de Ziit vo de Reformation isch Corban katholisch blibe. In de Johr 1797 bis 1815 het d Gmeind zu Frankriich ghört, zerscht zum Departemänt du Mont-Terrible, dann ab em 1800i zum Departemänt Haut-Rhin, em Oberelsass. De Wiener Kongress het im 1815 entschide, dass de Ort zu Bärn chunnt. Bi de Volksabschtimmig über d Schaffig vom Kanton Jura sind Lüt im Dorf in de Mehrheit für de noii Kanton gsi und so isch Corban im 1976 vom Bezirk Münschter zum Bezirk Delsbärg cho und ghört sit em 1. Jänner 1979 zum Kanton Jura. Zum 1. Jänner 2018 isch Corban mit Val Terbi fusioniert worde.


</doc>
<doc id="24527" url="https://als.wikipedia.org/wiki?curid=24527" title="Courchapoix">
Courchapoix

Courchapoix isch e politischi Gmeind im Schwiizer Kanton Jura. D Gmeind ghört zum Bezirk Delsbärg. 

Courchapoix ligt uf ere Höchi vo 496 m ü. M., im Oschte vo Delsbärg.

S Dorf Courchapoix het früener zu de Propschtei Münschter-Granfelde ghört. Au in de Ziit vo de Reformation isch Courchapoix katholisch blibe. In de Johr 1797 bis 1815 het d Gmeind zu Frankriich ghört, zerscht zum Département du Mont Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort zu Bärn chunnt. Bi de Volksabschtimmig über d Schaffig vom Kanton Jura sind Lüt im Dorf in de Mehrheit für de noii Kanton gsi und so isch Courchapoix im 1976 vom Bezirk Münschter zum Bezirk Delsbärg cho und ghört sit em 1. Jänner 1979 zum Kanton Jura.



</doc>
<doc id="24528" url="https://als.wikipedia.org/wiki?curid=24528" title="Courfaivre">
Courfaivre

Courfaivre isch e politischi Gmeind im Schwiizer Kanton Jura gsi. Uf de 1. Jänner 2013 het si mit de Gmeinde Bassecourt, Glovelier, Soulce und Undervelier zu noie Gmeinde Haute-Sorne fusioniirt. 

Courfaivre ligt uf ere Höchi vo 460 m ü. M., im Südweschte vo Delsbärg.

Courfaivre isch eis vo de 13 freie Dörfer vo de Herrschaft Delsbärg gsi, wo im 1271i in de Bsitz vom Fürschtbistum Basel cho sin. In de Johr 1793i bis 1815i het d Gmeind zu Frankriich ghört, zerscht zum Département du Mont Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.



</doc>
<doc id="24529" url="https://als.wikipedia.org/wiki?curid=24529" title="Kandersteg">
Kandersteg

Chanderstäg (amtlich "Kandersteg") isch e politischi Gmaind im Verwaltigskrais Frutige-Nidersimmetal im Berner Oberland. 

Chanderstääg ligt im obere Chandertal und isch flächemässig die viertgrösst Gmaind vom Kantoo Bern, devo sind aber 73% Alpezoone und drum nöd wertschaftlich nutzbar, je öppe 5% sind Kulturland und Wald, de Rest sind Alpe, wo s Vee gsömmeret werd. 

Chanderstääg isch zum erschte Mol gnennt worde im Joor 1336 als "de Kanderstege". Bis zum 31. Dezember 2009 het d Gmaind zum Bezirk Frutige ghört.

Bi de Nationalrootswahle 2011 het s da Ergebnis ggää: BDP 32,1 %, CVP 0,7 %, EVP 1,1 %, FDP 6,6 %. GLP 4,3 %, GP 4,5 %, SP 11,7 %, SVP 34,9 %, Suschtigi 4,1 %.

Gmeindspresidäntin vo Chanderstääg isch d Barbara Jost-Schrepfer (Stand 2013).

S Woppe vom Chanderstäg zaigt de Frutigadler und drunter de Steg öber d Chander, em Fluss, wo em Dorf de Name ggee het.

Quälle: Bundesamt für Statistik 2005

Dr Uusländeraatail isch 2010 bi 17,9 % gläge.

Scho i de Römerzitt het e Söömerweg vo Chanderstäg öber de Lötschepass is Walliser Lötschetal gfüert. Doch het de Weg nie e bsundrigi Bidütiig ghaa. Sid em Middelalter goot en Saumwääg über d Gemmi uf Leukerbad. Erscht mit em Bau vo de Lötschbergbaan vo 1906 bis 1913 het Chanderstäg e gueti Verchersaabindig öberchoo und hüt findet no de Autoverlaad dör de Lötschbergtunnel z Chanderstäg statt.

Mit de Realisierig vo de NEAT hed sech der Durchgangsvercheer för Chanderstäg starch gänderet, well jetz d Schnällzüg und die meischte Güeterzüg dure neu Basisdunnel, wo vo Frutige uf Araro goot, töif under Chanderstäg dure faare. D Regionalzüg vo Spiez uf Brig nää no d Bärgschtrecki und halte z Chanderstäg.

Chanderstäg isch mid de Iisebaa und uf der Taalstross guet erraichbar und de Tourismus bildet nebet de Alpwertschaft e wichtige Wertschaftsfaktor. Bergbaane und Gondeli bringet Wanderer und Spaziergänger an Öschinesee oder uf d Allmenalp. Di stail 400 Meter hööchi Felswand bi de Allmebaan isch uusbaut för schwindelfraiji Chletterer mit Nepalsteg und Tyrolienne. Im Winter gits no Skipiste und e Schlittelbaan und ono e Schlittschuebaahn.

De Öschinesee ghört zum UNESCO Weltnaturerbe Jungfrau-Aletsch-Bietschhorn. De abgschlossni und alpini Charakter vo de Gmaind und e sanfte Turismus füered dezue, as Chanderstäg no en intakti Natuur het mit ere Alpeflora und Fauna und seltnigi Pflanze, wie verschidnig Enzioone, Alpereebe, Fraueschue oder Männertroi und Edelwiiss, und typischi Alpetier wie Murmeli, Gämschi, Staibock und Staiadler, Schneehuen oder d Chrützottere sind no i de Berge rund um Chanderstäg haimisch.

De Tielekt vo Chanderstääg oder "ds Chanderstägertütsch" zaigt gegenöber vom Berneroberländertielekt gwüssi Bsunderhaite uuf. S langi /a/ isch liecht verdumpft oder statt "stüpfe" haissts "stupfe" oder "speat" statt "spaat", wi i de anderne Dörfer vo de Umgebig. De Tielekt ghöört zum Höchstalemannische, doch dringet immer mee hochalemannischi Forme in Tielekt, hets früener no "Ããhe" ghaisse, sait mer hüt "Ankche", und "treehe : trõõhe" werd dör "trinkche : trunkche" verdrängt, statt "gääre" ghört mer au noi "gärn". Aigehaite wo au sus im Berner Oberland geltet sind z. B. d velarisierig vom /l/ i bstimmte luutliche Umgebig oder d Monophthongierig vo mhd. /ou/ zu /o/, z. B. "gloobe" statt "gloube".

A Wienechte und am Noijoor züchet bis spoot i d Nacht ine d "Pelzmartiga" dör s Dorf und verschrecked d Lüüt. Denebet gis no Verain, wo de alti Bruuch vom Jodle pfleget.

Chanderstäg isch erst 1860 en aigni Chilegmaind wore. Doch isch scho ane 1510 e Chapeli baut wore, demit d Söömer öber d Gemmi und de Lötschepass vorem Uufbruch no chönet Bete. Zudem isch im Winter de Weg uf Frutige för di alte Mensche z schwer gsii. Wäred de Reformatioo hend d Chanderstäger d Bifell vo de Obrigkait nöd ganz bifolgt und drum isch da Chappeli und e Tail vo de Uusstattig erhalte blibe, denn d Reforamtore hend verlangt, as e Chile ooni aigne Pfarrer gschlosse werde müesst. Erst 1910 isch s Chappeli dör e Aabau und e Chileturn zunere rechte Chile uusbaut wore. Wege de katholische Churgäst und de Gastarbaiter isch denn 1927 di katholischi Maria-Chile baut wore. Sit wenige Joore lebt im eemoolige Hotel Waldrand zudem no e chliini buddhistischi Mönchsgmainschaft im Chloster Kloster Dhammapala.

75 % vo de Ywohner sind evangelisch-reformiert, 13,5 % si römisch-katholisch (Stand 2000).






</doc>
<doc id="24531" url="https://als.wikipedia.org/wiki?curid=24531" title="Kander (Schweiz)">
Kander (Schweiz)

D Chander isch e Fluss im Berner Oberland, wo oberhalb vo Chanderstäg sini Quele het und in Thunersee ine fliesst. De Name chunnt us em Keltische und bedütet »die Wiissi, Glänzigi«.

D Quele vo de Chander lige im Blüemlisalpmassiv ir Gmeind Chanderstäg und werde vom Chanderfirn gspise. Dr oberst Teil fliesst dür ds Gasteretal, denn vo Chanderstäg bis Frutige dür ds Chandertal. Underhalb vo Fruttige wird ds Tal aber Fruttigtal gnennt. D Chander fliesst sit 1714 dür ne künstleche Kanal i Thunersee, vorher isch si underhalb vo Thun direkt i d Aare ine gflosse.

Di wichtigste Nebeflüss si dr Schwarzbach, wo im Biet vo Leukerbad afoot und vo der Gemmi i d Chander abechunnt, dr Öschibach us em Öschinesee, d Entschlige und d Simme.


</doc>
<doc id="24533" url="https://als.wikipedia.org/wiki?curid=24533" title="Courrendlin">
Courrendlin

Courrendlin – uf düütsch "Rennedorf" – isch e Gmeind im Kanton Jura. Si ghört zum Bezirk Dälschberg. 

Courrendlin lyt uf der Höchi vo 523 Meter über Meer, im Süde vo der Stadt Dälschberg.

Courrendlin isch in ere Urkund vo 866 mit em Näme "Rondolana Corte" uftaucht. Mindescht sit em 9. Johrhundert het s Dorf zu de Propschtei Münschter-Granfälde ghört. Au i der Zyt vo der Reformation isch Courrendlin katholisch blibe.

In de Johr 1797 bis 1815 het d Gmeind zu Frankrych ghört, zerscht zum Département du Mont Terrible, dann ab em 1800i zum Département Haut-Rhin, em Oberelsass. Der Wiener Kongress het im 1815 entschide, dass d Ortschaft zu Bärn chunnt.

Bi der Volksabschtimmig über d Schaffig vom Kanton Jura sind Lüüt im Dorf in der Mehrheit füre noii Kanton gsi, und so isch Courrendlin im 1976 vom bärnische Bezirk Münschter zum Bezirk Dälschberg cho und ghört sit em 1. Jänner 1979 zum Kanton Jura.

Ufe 1. Jänner 2019 händ Couurrendlin und die ehemolige Gmeinde Rippertschwiiler und Vellerat fusioniert, und die neui, grösseri Gmeind heisst wider Courrendlin.


</doc>
<doc id="24534" url="https://als.wikipedia.org/wiki?curid=24534" title="Courroux">
Courroux

Courroux (dütsch: "Lüttelsdorf") isch e politischi Gmeind im Schwiizer Kanton Jura. D Gmeind ghört zum Bezirk Delsbärg. 

Courroux ligt uf ere Höchi vo 418 m ü. M., im Oschte vo Delsbärg.

Courroux isch eis vo de 13 freie Dörfer vo de Herrschaft Delsbärg gsi, wo im 1271i in de Bsitz vom Fürschtbistum Basel cho sin. In de Johr 1793i bis 1815i het d Gmeind zu Frankriich ghört, zerscht zum Département Mont-Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.



</doc>
<doc id="24535" url="https://als.wikipedia.org/wiki?curid=24535" title="Courtételle">
Courtételle

Courtételle isch e politischi Gmeind im Schwiizer Kanton Jura. D Gmeind ghört zum Bezirk Delsbärg. 

Courtételle ligt uf ere Höchi vo 441 m ü. M., im Südweschte vo Delsbärg.

Courtételle isch eis vo de 13 freie Dörfer vo de Herrschaft Delsbärg gsi, wo im 1271i in de Bsitz vom Fürschtbistum Basel cho sin. In de Johr 1793i bis 1815i het d Gmeind zu Frankriich ghört, zerscht zum Département du Mont Terrible, dann ab em 1800i zum Département Haut-Rhin, em Oberelsass. De Wiener Kongress het im 1815 entschide, dass de Ort zu Bärn chunnt. Sit de Gründig vom Kanton Jura uf de 1. Jänner 1979 ghört d Gmeind zu dem Kanton.


</doc>
<doc id="24536" url="https://als.wikipedia.org/wiki?curid=24536" title="Adrien Zeller">
Adrien Zeller

Dr Adrien Zeller (* 2. Avrìl 1940 ìn Zàwra; † 22. Àuigscht 2009 ìn Hàwenàui) ìsch a frànzeescher Politiker vu dr UMP gsìì. Sitter 1996 ìsch er Präsidant vum elsassischa Regionàlrot gsìì.

Ar hàt ìn d UMP gheert sitter 2002. Vorhar ìsch er ìn dr CDS un dr UDF gsìì. Vu 1986 bis 1988 ìsch er Stààtssekretär ìm zweita Kabinett vum Jacques Chirac gsìì.

Dr Adrien Zeller ìsch mìt 69 Johr àn'ma Harzìnfarkt gstorwa.

Dr Adrien Zeller stàmmt üs'ra Fàmìlia vu lokàla Gwählta vum Bezìrk Zàwra, ìm Unterelsàss. Si Vàter, dr Henri Zeller (1905-1969), a Unternehmer ìn Müürarèi, un si Großvàter, dr André Zeller (1880-1951), sìn beida Maire gsìì vu Otterswiller. Küüm ìsch dr Adrien Zeller uf d Walt kumma, ìsch s Elsàss ditsch worra un sina Fàmìlia ìsch ìn Châteauroux, ìm Frànkrìch, ge wàndla, wahrem Zweita Waltkriag.

Adrien Zeller hàt Ekonomie un Àgràrwìssaschàft gstudiart.

Maire

Màndàta ìm Departement

Regionàla Màndàta

Nàtionàla Màndàta

Funktiona ìn dr Regiarung

Màndàta ìm Europäischa Pàrlament



</doc>
<doc id="24537" url="https://als.wikipedia.org/wiki?curid=24537" title="Hugideo">
Hugideo

De Hugideo isch e Chlausner gsi ufm Isteiner Chlotz un d Hauptperson vun ere Novelle us em Joor 1884 vum Josef Victor vu Scheffel (1826–1886).

D Novelle schpilt in de Römerzit. De Juthunge Hugideo het sich in d Priesterin Benigna Serena verliebt. Si sin trennt worde, un de Hugideo het in sinere abglägene Chlause am Rhy bim Ischteiner Chlotze e Marmorbüschte vu sinere Fründin gmacht, damit er öbbis zum Aaluege het, wenn er an sii dänkt. Zobe isch er vilmol am Chlotze abekletteret, zum d Leiche zämmeläse, wu de Rhy aagspüelt het. Z Augusta Raurica (hüt heißts Augst) hets in sällere Zit kriegerischi Usenandersetzige mit de Alemanne geh, un d Leiche sin z Ischtei am Totegrien aagschwemmt worde, weil de Rhy dört e Kurve gmacht het. 

Wu dann d Alemanne de römischi Besatzig vu Augusta Raurica nidergmetzlet ka hänn, isch an eim Tag au d Leiche vu de Benigna Serena aagspüelt worde. Si het e durchbohrti Brust ka. Wu de Hugideo si gseh het, het er sich selber e Dolch in d Brust ghaue, damit er wenigstens im Tod mit ihre vereint isch. Si Kolleg, de Salmefischer Nebi, het ihn an de Sidde vu de Benigna begrabe.



</doc>
<doc id="24546" url="https://als.wikipedia.org/wiki?curid=24546" title="Livische Sprache">
Livische Sprache

Livìsch ìsch e òstseefìnnìschi Sprooch, woo chùrz vor em Ussstèrbe stoht ùnd friehner ìm Nòrde vò Lèttland gschwätzt wòre ìsch. Di nöchste verwandte sìn Èstnìsch, Votìsch, Fìnnìsch, Kareelìsch ùnd witter èntfèrnt au di andere fìnno-ugrìsche ùnd uralìsche Sprooche.

D'Noochfahre vòm friehner große Vòlk läbe hǜtt nùme no ìn einzelne Fìscherdörfer ìm Nòrde vò de Kurland-Halbìnsle, ìhri Zahl lìt ùnder 500. Ìm 13. Johrhùndert hät de Dütsch Òrde Livland ùnderwòrfe, was s Vòlk gschwächt ùnd verursacht hät, dass d'Mìtglììder ìmmer meh mìt de Lètte ùnd doodemìt Lèttìschsproochige verschmùlze sìn.

Zwar ìsch s Livìsch scho ìm 19. Johrhùndert zùm Fòrschigsòbjäkt wòre, gschrììbeni Tèkscht ìn dère Sprooch sìn abber èrscht ìn de èrschte Hälfti vòm 20. Johrhùndert veröffentligt wòre. Ìn de lètschte Johrzähnt sìn Bsträbige ùndernoh wòre, d'Sprooch z erhalte ùnd z stärke: mìthìlf vò de hauptsächlig ältere Lütt, woo's no güet hän chönne schwätze, sìn Wörterbiecher ùf Lèttìsch, Dütsch ùnd Rùssìsch gschrììbe ùnd Chrèstomatiie erstèllt wòre. Òb s Livìsch ìn de Züechùmft au no aktiv verwändet wìrd, ìsch abber allewiil no zwifelhaft.

S livìsch Alfabeet bstoht ùs 40 bzw. 43 Büechstabe: A/a, Ā/ā, Ä/ä, Ǟ/ǟ, B/b, D/d, Ḑ/ḑ, E/e, Ē/ē, F/f, G/g, H/h, I/i, Ī/ī, J/j, K/k, L/l, Ļ/ļ, M/m, N/n, Ņ/ņ, O/o, Ō/ō, Ȯ/ȯ, Ȱ/ȱ, (Ö/ö), (Ȫ/ȫ), Õ/õ, Ȭ/ȭ, , P/p, R/r, Ŗ/ŗ, S/s, Š/š, T/t, Ț/ț, U/u, Ū/ū, (Y/y), (Ȳ/ȳ), V/v, Z/z, Ž/ž.



</doc>
<doc id="24557" url="https://als.wikipedia.org/wiki?curid=24557" title="Isteiner Klotz">
Isteiner Klotz

De Ischteiner Chlotze isch e Schtaiformation im Landkreis Lörrach, ganz im Südweschte vu Dütschland. De Ischteiner Chlotz isch öbbe 150 Meter hoch überm Rhy zwische Ischtei un Chlaichems. 

Am weschtliche End bi Ischtei isch de Chlotze ziemlich steil. Dört sieht mr d'St.-Veits-Kapelle, wu s'erscht Mol umms Johr 1100 baut worde isch. Ufm Chlotze dobe isch e ungfähr 3 km lange Rundwanderwäg. 

De Ischteiner Chlotze isch e mehreri Quadratkilometer großi Zone mit jurassische Ablagerige, wu zwischem Rhygrabe un em südliche Schwarzwald iikeilt isch. De Chlotze het im Rhy früeher de Weg Richtig Norde versperrt. Wäge däm isch de Rhy dörtmols übers Rhonetal ins Mittelmeer gange. 

De Ischteiner Chlotze im südliche Rhytal isch e Grabebruchscholle us Gschtai us de Oberjura-Ziit, wu's im Oschte vum Oberrhygrabe geh het. De älteschte (unterschte) Schtai sin underoxfordischi Tonmergel-Mergel-Wexelfolge, sogenannti Pholadomyen-Mergel (nach de Muschle "Pholadomya exaltata"), wu vum Usseh her gliich sin wie de Schtai vum Schwiizer un nordoschtfranzösische Oberjura (Argilles à Chailles). 

De Pholadomye-Mergel chennt mr an de Lag vu de Chalch-Knolle. Drüber sin Schtai mit Riffchoralle. Nach tonige Chorallemergle chunnt de ungfähr 40 Meter breiti Chorallechalch, vu noch obe e Übergang vu großflächig verbreitete Choralleriff-Chalche zu verstreute chlainere Riffchörper zeigt. 

Abgschlosse wird de oberjurassischi Schichtefolg vum Ischteiner Chlotz vu dichte mikitische Chalche (Brachipode-Chalch oder Splitterchalch). D'Obergrenze vu de Schteifolg vum Isteiner Chlotz isch uneinheitlich un wird durch s'Iisetze vu gebangde, mikritische bis onkoidische Faziestübbe ohni Chorallefüehrig definiert. D'Hangendgränze isch schtellewiis als düttlichi Diskontinuitätsflächi usbildet. 

Mr het "cardioceras cordatum" in de underschte, chieselknollehaltige Pholadomyen-Mergle gfunde. De schtelle de Schtai ins obere Unteroxfordium. De genaui orthostratigrafischi Iiordnig vu däne hängende Choralle-Chalche isch durch s fascht vollständigi Fehle vu geeignete Leitfossilie schwiirig. Vor allem ufgrund vu de Position vu d Pholadomyen-Mergle un de vereinzelte Fund vu Perisphincte duet mr si ins untere bis oberi Mitteloxfordium schtelle. Für de mikritische Abschnitt diräkt überm Chorallechalch isch wahrschiins scho e oberoxfordisches Alter dänkbar. D'Schtai sin in Bezug uf d'Stratigraphie un wäge de Faziesabfolg de unter- bis mitteloxfordische Gschtei vum Schwiizer und französische Oberjura ähnlich. Vergliichbari Gschtei finde sich au 20 Kilometer südlich bi de Blauechette im nördliche Schwiizer Jura.

Nach de erschte Entdeckige in de 1930er/1940er Johre het mr am Ischteiner Chlotze, uf de Gemarkig Chlaichems, anne 1951 bis 1953 un 1956 archäologischi Usgrabige unter de Leitig vu de Elisabeth Schmidt us Basel gmacht. Sälli het dört - uf dütschem Bode s'erschtmol - de Nochwiis über e Bergbau broocht, wu in de Jungschtaiziit zum Füürschtei-mache bruucht worde isch. Widderi Usgrabige durch d'Universität z Basel sin in de Johre 2003 un 2004 gmacht worde. Dört het mr usegfunde, daß de Füürschtei-Abbau am Chlotze ungfähr so um 4100 bis 4200 vor Chrischtus gsi isch. 

Wu mr d'Rhytalbahn baut het, hänn d'Inscheniöre au e Lösig für de Ischteiner Chlotze müesse finde. Mr het sich für e ebeni, aber defür kurveriichi Variante mit Radie vu 400 Meter entschiide. D'Iisebahnstrecki, wu bis hüt bestoht, isch wäge däm e richtigs Verchershindernis, wiil de maximali Gschwindigkeit uf däne 15 km durch de Chlotze numme 75 km/h sii dörf. Wäge de Nichtbeachtig vu däre Gschwindigkeitsbeschränkig hets am 21. Juli 1971 z'Rhiwiiler e schwers Iisebahnunglück geh, wu 23 Lütt umcho sin. 
Am 1. April 2004 hets e widdere Iisebahnunfall geh in de Nööchi vum Chlotze. E Rebbuur isch mit sim Bulldog uf d'Gleis kait, grad wu e ICE us Basel chu isch. 

Wiil de Gschwindigkeitsbremsi am Chlotze nümmi zu de neue Hochgschwindigkeitszüüg vu de Bahn basst, baut mr momentan de Chatzebergtunnel zwische Schlienge un Efringe, wu aber numme für Personezüüg gnu werde soll. D'Güeterzüüg un d'Regio-S-Bahn solle widder durch de Chlotze fahre. 

De Ischteiner Chlotze het immer wider Burge un Festigsaalage gha (Burg Istei), wiil mr vu dört wiit ins Elsaß duure sieht. Zwische 1902 un 1907 sin Aalage im Rahme vu de Oberrhybefeschtigunge baut worde, wu ufgrund vu de Beschtimmige vum Versailler Vertrag wieder abbaut hänn wärde müesse. 

1936 hänn d'Nationalsozialischte aber wieder aagfange, de Ischteiner Chlotze als Festig uszbaue, wiil er e Bestandteil vum Weschtwall gsi isch. Bis 1945 sin 113 Bunker um Ischtei umme baut worde. De Bunker hänn teils Wand- un Deckeschtärkene ka vu 3,5 Meter. Wäge däm hänn sie zu de am stärkschte befestigte Aalage vum ganze Weschtwall am Oberrhy golte. D'Hauptaalage sin unterirdisch gsi. De einzelne Champfständ im Chlotze sin über ein bis zwei Kilometer lange Hohlgäng, Treppe un Fahrstüehl mitnander verbunde gsi. Obe ufm Chlotze isch e 105 Tonne schweri Panzerchupple für d'Artillerie-Beobachtig baut worde. In d'Chupple uffe het e fascht 56 Meter langi Treppe gführt. D'Iigäng vu de churze Iisebahntunnel vu de Rhytalbahn sin mit Sprengschtoff usgstattet worde, damit mr sie jederziit hätt chönne sprenge. 

Noch em End vum Krieg het mr d'Befestigungsaalage zu große Teile abbaut oder hii gmacht. De stabile, neu baute Schtolle-Aalage im hintere Teil vum Chlotze het d'Bundeswehr bis Endi 2005 als Lagerrüüm gnutzt. Ab 2006 hänn si s'Sanitätsdepo vu de Bundeswehr stillglegt. Di oberirdische Verwaltigshüüser werde jetz vu de Bundespolizei gnutzt. 




</doc>
<doc id="24565" url="https://als.wikipedia.org/wiki?curid=24565" title="Matthias Zurbriggen">
Matthias Zurbriggen

Dr Matthias Zurbriggen (* 15. Mai 1856 z Saas-Fee; † 21. Juni 1917 z Gämf) isch e Schwyzer Bärgstyger gsi.

Dr Zurbriggern isch dr Suhn vun eme Schuemacher gsi, är het segs Gschwischter gha. Im Summer isch d Familie uf Makanaa zoge, wu dr Vater in me Bärgwärch gschafft het. Dr Vater isch derno frie dur e Bärgsturz um s Läbe chuu. Wu dr Matthias Zurbriggen vierzeh Johr alt gsi isch, het er d Heimet verloo un het as Hilfsabeiter gschafft, zerscht z Sierre, speter in verschidene Länder, z. B. z Nordafrika. No nyyn Wanderjohr isch er wider uf Makanaa zruckchuu un het dert e Chromlade ufgmacht.

Bim Böu vu dr Marinelli-Hitte in dr Oschtwand vum Monte Rosa het er syni Bärgstygerqualitete iberchuu. Är isch lang as Bärgfierer aktiv gsi, är het Bärgture uf s Matterhorn gmacht, uf dr Lyskamm, uf s Breithorn, vor allem aber in d Monte Rosa-Oschtwand.

Anne 1892 isch er derno vum britische Bärgstyger Sir William Martin Conway entdeckt wore. Zämme mit em Conway het dr Zurbriggen in eim Johr Gletscher un Gipfel im Karakorum erforscht un hän mit 6890 Meter dr domolig Hechinerekord ufgstellt. Derno isch dr Zurbriggen mit em Engländer Edward Fitz Gerald uf e Hufe Gipfel z Nejseeland gstige un isch elai z Indie un z Auschtralie unterwägs gsi. Am 14. Jänner 1897 isch ihm Erschtbestygig vum 6958 m hoche Aconcagua in dr Ande z Argentienie im Elaigang glunge. Churzi Zyt speter isch er mit em Stuart Vines am Tupungato gstande. Dr Zurbriggen isch speter in dr Tanshan greist un het anne 1902 no ne Himalayaexpedition gmacht. Im Johr 1906 isch er wider am Monte Rosa unterwägs gsi, derno het er ufghert mit Bärgstyge.

Er isch sozial abgstirzt, isch as Schyrepirzler dur s Land zoge un isch am 21. Juni 1917 ufghänkt z Gämf gfunde wore.




</doc>
<doc id="24568" url="https://als.wikipedia.org/wiki?curid=24568" title="Universität Dillingen">
Universität Dillingen

D Universitet Dillenge isch vu 1551 bis 1803 in dr schwebische Stadt Dillenge an dr Duene bstande. Ihri wichtigscht Ufgab isch d Uusbildig vu dr katholische Pfaarer un vum katholische Adel z Siddytschland gsi. Si isch am Aafang dr einzig Versuech gsi, dr dominikanisch-thomistisch Zwyg vu dr spanische Spotscholastik uf Dytschland z iberdrage. Ihri historisch Bedytig lyt aber in dr Hauptsach dodrin, ass si di erscht voll uuspregt Jesuite-Universitet gsi isch uf em Bode vum Heilige Remische Rych vu dr Dytsch Nation. Derzue isch si di erscht bstandsfähig Universitetsstiftig gsi vun eme geischtlige Firscht im dytsche Ruum.

Anne 1549 isch s „Collegium S. Hieronymi“ as Folg vu dr Reforme vum Konzil vu Trient grindet wore dur dr Augschburger Bischof Kardinal Otto Truchsess von Waldburg am Sitz vu dr hochstiftische Regierig, wu vu Augschburg uf Dillenge verlageret woren isch. Im Johr 1551 isch s dur dr Papscht Julius III. zuen ere Universitet ghobe wore, wu vum Chaiser Karl V. 1553 bstetigt woren isch. In däne Grindigsjohr mit segs Lehrstiel hän zerscht d Dominikaner d Universitet bedribe unter dr Fierig vum wichtige Konzilstheolog vu Trient Pedro de Soto, em Bychtvater vum Chaiser Karl V. Näben em Pedro de Soto, wu vu Spanie chuu isch, het au no dr chaiserlig Hofkaplan un ehmolig Profässor z Paris, dr Spanier Martinus de Olave, an dr Universitet Dillenge glehrt. Dr erscht Räktor isch dr Petrus Endavianus gsi, wu us dr spanische Niderlande gstammt isch. Näbe drej Spanier hän drej Glehrti vu dr Universitet Löwen glehrt. E keine vu dr erschte Profässore isch us em Rych gstammt. Wu dr de Soto im März 1555 vum Reginald Pole uf Oxford gholt woren isch, het dr Kardinal Otto uf e Ibergab vu dr Universitet an d Jesuite zilt, wahrschyns beyyflusst dur syy Beroter, dr Jesuit Petrus Canisius. Di erschte Lehrstiel sin am 20. Oktober 1563 an di spanische Jesuiten Christoph Herrera, Hieronymus Torres gange, speter an dr Alfons Pisa gnännt Pisanus (1567–1570) un dr Gregor de Valencia (1573–1575). Erscht am 17. Augschte 1564 isch di formäll Ibergab vu dr Universitet an dr Jesuiteorde erfolgt.

Am Aafang isch d Universitet nume us ere Artistische un ere Theologische Fakultet bstande. Ab 1625 het si chenne ergänzt wäre dur neji Jura-Lehrstiel, e eigeni Juristischi Fakultet (ab 1743) un e baar Johr speter au dur e medizinisch-chirurgischi Abdeilig, wu sich aber nimmi zuen ere volle Fakultet entwicklet het.

Im Zug vu dr Ufhebig vum Jesuitenorde im Johr 1773 isch d Universitet Dillenge an dr bischeflig Landesherr zruck gfalle, dr Augschburger Firschtbischof Clemens Wenzeslaus vu Sachse, un si isch schließli anne 1803 in dr Säkularisation vum neje Landesherr, em Churfirscht Maximilian IV. Joseph, em spetere bayrische Chenig Maximilian I., ufglest wore.

As Noofolgeinschtitut het dr Churfirscht Maximilian IV. Joseph 1804 e Lyzeum mit eme akademische Rang gschaffe, wu anne 1923 d „Filosofisch-Theologischi Hochschuel Dillenge“ drus firi gangen isch. Die isch im April 1971 zuegunschte vum nej yygrichtete Katholisch-Theologische Fachberyych an dr 1970 grindete Universitet Augschburg ufglest wore. Vil Profässore un d Studänte vu Dillenge sin dää nej Fachberyych ibergwägslet. Im Gebej vu dr Hochschuel residiert syterhär di anne 1971 grindet „Akademii fir Lehrerfurtbildig“, wu anne 1996 in „Akademii fir Lehrerfurtbildig un Personalfierig“ umgnännt woren isch.

Au wänn d Traditionslinie vu dr Katholisch-Theologische Fakultet iber di Filosofisch-Theologisch Hochschuel Dillenge bis zue dr dertige Universitet zruckgehn, verstoht sich d Universitet Augschburg hite nit as d Noofolgeri vu sällere. Statt däm betont si ihre Status as nej grindeti Reformuniversitet.





</doc>
<doc id="24583" url="https://als.wikipedia.org/wiki?curid=24583" title="Thal SG">
Thal SG

Taal ischt e politeschi Gmäind am Nordendi vom Sanggaller Rhintl, zwüsche Rorschach und Sammergreete, am Delta vom alte Rhi am Bodäsee.

Taal isch zäntral gläge, einersiits a de Autobahn, am Flughafe, nööch bim Bahnhof Rhynegg und grad a dä Gränze zu Öschtriich. Wär äs Böötli hät, cha au rasch uf Lindau übere faare.

Zu de Gmäind Taal ghört au no Schtaad und Altery mit em Flughafe dezue.

Dä gröscht Arbetgeber isch d Sefar oder au Sydegasi gnännt.

S Waarzeiche vo Taal isch de "Schtäinig Tisch", dä Berg wo vom Militäär uusghölet worden ischt wien en Ämmetaler Chääs. A syne Häng wachst än rächt guete Wy, aber dä ischt so tüür dass me säit, dass sogar die, wo Räbe hegid, heimlich uf Gaissau schliichid und Öschtricher Wy chaufe tegid.

Es hät en huufe Verein z Taal, dä Turnverein, d Männerriige, d Frauriige, de Dunnschtigsklub, de Fuessballklub und sogar ä Modällfluggruppe.



</doc>
<doc id="24584" url="https://als.wikipedia.org/wiki?curid=24584" title="Bernhard von Clairvaux">
Bernhard von Clairvaux

De Bernhard vu Clairvaux (* um 1090 uf de Burg Fontaine-lès-Dijon bi Dijon, † 20. August 1153 in Clairvaux bi Troyes) isch e Abt, Krüüzzugsprediger un Myschtiker im Middelalder gsi. Er isch eine vu de bedüddenschde Mönch vum Zisterzienserorde gsi, weil er verantwortlich defür gsi isch, daß sich dä Orde in ganz Europa het chönne verbreite. 

De Bernhard isch de dritte Suhn vum Ritter Tescelin le Roux (des heißt: »de Rotblonde«) un vu sinere Frau Aleth vu Montbard gsi. Sini Gschwistrig hänn Guido, Gerhard, Andreas, Bartholomäus, Nivard un Humelina gheiße. Er isch in Chátilon-sur-Seine in d'Schuel gange. 

Im Johr 1113 isch de Bernhard mit ungfähr drissig Verwandte un Fründe ins Kloschter Citeaux südlich vu Dijon iitrette. Des Kloschter isch im Johr 1098 neu gründet worde. Vum Kloschtername Citeaux leitet sich de Name vu de Zisterzienser ab: französisch "Citeaux", ladinisch "Cistercium", dütsch "Zisterze". 
Zwei Johr spööter hänn sie ihn scho in de westlichi Champagne gschickt, zum dört des Kloschter Clairvaux z'gründe. Des isch 1115 bassiert, un de Bernhard isch de erschte Abt worde. 

In däre erschte Abtei vum Zisterzienserorde sin neui Idee fürs Gmeinschaftsläbe un für de klöschterlichi Bauchunscht entstande. De Zisterzienserorde isch dörtmols e strengeri Alternative zum Benediktinerorde gsi. In de Klöschter vu de Zisterzienser hänn sie d'Kloschterregle vum heilige Benedikt vu Nursia (d"'Regula Benedicti") ziemlich streng un asketisch usglegt. Wäge däne neue Uslegige un wäge sinere Bedüddig als Kilchelehrer wird de Bernhard vu de Zisterzienser als gröschte Ordensheilige verehrt - näbe drei andere Gründervädder vu däm Orde (Robert vu Molesme, Alberich vu Citeaux un Stephan Harding). 

De Bernhard het guet schwätze chönne un hets gschafft, daß de zweite Krüüzzug (vu 1147 un 1149) uf d'Bei gstellt worde isch. Des het er im Uftrag vum Papst Eugen III. gmacht. An Weihnachte 1146 isch de Bernhard in Speyer bim dütsche König Konrad III. gsi un hets gschafft, daß sälle mit sim welfische Gegespiler Welf VI. an däm Krüüzzug teilgnu hänn. 

In sinere "Lobred uf d'Tempelritter" ("Ad milites Templi - De laude novae militiae") het er s weltlichi Rittertum verdammt un het gsait, daß Mönche solle als Chrieger in Chrieg zieh, wohl als göttlichi Ritter. Numme Chrieger im Name vum Christetum sige ehrewerti Chrieger. 

Mit sine Predigte het er d'Mensche in ganz Europa begeischteret. Er isch im nördliche Frankriich, in Flandere un in de Rhygegend gsi. 

S ritterliche Ideal vu de Krüüzzüg, nämlich s Stärbe für de Herrgott, het er als höggschde Verdienscht aagluegt. In de Chilche sin de "bewaffnete Mönch" (d'Tempelritter) umstritte gsi, aber de Bernhard het sich stark gmacht für si. Imme Brief an d'Templer het er e theologischi Rechtfertigung geh für religiös motivierti Chämpf mit Waffe, un het si gliichzittig gwarnt vor Usschweifunge un Laster im Chriegsdienscht.

Er hets nit überwunde, daß dä Krüüzzug gscheiteret isch. Er isch dann au ziemlich kritisiert worde, weil er jo "schuld" gsi isch, daß dä Krüüzzug ufgstellt worde isch. Aber e ehemalige Schüeler vu ihm isch dann Papst worde, de Eugen III. im Johr 1145, un des het si Iifluss nomol gstärkt. De Papst Eugen het ihn dann au gfrogt, ob er si geischtig Lebenswerk nit ufschriibe chönnt. So sin de fünf Büecher ""De consideratione ad Eugenium Papam"" (Was ein Papst erwägen muß) entstande. 

Im Bernhard si Aaliige isch d'Bekehrig vu Heide un vu Moslems gsi. Wu vorem zweite Krüüzzug si Ordensbrueder Radulf im Rhyland d'Lütt ufgruefe het, d'Jude zu de christliche Taufi z'zwinge oder sie ansunschte z'ermorde, do het ihn de Bernhard zruggpfiffe. D'Erzbischöf hänn de Bernhard däwäge um Hilf bätte. Nach em Bernhard sinere Meinig isch de Jude vorherbschtimmt gsi, daß sie erscht churz vor em Jüngschde Gricht zum Chrischtetum übertrete hätte chönne. 

De Bernhard het d'Lehre vum Petrus Abaelardus als Irrlehre bekämpft un het sich theologisch uf d'Prädestinationslehre vum Augustinus gstützt.

Im Bernhard si Noochfolger im Amt vum Abt vu Clairvaux isch de Robert Gruthuysen gsi. De Bernhard isch 1174 heilig gsproche worde, si Gedenktag isch de 20. Auguscht. Er isch unter anderem de Patron vu de Imker un vu de Barkeeper. 1830 isch er zum Chilchelehrer ernannt worde. 

In de "Göttliche Komödie" vum Dante schpilt de Bernhard e wichtigi Rolle. Er het de Dante uf eme Teil vu sinere Reis durchs himmlische Paradies gführt. De Martin Luther het ihn ziemlich gschätzt, er het vum Bernhard gsait: ""Ist jemals ein gottesfürchtiger und frommer Mönch gewesen, so war's St. Bernhard, den ich allein viel höher halte als alle Mönche und Pfaffen auf dem ganzen Erdboden."" 

De Papst Pius XII. het im heilige Bernhard am 24. Mai 1953, sim 800. Todestag, d "Enzyklika Doctor mellifluus" gwidmet. 

Sit über 250 Johr gits immer am 20. August, im Namenstag vum Bernhard, e Wallfahrt uf de Bernhardusberg statt. Des isch numme vu 1806 bis 1880 wäge de Ufklärig unterbroche worde. Jedes Johr pilgere vieli Lütt uf de 778 m hochi Berg am Rand vu de Schwäbische Alb, un jedes Johr wechsle d'Zelebrande un Feschtredner (meischtens Prieschter un Ordenslütt, aber au Bischöf vu de Diözese Rotteburg-Schtuttgart). 2008 het dört de Kardinal Walter Kasper mit über fünftuusig Pilger chönne de Gottesdienscht fiire.






</doc>
<doc id="24592" url="https://als.wikipedia.org/wiki?curid=24592" title="Universität Hohenheim">
Universität Hohenheim

D Universitet Hohheim (dt. "Universität Hohenheim") isch di eltscht Universitet z Stuegert, wu s hite no git. D Campus-Universitet lyt im Stadtbezirk Plieninge. Großi Deil vu dr Universitet sin im Schloss Hohheim unterbrocht. Ihre fachlige Schwärpinkt sin Agrar-, Natur- un Wirtschaftswisseschafte.

Bsundersch im Beryych vu dr Agrarwisseschafte het d Universitet in ganz Dytschland aber au in dr Wält e hervorragende Ruef. Si isch Grindigsmitglid vu dr "Euroleague for Life Sciences". Aber au in dr Bewärtige zue wirtschaftswisseschaftlige Studiegäng findet sich d Universitet Hohheim im Spitzefäld.

D "Hohe Karlsschule", ab 1781 di erscht Universitet vu dr Stadt, isch vu 1770 bis 1794 bstande. D Universitet Hohheim isch anne 1818, d Universitet Stuegert anne 1829 grindet wore, di bode Universitete schaffe zämme in dr Forschig un dr Lehr.

D Universitet Hohheim goht zruck uf di "landwirtschaftlig Unterrichts-, Versuechs- un Muschteraastalt," wu dur dr Chenig Wilhelm I. vu Wirttebärg am 20. Novämber 1818 grindet woren isch. Ihre erschte Diräktor isch dr Johann Nepomuk Hubert von Schwerz gsi. Scho zue sällere Zyt isch an d Schuel d Guetswirtschaft aaglideret gsi, wu us dr Staatsdomän Hohheim gwachse isch. Unter d Leitig vu dr Aastalt unterstellt sin au Waiseaastalt (speter Ackerböuschuel, syt 1818) un syt 1842 d Garteböuschuel. Di letschter isch anne 1949 wider us dr Hochschuel uusglideret wore.

Im Johr 1847 isch d Aastalt dur dr Erlass vum Wilhelm I. zuen ere "Landwirtschaftlige Akademii" ghobe wore. Dr Uusbildigsschwärpunkt isch zerscht eidytig im Agrarsektor gläge; s het zem Byschpel zerscht emol nume Profässure fir Land- un Forschtwirtschaft, Technologii, Naturwisseschafte, Mathematik un Fysik gee. 1854 un 1875 sin no d Agrikulturchemii un d Volkswirtschaftslehr derzue chuu. Am Aafang vum 20. Johrhundert het mer aagfange, di bis do sälbschtandige Lehrstiel zue Inschtitut zämmezfasse. D Forschtwisseschaft z Hohheim isch anne 1881 an d Universitet Dibenga verlageret wore.

Mit dr Ufbruchstimmig vu dr Dytsche Ryychsgrindig 1871 isch au ne nej studäntisch Bewusstsyy uf Hohheim chuu. No dr Grindig vu dr "Akademischen Gesellschaft Gemüthlichkeit" sin zwelf wyteri Studänteverbindige grindet wore, wu um d Johrhundertwändi fascht alli vu dr rund 1000 Hohheimer Studänte din organisiert gsi sin. Im Johr 1904 isch dur d Verbindige Germania, Hohenheimia un Württembergia dr "Allgemeine Hohheimer Studentenverband", hit „ASTA“, grindet wore. Im Nationalsozialismus sin d Verbindige verbotte gsi, d Verbindigshyyserr sin enteignet wore un z Hohheim sin "glyychgschalteti Kameradschafte" yygrichte wore. Noch em Zweite Wältchrieg hän di rekonschtituierte Verbindige ihri friejer Bedytig nimmi chenne wider iberchuu.

Noch ere Yygab vum Kammerpräsidänt John C. Funch bim Chenig Wilhelm II vu Wirttebärg isch d Akademii anne 1904 in "Landwirtschaftliche Hochschule Hohenheim" umgnännt wore, 1918/19 het d Hochschuel s Promotions- un Habilitationsrächt iberchuu un anne 1922 e Räktoratsverfassig, wu eme Senat as eigetligem Bschlussorgan vu dr Hochschuel e starke Räktor gegeniber gstellt het. Mit dr Beruefig vu dr "Margarete von Wrangell" uf dr Lehrstuel fir Pflanzenernährig im Johr dernoch isch s erscht Mol z Dytschland e Frau zuen ere ordentlige Profässori gnännt wore.

Um 1848 het s an dr Universitet Hohheim nume uugfehr 100 Studänte gee, bis 1922 isch d Zahl uf iber 1000 aagwagse gsi. 1934 isch dr Räktor zum "Fierer vu dr Landwirtschaftlige Hochschuel" gnännt wore un het no meh Rächt kriegt – dr Senat het nume chenne Rotschleg gee. 1946 isch d Verfassig vu 1922 wider in Chraft gsetzt wore un dr Adolf Münzinger zum Räktor gwehlt. D Hochschuel het d Bumbeaagriff vum Zweite Wältchrieg verheltnismäßig guet iberstande, wäge däm het noch eme Chrieg e schnäll Wagstum yygsetzt.

Am Ändi vu dr 1950er Johr isch di wisseschaftlig Spezialisierig eso wyt furtgschritte gsi, ass an e Uusböu vu dr Hochschuel nochdänkt woren isch, wu iber di rein Agrarwisseschaft uusegangen isch. 1964 isch di biologisch Uusbildig uusböue wore un s sin zwo Fakultäte grindet wore, eini fir Agrarwisseschafte, eini fir Naturwisseschafte. In dr Folg sin e Zyylete vu naturwisseschaftlige Lehrstiel yygrichte wore. 1967 isch d Hochschuel umgnännt wore in "Universitet Hohheim (Landwirtschaftligi Hochschuel);" mittlerwyli ohni dr Zuesatz in dr Chlammere.

Anne 1968 sin di wirtschaftswisseschaftlige Beryych us dr agrarwisseschaftlige Fakultät in e eigeni wirtschaftswisseschaftligi Fakultät uuseglideret wore. S bade-wirttebärgisch Landeshochschuelgsetz vu 1968 un s Universitetsgsetz vu 1978 hän dr Verwaltigsapparat vu dr Universitet reformiert; ihre isch jetz e fir acht Johr gwehlte Präsidänt vorgstande. Us dr sällemols drej sin 1978 fimf Fakultäte wore (je zwo fir Natur- un Agrarwisseschafte un eini fir Wirtschaftswisseschafte). In dr Folg isch di ehmolig "Beruefspädagogisch Hochschuel Esslenge" in d Universitet yyglideret wore.

Mit em neje Universitetsgsetz isch im Johr 2000 wider d Räktoratsverfassig yygfiert wore. 2002 isch dr Hans-Peter Liebig fir e segsjehrigi Amtszyt zum Räktor gwehlt un 2008 im Amt wider bstetigt wore. 2005 isch d Universitet Mitgrinderi vu dr "Hochschuelregion Dibenge-Hohheim". Di fimf Fakultäte sin zue drej zämmegfasst wore (Agrar-, Natur- bzw. Wirtschafts- un Sozialwisseschafte). 2007 hän z Hohheim iber 6000 Studänte studiert (dervu iber 2000 im Studiegang Wirtschaftswisseschafte), d Aazahl vu dr Universitetsbedienschtete isch bi 1200 Persone gläge, dervu 120 Profässore.

Wel d Studäntezahle allmeh aagwagse sin, cha nit di ganz Hochschuel im Schloss Hohheim unterbrocht wäre. 1973/76 isch s "Biologiizäntrum" böue wore, 1985 e neji "Mensa" (mit ere Kapazitet fir 3100 Ässe), 1989 e "Tächnikum" fir d Läbensmitteltechnologii, 1991 e Böu fir Pflanzezichtig un d Landessaatzuchtaastalt (dr sognännt "Fruhwirthböu"), 1987 vier "Kavaliershyyser" fir d Unterbringig vu geischteswisseschaftlige Yyrichtige, 1993 s "Verfiegigsgebäude" fir Drittmittelforschig un Nochwugswisseschaftler, 1994 s "Euroforum" fir kulturälli Veraastaltige un fir s Sprochezäntrum vu dr Universitet un anne 1996 s "Ökologiezäntrum".

Vor em Hintergrund vu dr Finanzkrise ab 2007 hän am 7. Oktober 2008 zwanzg Profässore dr „Hohenheimer Aufruf ‚Die Krise nicht herbeireden‘“ vereffentligt.









Wel an dr Universitet Hohheim alli bishärige Diplomstudiegäng im Ramme vum Bologna-Prozäss uf BA/MA-Modäll umgstellt wore sin, bietet si zur Zyt (WS 2008/09) nume no des Ufböustudium aa:



D Universitet Hohheim het e eigen Chilchhof, wu vili friejeri Profässore begrabe sin. Hite wird er aber nume no sälte fir Lyychte brucht.




</doc>
<doc id="24599" url="https://als.wikipedia.org/wiki?curid=24599" title="Neckar">
Neckar

De Negger isch de Hoptfluss vo Württeberg. Er het sini Quelle am östliche Rand vom Schwarzwald und mündet bi Mannem in Rhy. Er isch 367 km lang und het e Gfäll vo 611 Meter.

D Quelle vom Negger liged im Schwenninger Moos bi Schwenninge ufere Höchi vo 706 müM. As chliine Bach flüsst er nordwärts und entwicklet sich nodisno zumene Flüssli. Öppe bi Sulz macht er e Boge und flüsst den nordöstlich a Dübenge ferbii. Bi Wenau, wo d Fils in Negger flüsst, macht er e starche Rank und flüsst den geg Nordweste a Esslenge vorbii und ab Stuggart flüsst er wider me oder weniger geg Norde. Er nint den d Rems und underhalb vo Ludwigsburg d Murr uuf, zwee rechti Nebflüss, und bi Besigheim ninnt er d Enz uuf, e linke Nebefluss. De Negger flüsst witter a Halbrunn verbii und gegenöber vo Bad Wimpfe ninnt er de Kocher und d Joogst uuf. Drufabe verloot er Württeberg und dörflüsst s Land Bade i westlicher Richtig, wobii er e chorzes Stugg wiit d Grenze zwöschet Bade und Hesse bildet. De Negger flüüst denn no a Haidelbärig verbii und mündet nocheme Weeg vo 367 Kilometer bi Mannem in Rhy ine, bi 95 müM.

De Name vom Negger (ahd. "Necchar"; lat. "Nicer") isch vorgermanisch, vermuetli au vorkeltisch. I de antike Literatur werd er "Nicer", seltniger au "Niger" oder äänli gnennt. Verschidnigi Etymologie sind vorgschlage, aber kani isch ooni Widersproch blibe. De Krahe, Much und Pokorny nemet e Zämehang mit Lettisch "nikns" »wild« und agr. "neikos" »Striit« aa; de Negger wär demnoo e »wilde Fluss«, wa aber nöd se recht passe tuet. De Grimm stellt e Verbindig zu ae. "nicor" »Wassergaist« und Tütsch "Nixe" und "Necker" »Wassergaist« her, aber au die Etymologie isch nöd akzeptiert. Necker isch au de Name vom ene Nebefluss vo de Tuur im Toggeborg.

Bivor s Land um de Negger as Decumates agri is Römische Riich iiglideret woren isch, hend am Fluss Kelte und abem 1.Jh.v.Chr. au Germane glebt, drunter au d Neggersuebe ("Suebi nicretes": um Ladeburg). I de Römerzitt und im Mittelalter isch de Fluss e wichtige Verchersweg gsii und zum Tail bis uf Halbrunn schiffbar gsii. 1821 isch de Fluss bis uf Cannstatt för chlinneri Faarzüüg schiffbar gmacht wore. Denebet sind scho vo de Römer em Fluss no Strosse baut wore. So hend sich denn au grösseri Städt am Fluss no bildet, so Mannem, Haidelbärig, Halbrunn, Stuggert, Tübenge und Rotweil.

Vo Halbrunn bis uf Mannem abe füert em Negger no d Burgestross a villne Burge und Schlösser verbii und bildet hüt e turistischi Attraktion.


</doc>
<doc id="24601" url="https://als.wikipedia.org/wiki?curid=24601" title="Sigrist">
Sigrist

Sigrist isch en alemannische Familiname, wo bsunders i de Schwiiz verbraitet isch.

De Familiname werd nöd aihaitlich gschribe: "Sigrist, Sigerist, Sigriz, Siegrist, Siegerist, Siegeris, Siegriß" und äänlichi Forme chömet vor.

De Name isch e Bruefsbizaichnig und bidüütet »Chiletiener, Mesmer« oder nordtütsch »Küster«. De Name isch i de Schwiiz und z Südwesttütschland verbraitet und ghört zu verschidnige Familie mit verschidnige Herkunft. Di ältiste Bileeg vom Familiname stamet usem End vom 13. Joorhundert, so ane 1285 "Chuonrat der Sigeriste" us Riehe im Aargau oder 1296 "Berhtolt der Sigeriste" vo Friiburg im Briisgi.

Natüürli sind spööter Lüüt mit dem Familiname uusgwanderet, so as de Name hüt au usserhalb vom alemannische Sproochruum vorchunnt.

Sigrist (ahd. "sigristo;" mhd. "sigriste") chunnt as Bruefsbizaichnig vor i de Schwiiz mit Uusnaam vo de Ostschwiiz und vo Graubünde, denn im Elsass und imene Tail vom Briisgi: Züripiet, östl. Aargau: "sigerscht" u.ä.; Bernpiet: "sig(e)rischt" u. ä.; Wallis und Südwalser: "sigruschtu, sigurschtu;" Oberelsass: "sigrischt;" Colmer, Strossburg: "sejerscht, säjerscht". S Wort chunnt usem Latiinisch, wo de "sacrista" en »Tiener imene Hailigtum« isch. Im Bündnerland, i de Ostschwiiz und im übrige alemannische Sproochpiet werd degege s Wort Mesmer oder Mesner bruucht (mhd. "mesnære;" us lat. "mansionarius" »Hüeter vom Gotteshuus«), und s hochtütschi Wort dodeför isch Küster (us lat. "costurarius" »Chammertiener«). Die Wörter chömet au as Familiname vor, z. B. Messmer, Mössner, Kuster, Köster etc.

Do de Name vo verschidnig Familene trait werd und bürgerlichi Woppe i de Schwiz aineweg jung sind, isch s Woppe nöd aihaitli. Uf de Bruef bizuug nint s Woppe, wo e geeli Glogge mit drai geele Steerne uf rotem Grund zaigt.




</doc>
<doc id="24603" url="https://als.wikipedia.org/wiki?curid=24603" title="10vor10">
10vor10

10vor10 isch e Nochrichtesändig vom Schwizer Färnseh, wos sit 1990 git und zwüschem Mäntig und em Fritig am zäh vor Zähni z Nacht gsändet wird.

Im Gägesatz zur Tagesschau, wo d Nachrichte inere churze Form usstraut, sändet 10vor10 meh Hingergrundbricht, Reportage und Interviews. Dä Nachrichtestiu cha me aus Infotainment bezeichne und Bricht si mängisch sehr genau recherchiert. D Sändig wird uf Hochdütsch moderiert, d Interviews bi de Iispilige oder im Studio si aber, wes mit em Gspröchspartner geit, uf Schwizerdütsch. D Erschtusstrahlig fingt uf SRF 1 statt, 10vor10 wird aber au uf SRF Info und uf 3sat gsändet.



</doc>
<doc id="24604" url="https://als.wikipedia.org/wiki?curid=24604" title="Berner Oberland">
Berner Oberland

Als Bärner Oberland bezeichned mu e Region im Kanton Bärn. Si umfasst ds Haslital, d'Gägend ume Brienzersee und ume Thunersee, d'Litschinetäller, ds Tal von dr Chander, ds Sibetal (Simme) und ds Tal um Saane.

Im Bärner Oberland het s en huufen Bäch. Das Wasser geid alls i d Aara, wan ihri Quella im Haslital hed und wa nähr diren Brienzer- und Thunersee fliesst. Sidlich von dene Seenen gan mehreri Täller i d Bärga uehi. Gäg Norden het s o Täller, aber chlinderi. Us dene meh ol minder stotzigen Chrächen chemen äben die Bäch. 
D Uusnahm ischt natirli ds Tal um Saane. Nid wils glääger wän, aber wil das Wasser en grossa Umwäg macht, sogar d Statt Friburg umrunded, bis s den im Underland bin Gimmenen i d Aara fliesst. U där Umwäg heisst Saana oder Sarine, wie die Wältschen derzue sägen.

Gäge Weschten ischt ds Bärner Oberland offes, gäg Norde, Oschte und Siiden isches vo heien Bärgen umgähn. Dr Brinigpass verbindet ds Haslital mid Obwalden, dr Suschten fierd i ds Urnerland und d Grimsla i ds Wallis. D BLS verbindet Bären mit Thun, Chanderstäg u diren Letschbärg mit dm Wallis. Ds Saaneland isch hingäge mid der MOB gäg Weschten verbunden. Da cha mu uf Montreux an Gänfersee fahren.

Ds Bärner Oberland hed natirli o politisch Bezirka: Oberhasli, Inderlachen, Thun, Frutigen, Nider- un Obersimmetal u Saane.

Ds Bärner Oberland ischt es wichtigs turistisches Gebiet vor Schwiiz mit en huffen bekannten Ferienorten wie Gstaad, Adelbode, Chanderstäg, Beatebärg, Inderlachen, Grindelwald oder Wenge. 
Ds Landschaftsbild ischt einersiits lieblich um e Thuner- und Brienzersee un anderersiits stotzig un oben uus vegetationsfeindlich. Einmalig ischt halt die gwaltigi Culissa von heien Bärgen, allne voraan Eiger, Mench und Jungfrou. En grossa Teil vom UNESCO Wältnaturerb Jungfrou-Aletsch-Bietschhoren, wan o dr Eschinesee derzue gheert, liit im Bärner Oberland.

Das mu nid alls geng z Fuess mues erchlätteren, gits o en huffen Zahnradbahni, Luftseilbahni, Gondli u Sässellifta. Die bringen eim bequem uehi uf d Alpi u Bärga. Zum Biispil uf ds Jungfroujoch, ds Brienzer Rothoren, ds Schilthoren oder die Schynigi Platta. Fir Bärgstiiger gits o Uusaforderigi in allen Schwirigkeitsgraaden. Mu mues ja nid grad als erschts i d Eigernordwand istiigen u sech näher vom Helikopter la reichen. 

Im Summer hed mu en huufen Wanderer, Biker oder Basejumper, wan die herrlichi Bärgwält chemen chon bewunderen. Dire Winter chemen den ender Schifahrer, Snowborder, Langleiffer, Schlittler, Schliifschueleifer, Ischchlätterer u settigs alls. Z Grindelwald natirli o d Gemelfahrer.

Dialäkta vom Bärner Oberland gheeren zum Hegschtalemannischen. Typischi Merkmal fir die Sprachfamillia siin: 

Im Bärner Oberland hed jedes Tal u jedes Dorf eigeti Werter oder Betonigi.



</doc>
<doc id="24606" url="https://als.wikipedia.org/wiki?curid=24606" title="Universität Konstanz">
Universität Konstanz

D Universitet Konschtanz (dt. "Universität Konstanz") isch mit unter 10.000 Studänte eini vu dr chleinere dytsche Universitete. Si lyt sidlig vu dr Insle Mainau am Bodesee un isch 1966 as Reformuniversität „uf dr griene Matte“ as kompakti Campus-Universitet böue wore. Konschtanz isch dodermit di sidligscht Universitetsstadt vu Dytschland wore. D Universitet isch in dr "Exzellänzinitiative" in allne drej Ferderlinie erfolgryych gsi.

Dr Komplex vu dr Universitet lyt zmittsen im "Mainauwald" im Konschtanzer Stadtteil "Egg", 200 Meter sidweschtlig vu alte Dorf Egg gegeniber vu dr Mainaustroß. S Universitetsgländ isch mit em Dorf iber zwo Brucke verbunde, wu fir Chraffahrzyyg gspert sin. S Sportgländ vu dr Universitet isch wie s Dorf uf dr Syte vu dr Stroß, wu em See zues lyt, diräkt nordeschtlig vu Egg. Bis zue dr Yygmeindig vu dr friejere Gmei "Allmannsdorf" in d Stadt Konschtanz am 1. Jänner 1915 het s ganz Biet zue dr domolige Gmei ghert.

Scho im 17. und 18. Johrhundert het s z Konschtanz e Universitet gee. Dr Ableger vu dr Fryybeger Universitet isch im "Lanzehof" unterbrocht gsi (hite Justizverwaltig an dr Untere Laube) un isch in dr Johr 1686 – 1698 un 1713 – 1715 bedribe wore.

D Universitet Konschtanz isch 1966 as Reformuniversitet grindet wore, zytglyych mit dr Universitet Ulm. D Universitet isch in dr erschte Johr in verschidene Gebej in dr Innestadt unterbrocht gsi, bis 1972 dr Campus uf em Gießberg mit ere Flechi vu 90.000 Quadratmetern ufgmacht woren isch. S Signet (Logo) vu dr Universitet isch anne 1980 vum "Otl Aicher" gschaffe wore.

Uf d Yyrichtig vu Inschtitut isch verzichtet wore, statt däm sin "Fachberyych" gschaffe wore, wu d "Lehr us Forschig entwickle". Go d Fächergränze besser iberwinde z chenne, isch us em angelsächsische Ruum s Konzäpt vu dr Campus-Universitet ibernuu wore un Service-Yyrichtige wie Mensa un Bibliothek sin zäntralisiert wore. Zue dr Reformprojäkt het d Verlagerig vu greßere Deil vu dr Lehre vu Vorläsige in begleitendi Seminar oder Iebigsgruppe ghert, un dodrus isch derno s Konzäpt vu dr studiebegleitende Priefige gfolgt. 

As Modellversuech durgfiert wore isch di eiphasig Jurischtenuusbildig, wu d Praxisphas un s Studium äng mitenander verzahnt wore sin. Am Aafang het s ußerdäm s Sozialwisseschaftlig Grundstudium gee, wu Verwaltigswisseschaftler, Wirtschaftswisseschaftler un Jurischte gmeinsam uusbildet wore sin.

Wu vili Projäkt uusgloffe gsi sin, het d Universitet wäg dr vile Vorschleg vu dr "Mitelstraß-Kommission" e nej Konzäpt entwicklet: Syt 1999 isch d Universitet in drej Sektione unterdeilt, wu di dryzeh Fachberyych zuen ere sterkere Zämmearbet aaghalte wäre. Byybhalte wore isch di kunsequänt Zentralisierig vu dr Service-Yyrichtige. Vor allem d Bibliothek, wu rund um d Uhr uffe isch un wu alli Biecher frej zuegänglig sin, isch e bekannt Merkmol vu dr Universitet.

S Zuechumftskonzäpt vu dr Universitet isch im Ramme vu dr Exzellänzinitiative am 19. Oktober 2007 aagnuu wore. Derzue sin zur Zyt fimf "Sonderforschigsberyych" in Bedriib, un s „Forschigszäntrum fir wisseschaftlige Noowugs“ isch uf bundeswyts Inträssi gstoße. D Universitet ghert zum Verbund "Internationali Bodesee-Hochschuel". In dr Drittmittelyywärbig un Forschigsyywärbig lyt d Universitet im untere Mittelfäld. 2006, vor dr Exzellänzinitiative, isch si do nit in dr Top20 vu dr dytsche Universitete gläge..

D Universitet Konschtanz wird unterstitzt vu dr "Universitätsgesellschaft Konstanz e. V." mit em derzytige Präsident Dr. Gerd Springe.

As chlei Kuriosum vu dr Universitet giltet eine vu dr letschte z Dytschland böute Paternosterufzig. Dur Verzegerige bim Böu isch dr Ufzug erscht noch em Stichdag fertiggstellt wore, wu keini Bedribsgnähmige meh uusgee wore sin fir die Ufzugsart. Dr Ufzug isch sällewääg nit in Bedrib gange un isch au nit uusduscht wore dur e andre Ufzug.

Di 13 Fachberyych vu dr Universitet sin in die drej Sektione zämmegfasst:



D Umstellig vu dr alte Magisterstudiegäng uf di nej zwostufig Studiestruktur (Bologna-Prozäss) isch scho durggfiert, nume bi dr Diplomstudiegäng erscht deilwyys.



D Uuszeichnig vun eme „Ehrensenator der Universität Konstanz“ isch di hegscht Ehrig, wu d Universitet Konschtanz vergit. Bis hite sin Ehresenatore wore:





D Gmei Alleschbach un d Bezirkssparkass Richenau hän zum 90. Geburtstag vu dr Elisabeth Noelle-Neumann 2006 dr „Prof.-Dr.-Elisabeth-Noelle-Preis“ gstiftet. Är isch mit 5000 Euro dotiert un wird alli drej Johr an Noowugswisseschaftler vu dr Universitet Konschtanz vergee in Anerkännig vu rusragende Leischtige uf em Gebiet vu dr Sozialwisseschafte.





</doc>
<doc id="24608" url="https://als.wikipedia.org/wiki?curid=24608" title="Stephan Siegrist (Bergsteiger)">
Stephan Siegrist (Bergsteiger)

De Stephan Siegrist (* 17. Dezember 1972 bi Bern) isch e Extrembergstiiger und Bergfüerer.

De Stephan Siegrist het mit 16i afange Chlettere und nochere Lehr as Zimmermaa sich zum Bergfüerer uusbilde loo. Sit denn het er meriri Bergtuure undernoo und au e par noiji Chletterruute erröffnet. Bikannt wore isch er, well er ane 1999 a de Liveöberträägig vom Schwiizer Fernsee tailgnoo, woo zwai Team d Eiger-Nordwand ufegchletteret sind. Druf abe het en die Eiger-Nordwand nüme losloo und er het mit anderne Extrembergstiiger meriri noiji Chletterruute erchundet.

De Stephan Siegrist het au meriri Berge z Patagonie, im Himalaya und i de Staate bestige. Ane 2008 het er zwee Berge i de Antarktis besitige.




</doc>
<doc id="24611" url="https://als.wikipedia.org/wiki?curid=24611" title="Himalaya">
Himalaya

De Himalaya (skt. हिमालय, Himālaya, IPA: []) isch s höchst Gebirge und lit in Asie. De Mount Everest, wo im Himalaya stoot, isch mit 8848 müM. de höchst Berg uf de Erde. Entstande isch de Himalaya well de Indisch Subkontinent nörwärts gege die Eurasischi Platte druckt.

De Name "Himalaya" chunnt usem Sanskrit und isch e Zämesetzig vo "hima" »Schnee« und "alaya" »Ort«. Im ältere Sanskrit werd er "Himavan" »Schneeriich« gnennt, wa i de Antiki as "Emaon mons" und "Imaus mons" öbernoo woren isch.

De Himalaya fangt im Weste z Pakistan aa. De Südfuess erstreckt sich öber Indie, de grösst Tail aber ghört zu China bzw. Tibet. Nepal und Bhutan sind Bergstaate, wo im Himalaya liged.

Vo de Berge wo öber 8000 Meter höch sind, liged zee im Himalaya und vier im Karakorum, wo zum Himalayasystem ghört. De Mount Everest (nepal.: "Sagarmatha"; tibet.: "Qomolangma") isch mit 8848 de höchst Berg uf de Erde und litt a de Grenze vo Nepal und vom Tibet.

De Kailasch (6714 m) gelt as de hailigst Berg im Himalaya und spillt im Hinduismus, Buddhismus und Jainismus e wichtigi Rolle und au im Bön, a de vorbuddhistische Religioo vom Tibet. 

Im Himalaya liget au di grösste Gletscher, abgsie vo de Polregione. De grösst isch de Siachen, wo z Indie litt.

Usem Himalaya flüsset grossi und wichtigi Flüss: De Indus, wo im Norde vom Kailsh sini Quelle het, flüsst dör Pakistan, de Ganges biwässeret Nordindie, de Brahmaputra, sini Quelle liget im Oste vom Kailash, isch de Hoptfluss vom Tibet und flüsst denn dör Indie und Bangladesch. De Mekong flüsst, nochdem er de Himalaya verloo het, dör Kambodscha und Laos. Au die wichtigste chinesische Flüss hend eri Quele im Himalayasystem.


</doc>
<doc id="24612" url="https://als.wikipedia.org/wiki?curid=24612" title="Schübelbach">
Schübelbach

Schübelbach isch en politischi Gmeind im Bezirk March im Kanton Schwyz i dr Schwiiz. Zu Schübelbach ghöret d Ort Buttikä und en Teil vo Sibnä.

Schübelbach lit idr Nöichi vom oberä Teil vom Zürisee und gouht bis zur Linth use. De höichschti Punkt isch de Chopfäbärg mit 1879 Meter übrem Meer. Dä "Schübelbachner Bann" isch es Waldgebiät zwüschet em Müllerspitz und em Stockbärg und bedeckt ganzi 43 Prozänt vo dä Gmeindsflächi. Er isch rächt steil und drum nöd sehr produktiv. D Helfti vo de Flächi macht d Talsohle uus, wo i de Linthebeni lit. Sie wird landwirtschaftlich gnutzt.

Im Jour 972 isch Sibnä erschtmals in Urkunde vom Klouschter Einsidlä erwähnt worde. Buttikä isch als "Butinchouen" anno 1045 z erscht Mal erwähnt worde. Erscht im Jour 1184 wird s Dorf Schübelbach inere Urkunde vom Papst Lucius em Dritte als "Subelnebach" gnännt.
Früener isch Schübelbach am Tuggnersee glägä. De See isch mitem Zürisee und em Waläsee verbunde gsi.
Bekannti Gschlächter im Dorf sind «Schalch» und «Bruhin» und im Dorf Buttikä «Ruoss»

Quälle: Bundesamt für Statistik 2005

De Uusländeraateil isch 2010 bi 26,5 % gläge.

63,6 % vu de Iiwoner sind im Jaar 2000 römisch-katholisch gsii, 16 % evangelisch-reformiert.

Bi de Volchszellig 2000 hend vu de 7030 Iiwoner 85,0 % Tüütsch als Hauptspraach aaggää u 15,0 % anderi Spraache. De Tieläkt vu Schüblbach ghöört zum Höuchschtalemannisch.

En regionali Bedütig hät d Gmeind Schübelbach im 19. Jahrhundert überchou, wo mer d Wasserchraft vo de Wägitaler Aa industriell gnutzt hät. Sibne isch usserdem de Entstehigsort vo de Honegger Wäbstüähl. D Kraftwerk AG Wägital isch 1921 gründet worde. Mit dä Staumur wo s due buä händ isch s Dorf Sibnä vom Houchwasser gschützt worde.

Schübelbach isch prächtig mit dr Agglomeration Züri verbunde. Es git Autobahnaschlüss zur Autobahn A3 z Lachä und z Riicheburg, en S-Bahn, womer direkt uf Züri chunnt und den Bus zwüschet Pfäffike SZ und Riicheburg.



</doc>
<doc id="24617" url="https://als.wikipedia.org/wiki?curid=24617" title="Wörterbuch der donauschwäbischen Fachwortschätze">
Wörterbuch der donauschwäbischen Fachwortschätze

S Werterbuech vu dr donauschwebische Fachwortschätz (dt. "Wörterbuch der donauschwäbischen Fachwortschätze") erfasst un bschrybt dr Wortschatz vu dr Handwärcher un dr Landwirtschaft vu dr donauschwebische Dieläkt. S Werterbuech konzäntriert sich uf dää Uusschnitt us em Gsamtwortschatz, wel die Beryych fir s Läbe un s Schaffe vu dr dytschsprochige Bevelkerig in däre Region represäntativ sin. D Bschränkig isch e Voruussetzig derfir gsi, ass d Bänd in ere absähbare Zyt hän chenne bearbeitet un vereffentligt wäre. Si isch au notwändig gsi, wel sich di donauschwebische Dieläkt dur Flucht, Verdryybig un Uuswanderig allmeh uflese, un dodermit d Gwährslyt bal nimmi z Verfiegig stehn. 

D Yydreg vum Werterbuech sin alfabetisch aagordnet, dr Aasatz vu dr Stichwerter isch wie in dr meischte große Dieläktwerterbiecher hochdytsch.

Wel sich di donauschwebische Sprochgmeinschafte allmeh uflese, het sich fir dr Forschigsberyych "Donauschwebischi Mundartforschig" d Ufgab gstellt, d Dieläkt in dr donauschwebische Sidligsbiet, d Fachsproche vu dr Handwärcher un vu dr Bure, di dytsche Stadtsproche un di sprochlige Interferänze z Sidoschteuropa z untersueche un darzstelle, derzue di sprochlig Integration vu dr uusgsidlete Donauschwobe. S Projäkt het zerscht an d Vorarbete un di frieje Ziil vu dr ungarndytsche un dr Banater Mundartforschig aagchnipft. Am Aafang isch s Ziil gsi, di donauschwebische Dieläkt z dokumäntiere un wisseschaftlig darzstelle in eme "Donauschwebische Werterbuech" un in eme Sprochatlas (zämme mit dr Forschigsstelle z Budapest un z Temeswar), wu dur Fachwerterbiecher vu uusgwehlte Handwärch, vu dr Landwirtschaft un dr Volkskund hätte solle vorbereitet wäre. D Bstandsufnahm vu dr Quällesammlige un dr Literatur, wu bis do vorgläge sin, d Forschigsaasätz in dr ungarndytsche un rumäniedytsche (Banater) Dieläktforschig un di eige Mittel- un Personallag hän s aber sinnvoller un zweckmäßiger schyyne loo, s urspringlig Forschigsziil yyzschränke un d Projäktarbet uf e yygränzte Beryych z konzäntriere. Doderfir isch derno ne "Werterbuech vu dr donauschwebische Fachwortschätz" uusgwehlt wore. Dr Projäktleiter Dr. Hans Gehl un syyni domolige Mitarbeiter am "Institut fir donauschwebischi Gschicht un Landeskund" z Diibenge hän syt 1987 in dr Hauptsach an dr Materialsammlig un -ufbereitig gschafft fir d Bänd, wu vorgsäh gsi sin: dr Fachwortschatz vu dr donauschwebische Handwärcher (Chleidigs- un Böugwärb) un vu dr Landwirtschaft; derzue s Nahrigsmittelgwärb un volkskundligi Themene.

S Ton- un Schriftarchiv vum Projäkt Dielektologii un Volkskund umfasst auditivi un visuälli (nit vereffentligti) Materialie: 684 Ufnahmestunde uf Tonbänder un -kassette mit Ufzeichnige vu Dieläktsprächer, Bildmaterial (Zeichnige, Foto) vu Gwährspersone zue dr themebezogene Dokumäntation. Im Korpus het s iber 1200 Interview zue handwärchlige, landwirtschaftlige un soziale Themene, aber au d Wenkersätz, d Zahlwerter 1-25 un e Lischt mit 140 Chännwerter. Derzue cheme rund 500 Manuskript: germanistischi Examensarbete un Dissertatione us Rumänie un Ungarn, derzue thematische Yysändige vu Gwährslyt, Zeichnige un Foto.

Vier Bänd sin vereffentligt wore:



</doc>
<doc id="24621" url="https://als.wikipedia.org/wiki?curid=24621" title="Wörterbuch der elsässischen Mundarten">
Wörterbuch der elsässischen Mundarten

Ìm Werterbüech vun dr elsassische Mundàrte (dt. "Wörterbuch der elsässischen Mundarten") ìsch dr Wortschàtz vun dr elsassische Bezirk Ower- un Unterelsàss wìsseschàftli beàrweitet. S dokümantiert wie s Lothrìngisch Werterbüech bsundersch d Werter un Wandunge, wie vum Schrìftditsch àbwiche. Waje dam ìsch s e "Idiotikon," glich wie urspringlich s Schwizerisch Werterbüech, wie àls Muschter dient hàt fìr d Gsàmtkunzeption. D Ànordnung vun dr Stìchwerter isch nìt glàttàlfàbetisch, sùndern geht wie s Schwizer Idiotikon, s Bayrisch Werterbüech vum Johann Andreas Schmeller, s mìttelhochditsch Werterbüech vo Benecke, Müller un Zahrncke un s Àlthochditsch Werterbüech vum Graff noch eme bsundrige System, d. h. s Kunsonàntegrìscht vun dr Stàmmsìlb gìt s Màß fìr d Àlfàbetisierung. Dr Vokàl oder Diphthong vun dr Stàmmsìlb wìrd erscht noch em negschte Kunsonànte berucksichtigt. Dodrmit gìt s z. B. die Reihefolig fìr d Stìchwerter mit dr Stàmmkunsonànte F–CH: "Fach – Fech – Vieh – Fuchs". Àbleitunge un Zàmmesetzungen sìn unter em jewilige Bstimmungswort ingordnet.

Verfàsst wore ìsch s Elsassisch Werterbüech vum Ernst Martin (1841–1910), sit 1877 Professeur z Stroßburi, un em Hans Lienhart (1858–1928).

D Materialgrundlàà vum Werterbüech ìsch e Sàmmlung gsìn vun rund 100.000 Zettele, wie no dr Grìndung vun dr Àrwetsstell ànne 1887, v. à. àb 1890, zàmmegetraa wore ìsch. Nawe 6000 Zettele, wie vum August Stöber (1808–1884) bigetraa wore sìn, un dr Fröjebeje, wie vum Louis Gustave Liebich (1824–1910) fìr e elsassischi Gràmmàtik àbgfröjt wore sìn, sìn s ìn dr Höiptsàch Lehrer gsìn, wie noch eme Ufrüef s Màteriàl bigetraa han.

Im Projakt „Werterbüechnetz“, wie ìm „Kompetenzzentrum für elektronische Erschließungs- und Publikationsverfahren in den Geisteswissenschaften“ àn dr Üniversité Trier entsteht, isch e Online-Version vum Elsasische Werterbüech gmàcht wore, wie mit àndre Werterbiecher vernetzt isch.




</doc>
<doc id="24622" url="https://als.wikipedia.org/wiki?curid=24622" title="Bayerisches Wörterbuch">
Bayerisches Wörterbuch

S Bayrisch Werterbuech (dt. "Bayerisches Wörterbuch") isch e alfabetisch Werterbuech vu dr hitige un dr historische bairische Dielekt z Bayern. S umfasst dr Wortschatz us bairische Quälle z Bayern syt dr mittelhochdytsche Zyt un verfolgt d Werter, wu abghandlet wäre, bis in di althochdytsch Zyt zruck. S wird vu dr Bayrische Akademii vu dr Wisseschafte (dt. " Bayerische Akademie der Wissenschaften") z Minche uusegee. As Vorlaifer giltet s "Bayrische Wörterbuch von Hans Ferdinand Maßmann und Johann Andreas Schmeller", wu vu 1827 bis 1837 gschribe woren isch un di erscht wisseschaftlig Abhandlig iber di bairisch Sproch gsi isch.

D Werterbuechkartei bstoht us eppe 4 Millione Exzerpt us dr Literatur un us freje Dieläktsammlige un dr Rucklaif vu drej schriftlige Befrogigsaktione. Im Beryych vu dr eltere Sproch isch e represäntativi Uuswahl aagsträbt. E Quällen- un Sammlerverzeichnis isch glyychzytig mit dr 1. Liferig erschine. S Belegmaterial lyt uusschließlig uf standardisierte Zetel vor. Dodruf findet sich s Stichwort, vilmol in eme Satzzämmehang. In vile Fäll verwyyst dr Belegzetel nume pauschal uf d Antworte vu dr Originalfrogebege.

Im Prinzip lyt em Werterbuech e abgschlosse Belegkorpus zgrund, wu aber im Ramme vu dr Megligkeite no ergänzt wird. No dr Sichtig vum bishärige Belegmaterial folgt e Ergänzigsumfrog mit ere „Werterlischt“ an uugfehr 550 Sammler z Bayern. 

D " Kommission fir Mundartforschig" vu dr "Bayrische Akademii vu dr Wisseschafte" isch anne 1911 grindet wore mit dr Ziilsetzig, in Zämmearbet mit dr "Akademii vu dr Wisseschafte" z Wien (dt. "Österreichische Akademie der Wissenschaften") e gmeinsams gsamtbairischs Dieläktwerterbuech z erstelle. D Minchner Arbetsstell isch 1912 in s Läbe gruefe wore. Noch em Arbetsplan het jedi Akademii d Ufgab gha, dr Wortschatz uf em eigene Staatsgebiet z sammle un z ordne. S isch vorgsäh gsi, ass s Material, wu z Minche gsammlet un berabeitet gsi isch, wänn s fertig isch uf Wien hätt solle gee wäre, ass dert d Werterbuechartikel hätte chenne gschribe wäre. 

Vu 1913 bis 1933 isch e „systematische Frogeboge“ mit 109 Nummere verschickt wore, vu 1927 bis 1940 e „mundartgeografische Frogeboge“ mit 192 Nummere.

Unter dr Mitarbet, derno Leitig vum Eberhard Kranzmayer isch langi Zyt s Projäkt vun eme eschtryychisch-bairische Dieläktatlas im Vordergrund gstande, wu wäge em Zweite Wältchrieg nit het chenne vereffentligt wäre. 

No 1946 isch d Minchner Arbetsstell unter dr Leitig vum Otto Basler nej yygrichtet wore. Anne 1961 sin d Kommissione z Minche un z Wien ändgiltig drännt wore. Bal derno het d Wiener Kommission aagfange mit dr Publikation vum Werterbuech vu dr bairische Mundarte z Eschtryych. 

D Minchner Akademii het scho anne 1959 mit em Ingo Reiffenstein dr erscht hauptamtlig Schefredakter vum Bayrische Werterbuech yygstellt. Erschti Aasätz zue dr Publikation, wu ufgee wore sin, wu dr Reiffenstein 1961 gangen isch, hän zue dr Yysicht gfiert, ass es Matrial dur e dritti Befrogigsaktion het miesse ergänzt wäre, wu 1985 aagfange wore isch. Im Johr 1988 isch dr Anthony Rowley Schefredakter wore. Anne 1995 het d Publikation vum Werterbuech aagfange. Syd 2019 isch d Andrea Schamberger-Hirt Redaktionslaitere. Dr voruussichtlig Abschluss isch fir ca. 2070 blant, un s Werterbuech soll schlussändlig zeh Bänd umfasse.




</doc>
<doc id="24623" url="https://als.wikipedia.org/wiki?curid=24623" title="Wörterbuch der deutsch-lothringischen Mundarten">
Wörterbuch der deutsch-lothringischen Mundarten

Im eibändige Werterbuech vu dr dytsch-lothringische Mundarte (dt. "Wörterbuch der deutsch-lothringischen Mundarten") isch dr Dieläktwortschatz vu dr dytschsprochige Deil vu Lothringe ufgnuu. Im Gegesatz zum Pfälzische un Rhyynische Werterbuech verzeichnet des Werterbuech nume die Werter un Wändige, wu vu dr hochdytsche Schriftsproch abwyyche. Dodermit isch s Lothringisch Werterbuech wie au s Elsässisch Werterbuech e "Idiotikon". Wel fir dr lothringisch Dieläktruum fascht keini schriftlige Quälle us dr eltere Zyt vorlige, diene vor allem Urkunde us dr frieje Nejzyt un Frogebege us Lehrerbefrogige as Quälle. Im Werterbuech het s Verwys in s Elsässisch Werterbuech, wu scho anne 1907 abgschlosse woren isch.

Verfasst wore isch lothringisch Werterbuech vum "Michael Ferdinand Follmann".

Materialbasis vum Werterbuech isch e Sammlig gsi, wu ab 1900, no dr Grindig vu dr Kommission dur d "Gesellschaft für lothringische Geschichte" 1898, zämmedrage woren isch. Näbe dr Frogebege, wu vum Louis Gustave Liebich (1824 - 1910) fir e Elsässischi Grammatik abgfrogt wore sin un Erzerpte us eltere Urkunde sin s vor allem handschriftligi Sammlige vu Lehrer un vu andre Privatlyt, wu fir s Werterbuech brucht wore sin. s Werterbuech isch anne 1909 vereffentligt wore.

Im Projekt „Werterbuechnetz“, wu im „Kompetenzzentrums für elektronische Erschließungs- und Publikationsverfahren in den Geisteswissenschaften“ an der Universitet Trier entstoht, isch e Online-Version vum Dytsch-Lothringische Werterbuech gmacht wore, wu mit anderen Werterbiecher vernetzt isch.

In dr letschte Johre sin e baar nejeri Ortswerterbiecher vu lothringische Dieläkt erschine.




</doc>
<doc id="24625" url="https://als.wikipedia.org/wiki?curid=24625" title="Bayerischer Sprachatlas">
Bayerischer Sprachatlas

Dr Bayrisch Sprochatlas (BSA) (dt. "Bayerischer Sprachatlas") isch e Forschigsprojäkt, wu d Dieläkt vum Frejstaat Bayern din in dr ganze Flechi un mit eme breite thematische Umfang dargstellt wäre in dr Form vu Sprochatlante go si zuegä#ngig mache fir d Forschig, aber au fir alli andre Inträssierte. Gegestand vu dr Erhebig isch dr bodständig Dieläkt, wien er in dr urspringligschte Form gschwätzt wird vor allem vu eltere Lyt us em Umfäld vu dr Bure un Handwärcher.

S Gsamtprojäkt Bayrischer Sprochatlas glideret sich in segs Regionalprojäkt:


„Sprechender Sprachatlas von Bayern“


</doc>
<doc id="24626" url="https://als.wikipedia.org/wiki?curid=24626" title="Carcoforo">
Carcoforo

Chalchoufu ("Carcòfo" in piemontäisischu und "Carcoforo" i' wailschu) ïst as bergdourf mid 80 wounre im oubre "Tseschrutol" (in dar prowinz Vercelli, im Piemont, Italiu). Der burgmaister ïst Marino Sesone.

D’erstu chundschafte uber Chalchoufe findt mu in ainem urolte pergament vam jor 1383, o’langende an "Alpe Carchoffeni". In diser alpu haind sich d’Walserljit im 14. hunderkjor g’ainsidlut. Diz ljit, ursprunglichs vam Oubre Wallis (Rottubrunne), haind ds brait g’biat um dan Gourner b’wount.

Umbïtz z’arford ïst d’ chalchoufer alpa z’ainem bljibende dourf wourte, b’wounte va’ herte bergljit im stand sich ainer dick ungunstigu landschaft onz’richte: guowisi und lowine sind in vile handg’schriftu g’zoltni. As schrechlichs fir häd im jor 1863 ungifor zwänzg der ältstu hiser foul im oubre dourf verwuastut.
Der woguweg ïst g’si im jor 1932 g’buwwute. Darvïr ïst der ainigu zuagang z’ diser heju tzsieschrutoler g’mai a’ fuasweg fun d’ latzu weiri ds fluss Egua g’si. Der woguweg häd ganz g’wiss da’ handal und dan ufgang ds erste turismus verg’talled, doch er häd ds problem der lowinu nid gor und ganz erschaidt, di verursachind noch hit di dirurlekkung ds dourfs fïr ettlich toga in da’ strengsti wintre. D’ niwwzitigu wegmittla und d’ hubalstruba haind zuag’holfe, d’uppigine für ds dourfljit z’ermindru.
Im hitige Chalchoufe hairutind sich wisig d’aswennigu handwerchi – d’ hïrta gond noch allu summra z’alpu – mid dan niwwi verlangungu g’brungni van ainer niwwu b’griffung ds turismus, der mei acht und b’trachtung fïr d’ berglandschaft und d’ sette richu bruucha dis tols zaichud und der sich tail ainer natur will g’spirre, di noch sette vil häd z’ zaichu, wam sa achtu und bewundru chad und will.

Chalchoufu ïst g'si im 14. hunderkjor van da' Walser b'wounte. Der ursprung diser erstu ainsidleru ïst nid sichere und mu waiss nid, old si van Im Land, Remmalju oder van enund der bergu sind cheme.
Miat z'vil ïst d'urolt chalchoufer walsersproch längst usg'stourbe.

Hitigstogs schwetzt mu i' Chalchoufe piemontäisischu und wailschu, ober d' lebhaftig und gaisterich g'maifierrung häd untschaidet, der eltru sproch durch leirgäng und andri totickaite wider zam lebi z' bringe.



</doc>
<doc id="24631" url="https://als.wikipedia.org/wiki?curid=24631" title="Sprachatlas von Mittelfranken">
Sprachatlas von Mittelfranken

Dr Sprochatlas vu Mittelfranke (dt. "Sprachatlas von Mittelfranken", churz: "SMF") dokumäntiert di geografisch Verdeilig vu dr Dieläkt vum bayrische Regierigsbezirk Mittelfranke. Är isch anne 1989 as Deilprojäkt des Bayrische Sprochatlas an dr Universitet Erlange grindet wore.

Methodisch stoht dr Bayrisch Sprochatlas in dr Tradition vu dr Sprachatlanten us dr "zwote Generation" wie z. B. dr Schwyzer Sprochatlas oder dr Sprochatlas vu Bayrisch-Schwobe.

In dr Johre 1989 - 1991 sin d Voruussetzige fir Erhebige im Regierigsbezirk Mittelfranke gschaffe wore. E Frogebuech isch zämmedrait wore un e Ortsnetzraschter aagleit wore, wu uugfehr alli 7 km ei Ort fir d Befrogig vorgsäh gsi isch

In dr Johre 1991 - 1998 sin Befrogige in 167 chleine Ortschafte durgfiert wore, wu ne große Beryych vum Läbe u dr Bure as Thema gha hän un au deilwys uf Tonband mitgschnitte wore sin. Dernäbe sin in däre Zyt au 40 Erhebige zum Fachwortschatz vu dr Hopfebure entstande. Usserdäm sin 166 Befrogige im Stadtgebiet vu Nürnberg gmacht wore mit Aagherige vu verschidene sozialer Gruppe, derzue 97 Befrogige zum jiddischen Sonderwortschatz.

S Frogebuech, wu brucht woren isch, goht letschtändlig uf s Frogebuech vum Schwyzer Sprochatlas zruck. S umfasst 2808 Einzelfroge, wu d Fonologii un d Morfologii vu dr Dieläkt, d Syntax un d Lexik dermit hän chenne erhobe wäre. Di einzelne Froge sin sortiert no ussersprochlige Sachthemene, z. B. "S Vih un syy Pfläg", "Ackerböu", "Frucht", "Wald un Holz".

Dr SMF brucht s Transkriptionssystem Teuthonista. S basiert uf dr Lutschrift, wu anne 1924 vum Teuchert in dr Zytschrift "Teuthonista - Zeitschrift für deutsche Dialektforschung und Sprachgeschichte" vorgstellt un speter im Schwyzer Sprochatlas modifiziert woren isch. Si brucht Grundzeiche, wu in dr Regle em latynische Alfabet entsprächen. Mit Diakritika (z. B. Hoke bzw. Pinkt) wäre derno dr Artikulationsort un d Artikulationsart gnauer gchännzeichnet.


No in dr Vorbereitig isch:

Z Mittelfranken isch dr Hopfe di am meischte verbreitetscht un am intensivschte betribe Sonderkultur. Drej Aaböugebiet git s, wu jedes d Greßi vun eme Landchreis het: s Hersbrucker, s Spalter un s Aischgünder Gebiet. S Letschter isch in dr dryssger Johr ufgee wore, aber s läbe no Lyt, wu sich an d Arbet in dr Hopfegärte um Neustadt chenne erinnere un Uuschumft gee. E Katalog mit 200 Frog zue Bezeichnige vu Pflanzedeil, zue Verfahre vum Aaböu, dr Ärn un em Haltbarmache vum Hopfe isch 1990 no Probeerhebige zämmegstellt wore un in 15 Ortschafte vum Hersbrucker, in 10 Ort vum Aischgründer un 11 Ort vum Spalter Aaböugebiet abgfrogt wore. Mit dr glyche Method hän Erhebige dur d Deilprojäkt SOB un SNIB stattgfunde im Aaböugebiet Hallertau un dur Mitarbeiter vum SMF im Aaböugebiet Saaz z Böhme.

Z Schopfloch wird syt zmindescht 200 Johr e Varietät vum Weschtjiddisch gschwätzt, s sog. Lachoudisch.

E Explorator vum SMF, dr Alfred Klepsch, het 1994 mit syym Lachoudisch-Werterbuech un no Probeerhebige ne Katalog vu 500 Froge zum Wortschatz vum Lachoudisch zämmegstellt. Dää isch z Schopfloch insgsamt achtmol abgfrogt wore. An däne Sitzige hän isngsamt 12 Gwährspersone us allene Altersgruppen mitgmacht, dodrunter au ne Aagherige vu dr ehmolige jüdische Gmei vu Schopfloch.

S Lachoudisch het e starki Ähnligkeit mit dr Gheimsproch vu dr Vihhändler, wu au uf em Jiddisch basiert. Wäge däm sin mit em Lachoudisch-Frogebuech au vier Erhebige zue dr Vihhändlersproch durgfiert wore.

Au in andere Ortschafte sin e baar Hebraisme zum Bstanddeil vu dr Dieläkt wore. Wel aber d Zahl vu dr gänmgige Hebraisme allmeh abnimmt, wie wyter mer vu Schopfloch ewäggoht, isch nit megliog gsi. dr ganz Frogekatalog iberall abzfroge. E gchirzti Lischt mit 100 Froge isch aber im ganze Gebiet vum SMF abgfrogt wore. Dodermit sin 1996 bis 1999 50 Ufnahme uf em flache Land un wyteri 15 im Nürnberger Balligsruum durgfiert wore.

Des diräkt erhobe Datematrial un d Uuswärtig vu schriftlige Quälle fir s Jiddisch vu Mittelfranke isch as Werterbuech vereffentligt wore. Dodrin sin au d Frogelischte berucksichtigt wore, wu dur Knaus un Fuchs vum Schillingsfürster Jenisch werhobe wore sin.

Des Näbeprojäkt vum SMF isch in ere änge Zämmearbet mit em Projäkt "Sprachregion München". Beidi berucksichtige di bsunder Situation in dr große Balligsryym vu Bayern.

S Gebiet vum Nürnberger Balligsruum isch in drej Zone yydeilt wore: dr städtisch Chärne vu Nürnberg, di städtisch pregte Vorort un di ländlig Umgebig. Di bode ussere Zone sin in jewyls vier Segmänt im Norde, Oschte, Side un Weschte vu dr Metropole glideret wore. In däne nyyn Gebiet, wu sich drus ergee hän, sin Gwährslyt us drej Altersgruppe un drej soziale Gruppe (Aagstellti, Arbeiter un Bure) befrogt wore, us jedere vu däne Gruppe ei Mann un ei Frau. In dr Chärnzone sin s us jedere Gruppe zwo Fraue un zwe Manne. Gwährslyt us dr Bureschicht häne nume in dr bode ussere Zone chenne gfrogt wäre. In dr städtisch pregte Vorort sin nume no ne baar elteri Lyt gfunde wore, wu friejer as Bure gschafft hän. Hite git sin däm Gebiet kei Burehef meh. Insgsamt sin fir s Projäkt Stadtregion Nürnberg 146 Gwährslyt befrogt wore. Doderfir isch e Churzfrogebuech brucht wore 250 Froge, in dr Hauptsach zum Tonsilbevokalismus.

Im Ramme vu dr Kodierig vu dr erhobene Date isch am e Werterbuech vu Mittelfranke gschafft wore mit rund 4000 Stichwerter, wu 1999 erschinen isch.




</doc>
<doc id="24634" url="https://als.wikipedia.org/wiki?curid=24634" title="Pfälzisches Wörterbuch">
Pfälzisches Wörterbuch

S Pfälzisch Werterbuech (dt. "Pfälzisches Wörterbuch") isch e Großruumdieläktwerterbuech fir s Gebiet vu dr linksrhynische Pfalz (politisch: d Rhypfalz, wu friejer zem Chenigryych Bayern ghert het), derzue in Uuswahl di pfälzisch pregte Sidligsdieläkt z Sidoscht- un Oschteuropa (Batschka, Banat, Galizie, Bukowina, Schwarzmeergebiet) un z Amerika (Pennsylvaniadytsch). S handlet sich um e Werterbuech fir Wisseschaftler aber au fir dr inträssiert Laie. S Pfälzisch Werterbuech isch in dr Hauptsach synchron orientiert (Stand vu dr Dieläkt am Ändi vum 19. un vu dr 1. Helfti vum 20. Johrhundert), s het in Uuswahl aber au historischi Beleg us archivalische Quälle din (Urkunde, Gieterverzeichnis, Weistümer, Inventarie usw.). Erfasst wird dr Gsamtwortschatz vu dr Grunddieläkt un di ertlige Umgangssproche, derzue koareali Sozioläkt (Handwärcher-, Händler-, Gaunersproche u. a.). D Nämeiberliferig (Persone-, Orts- un Flurnäme) nume bruchstuckhaft.


D Matrialie chenne allno im Pfälzische Werterbuech-Archiv, Benzinoring 6, 67657 Kaiserslautern, aagluegt wäre.

Im Projekt „Werterbuechnetz“, wu im „Kompetenzzentrums für elektronische Erschließungs- und Publikationsverfahren in den Geisteswissenschaften“ an der Universitet Trier entstoht, isch e Online-Version vum Dytsch-Lothringische Werterbuech gmacht wore, wu mit anderen Werterbiecher vernetzt isch.

Di Matrialsammlig basiert uf indiräkte Frogebogeerhebige mit ere große Belegdichti (ca. 60 bis 70 %), dernäbe uusfierligi Befrogige vu frejwillige Sammler zue umfangryyche Themekompläx (ca. 10 % Belegdichti). D Frogestellig isch zmeischt onomasiologisch gsi, d Antworte in ere Laietranskription. Dernäbe het s vil Spontanmatrial vu frejwillige Sammler. Zwische 1955 un 1966 hän Fälderhebige stattgfunde mit Tonband (ca. 5 % Belegdichti). Zuesätzlig Exzerption us schriftlige Quälle (wisseschaftligi Monografie, Ortswerterbiecher, Mundartliteratur u. a.). D Matrialbasis het e Zetelkatalog umfasst mit ca. 1,5 Millione Zetel.





</doc>
<doc id="24635" url="https://als.wikipedia.org/wiki?curid=24635" title="Gemeindeverwaltungsverband">
Gemeindeverwaltungsverband

E Gmeiverwaltigsverband (GVV) isch in Dütschland e freiwillige Zämmeschluss vu mehrere Gmeindene us em gliiche Landkreis. De Gmeindene übertrage däm Verwaltigsverband verschiedeni Ufgabe. Es chönne zum Biispiel d'Verwaltige zämmeglegt werde, damit mr Geld spare cha. Für d'Bürger us däne Gmeindene sieht des dann so us, daß sie ihri Müllgebührebscheid nümmi usm Rothuus, sondern us de Verbandsverwaltig kriege. D'Gmeiverwaltigsverbänd sin Körperschafte vum öffentliche Recht (aber keini Gebietskörperschafte). Vornedra stoht de Verbandsvorsitzende. D'Mitgliedsgmeindene bhalte aber ihri rechtlichi Selbständigkeit. 

In Bade-Württeberg gits no "vereinbarti Verwaltigsgemeinschafte" (VVG). Do duet e Stadt oder e Gmei (erfüllendi Gmei) d'Ufgabe vume GVV überneh. D'Verwaltigsgemeinschaft het kei eigeni Rechtspersönlichkeit. In § 61 vu de Bade-Württebergische Gmeiordnig wird de Umfang vu däne VVG vorgeh, es git aber zwische VGG un GVV keini grundsätzliche Unterschied. 
Gmeiverwaltigsverbänd gits in Bade-Württeberg, in Saxe un Saxe-Aahalt, aber in Saxe heisse si "Verwaltigsverbänd" un in Saxe-Aahalt "Verwaltigsgemeinschafte". 

Als Biispiel: Verwaltigsgemeinschafte (VVG) un Gemeindeverwaltungsverbänd (GVV) im Landkreis Lörrach



</doc>
<doc id="24637" url="https://als.wikipedia.org/wiki?curid=24637" title="Sprachatlas von Niederbayern">
Sprachatlas von Niederbayern

Dr Sprochatlas vu Niderbayern (dt. "Sprachatlas von Niederbayern", churz SNiB) stellt di sprochgeografische Verhältnis vu dr bairische Dieläkt z Niderbayern dar. Dr SNiB isch e Deilprojäkt vum Bayrische Sprochatlas, s isch an dr Universitet Passau dra gschafft wore. Är stoht in dr Tradition vu dr oberdytsche Chleiruumsprochatlante, wu d Methodik vun ene zerscht vum Schwyzer Sprochatlas entwicklet woren isch.

Dr Regierigsbezirk Niderbayern het vor dr Gebietsreform 907 sälbständigi Gmeine umfasst, derno sin s no 258 gsi. S Untersuechigsgebiet isch in Planquadrat mit 7 km Sytelengi yydeilt wore, un us jedem Planquadrat isch ei Ortschaft fir d Befrogig uusgwehlt wore. Fir Stedt isch e chirzer Stadtfrogebuech brucht wore.

Zwische 1991 un 1998 sin 221 Ortsbefrogige durgfiert wore, dervu 201 mit em Hauptfrogebuech, acht mit em Stadtfrogebuech un zwelf Ortsufnahme mit eme Churzfrogebuech.

In dr Vorbereitigszyt 1989 bis 1991 sin Probebefrogige durgfiert wore, d Ergebnis dodervu sin derno in s Hauptfrogebuech yygschafft wore. S Frogebuech isch no Sachgruppe yydeilt, z. B.: "S Vih un syy Pfläg", "Heiet", "Ackerböu", "Wage", "Holz", "Wätter". Insgsamt umfasst s Frogebuech 2325 Einzelfroge. S Stadtfrogebuech het iber 1900 Froge.

D Antworten sin in ere differänzierte Lutschrift (Teuthonista) mitgschribe wore, wu d Fyynheite vu dr Uussproch exakt dermit cha feschtghalte wäre.

In dr Ortschafte, wu friejer s Glasmacherhandwärch Tradition gha het oder hite no het, isch mit eme eigene Frogebuech noch em Glasmacher-Fachwortschatz gfrogt wore.

Uugfehr d Helfti vum gsammlete Matrial wird in Atlasform ufbereitet un vereffentligt. Erschine sin sibe Bänd, mit em Band 3, wu im Februar 2010 erschine isch, isch s Projäkt abgschlosse.

In däm Näbeprojäkt sin di sprochgegrafische Verhältnis in dr Syntax erforscht wore. Bi jedere zwote Ortsufnahm isch d Syntax abgfrogt wore. E Uuswärtig un Kartierung zue dr 13 dokumäntierte grammatikalische Fänomen isch im Yyfierigsband zum Sprochatlas vu Niderbayern vereffentligt wore.

E ander Näbeprojäkt isch s plant "Werterbuech vu Niderbayern", wu ne Uuswahl us em erhobene Wortschatz soll botte wäre, vor allem au sonigi Uusdruck, wu bi dr Erhebige zum Sprochatlas zuesätzlig ufgschribe wore sin, also Uusdruck, wu nit im Frogebuech sälber din sin.

Bi däm Näbeprojäkt handlet s sich um e akustische Sprochatlas, wu in 207 Ortschafte digitali Tonbandufnahme derfir mit eme Frogeboge mit 720 Frogen durgfiert wore sin. Dodrus sin fir di erscht Version vum "Sprechende SNiB" 110 Uusdruck uusgwehlt wore. Dr "Sprechende SNiB" isch anne 2004 as CD vereffentligt wore.

Im Ruum Niderbayern fählt bishär e systematischi, flechinedeckendi Erhebig vu dr Orts- un Flurnäme. S git nume einzelni Ortsuntersuechige. In eme Projäkt, wu vu dr EU un dr Universitet Passau finanziert wird, isch d Uussproch vu Orts- , Flur- un Gwässernäme un au Huusnäme in dr Dieläkt vu dr Landchreis Freyung-Grafenau un Regen, un au im tschechische Behmerwald in Tondokumänt gsammlet wore.

Fir s Projäkt "Sprachatlas Bayerischer Wald und Böhmerwald" isch bi Dieläktspröcher im Bayrische Wald un bi dr letschte bairische Dieläktsprächer im tschechische Behmerwald zwische 2005 un 2007 e Frogebuech mit iber 730 Froge abgfrogt wore. E Uuswahl us dr Ergebnis sin as "Sprechender Sprachatlas Bayerischer Wald und Böhmerwald (SBuB)" vereffentligt wore.



</doc>
<doc id="24640" url="https://als.wikipedia.org/wiki?curid=24640" title="Südhessisches Wörterbuch">
Südhessisches Wörterbuch

S Sidhessisch Werterbuech (dt. "Südhessisches Wörterbuch") isch e wisseschaftlig Großruumwerterbuech vum dieläktale un regionalsprochlige Wortschatz vum sidhessische Sprochruum. D Arbetsstell isch bis 2010 an dr Universitet Gießen aasässig gsi. S Werterbuech het e alfabetischi Aaornig vu dr Stichwerter un e Lemma-Aasatz, wu sich an dr Standardsproch orientiert, s wändet sich vor allem an Sprochwisseschaftler, bsundersch Dieläktologe, Volkskundler, Historiker un Verträtter vu andre Wisseschaftsdiszipline, aber au intressierti Laie. Vum Ruum här umfasst s Arbetsgebiet uugfehr 650 Ortschafte in dr bode sidlige Provinze vum ehmolige Großherzogtum Hessen, d Provinz Starkenburg un Rheinhesse, derzue e baar Exklave, wu friejer zue Hesse-Darmstadt ghert hän. S Werterbuechmatrial isch zmeischt synchron orientiert, s represäntiert dr Dieläktwortschatz am Änd vum 19. un in dr erschte Johrzehnt vum 20. Jh. In Uuswahl isch d Matrialgrundlag ergänzt wore mit einzelne historische Beleg (us Urkunde, Weistümer, Chronike u. a.).

S Sidhessisch Werterbuech bietet dr gsamt Wortschatz vu dr Basisdieläkt un dr stedtische Umgangssproche vum Arbetsgebiet. Innerhalb vu dr Basisdieläkt spilen d Fachwortschätz vu dr wichtigschte Gwärb im Untersuechigsruum, zem Byschpel vum Räbböu, vu dr Muurersproch, dr Holz- un Steihauerej un dr Eicheschellwirtschaft, e wichtigi Roll. Matrial us dr Nämeiberliferig (Persone-, Orts- un Flurnäme) wird nume vereinzelt berucksichtigt.

Im Johr 1925 isch vu dr Historische Kommission fir Hesse aagregt wore, ne "Odewälder Werterbuech" z schaffe. S het solle d Lucke s Siddytschland zuemache innerhalb vu dr dytsche Werterbuechlandschaft un di bode sidlige Provinze vum ehmolige Großherzogtum Hesse, Starkenburg un Rheinhesse, erfasse.

Di Vorarbete zue dr Sammlig vum Dieläktwortschatz het dr Friedrich Maurer ibernuu. Är het aagfange, in Ufruef un Vortreg fir s nej Unternämme z wärbe; är het vil frejwilligi Mitarbeiter in dr friejere hesse-darmstedtische Provinze gfunde, vor allem bi dr Lehrer. In dr Johre 1927 bis 1934 het d Gießener Kanzlei all Monet e Frogeboge umegschickt, Wort- un Sachfroge hän allmol abgwägslet. Di rund 100 Frogeboge hän au Sondergebiet umfasst wie Räbböu, Wald- un Forschtwirtschaft, Dubakaaböu, Muurerhandwärch, Wage un Pflueg.

Unter dr Nochfolger vum Maurer, em Friedrich Stroh (1931-1937) un em Alfred Götze (1937-1945), isch d Uuswärtig vum umfangryyche gsammlete Matrial dur d Wältwirtschaftskris un dr Zwet Wältchrieg lang verzegeret wore.

E dritte Abschnitt in dr Gschicht vum Sidhessische Werterbuech het anne 1948 aagfange, wu dr Rudolf Mulch d Sammlig ibernuu het. Näbe syyre Arbet as Lehrer im Schueldienst het er s Matrial vum Sidhessische Werterbuech gordnet un zuesätzlig Matrial erhobe in dr Johre 1956 bis 1964. Anne 1965 het er mit em Buechstab A aagfange s Werterbuech z vereffentlige. 1972 isch dr Rudolf Mulch pensioniuert wore, syy Suhn, dr Roland Mulch, het derno d Leitig vum Sidhessische Werterbuech ibernuu.

Im Dezämber 2009 isch di letscht Liferig bis zum Buechstabd Z mit Noodreg erschine.

Di letscht Liferig mit dr Aahäng isch 2010 erschine, d Arbetstell isch zem 30. Septämber 2010 afglest wore. S gsammlet Matrial mit dem Zeetelarchiv isch em Hessische Staatsarchiv Darmstadt ibergee wore.

Zeetelarchiv mit ca. 1,5 Millione Wortbeleg, Stichwortverzeichnis. Bibliothek mit ca. 4000 Bänd.

D Matrialsammlig umfasst

Di schriftlige Bständ sin dur Tonbandufnahme ergänzt wore un iberprieft bi Diräktufzeichnige im Werterbuechruum. D Gwährslyt vu dr Frogebogenerhebige sin zmeischt Bure oder Handwärcher gsi, wu syt Generation ortsaasässig gsi sin. D Matrialie, wu unter eme onomasiologische Aspäkt gsammlet wore sin, sin in Laietranskription verzetelt, in ere hochsprochlige bzw. ere "verhochdytschte" Form lemmatisiert un sträng alfbetisch in eme Zetelkatalog yygordnet wore. Verwysstichwerter hälfe bim Sueche vu Werter, wu uusschließlig im Dieläkt beleit sin.

Au in dr Publikationsphas het d Gießener Werterbuechkanzlei iber e eigene Kontakt zue ständige ehrenamtlige Uuschumftgeber (rund 270 Persone) im Bearbeitigsgebiet verfiegt. All Johr sin zwo Umfroge verschickt wore. Die hän sich uf Werter un Wändige bezoge, wu bi dr Bearbeitig no Uuklarheite zeige. Der guet Kontakt zue dr Dieläktsprächer het derzue gfiert, ass in dr letschte 30 Johr 95 Prozänt vu allne semantische Problämfäll hän chenne glest wäre.

Aafang vu dr Publikation: 1965

Syt 2014 cha me au online ufs Werterbuech zugryyffe.




</doc>
<doc id="24642" url="https://als.wikipedia.org/wiki?curid=24642" title="Wörterbuch der obersächsischen Mundarten">
Wörterbuch der obersächsischen Mundarten

S Werterbuech vu dr obersächsische Mundarte (dt. "Wörterbuch der obersächsischen Mundarten") erfasst d Dieläkt, wu im Frejstaat Sachse gschwätzt wäre. S Werterbuech isch e alfabetisch gordnet Bedytigswerterbuech mit hochsprochlige Stichwortaasätz.

Quällegrundlag isch e Zetelarchiv gsi vu uugfehr 700.000 Zetel mit rund 1,5 Millione Beleg. Do het derzue ghert: Ergebnis vu diräkte Befrogige dur di wisseschaftlige Mitarbeiter, yygschickt Matrial vu Laie, uusgwärtet Frogebegematrial vu uugfehr 15.500 Frogebege, uusgwärteti Tonbandufnahme, verzetelti dieläktgeografischi Fachliteratur un Dieläktliteratur us em Arbetsgebiet.

S Projäkt isch anne 1928 grindet wore. Noch dr Vernichtig vum gsamte Matrial dur Brand anne 1943 isch im Johr 1955 d Arbetsstell "Wörterbuch der obersächsischen Mundarten" nej grindet wore unter em Dach vu dr "Sächsischen Akademie der Wissenschaften", un s isch wider aagfange wore mit Sammle.

Vu 1955 bis 1977 isch d Sammlig un di wisseschaftlig Bearbeitig erfolgt, derzue d Uuswärtig un Ornig vum Sprochmatrials mitsamt dr Aafertigung vu 200 wortgeografische Charte. 1978 het mer aagfange mit Wortartikel schrybe un anne 1994 het schließlig d Vereffentlichung vum Wärch im Akademie-Verlag Berlin aagfange. Wie au bim Hessisch-Nassauische Volkswerterbuech un bim Thüringische Werterbuech het mer bim Obersächsische Werterbuech d Uusarbeitig bim Buechstab L aagfange. Im Johr 2003 isch s Werterbuech abgschlosse wore un d Arbetsstell isch ufglest wore.





</doc>
<doc id="24644" url="https://als.wikipedia.org/wiki?curid=24644" title="Württemberg">
Württemberg

Württeberg isch e historisch Stuck Land mit de Hauptstadt Stuegert, wu sich im 11. Johrhundert usm Herrschaftsgebiet vum Adelsgschlecht vu de Württeberger uusebildet het. Ab em 12. Johrhundert bis 1495 isch Württeberg e Grafschaft vum Heilige Römische Reych gsi, hindenooch dann e Herzogtum. Bis 1793 hets linksrhinischi Gebiet im Elsass un um Mömpelgard (Montbéliard) geh. 1806 isch es zum Königriich Württeberg erhobe worde. 

1918 hänn sie de freye Volksstaat Württeberg usgruefe. Nach 1945 un bis 1952 isch Württeberg wäge de alliierte Bsetzig uf d'Länder Württeberg-Bade (do isch e Teil vu Nordbade debi gsi) un Württeberg-Hohezollere ufteilt worde. Sit 1952 het Württeberg si Name hergeh fürs Bundesland Bade-Württeberg. 

D Hauptstädt sin in verschiedene Ziitabschnitt Stuegert un Ludwigsburg gsi. 

De Name „Württeberg“ leitet sich vum Wirteberg z Stuegert-Roteberg (Stadtbezirk Untertürkheim) ab. Sälle Wirteberg het wahrschiins keltische Ursprung und dörfti "Wirodunum" gheisse ha. Uf em Wirteberg isch bis 1819 de ehemoligi Stammburg Wirteberg us em 11. Johrhundert gstande. An sällere Stell stoht sit 1824 e Grabkapelle für d'Königin Katharina vu Württeberg. 

Bis in d'Mitti vum 14. Johrhundert siht mr in de Urkundene numme „Wirteberg“. Noch em Harald Schukraft goht d'Schribwiis mit „m“ wie in "Wirtemberg" uf d'Verbindig mit em französische Mömpelgard/Montbéliard zrugg, weyl im Französische bis hüt vor emme „b“ numme e „m“ stoh cha. 

D'Schribwiis „Württemberg“ isch mit de Erhebig zum Königriich Württeberg durch de Napoleon dr Erschti zu de offizielle Landesbezeichnig worde.

S'Huus Württeberg isch in de zweite Hälfti vum 11. Johrhundert s'erscht Mol ufträtte. De erschte urkundlich erwähnti Württeberger isch 1081 de Konrad dr Erschti gsi, wu vermuetlich d'Burg Wirteberg baut het. 

Im 12. Johrhundert hänn d'Württeberger e Grafeamt kriegt. Anne 1250 sin mitm End vu de Stauferherrschaft z Schwoobe d'Vorussetzige gschaffe gsi, daß sich d'Grafschaft Württeberg het chönne territorial usbreite. Durch d'Hochziit vum Graf Ulrich I. mit de Mechthild vu Bade im Johr 1251 isch de spööteri Hauptstadt Stuegert zu Württeberg chu. De Graf Ulrich III. (1325 bis 1344) het dann d'Herrschaft no widder vergrößeret. D'Schlacht bi Döffinge hän d'Württeberger gwunne, un so het de Graf Eberhard II. am 23. August 1388 d'Macht vum schwöbische Städtebund breche chönne. Si Noochfolger, de Eberhard III. (au Eberhard de Milde gnännt, 1392 bis 1417) het d'Grafschaft Mömpelgard dezuekriegt, wiil er si Nochfolger, de Eberhard IV., de Henriette vu Mömpelgard am 13. November 1397 für d'Ehe versproche het. 

Am 25. Januar 1442 isch de Nürtinger Vertrag zwischem Ludwig em Erschte un sim Brueder Ulrich V. gschlosse worde. Dört isch bschlosse worde, daß de Ulrich V. de Stuegeter Teil kriegt, mit de Städt Cannstatt, Göppinge, Marbach, Neuffe, Nürtinge, Schorndorf un Waiblinge. De Ludwig I. het de Uracher Teil kriegt mit de Städt Balinge, Calw, Herreberg, Münsinge, Tuttlinge un Tübinge. Mömpelgard isch, nochdem d'Muetter vu däne beide Grafe, d'Henriette vu Mömpelgard, gstorbe isch, anne 1444 im Uracher Landesteil zuegschlage worde. 

Mit em Münsinger Vertrag vum 14. Dezember 1482 un em Esslinger Vertrag vum 2. September 1492 isch im Graf Eberhard vu Württeberg-Urach, de spöötere Herzog Eberhard im Bart, glunge, d Teilig wider ruckgängig z'mache. De Eberhard het keini Chinder ka un isch Ellai-Herrscher vum wiedervereinigte Land worde. D'Nochfolg isch uf de amtierend Graf vu Württeberg-Stuegert, de Eberhard IV., festglegt worde. Sälle het aber nit ellai dörfe herrsche, sondern hätt mit eme Zwölferusschuß us de sogenannte Ehrbarkeit, de Vertreter vu de adlige un nit-adlige Ständ im Land, regiere solle.

Am 21. Juli 1495 isch d'Grafschaft Württeberg ufm Reychstag z Worms vum Kaiser Maximilian I. zum Herzogtum erhobe worde. Im gliiche Johr het de Eberhard I. (Eberhard im Bart) im Herzogtum sini erschti Landesordnig geh. Nach sim Tod 1496 um em Putsch vu de sogenannte Ehrbarkeit gege de Eberhard II. anne 1498 isch de erschdi Hälfti vum 16. Johrhundert unter em Herzog Ulrich vu Krise un militärische Usenandersetzige kennzeichnet gsi. Erscht unterem Herzog Christoph hänn sie e End gfunde. 

Nach Stüürerhöhige isch es 1514 zu Ufständ vu de Buure chu, wu de Ulrich bluetig niedergschlage het. Im gliiche Johr isch de Tübinger Vertrag gschlosse worde, wu als wichtigschts württebergisches Verfassigsdokument gelte duet un bis 1806 Gültigkeit ka het.

De Herzog Ulrich het 1519 de freyi Riichsstadt Reutlinge überfalle. Do druf ane isch er vu de Truppe vum Schwöbische Bund unter Aafüehrig vu sim bayrische Schwooger Herzog Wilhelm IV. us Württeberg vertriibe worde. Erscht anne 1534 isch es ihm glunge, si Land zrugg z'erobere. Ghulfe het ihm dodebi de hessisch Landgraf Philipp I., wu gege de östriichisch Statthalter Philipp in Krieg zoge isch un in de Schlacht bi Lauffe gwunne het. Trotzdem isch de Ulrich nach em Vertrag vo Kaade vu de Habsburger abhängig bliibe. 

Wu de Ulrich us em Exil zrugg chi isch, het er ab 1534 d'Reformation in Württeberg iigführt. Do debi hänn ihm de Reformatore Ambrosius Blarer, Johannes Brenz un Erhard Schnepf ghulfe. Am Aafang isch de württebergischi Reformation e Versuech gsi, de zwinglischi un de lutherischi Usrichtig z'verbinde. Aber wu de Blarer 1538 entloh worde isch, isch de Weg frey gsi für e rein lutherisch prägti Fürschtereformation, wu mit de Säkularisierig vum Kircheguet zämme duuregführt worde isch. 

De Herzog Christoph het de Ufbau vu de staatliche Strukture, wu de Eberhard I. aagfange het, konsequent widdergführt. Viili Regelwerk un Gsetz sin unter sinere Regentschaft gschaffe worde. Bsunders z'erwähne isch de großi Chilcheordnig vu 1559, wu alli bisherige staatliche un kirchliche Regelige kodifiziert un erwiteret het. Wu im Christoph si Sohn, de Herzog Ludwig 1593 ohni Chind gstorbe isch, isch d'Herrschaft uf de Friedrich I. us de Siddelinie Württeberg-Mömpelgard übere gange. Sini Politik isch druf usgrichtet gsi, d'Privilegie vu de Ehrbarkeit iizschränke un de Adel wider z'stärke. Des un sini merkantilistischi Wirtschaftspolitik wise de Friedrich klar als Verdredder vum früehe Absolutismus us. Unter sim Baumeischter Heinrich Schickhardt sin vieli Bauwerch im Stil vu de Renaissance entstande. 
Im drissigjährige Krieg vu 1618 bis 1648 het Württeberg zu einere vu de meischtbetroffene Regione ghört. Ab 1628 isch s'Land mehr oder weniger duurhaft unter de Kontroll vu fremde Truppene gsi. Durch s'Restitutionsedikt vum Kaiser Ferdinand II. het Württeberg ungfähr e Drittel vu sim Territorium verlore. Nach de Schlacht vu Nördlinge 1634, wu s'württebergisch Heer uf de Sidde vu de unterlegene Schwede kämpft het, isch es zu Plünderige un Brandschatzige im Land chu. De Herzog Eberhard II. isch uf Stroßburg ins Exil gflohe. Hindenooch isch d'Land durch Armuet, Hunger un durch d'Pestepidemie 1637 entvölkeret worde (ca. 120.000 Iiiwohner 1648 gege 350.000 im Johr 1618). 

Mit em Westfälische Friide 1648, wu de württebergische Gesandte Johann Konrad Varnbüler d'territoriali Wiederherstellig vum Land in sine alte Grenze usghandlet het, het de Wiederufbau un d'Wiederherstellig vu de wirtschaftliche un administrative Strukture vum Land aagfange. De hänn sich stark an de Gegebeheite us de Ziit vor em Krieg usgrichtet, hänn aber d'Stellig vu de Ehrbarkeit wider gstärkt. 

Am End vum 17. Johrhundert isch Württeberg in de kriegerische Usnandersetzige vum Dütsche Riich mit Frankriich in de Pfälzer Erbfolgkrieg, de fümft östriichisch Türkekrieg un de Spanisch Erbfolgekrieg iinezoge worde. Im Weschte isch es debi zu große Verwüeschtige durch d'marodierendi Truppe vum französische General Ezéchiel de Mélac chu, zum Biispiel 1692 bi de Zerstörig vum Schloß un vu de Kloschteraalage in Hirsau. 

D'Regentschaft vum Herzog Eberhard Ludwig, wu de Vadder numme nüün Monet nach sinere Geburt verlore het, war e starke Kontrascht un glichzitig Nährbode für de sich bildendi württebergischi Pietismus gsi. Dodezue hänn vor allem de prunkvolli Bau vum Schloss Ludwigsburg ab 1704 ghört, wu sich de Eberhard Ludwig mit sinere iiflussriiche langjährige Mätresse Wilhelmine vu Grävenitz nidergloh het, während sini Ehefrau widderhin in Stuegert blibe isch. E Provokation vu de herrschende Kreise un vu de Moralvorschtellige isch sicher au d'Aasiedlig vu de 1700 us Frankriich vertriebene Waldenser gsi, un d'Verlegig vu de Hauptstadt 1724 ins dörtmols satirisch hüffig als "Lumpeburg" bezeichnete Ludwigsburg. 

De Noochfolger vum Eberhard Ludwig, wu sii einzige Sohn un Enkel scho weggstorbe sin, isch 1733 dä Karl Alexander us de Siddelinie Württeberg-Winnetal gsi, wu zu de katholische Chilche konvertiert isch. De Karl Alexander, wu bereits zwölfjährig in de kaiserlichi Militärdienscht iitrette isch un dört dann mit 33 zum Generalfeldmarschall ernannt worde isch, het duch sini aadauernde militärische Engangements un sim ufwändige höfische Stil e hoche Finanzbedarf ka, un het wäge däm de Jud Joseph Süss Oppenheimer zu sim Finanzberater mit witgehende Entscheidigsbefugnis in de Wirtschafts- und Finanzpolitik vu sim Land gmacht. 

Nach em unerwartete Tod vum Karl Alexander am 12. März 1737 isch dä als "Jud Süss" diffamierti Oppeheimer no am gliiche Tag festgnu worde. De Prozeß gege ihn, wu sich de ufgstaute Niid un Hass vu de evangelische württebergische Oberschicht gege de Oppeheimer un de katholisch Herzog entlade het, het mit sinere Hiirichtig am 4. Februar 1738 g'endet un het stark antisemitischi Züg ka. 

Bim Tod vum Karl Alexander isch si Sohn un Nochfolger Herzog Karl Eugen grad nün Johr alt gsi. Er isch z Brüssel ufgwachse un isch vu 1741 bis zu sim eigentliche Amtsaatritt anne 1744 am Hof vum Friedrich dem Großen z Potsdam un Berlin erzoge worde. Vu sim Amtsaatritt im Johr 1744 bis um 1770 isch de Karl Eugen e stark absolutistisch prägte, despotische Herrscher gsi, wu kei freyi Meinigsäußerig un Opposition duldet het. Sini tyrannischi Art isch au in de früehe Werk vum Friedrich Schiller reflektiert worde, wu 1759 z Marbach uf d'Wält chu isch. Politisch het sich de Karl Eugen im siebejährige Krieg de Habsburger aagschlosse, gege d'Preuße. De ussepolitischi Niderlag bi Kriegsend 1763 un des dodemit verbundeni innepolitischi Widererstarke vu de Ehrbarkeit un sini durch de prunkvolle Regierigsstil zerrüttete Staatsfinanze hänn de Karl Eugen zum Umdenke zwunge. 

Zu sim 50. Geburtstag 1778 het er selber de Neuaafang un d'Umkehr usgruefe. Abrüstig vum Heer, ussepolitischi Zrugghaltig un d'Rückfüehrig vu de Staatsusgabe uf de eine Sidde un d'Förderung vum Bildigswese un de Kultur uf de andere Sidde sin d'Eckpfiler vum zweite Teil vu sinere Regierig bis zu sim Tod 1793 gsi. De Wendi het s'Volk sinere zweite Ehefrau Franziska vu Hoheheim zuegschribe, wu in morganatischer Ehe mit ihm verhüürotet gsi isch un bis hüt no im Volk verehrt wird. 

Noch sim Tod hänn sini beide Brüeder, de Ludwig Eugen un de Friedrich Eugen, s'Land für jewiils zwei Johr regiert, bevor d'Regentschaft uf de spötere König Friedrich I. übergange isch.

Endi vum 18. Johrhundert isch Württeberg vor große territoriale Veränderige gstande. Im Pariser Vertrag vum 20. Mai 1802 sin de 1793 vum revolutionäre Frankriich annektierte linksrheinische Bsitzige Mömpelgard (Montbeliard) un Reycheweyer (Riquewihr) endgültig an Frankriich abgeh worde. Gliichzittig sin aber au Gebietserwidderige zuegsichert worde, wu 1803 un 1806 nach em Riichsdeputationshauptschluß un de druf folgende Medatisierig un Säkularisation umgsetzt worde sin. Zahlriichi kleini Herrschafte sin ufglöst worde un em Herzogtum Württeberg iiverleybt worde. Gliichzittig isch Württeberg zum Kurfürschtetum erhobe worde.

Mit Wirkig vum 1. Jänner 1806 isch Württeberg zum Königriich erhobe worde. D'Gebietszuewächs vum Land sin durch de Wiäner Kongress 1815 völkerrechtlich bestätigt worde. De erscht Chönig Friedrich I. het sich ab 1805 mitm Napoleon verbündet un het sich 1812/1813 an sällem sim Krieg gege Russland beteiligt, us däm vu 15.800 württebergische Soldate numme no e baar Hundert heimchu sinn. Sini Büdnistreui mit em Napoleon het ihm großi Handligsfreyheit in de Innepolitik gsicheret. S'Ziel isch gsi, de Staat z'modernisiere un d'Privilegie vu de Ehrbarkeit in Altwürtteberg un de Adlige in de neue Gebiet abzschaffe. 

Mit em Amtsaatritt vu sim Sohn Wilhelm I. am 30. Oktober 1816 isch es zumme Politikwechsel chu. De Wilhelm het e Amnestie erloh, het d'Stüüre aabegsetzt un het 1819 e umfassendi Verwaltigsreform uf de Basis vunnere neue moderne Verfassig duuregsetzt. Zämme mit sinere Frau Katharina, e Tochter vum russische Zar Paul I., isch d'Politik vu de erschte Johr stark uf d'Linderig vu de wirtschaftliche Not vu sine Untertane usgrichtet gsi. D'Katharina, wu am 9. Jänner 1819 im Alter vu numme 30 Johr gstorbe isch, het sich mit großem Engagement de soziale Fürsorg gwidmet ka. Sie het s'Katharinestift als Maidlischuel, s'Katharinehospital, de württebergischi Landessparkasse, d'Universität Hoheheim un wideri Institutione gründet. 

Uf de Basis vu de Verfassig vu 1819 un de kommunale Selbschtverwaltig het sich e bürgerliche Liberalismus in Württeberg uusebildet. Ussepolitisch het de Wilhelm s'Ziel verfolgt, de staatliche Strukture in Dütschland wiider z'bereinige un uf sechs Staate z'begrenze. Mittel zu däm nie erreichte Ziel isch e starki Verbindig mit Russland gsi. De Thronfolger Karl het wäge däm au d'Zaretochter Olga am 13. Juli 1846 ghüürotet. 

De Karl, wu d'Regierig am 1864 aatrete het, isch e Verfechter vu de Bildig vume dütsche Nationalstaat gsi, wu 1871 mit de Gründig vum Kaiserreych verwirklicht worde isch. De politische Machtverluscht vum Land und vum Herrscherhuus, wu mit de Reychsgründig zämmegange isch, isch durch de starki Bsinnig uf d'württebergischi Identität kompensiert worde. Württeberg isch als Folg devu scho in de Monarchie demokratischer organisiert gsi als Preusse un anderi dütschi Bundesstaate. De ledschdi württebergischi König Wilhelm II. isch wäge däm nach sinere Abdankig am 9. November 1918 in de Bevölkerig ziemlich aagseh gsi.

Noch em erschte Weltkrieg un noch em Amtsverzicht vum König Wilhelm II. isch am 9. November 1918 de Volksstaat Württeberg usgruefe worde. Chef vu de provisorische Regierig isch de Sozialdemokrat Wilhelm Blos gsi. De neui Verfassig isch am 26. April 1919 verabschiidet worde. Bi de erschte Wahle sin s'Zentrum, d'SPD, de Demokratischi Volkspartei, we d'DDP z Württeberg gheiße het, un bürgerlichi Regionalparteie als stärkschdi Fraktione gwählt worde. Bis 1933, wu d'Nationalsozialischde d'Macht übernoh hänn, isch s'Land vu bürgerliche Koalitione regiert worde. D'SPD isch in de Opposition bliibe; de Oppositionsführer isch ab 1924 de Kurt Schumacher gsi. Bi alle Riichstagswahle isch s'Ergebnis vu de NSDAP düttlich hinterem Gsamtergebnis im Riich zrugg bliebe.

Nochdem d'Nationalsozialischde am 30. Jänner 1933 d'Macht übernoh hänn, het d'Riichsregierig am 8. März de Dietrich vu Jagow als Riichskommissar für d'württebergischi Polizey iigsetzt. D'Polizey het dann viili us de Opposition feschtgnu un ins Konzentrationslager Heuberg brocht. Am 15. März isch de Gauleiter vu de NSDAP, de Wilhelm Murr, zum Staatspräsident gwählt worde. S'Ermächtigungsgsetz vum 24. März un s'„Gsetz zur Glichschaltig vu de Länder mitm Riich“ vum 31. März hänn zu de Bedüddigslosigkeit vu de Länder gführt. Württeberg isch mit de Hohezollerische Länder in eme "Gau vu de NSDAP Württeberg-Hohezollere" zämmegfasst worde. De planti Umwandlig in e "Riichsgau" isch aber nie gmacht worde. 

We im Rest vum Riich isches zu de Verfolgig un de Vernichtig vu de Jude, zu de Usschaltig vu de Opposition, zu de Gliichschaltig vu de Verwaltig un zu de Emigration chu. Widerstandskämpfer us Württeberg sin zum Bispiil de Georg Elser, d'Gschwister Hans un Sophie Scholl, d'Brüeder Berthold un Claus Schenk Graf vu Stauffeberg, Fritz Elsas, Lilo Herrmann, de früehere Staatspräsident Eugen Bolz un de Hermann Medinger. Im Bombekrieg vum zweite Weltkrieg ab 1944 hänn au d'Städt un Gmeindene vu Württeberg unter de verstärkte Bombadierunge glidde; am 4. Dezember 1944 isch Heilbronn fascht vollständig kaputt gmacht worde.

Nach 1945 sin de beide Länder Bade un Württeberg zwische de amerikanische Bsatzigszone im Norde un de französische im Süde ufteilt worde. Württeberg het sich uf zwei Staate ufteilt, nämlich Württeberg-Bade im Norde, un Württeberg-Hohezollere im Süde. Anne 1949 sin de neue Staate Bundesländer vu de junge Bundesrepublik Dütschland worde. 1952 sin de beide Staate zämme mit (Süd-)Bade im neue Bundesland Bade-Württeberg ufgange.




</doc>
<doc id="24646" url="https://als.wikipedia.org/wiki?curid=24646" title="Wörterbuch der Banater deutschen Mundarten">
Wörterbuch der Banater deutschen Mundarten

S Werterbuech vu dr Banater dytsche Mundarte (dt. "Wörterbuch der Banater deutschen Mundarten") erfasst dr Wortschatz vu dr dytschsprochige Bevelkerig im hitige rumänische Banat (derzue au dr Kreis Arad) in syyre lutlige, grammatische un bedytigsmäßige Eigeart un no wisseschaftlige Grundsätz.
Des Werterbuech vun ere dytsche Sprochinsle, wu an dr Universitet Temeswar dra gschafft wird, unterscheidet sich vu dr meischte andere große Dieläktwerterbiecher doderdur, ass es seli verschideni Dieläkttype, wie si im Banat bis hite näbenenander bstehn, gmeinsam bhandlet.
S handlet sich um zwo Gruppe vu Dieläkt:

Us em Werterbuech ergit sich e Bild vun ere änge Verflächtig vu dr dytschsprochige Bevelkerig mit em Volksläbe vu dr Rumäne, Ungarn un serbe, wu uf em glyche Gebiet läbe. Des Zämmeläbe het au in dr Banater Dieläkt e wichtige Niderschlag gfunde un glych au umgchehrt. Eso cha s Werterbuech au gueti dienscht leischte fir di rumänisch, di ungarisch un di serbisch Sprochforschig.

Dr "Arbeitskreis für Mundartforschung" het scho im im Summer 1957 mit dr erschte Erhebige aagfange. Zu dr Wenkersätz sin im Lauf vu dr Zyt Frogebege un e baar Wortlischte chuu, wu vum Johann Wolf entworfe wore sin. Näbe Lehrchräft hän bi däne Arbete au allmeh Studänte un Dytschlehrer mitgmacht, wu z Temeswar studiert gha hän. 

D Frogebege hän di 44 Wenkersätz umfasst mit e baar lexikalische Zuesatzfroge, di 200 Werter vum Frogeboge vum Dytsche Wortatlas, uugfehr 300 Froge in eme Frogeboge vum Johann Wolf iber d Banater Bsunderheiten im Wortschatz, in dr Fonetik un dr Grammatik; derzue Frogebege vu dr Maria Pechtol zue dr Konjugation vum Verb, vum Peter Kottler zum Genus vu dr Substantiv, vum Hans Gehl zum Bruuchtum im Läbenslauf un Johreskreis un au dr Frogeboge vum "Atlas der Sprachen Europas".

S Dieläktarchiv isch au dur individuälli Uufnahme vu Studänten in ihre Heimetortschaften ergänzt wore. E Hufe vu Absolvänte verfassti Diplomarbete mit ere dialektologische Thematik sin vu Studänten exzerpiert wore, doderby isch dr Schwärpunkt uf Werter gläge mit dr Aafangsbuechstabe A – F. Uusgwärtet wore sin s gsammlet Banater Volksguet un d Banater Dieläktliteratur.

Bis 1985 sin iber 300.000 Zetel mit Lutvarianten un Satzbeleg fir di einzelne Stichwerter gsammlet wore. Bis 1991 sin 173 Examensarbete iber di dytsche Dieläkt us 86 Banater Ortschafte verfasst wore.


Wel d Arbete langi Johr verzegeret wore sin, d Finanzierig nit gsicheret gsi isch un d Matrialgrundlag nit glängt het, het mer lang nit mit dr Publikation aafange chenne.



</doc>
<doc id="24647" url="https://als.wikipedia.org/wiki?curid=24647" title="Brandenburg-Berlinisches Wörterbuch">
Brandenburg-Berlinisches Wörterbuch

S Brandenburg-Berlinisch Werterbuech (dt. "Brandenburg-Berlinisches Wörterbuch", churz "BBW") erfasst d Dieläkt vu Berlin un Brandeburg. 
Bsunderi Probläm bi dr Bearbeitig vum Werterbuech hän sich dodrus ergee, ass es Arbetsgebiet uf eire Syte oschtniderdytschi un un uf dr andre Syte ostmitteldeutsche Dieläkt umfasst. Wäge däm wird rein formal e dopplete Stichwortaasatz brucht, wu ne Lemma in ere hochdytsche un in ere niderdytscher Lutig vorlyt. Di hochdytsch Form giltet as Ornigslemma in Großbuechstabe, as dieläktali Leitform aber e Form, wu am Mittelmärkisch orientiert isch.

Vil problematischer bi dr formale Ornig vu dr Werter isch aber s Tatsach gsi, ass dr niderdytsch-hochdytsche Gegesatz im Arbetsgebiet vum BBW syt dr 2. Helfti vum 19. Johrhundert im Mittelmärkisch allmeh zuen eme Verfall vu dr niderdytsche Dieläkt gfiert het. Wichtig isch do vor allem dr Yyfluss gsi vum Berlinisch, wu in dr Stedt vu dr Mark Brandeburg syt dr 1870er Johr di stedtische Sproche verdrängt gha het, wu no zimli dr niderdytsche Dieläkt noo gstande sin. Vu dr märkische Stedt uus hän sich sich vor allem di mittelmärkische Dieläkt derno stark veränderet dur dr Yyfluss vu dr hochdytsche Dieläkt. 

Die Probläm het mer guet chenne säh im Matrial, wu in dr Johr 1950 bis 1959 dur Frogebegenerhebige gwunne woren sich. Im Nordmärkisch zeigt sich im allgmeine no rächt dytlig di dieläktal Grundschicht, im Mittelmärkisch findet mer si aber nume no bruchstuckhaft.


Am Aafang sin fir s Brandeburg-Berlinisch Werterbuech an no d Dieläkt vum eschtlige Deil vu dr Mark Brandeburg gsammlet wore. Syter 1945 ghert des Biet zue Pole un die Dieläkt sin noch em Zwete Wältchrieg nimmi wyter erforscht wore un si sin au nit im Werterbeuch bschribe. 

Anne 1968 het an dr "Dytsche Akademii vu dr Wisseschafte z Berlin" di sognännt Akademiireform aagfange. Ziil isch es doderby gsi, di wisseschaftspolitische Grundsätz vu dr SED an dr Akademii un am domolige "Institut für deutsche Sprache und Literatur" durezsetze. D Dieläktwerterbiecher sin derby vu Aafang aa in s Visier vu dr SED-Kritik grote, un mer het im Bezug uf die Forschige feschtgstellt, ass si "„für die sozialistische Gesellschaft irrelevante Fragestellungen der bürgerlichen Wissenschaften des 19. Jahrhunderts aufarbeiten“". D Tatsach, ass z Weschtdytschland, z Eschtryych un in dr Schwyz an verglyychbari Werterbiecher gschafft woren isch, het aber derzue gfiert, ass d Dieläktwerterbiecher, wu scho mit dr Vereffentlichung aagfange woren isch, hän chenne wytergfiert wäre. Doderzue sin si 1971 vu dr "Sächsische Akademii vu dr Wisseschafte" z Leipzig ibernuu wore. 

Zue däm Zytpunkt sin vum BBW 5 Liferige vum 1. Band publiziert gsi. Unter dr Obhuet vu dr Sächsische Akademii vu dr Wisseschafte z Leipzig het in dr Johre druf d Vereffentlichung kontinuierlig chenne furtgsetzt wäre.

Uf dr andre Syte isch aber s Pommersch Werterbuech anne 1969 yygstellt woren un am Mittelelbische Werterbuech isch scho syter anne 1959 nimmi gschafft wore.


Aafang vu dr Publikation: 1968



</doc>
<doc id="24651" url="https://als.wikipedia.org/wiki?curid=24651" title="Schriftdeutsch">
Schriftdeutsch

Schriftdütsch isch e gschribni Version vo de Dütsche Sprooch.

Me underscheidet d Variante:


</doc>
<doc id="24652" url="https://als.wikipedia.org/wiki?curid=24652" title="Mecklenburgisches Wörterbuch">
Mecklenburgisches Wörterbuch

S Meckleburgisch Werterbuech (dt. "Mecklenburgisches Wörterbuch", churz MWB) isch e Bedytigswerterbuech vu dr meckleburgische Dieläkt. S isch vum Richard Wossidlo gsammlet un vum Hermann Teuchert gschribe wore, un s isch sträng alfabetisch un zwosprochig aagleit (uf Nider- un Hochdytsch). Au wänn des Werterbuech nume d Sproch in dr Gränze vu dr friejere Großherzogtimer Meckleburg-Schwerin un Meckleburg-Strelitz berucksichtigt – e verhältnismäßig chleini un nit seli bevelkerigsryychi Region –, het s e uffällig große Umfang vu sibe Bänd. Des chunnt dohär, ass d in däm Wärch d Volkskund in großem Uusmaß mit yybezogen isch, wie si dur dr Wossidlo gsammlet woren isch, un au di meckleburgisch Landesgschicht isch us dr Sicht vu verschidene Wisseschaftsdiszipline mit verschafft, bsundersch d Agrar-, d Wirtschafts- un d Kulturgschicht. E wytere Grund fir dr groß Umfang isch, ass d Darstellig vu dr Sachverhalt sowyt wie meglig in Vergangeheit zruck verfolgt woren isch, un dr niderdytsch Wortschatz vu dr Bsidlig vum Land aa abghandlet woren isch, also mitsamt dr mittelniderdytsche Zyt.

1926 het dr Hermann Teuchert in ere lose Verbindig mit em Lehrstuehl fir niderdytschi un niderländischi Sproch an dr Universitet Rostock s "Archiv Meckleburgischs Werterbuech" grindet. Do het er s Matrial vum Richard Wossidlo dryy ibernuu, wu dää syter anne 1884 gsammelet un speter extra fir s Archiv uusgwehlt un ufbereitet het. Dr Teuchert het zuesätzlig no syyni eigene Sammlige mit dryy gnuu. Insgsamt het s Matrial vum MWB ei Million Beleg umfasst. Im Unterschid zue andere großlandschaftlige Dieläktwerterbiecher het s im Matrial vum MWB vil meh diräkt dur Here gsammleti Beleg wie sonigi us indiräkte Frogebege oder sonige, wu us dr Literatur exzerpiert sin.

Di erscht Liferig vum Werterbuech isch anne 1937 erschine. Dr Wossidlo het aber nit am Manuskript mitgschribe. Wu dr Wossidlo gstorben isch, isch dr Teuchert bis anne 1970 ellei Rusgeber un wichtigschte Autor vum MWB gsi. E „Akademiiwerterbuech“ isch s Meckleburgisch Werterbuech 1954 wore, wu dr Teuchert d Arbeitsstell in s Institut fir dytschi Sproch unter em Theodor Frings an dr Berliner "Dytsche Akademii vu dr Wisseschafte" het chenne yyglidere.

Wu 1970 au s Archiv uusglideret woren isch us dr Akademii, wu sich mittlerwyyli "Akademii vu dr Wisseschafte vu dr DDR" gnännt het, isch di Sächsisch Akademii vu dr Wisseschafte z Leipzig Rusgeberi vum Meckleburgische Werterbuech wore un d Arbetstsell z Warnemünde ne Abteilig vu dr Sprochwisseschaftlige Kommission vu dr Sächsische Akademii.

Mit dr 70. Liferig isch im Johr 1991 dr niderdytsch-hochdytsch Hauptdeil vum Wärch im Manuskript fertig gsi. Si isch aafangs 1993 unter dr Johreszahl 1992 uusgliferet wore, d Arbetsstell isch zum 31. März 1993 gschlosse wore. S Archiv isch jetz an s Institut fir Germanistik an dr Universitet Rostock aaglideret un stoht unter dr niderdytsche Professur.

Anne 1996 isch im Wachholtz Verlag Neumünster e uuveränderete, verchleinerete Nochdruck vu dr Erschtuflag vu 1937–1992 erschine. Im glyche Verlag isch 1998 e Zuesatzband uusechuu, wu s Noochtreg un e hochdytsch-niderdytsch Verzeichnis din het.




</doc>
<doc id="24654" url="https://als.wikipedia.org/wiki?curid=24654" title="Nordsiebenbürgisch-sächsisches Wörterbuch">
Nordsiebenbürgisch-sächsisches Wörterbuch

S Nordsibeburgisch-sächsisch Werterbuech (dt. "Nordsiebenbürgisch-sächsisches Wörterbuch") erfasst d Dieläkt vu dr Sibeburger Sachse in un us em nerdlige Sibeburge. S Deilgebiet vu dr sibeburgisch-sächsische Sprochinsle umfasst 48 Ortschafte mit dr Städt Bistritz un Sächsisch-Reen. D Aaornig vu dr Lemmata isch alfabetisch, d Stichwerter sin in drej Abschnitt unterdeilt: Unter em Punkt I het s dr Lutchopf mit sämtlige beleite Lutforme, in Punkt II wäre di einzelne Satzbyyspel no Bedytige glideret ufgfiert, un in Punkt III het s d Ufzellig vu dr Zämmesetzige. Hiiwys uf Synonym wäre no dr einzelne Bedytige ufgfiert. Bi Werter us andere Sproche, zmeischt us em Rumänisch un em Ungarisch, hert dr Wortartikel uf mit eme Hiiwys uf d Etymologii. S Werterbuech, wu Dieläkt dokumäntiert, wu am Untergoh sin, isch nit nume fir Sprochhistoriker insträssant. Sämtligi Aschpäkt vum Läbe vu dr Gmeinschaft spiegle sich in syne Belegsätz wider. S Bruuchtum, dr Glaube un dr Aberglaube wäre dargstellt. Vor allem d Arbet vu dr Bure isch breit uusgfiert, vil Arbetsgäng leen sich dur d Zetel gnau rekonschtruiere. Au Persone-, Orts- un Flurnäme het s im Matrial.

S Nordsibeburgisch-sächsisch Werterbuech isch e Projäkt gsi am "Institut für geschichtliche Landeskunde der Rheinlande", Abteilig fir Sprochforschig, Universitet Bonn, wu vu dr Dytsche Forschigsgmeinschaft gferderet woren isch. S isch unterstitzt wore vum "Arbeitskreis für Siebenbürgische Landeskunde, Gundelsheim". Noch dr Umstrukturierig vum landeskundlige Institut isch s Zetelarchiv hit bi dr "Arbeitsstelle Rheinische Sprachforschung" am Institut fir Germanistik, Universitet Bonn.

Dr Friedrich Krauß (1892-1978) het 1957 mit dr Abfassig vum Werterbuechmanuskript aagfange, wun er gstorben isch, sin d Buechstabe A, B un C fertig gschribe gsi, derzue ne baar Syte vu D. Im Jänner 1980 isch d Gisela Richter Bearbeiteri vum Werterbuech wore. Anne 2003 isch s Projäkt abgschlosse un d Arbetstsell ufgelst wore. Dr letscht Band isch 2006 erschine.

S Archiv, wu vum Friedrich Krauß z Sibeburge zämmedrait woren isch, umfasst rund 850.000 handschriftligi Zetel. S isch laufend ergänzt wore dur Ruckfroge un Exzerpt vu Mundarttext, wu em Werterbuech z Verfiegig gstellt wore sin dur Gwährsperson.





</doc>
<doc id="24657" url="https://als.wikipedia.org/wiki?curid=24657" title="Szeged">
Szeged

Szeged (ungarischi Usssprooch: , ùf Dütsch "S(z)egedin", ùf Sèrbokroatisch "Segedin/Сегедин", ùf Latinisch "Partiscum" ùnd ùf Idaliänisch "Seghedino") isch e Stadt ìm Sǜǜde vò Ungarn ùnd de Komitaatssìtz vò Csongrád. Es isch noch Budapest ùnd Debrecen di drittgröschti Stadt vò Ungarn, di gröschti Stadt vò de Große Ungarische Diefeebeni ùnd eins vò de sììbe regionale Zändre vòm Land.

S Gèbiet vò de hǜtige Stadt isch sitt de Neusteizitt bèwohnt, erwähnt wìrd Szeged zùm èrschte Mool ìm Johr 1183. Ùnder em Chönig Lajos Nagy hät si sich züe-n-re bèdüttigsriiche Stadt èntwìckelt, ìm Johr 1498 isch re de Titel "Freii Chönigsstadt" verlìhe wòre; woo di tǜrkischi Herrschaft vorbii gsìì isch, hät Szeged dää Titel 1715 zrùckgriegt. Am 21. Mai 1719 hät's sii bìs hǜt gǜltigs Wappe griegt. Au vili wichtigi Ereignìss ìn Zämmehang mìt de Rèvolutione ìn de Johr 1848/49 sìn doo gsìì.

Ìn Bèzùùg ùf s Bìld vò de Stadt isch s Hoochwasser vò 1879 z erwähne: wiil de Grooßdeil vò de Gèbäude zerstöört wòre isch, sìn di meiste vò de hǜtige nooch em Hoochwasser baut wòre. Nooch em Verdraag vò Trianon hät Szeged au d'Ròlle vò-n-re mänke vò Ungarn abdrännte Stadt ǜbernoh, was sinni Bèdüttig no witter gsteigert hät. Zù de Zitt vòm Sozialìsmùs isch's e Zändrùm fǜr d'Schwèèr- ùnd fǜr d'Läbesmìttelìndustri wòre; hǜt no ghöört d'Läbesmìttelìndustri zù de wichtigste Branche z Szeged. Ùsserdèm isch's e kùlturälls Zändrùm ùnd di ungarischi Univèrsitäätsstadt mìt de qualitativ bèste Univèrsitäte vò Ungarn.

Szeged lìt nooch an de sǜǜdlige Gränze vò Ungarn ùnd ghört zù de Große Ungarische Diefeebeni. D'Stadt erstreckt sich am Zämmeflùss vò de Flǜss Theiß ùnd Maros ùnd sǜǜdlig vòm Fehér-See. D'Èntfèrnig zù de Landeshauptstadt Budapest lìt bi 171 Kilomeeter; di beide Städt wère dùrch d'Autobahn M5 verbùnde. Ùsserdèm isch's di am diefste glägeni Stadt vòm Land ùnd au de diefst Pùnkt landeswitt, woo z Gyálarét sǜǜdlig vò Szeged isch ùnd ùf 75,8 Meeter ǜber em Meerspiegel lìt, isch nìt witt ewèg.

Szeged isch am rächte Ùùfer vò de Theiß ùf-e-re Ìnsle am Zämmeflùss vò de Theiß ùnd de Maros èntstande; d'Bèwohner hän d'Verdiefige vòm Bode ùnd d'Moor nooch ùnd nooch ùfgfǜllt, woodùrch d'Oberflächi bìs ìns 18./19. Johrhùndert eebe wòre isch. D'drei Ìnsle, woo sich Szeged ùs-e-ne zämmesetzt, wère Alsóváros (ùnderi Stadt), Felsőváros (oberi Stadt) ùnd Belváros (Ìnnestadt) gnännt.

S Klima vò Szeged isch sùbmediterran: de Sùmmer isch heiß ùnd de Wìnder nòrmalerwiss chùrz ùnd mìld.

Szeged ùnd sinni Ùmgeebig sìn sitt de Neusteizitt, d. h. sitt rùnd 5000 v. e. Chr., vò Mänsche bsììdelt. Noochdèm de Kaiser Traianus ìm Johr 106 Dacia bsetzt ghaa hät, isch vò dört viil Salz glììfert wòre; bal hät e Verbìndig zwǜsche Dacia ùnd de Brovìnz Pannonie gee. „Partiscum“, s hǜtig Szeged, isch e wichtigi Raststätte ùf sällem Wääg gsìì.

D'Aasììdlig vò de Magyare isch bsùnders de günschtige Bschaffeheit vò de Landschaft (gnüeg Blatz fǜr Weide, Züegang zù Wasser) züezschribe. Als "Ciggedin" wìrd d'Stadt ìm Johr 1183 zùm èrschte Mool ìn Zämmehang mìt de Salzgwìnnig erwähnt. Scho de Chönig István I. hät d'Bèdüttig vò de Salzìndùstri aaerkännt, doodùrch isch's mööglig wòre, dass sich Szeged züe-n-re bèdüttsame Stadt èntwickelt hät. Säll Salz isch doo z Szeged glagert ùnd vò doo uss witter bèfördert wòre, noochdèm mer's pèr Schìff ùs Sììbebǜrge ǜber d'Maros glììfert hät. De Grooßdeil vò de Bèvölkerig hät allerdings ìn de Landwìrtschaft gschafft; es isch vor allem Dierzucht bèdrììbe wòre, wènn au spöter d'Agrikùltur ùfchoo isch.

Vor em Tatarestùrm sìn d'Bèwohner ìn s Moor ìn de Nööchi vò de Stadt gflüchtet, nooch em Abzùùg vò de Tatare sìn si zrùckchoo gò di zerstöörti Stadt wìderùfbaue. Ìm Johr 1246 hät de Chönig Béla IV. d'Stadträcht verlìhe, doodemìt isch Szeged ùf s gliich Niveau ùfgstììge wie sällemools no Buda ùnd Székesfehérvár. Zwǜsche 1260 ùnd 1280 isch zùm Schùtz vò de Wääg, woo s Salz drǜber glììfert wòre isch, e Schloss baut wòre. Ùnder de Hèrrschaft vòm Chönig Lajos Nagy hät sich Szeged zù de wichtigste Stadt vò Sǜǜdungarn èntwìckelt ùnd hät bèdingt dùrch d'Tǜrke, woo e Gfohr fǜr Ungarn dargstellt hän ùnd zù dère Zitt ìm Aamarsch gsìì sìn, au e strateegischi Rolle griegt. De Chönig Zsigmond vò Luxebùrg hät d'Stadt mìt-e-re Muur ùmgee, 1498 isch re de Rang "Freii Chönigsstadt" verlìhe wòre.

1522 isch d'Iiwohnerzahl vò Szeged bi 7000 gläge.

1525 sìn di tǜrkische Drùppe dùrch Szeged dùùrezoge. Si hän d'Stadt zèrscht zerstöört, deno ìn de Johr 1542/43 bsetzt. Di riiche Patriizierfamììlie sìn ùf Debrecen, Kassa ùnd Nagyszombat gflüchtet. Säll hät d'Iiwanderig vò vile tǜrkische ùnd sǜǜdslawische Völker ùf Szeged ussglööst; sälli hän au scho vorheer aagfange, sich an d'Ungare z assimiliere. Dää Deil vò de Bèvölkerig, woo nìt gflüchtet isch, d. h. e große Deil vò de Iiwohner, hät vor allem ìm ùndere Deil vò de Stadt, ùm d'Boldogasszony-Chìrch ùme, gläbt ùnd mìt em Fischfang ùnd de Nùtzdier sii Läbesùnderhalt verdient.

Ìm Hèrbscht 1686 hät sich d'Stadt vò de Tǜrkeherrschaft bèfreit. Sällemools hät si 2000 Iiwohner ghaa.

De Chönig Lipót I. hät am 12. Dezämber 1698 ì'me Erloss d'Gwìnnig vò Salz z Ungarn ùnd z Sììbebǜrge wìder ùfgnoh ùnd no ìm gliiche Johr isch di èrschti Lììferig z Szeged aachoo. De Briis vò zwei Zändner isch bi drei Forìnt gläge. De Chönig hät ìm Abrìl 1700 de Josef Müller vò Wien zùm Minìster fǜr d'Verwaltig vò de Salzgwìnnig ernännt; sittheer isch s Salzvorchoo au stärker gnùtzt wòre.

1715 isch Szeged vò Neuem de Titel "Freii Chönigsstadt" verlìhe wòre. Am 21. Mai 1719 hät's vòm Károly III. sii bìs hǜt gǜltigs Wappe griegt, sitt sällem Daag wìrd jeeds Johr am 21. Mai de "Szeged Napja" (Ungarisch fǜr "Daag vò Szeged") gfiirt. Ìm Johr 1723 isch Szeged zùm Komitaatssìtz vòm dörtmolige Komitat Csanád wòre, dää Titel isch em abber ìnnerhalb vò zäh Johr aberkännt wòre.

Ìn de Zitt, woo doodrùf gfòlgt isch, hät sich Szeged steetig witterèntwìckelt. 1719 sìn Piaristemönch dooheer choo ùnd hän e Gymnasiùm grǜndet ùnd wǜsseschaftligi Vordrääg ghalte. Drotz dène ùfchlärerische Èntwìcklige isch abber zwǜsche 1728 ùnd 1744 au vile Häxe de Brozäss gmacht wòre.

Szeged isch ìm Verlauf vò de Rèvolutione ùnd em Freiheitschampf vò 1848/49 de lètscht Sìtz vò de rèvolutionäre Regierig gsìì. De Lajos Kossuth hät doo am 12. Juli 1849 sinni lètschti Reed ghalte ùnd am 14. Juli zämme mìt em Bălcescu de ungarisch-rumänisch Frììdesverdraag ùnderschrììbe. Witterhìì hät d'Stadt e Èntwìcklig erfahre; 1854 isch si an d'Isebahnlììnie aagschlosse wòre. 1869 hät s Gschäft vòm Márk Pick ùfgmacht, woo spöter zù de bèriehmte Salamifabrik wòre isch.

Ìm Johr 1879 hät e Flüetwälle z Szeged schweeri Schäde verùrsacht. Ìn de Nacht ùf de 12. März hät de Damm z Petres ìm Drùck vò de Theiß noochgee; d'Ǜberflüetige, woo doodrùf gfòlgt sìn, hän 165 Doti gfòrdert, nùme 265 vò de 5723 Hüser sìn stoh blììbe (drùnder d'Ferenc-Chìrch mìt em Chlooster, de Dömör-Dùrm ùnd s Roothuus). Nùme zähdausend vò de sìbzigdausend Iiwohner sìn blììbe, de Rest isch ùmgsììdelt wòre. Mìt de Ùnderstǜtzig vòm Kaiser Franz Joseph I. isch d'Stadt ìn de nöchste Johr wìderùfbaut wòre, neui, modèrni Hüser sìn an d'Stell vò de Ruine drätte. Au s Szegeder Schloss isch abgrìsse wòre. Wiil au d'Städt Wien, Bèrlin, Brǜssel, London, Paris ùnd Room mìtghùlfe hän, isch jee ei Abschnìtt vò de Rìngstrooß nooch sälle Städt bnännt wòre.

1880 hät sich Szeged mìt Újszeged am andere Ùùfer vò de Theiß vereinigt; sitt 1883 gìt's au e Brùck zwǜsche ne.

Vò 1918 bìs 1920 isch Szeged ìm Geegesatz zùm restlige Ungarn vò de Franzose bsetzt wòre. Während de Röterèpublik sìn zahlriichi Soldate dooheer gflüchtet, woo nìt hän wölle de Rote Armee biidrätte. Sìì sìn 1919 mìt em Miklós Horthy ùf Dransdanubie zoge.

Nooch em 1. Wältchrieg ùnd em Verdraag vò Trianon isch Szeged züe-n-re Gränzstadt wòre ùnd hät Bèdüttig gwùnne, wiil's d'Rolle vò vile abdrättene Städt ǜbernoh hät. 1921 isch d'Univèrsität vò Kolozsvár dooheer choo; ab 1923 isch Szeged wìder de Komitaatssìtz vò Csanád gsìì.

De Zweit Wältchrieg hät au fǜr Szeged Zerstörige brocht. Am 2. Juni 1944 hätt de Bahnhoof solle gsprängt wère, wiil d'Bòmbe abber nìt droffe hät, hän d'Hüser ìm Bahnhoof sinner Ùmgeebig de gröscht Schade devoodrage. Ìnsgsamt sìn ìm Chrieg zìrka 6000 Iiwohner ùms Läbe choo ùnd zahlriichi Jude ìn Kònzendratioonslager depòrtiert wòre ùnd ùmchoo. Am 11. Oktober hän sowjètischi Drùppe Szeged bsetzt.

1950 sìn ùs Deile vò Szeged nüün neui Gmeinde èntstande, woo ùm Ghöft ùme aaglègt wòre sìn. Si hän sich soo güet èntwìckelt, dass eini vò-ne-ne, Mórahalom, ìm Johr 1989 d'Stadträcht griegt hät.

Zù de Zitt vòm Sozialìsmùs isch Szeged e Zändrùm fǜr d'Liicht- ùnd fǜr d'Läbesmìttelìndustri wòre. 1965 sìn ìn de Nööchi vò de Stadt Èrdöölvorchoo èntdeckt wòre. Sitt 1962 isch Szeged de Sìtz vòm Komitat Csongrád, sällemools hät au e Ùmstrùkturierig vò de Stadtdeil stattgfùnde.

E Ǜberschwämmig ìm Johr 1970 hät de Peegel vò 1879 ǜberdroffe. Szeged isch evakuiert wòre. E witteri Ǜberschwämmig ìm Johr 2006 isch me Peegel vò ǜber zäh Meeter züezschribe.

1973 sìn Algyő, Gyálarét, Kiskundorozsma, Szőreg ùnd Tápé ùf Szeged iigmeindet wòre. Algyő isch abber sitt 1997 wìder e sèlbständigi Gmeind.

D'Fabrike, woo ùnder de Sozialìste èntstande sìn, sìn ìn de 1990er-Johr zgrùnd gange.

Hǜt isch Szeged di wichtigsti Stadt vò de Region; es isch e Univèrsitääts- ùnd au e Touristestadt. 2006 isch d'Autobahn M5 fèrtiggstellt wòre, woo ùf Budapest fiehrt.

S Wappe zeigt e Renaissance-Schìld, woo vèrtikal deilt isch. Ìn de linke Hälfti sìn ùf blauem Hìndergrùnd zwei sìlbrigi Bälke z seh, woo d'Theiß ùnd d'Maros symbolisiere. Ìn de rächte Hälfti isch ùf gòldigem Grùnd di rächti Hälfti vò me ne schwarze Aadler z seh, woo d'Flǜǜgel ussgstreckt hät ùnd nooch rächts lüegt. Ìn sinne Gralle hèbt er e schwarzes Zèpter.

Ǜber em Schìld isch e sìlbrige Hälm mìt gschlossenem Visier vò vòrne z seh, ùm sii Hals hänkt e gòldigs Medaillon a'me ne gòldige Band. Ùf em Chopf vòm Hälm isch e Krone mìt fǜmf Zacke z seh, woo mìt fǜmf rote Rubin verziert isch. Obedrǜber isch e sìlbrigs Schoof, woo noch links lauft.

Ùnder de Krone sprieße Blätter füre, woo de Schìld ùmgän; si sìn ùf de linke Sitte root ùnd sìlbrig ùnd ùf de rächte Sitte blau ùnd gòldig.

E Prototyp vòm hǜt gèbrüüchlige Wappe, e Sììgel mìt de Ùfschrìft "Sigillum Regiae [Civitatis Se]gediensis * A. 1200 *", isch 1704 aagèblig ùs de Theiß gfischt wòre. Es wìrd allerdings vermüetet, dass es e Fälschig isch, woo zùr Rùckgwìnnig vòm friehnere Titel "Freii Chönigsstadt" bruucht wòre isch.

E Vòlkszällig ùs em Johr 2001 hät 163.699 Iiwohner ergee, woo ìnsgsamt ìn 70.845 Wohnige läbe. 93,5% vò de Iiwohner sìn Ungare, 0,7% Zigüner, 0,6% Dütschi, 0,5% Sèrbe, 0,2% Rumäne, 0,2% Slowake ùnd 0,1% Kroate; 5% hän e anderi Staatsaaghörigkeit. Szeged isch doodemìt vergliichswiss mùltikùlturäll.

D'Iiwohnerèntwìcklig sitt 1900:
1989 hät Szeged 190.000 Iiwohner ghaa, was de aktuäll Rekòrd isch. Sitt 2005 isch ìm Geegesatz zù de Zitt vorheer e Bèvölkerigswachsdùùm z bèobachte, sällewääg wìrd vò de Demografe gschätzt, dass Szeged ùm 2020 wìder ǜber 190.000 Iiwohner hät.

Szeged isch eins vò de ungarische Zändre fǜr Läbesmìttelìndustri. Esoo wìrd zùm Bispiil d'Gwǜrzpaprika, woo ìn de Ùmgeebig vò de Stadt aabaut wìrd, z Szeged witterverarbeitet. Ùsserdèm wìrd doo d'Pick-Salami heergstèllt, woo als ungarischi Spezialität bèkannt isch. Z Algyő ìn de Nööchi vò Szeged wère Èrdööl ùnd Èrdgaas gwùnne. Alles ìn allem isch di wìrtschaftligi Rolle vò Szeged abber ìn de lètschte Johr zrùckgange, noochdèm gschichtsdrächtigi Ìndustribranche (zùm Bispiil d'Brodùktion vò Kabel, Ziegel, Tekschtilie, Hanf ùnd Kònsèrve) zgrùnd gange sìn.



</doc>
<doc id="24662" url="https://als.wikipedia.org/wiki?curid=24662" title="Angela Merkel">
Angela Merkel

D Angela Dorothea Merkel (geboreni "Kasner;" * 17. Juli 1954 z Hamburg) isch e dytschi Bolitikeri. Syt em 22. Novämber 2005 isch si dytschi Bundeskanzleri.

Vu 1990 bis 1994 isch d Merkel Bundesminischteri fir Fraue un Juged gsi un vu 1994 bis 1998 as Bundesminischteri fir Umwält, Naturschutz un Reaktorsicherheit im Kabinett Kohl. Vu 1998 bis 2000 het si as Generalsekretäri vu dr CDU amtiert.

Uf dr Forbeslischt isch d Merkel in dr Johr 2006 bis 2009 un wider syt 2011 di «mächtigscht Frau vu dr Wält» gsii.

D Angela Merkel isch am 17. Juli 1954 z Hamburg as erscht Chind vum Horst Kasner (* 6. August 1926 z Berlin-Pankow) un dr Herlind, geb. Jentzsch (* 8. Juli 1928 z Danzig) uf d Wält chuu. Dr Horst Kasner het zerscht an dr Universitet Heidelberg un derno and dr Universitet Hamburg Theologii studiert, syy Frau isch Lehreri gsi fir Latynisch un Änglisch.

No 1954, e baar Wuche, nochdäm d Dochter uf d Wält chuu isch, isch d Familier Kasner vu Hamburg in d DDR ibergsiidlet. Dr Kasner het fir di Evangelisch Chilche ne Stell as Pfarer im Dorf Quitzow (hite eppe 350 Yywohner), eme hitige Ortsdeil vu Perleberg, aaträtte. Di Familie isch im dertige Pfarhuus gwohnt.

Drej Johr speter, 1957, isch dr Horst Kasner i di uckermärkisch Kreisstadt Templin gwägslet. Dert het er bim Ufböu vun ere innerchilchlige Wyterbildigsstell mitghulfe. Am 7. Juli 1957 isch in dr Angela Kasner ihre Brueder, Marcus, uf d Wält chuu, am 19. Augschte 1964 ihri Schweschter Irene.

D Horst Kasner het z Templin nimi as Gmeipfarer gschafft, sundere as langjehrige Leiter vum Pastoralkolleg un het dodermit e wichtigi Position gha innerhalb vu dr Evangelische Chilche z Berlin-Brandeburg. Dr Kasner het as Chilchemann gulte, wu nit in Opposition gstanden isch zue dr DDR-Regierig un zue dr Chilchepolitik vu dr SED. Är isch Mitglid vum "Weißenseer Arbeitskreis" un het us dr Sicht vu dr Staatsfierig as eini vu dr „progressive“ Chräft innerhalb vu dr Chilche gulte. S Kasners hän gwissi Privilegie gha, wie Weschtreise, uf dr andre Syte het d Herlind Kasner in dr DDR nit derfen in ere Schuel as Lehreri unterrichte. Si het d Zyt ihre eigene Chinder gwidmet un d Angela Kasner isch wäge däm nie in ere Chinderchripfe oder in eme Hort gsi.

1961 isch d Angela Kasner an dr Polytechnische Oberschule (POS) z Templin yygschuelt wore.

As Schuelchind un Jugedligi wird si vu Lehrer un Mitschieler as ender unuffällig, aber sozial guet integriert bschribe. Ufgfalle sin ihri exzellänte Leischtige in dr Schuel gsi, vor allem in Russisch un Mathematik. D Angela Kasner het nit an dr Jugendweihe vu ihrem Johrgang deilgnuu, si isch statt däm am 3. Mai 1970 in dr Sankt-Maria-Magdalene-Chilche z Templin komfermiert wore. Si het anne 1973 ihre Abitur an dr Erwyterete Oberschuel (EOS) z Templin mit eme Notedurschnitt vu 1,0 abgleit.

D Angela Kasner isch Mitglid gsi bi dr "Pionierorganisation Ernst Thälmann" un dr "Freje Dytsche Juged (FDJ)".

D Angela Kasner het sich scho in ihre Schuelzyt fir e Fysikstudium entschide an dr domolige Karl-Marx-Universität un isch anne 1973 uf Leipzig zoge. Si het nit zue dr Oppositionschräft in dr DDR ghert, sait aber, si heb in däre Zyt dr Autor Reiner Kunze troffe, dää bezeichnet si au as ihre Liebligsschriftsteller.

Derwylscht si z Leipzig Fysik studiert het, het d Angela Kasner 1974 bin eme Jugeduusdusch mit Fysikstudänte z Moskau un z Leningrad ihre erschte Mann chänneglehrt, dr Fysikstudänt Ulrich Merkel, wu us em Vogtland stammt. Am 3. Septämber 1977 hän di beide in dr Templiner Georgen-Kapelle ghyrote.

D Diplomarbet vu dr Angela Merkel us em Juni 1978 mit em Titel "Der Einfluß der räumlichen Korrelation auf die Reaktionsgeschwindigkeit bei bimolekularen Elementarreaktionen in dichten Medien" isch mit „sehr guet“ gwärtet wore. D Arbet isch glychzytig au ne Byytrag gsi zum Forschigsthema "Statistische und Chemische Physik von Systemen der Isotopen- und Strahlenforschung" im Beryych Statistischi un Chemischi Fysik am Zentralinstitut vu dr Isotope- un Strahligsforschig vu dr "Akademie der Wissenschaften der DDR (AdW)".

D Angela Merkel isch in ihrem Studium wyter in dr FDJ aktiv gsi.

Wu d Angela Merkel 1978 mit ere Bewärbig an dr Tächnische Hochschuel Ilmenau gschyteret gsi sich, isch si mit ihrem Mann uf Oscht-Berlin gange. Do het si e Stell as Diplom-Fysekeri am "Zentralinstitut für Physikalische Chemie (ZIPC)" vu dr "Akademie der Wissenschaften" z Berlin-Adlershof angnuu. D Angela Merkel het sich anne 1981 vu ihrem Mann Ulrich Merkel drännt. Die chinderlos Eh isch 1982 z Oscht-Berlin gschide wore. An dr Akademii het si 1984 dr Chemiker Joachim Sauer chänneglehrt, ihre jetzige Mann, wu si anne 1998 ghyrote het. Im Johr 1986 het d Angela Merkel fir e baar Däg chenne in d Bundesrepublik reise; fir DDR-Burger isch des in dr Regle nume megli gsi bin ere vorhärige Priefig uf prinzipiälli Staatstreji.

Am Zentralinstitut hän rund 650 Persone gschafft, dodervu eppe 350 Wisseschaftler; s Institut isch zue dr Akademii vu dr Wisseschafte zuegordnet gsi. Innerhalb vum Zentralinstitut fir Fysikalischi Chemii het d Angela Merkel im Beryych Theoretischi Chemii gschafft. Am 8. Jänner 1986 het d Angela Merkel schließli ihri Dissertation yygreicht: "Untersuchung des Mechanismus von Zerfallsreaktionen mit einfachem Bindungsbruch und Berechnung ihrer Geschwindigkeitskonstanten auf der Grundlage quantenchemischer und statistischer Methoden." Ihre Doktorvater isch dr Lutz Zülicke gsi, dr Leiter vu dr Theoretische Chemii am ZIPC. Noch dr Promotion zum Dr. rer. nat. isch d Angela Merkel innerhalb vum Institut an dr Berych Analytischi Chemii gwägslet, ihre Abdeiligsleiter isch dr Klaus Ulbricht wore.

D Merkel isch in ihre Zyt an dr Akademii in dr FDJ as Chreisleitigsmitglid un Sekretäri fir Agitation un Propaganda tetig gsi – si sälber het die Arbet „Kulturarbet“ gnännt, wun ere noch eme Interview mit em Günter Gaus us em Johr 1992 Spaß gmacht heb. Si isch kei Mitglid gsi vu dr SED un au nit vun ere Blockpartei, het aber au nit in dr DDR-Opposition mitgmacht, wu sich bildet het.

In dr Wändi in dr DDR im Spotjohr 1989 het sich abzeichnet, ass sich uf eire Syte im Oschte vu Dytschland neji, demokratischi Parteistrukture wure uusebilde un ass uf dr andre Syte d Institut vu dr Akademii vu dr Wisseschafte nimi wure in ihre bishärige Form wyterbstoh (si isch au derno zum 31. Dezämber 1991 ufglest wore). Zue däre Zyt het d Merkel aagfange bi dr nej grindete Partei "Demokratischer Aufbruch" (DA) z schaffe, zerscht Dezämber 1989 ohni Gäld as provisorischi EDV-Administratori, ab Februar 1990 derno hauptberueflig as Sachbearbeiteri in dr persenlige Arbetsumgebig vum Vorsitzende Wolfgang Schnur in dr Oscht-Berliner Gschäftsstell. Speter het si Flugbletter entworfe un isch schließli in d Position vun ere Quasi-Pressesprecheri ufgruckt.

Dr Merkel-Biograf Gerd Langguth het vu vile Frynd un Bekannte vu dr Merkel us dr 1970er un 1980er-Johr brichtet, wu irritiert gsi sin, ass si am Änd CDU-Politikeri woren isch, wel e Deil dänkt hän, ass si ender dr Griene nogstanden isch. D Mueter vu dr Merkel isch no dr Widervereinigung in dr SPD aktiv gsi un ihrem Vater wird au kei Nechi zue dr CDU nogsait.

Bi dr politisch Uusrichtig vum "Demokratische Aufbruchs" het s in dr Aafangszyt no starki Veränderige gee. Zerscht isch em DA wie au dr andere Gruppe vu dr Burgerbewegige (Neues Forum, Demokratie Jetzt) e prinzipiäll linki Uusrichtig nogsait wore, bal isch aber e grundsätzligi Gegnerschaft zum Sozialismus dytlig wore. Des isch no verstärkt wore, wu aafangs 1990 weschtdytschi konservativi Politiker uf di erscht demokratisch Volkschammerewahl am 18. März 1990 hiigschafft hän un dr Volker Rühe as Generalsekretär vu dr weschtdytsche CDU am 5. Februar 1990 s Wahlbindnis "Allianz für Deutschland" konzipiert het. Dr Demokratische Aufbruch (DA) het dodrin as nej grindeti Burgerbewegig e Schlisselstellig gha: Dr Helmut Kohl, domolige CDU-Vorsitzender un Bundeskanzler, het nit nume uf Oscht-CDU welle setze, wu as Blockpartei vorbelaschtet gsi isch oder uf d "Deutsche Soziale Union" (DSU), wu dr CSU noogstanden isch.

S Aasäh vum DA isch zimli zruckgange, wu e baar Däg vor dr Wahl bekannt woren isch, ass dr Vorsitzende vum DA, dr Wolfgang Schnur, fir s "Ministerium für Staatssicherheit" (MfS) gschafft gha het. D Merkel het d Pressekonferränz gleitet, wu dr DA-Vorstand syy Bedroffeheit iber d MfS-Kontakt vum Schnur zem Uusdruck brocht het.

Di erscht frej Volkskammerwahl am 18. März 1990 hän fir dr Demokratische Aufbruch e kataschtrofal Ergebnis vu 0,9-Prozänt brocht. Wel aber syy Bindnispartner d Oscht-CDUe nit erwartet Ergebnis vu 41 Prozänt iberchuu het, isch d Allianz für Deutschland faktisch Wahlsiger gsi. Unter em CDU-Spitzekandidate Lothar de Maizière isch in dr negschte Wuche e Koalition entstande us dr Allianz, dr Sozialdemokrate un dr Liberale. Am 12. April hän d Volkskammerabgordnete vu däne Koalitionspartner dr Lothar de Maizière zum neje Minischterpräsident vu dr DDR gwehlt. Im Kabinett vum de Maizière het dr Rainer Eppelmann fir dr DA e Minischteramt iberchuu, s Ressort Abrischtig un Verteidigung. Im Zämmehang mit dr „Koalitionsarithmetik“ bi dr Verdeilig vu dr andere Poschte isch d Angela Merkel stellvertretendi Regierigssprächeri vu dr erschte un glychzytig letschte frej gwehlte Regierig vu dr DDR wore.

In dr Wuche no dr Volkskammerwahl isch schnäll d Frog vu dr Dytsche Widervereinigung in dr politische Mittelpunkt gruckt. D Angela Merkel het in ihre neje Position vili Verbereitigsgspräch gfiert, wie die zum Staatsvertrag iber d Schaffig vun ere Währigs-, Wirtschafts- un Sozialunion, wu am 18. Mai 1990 z Bonn unterzeichnet woren isch. Dr maßgeblig Verhandligsleiter uf dr DDR-Syte isch dr parlamentarisch Staatssekretär bim Minischterpräsident vu dr DDR gsi, dr Günther Krause, wu in dr negschte Monet e wichtige Ferderer vu dr merkel woren isch. Am 31. Augschte 1990 isch schließli z Bonn dur dr Krause un dr Inneminischter vu dr Bundesrepublik, dr Wolfgang Schäuble, dr Einigungsvertrag unterschribe wore. D Angela Merkel het as stellvertretendi Regierigssprächeri Delegatione begleitet um dr Lothar de Maizière uf Uuslandsreise un isch au bim Abschluss vum "Zwei-plus-Vier-Vertrag" am 12. Septämber 1990 z Moskau derbyy gsi. Zue däm Zytpunkt isch s negscht wichtig politisch Datum scho feschtgleit gsi: Dr erschte gsamtdytsch Bundesdag het am am 2. Dezämber 1990 solle gwehlt wäre.

S schlächt Abschnyyde vum Demokratische Aufbruch (DA) bi dr Volkskammerwahl im März 1990 un d Entwicklig vu dr negschte Monet het derzue gfiert, ass dr DA sich an d CDU aaglähnt het. Am 4. Augschte 1990 het uf eme Sonderparteitag vum DA e Mehrheit fir dr Byytritt zue dr weschtdytsche CDU gstumme– noch ere Fusion mit dr Oscht-CDU. D Merkel isch eini vu dr drej Delegierte vum DA zum „Vereinigungsparteitag“ vu dr CDU z Hamburg gsi am 1. und 2. Oktober 1990. In ere Red het si sich dert as ehmoligi „Pressesprecherin des Demokratischen Aufbruchs“ un as Mitarbeiteri vum de Maizière vorgstellt. Am Vorobe vu däm 38. CDU-Bundesparteitag isch zuen eme erschte vu dr Merkel initiierten persenlige Gesprech mit em Helmut Kohl chuu, em CDU-Vorsitzende un Bundeskanzler.

Mit em 3. Oktober 1990, em Datum vu dr Widervereinigung, isch fir d Angela Merkel ihri Arbet as stellvertretendi Regierigssprächeri vu dr DDR zum Änd chuu. D Merkel het d Planstell vun ere Ministerialräti (A 16) im Bundespresse- un Informationsamt (BPA) iberchuu. E Ruckchehr an s Institut, wu si zwelf Johr lang gschafft gha het, wär chuum aabrocht gsi, wel im Einigungsvertrag isch d „Abwicklig“ vu dr "Akademii vu dr Wisseschafte (AdW)" isch feschtgschribe wore. Mit dr gsicherete berueflige Position im BPA im Rucke het sich d Angela Merkel um e Bundesdagsmandat beworbe. Dur d Vermittlig vum Günther Krause, em CDU-Landesvorsitzer z Meckleburg-Vorpommern, het d Merkel as Diräktkandidati im Bundesdagswahlchreis Stralsund-Rügen-Grimmen kandidiert. Glyychzytig isch si as Lischtekandidati uf Platz 6 vu dr Landeslischt abgsichert wore.

Bi dr erschte gsamtdytsche Bundesdagswahl am 2. Dezämber 1990 het d Angela Merkel ihre neje Wahlchreis mit 48,5 Prozänt vu dr Erschtstimme gwunne. Mit dr konstituierende Sitzig am 20. Dezämber 1990 isch si Abgordneti vum Dytsche Bundesdag wore.

Vum Wahlsiger Helmut Kohl, wu si im Novämber 1990 nomol zuen em Gsprech in s Kanzleramt uf Bonn yyglade gha het, isch si iberraschend fir e Minischteramt in syym Kabinett nominiert wore. S alt Bundesminischterium fir Juged, Familie, Fraue un Gsundheit isch uf drej Minischterie ufdeilt wore: in s Bundesminischterium fir Gsundheit (Gerda Hasselfeldt), s Bundesministerium fir Familie un Seniore (Hannelore Rönsch) un s Bundesminischterium fir Fraue un Juged. Di personalpolitische Iberlegige vum Kohl fir des chlei un kompetänzarm Räscht-Minischterium hän schliessli zuen ere Entschediig fir d Angela Merkel gfiert, wu am 18. Jänner 1991 as Minischteri vereidigt woren isch. As parlamentarische Staatssekretär het si dr Peter Hintze gwehlt. As beamtete Staatssekretär speter no dr Willi Hausmann.

D Angela Merkel het wäg ihre DDR-Biografii nit di fir vil hochi weschtdytschi CDU-Mandatstreger gängig Sozialisation gha, zem Byschpel in dr junge Union. Ass si innerhalb vu dr Partzei eso schnäll het chenne ufstyyge, isch uusschließli uf d Gunscht vum Kohl zruckzfiere, us däre Zyt isch au Bezeichnig „s Maidli vum Kohl“ bekannt. Derwylscht ihri spetere innerparteilige Konkurränte in Karriere-Netzwärch wie em „Andepakt“ organisiert gsi sin, het si zerscht kei eigeni Huusmacht in dr Partei gha.

D Angela Merkel het sich im Novämber 1991 um dr CDU-Landesvorsitz z Brandeburg beworbe, het aber e Abstimmigsniderlag gege dr Ulf Fink kassiert. Im Dezämber 1991 isch si schließli uf em CDU-Bundesparteitag z Dresde zur stellvertretende Bundesvorsitzeri gwehlt wore, in des Amt, wu vor ihre dr Lothar de Maizière gha het. Noch em Ruckzug vum de Maizière un nochdäm dr Günther Krause as Bundesverchehrsminischter dur umstritteni Vergabe vu Lizänze fir Autobahnraschtstätte in d Medie chuu isch, het d Merkel einige vu dr wenige nit belaschtete DDR-Biografie in dr CDU gha. Noch em Vorsitz vum Evangelische Arbeitskreis (EAK) vu 1992 bis 1993 het dr Rucktritt vum Krause im Mai 1993 fir d Angela Merkel d Glägeheit bitte, ihri innerparteilig Position mit eme Landesvorsitz z sterke. Si isch im Juni 1993 CDU-Landesvorsitzeri vu Meckleburg-Vorpommern wore.

Noch dr Bundesdagswahl am 16. Oktober 1994 isch d Angela Merkel d Bundesminischteri fir Umwält, Naturschutz un Reaktorsicherheit im Kabinett vum Bundeskanzler Helmut Kohl wore. In ihrem eigene Wahlchreis het si 48,6 Prozänt vu dr Erschtstimme iberchuu.

Dr Amtsvorgänger vu dr Merkel isch dr Klaus Töpfer gsi, wu au usserhalb vu dr CDU anerkannt woren isch. Di umwältpolitische Positione un Forderige vum Töpfer sin aber innerhalb vum Wirtschaftsfligel vu dr CDU un bsundersch bim Koalitionspartner FDP allmeh uf Widerstand gstoße, wäge däm het dr Töpfer mieße in s Ressort Ruumornig, Böuwäse un Städteböu wägsle, was fir ihn parteipolitisch e Entmachtig gsi isch. Am 17. Novämber 1994 isch d Merkel vereidigt wore, si het derno dr langjehrig beamtete Staatssekretär vum Töpfer, dr Clemens Stroetmann, entloo un het dur dr Erhard Jauck ersetzt.

D Bundesdagswahl am 27. Septämber 1998 het fir d CDU/CSU und dr Kanzler Helmut Kohl e Debakel brocht. D Union het mit 35,2 Prozänt s schlächtescht Ergebnis syt 1949 iberchuu; zem erschte Mol isch e amtierendi Bundesregierig abgwehlt wore. S Erschtstimmenergebnis isch um elf Prozäntpinkt uf 37,3 Prozänt gsunke.

Dr Wolfgang Schäuble, dr „ebig Kronprinz vum Kohl“, het syt dr Johr 1996/97 als emol d „Kandidatefrog“ thematisiert: D Frog, wele CDU-Spitzepolitiker as Kanzlerkandidat zue dr Bundesdagswahl aaträtte soll. Är het sich aber gege dr Helmut Kohl, dr „ebig Kanzler“, nit chenne dursetze. Scho vor dr Kandidatewahl het dr Schäuble in Interviews Kritik an dr Kohl-Kandidatur giebt. Uf em CDU-Bundesbardejdag z Bonn no dr Wahlniderlag isch er schließli am 7. Novämber 1998 zum neje Bundesvorsitzeri gwehlt wore. Uf Vorschlag vum Schäuble het d Angela Merkel s Amt vu dr CDU-Generalsekretäri iberchuu – eini vu dr wichtigschte Positione innerhalb vu dr Bundes-CDU in ihre neje Roll as Oppositionspartei ohni Minischterämter. Dr Helmut Kohl isch zum Ehrevorsitzer gwehlt wore, mit Sitz im Präsidium un im Bundesvorstand vu dr Bardej.

Di negschte Monet hän dr CDU e baar gueti Landdagswahlergebnis brocht un im Juni 1999, bi dr Europawahl, 48,7 Prozänt (1994: 38,8 Prozänt) fir d Union. Au wänn di dytsche Wehler vilmol d Bunderbardeje in andere Wahle „abstrofe“, hän die guete Wahlergebnis di effetlig un di innerbardejlig Position vu dr CDU-Generalsekretäri Angela Merkel gstitzt.

Im Novämber 1999 isch d CDU-Spändenaffäre in d Medie chuu. Noch eme Interview vum Helmut Kohl im ZDF am 16. Dezämber 1999 isch effetlig wore, ass dr Ex-Kanzler un amtierend CDU-Ehrevorsitzer in syyre Kanzlerschaft am Bardejspändegsetz verbyy Millionebetreg enggegegnuu gha het. Dr Kohl het sich gweigeret, d Gäldgeber z nänne un het uf syy „Ehrewort“ verwise. D Generalsekretäri Merkel het am 22. Däzember 1999 e Gaschtbyytrag in dr FAZ vereffentligt, wu si d Haltig vum Helmut Kohl din kritisiert het un d Bardej ufgfoderet het sich abznable: "„Die Partei muss also laufen lernen, muss sich zutrauen, in Zukunft auch ohne ihr altes Schlachtross, wie Helmut Kohl sich oft selbst gerne genannt hat, den Kampf mit dem politischen Gegner aufzunehmen. Sie muss sich wie jemand in der Pubertät von zu Hause lösen, eigene Wege gehen.“ "

Am 18. Jänner 2000 isch dr Helmut Kohl vum CDU-Präsidium un vum Bundesvorstand ufgforderet wore, syy Ehrevorsitz bis zue dr Nännig vu dr Spänder rueje z loo. Dr Kohl het derno mit em Rucktritt vum Ehrevorsitz reagiert. In dr Zwischezyt het er mit em amtierende CDU-Bundesvorsitzer, em Wolfgang Schäuble, e deilwys effetlig gfierti Ussenandersetzig aagfange. Dr Schäuble isch mittlerwyyli sälber dur d Bardejspändenaffäre aagschlaa gsi: Är het am 10. Jänner 2000 in eme ARD-Interview zuegee, Spände vum Rischtigslobbyischt Karlheinz Schreiber enggegegnuu z haa, was er no am 2. Dezämber 1999 im Dytsche Bundesdag bestritte gha het. Wu di domolig CDU-Schatzmeischteri Brigitte Baumeister zue dr Einzelheite vu dr Gäldibergab Uussage gmacht het, wu däne vum Wolfgang Schäuble widersproche hän, isch er as CDU-Bundesvorsitzer nimmi z halte gsi.

Am 16. Februar 2000 het dr Wolfgang Schäuble vor dr CDU/CSU-Bundestagsfraktion syy Rucktritt as Bardej- un Fraktionsvorsitzer erklert. In dr Wuche derno isch d Bardej fierigslos gsi un d Angela Merkel het as Generalsekretäri e wichtrigi Schlisselposition gha. In däre Zyt hän nyyn sognännti „Regionalkonferänze“ stattgfunde. Si sin urspringli aagsetzt wore go d CDU-Spändenaffäre mit dr Bardejbasis diskutieren un ufschaffe. Uf däne lokale Bardejversammlige het sich e Unterstitzig fir d Angela Merkel as Schäuble-Noofolgeri uusekrischtallisiert. Ass d Merkel spot quer yygstigen isch, isch jetz guet fir si gsi: In dr Efetligkeit un bi dr Basis het si as nit belaschtet dur d Spändenaffäre gulte. Frie het sich au dr nidersächsisch Oppositionsfierer Christian Wulff fir d Merkel uusgsproche. Dr Volker Rühe, dr Friedrich Merz un dr Edmund Stoiber solle dergege ender gege ihri Kandidatur gsi syy.

Am 10. April 2000 isch d Angela Merkel uf em CDU-Bundesparteitag z Esse mit 897 vu 935 giltige Stimme zue dr neje CDU-Bundesvorsitzeri gwehlt wore. Dr nej CDU-Generalsekretär isch, uf Vorschlag vu dr Merkel, dr Ruprecht Polenz wore. Dr Vorsitz vu dr CDU/CSU-Bundesdagsfraktion het dr Friedrich Merz ibernuu. S nej Fierigstrio het am 14. Juli e erschti dytligi Niderlag erläbt: Au wänn di rot-grien Bundesregierig kei eigeni Mehrheit im Bundesrot gha het, isch s ere gelunge, in dr Abstimmig iber di plant Styyrreform e baar Bundesländer mit CDU-Regierigsbedeiligung uf ihri Syte z zie. Scho im Novämber 2000 het sich d Angela Merkel vum Generalsekretär Ruprechtr Polenz drännt, wu in dr Medie as moderat gulte het. As syy Noofolger het si dr Laurenz Meyer gwehlt, wu aggressiver ufdrätten isch un d Effentligkeit am 23. November iberrascht het mit dr Uussag: „Einen zweiten Missgriff kann sie sich nicht leisten“. Gmeint isch dodermit di urspringlig Personalentscheidig vu dr Merkel fir dr Polenz gsi.

In dr Johr 2000 un 2001 het d CDU unter dr Merkel – au as Folg vu dr Spändenaffäre – keini große Landdagswahlerfolg gha. Di rot-grien Bundesregierig het dergege Uftrib gha un het dr Opposition wenig Megligkeite zum Aagriff botte. D Ufstellig fir d Bundesdagswahl im Septämber 2002 het aagfange: Dr Friedrich Merz het sich sälber scho im Februar 2001 as Kandidat fir s Amt vum Bundeskanzler in s Gsprech brocht. Dodermit isch d Diskussion um d Kandidatefrog – in dr Medie vilmol as „K-Frog“ bezeichnet – yyglitte gsi. S isch bekannt gsi, ass d Angela Merkel sälber bereit gsi isch fir d Kandidatur. Si het aber in dr Spitze vu dr Bardej wenig Ruckhalt gha, wel vil CDU-Minischterpresidänte un Landesvorsitzer lieber dr bayerisch Minischterpresidänt un CSU-Vorsitzer Edmund Stoiber as Kandidat gsäh hän. Im Dezämber 2001 isch uf em Bundesbardejdag z Dresde ne Entscheidig vermide wore, die isch aber am 11. Jänner 2002 uf ere Sitzig vu CDU-Präsidium un Bundesvorstand z Magdeburg droffe wore. D Merkel isch aber dr Konfrontation mit em Stoiber us em Wäg gange: Im Vorfäld het si ne bsuecht gha zum „Wolfratshausener z Morgeässe“ un het do ihre Verzicht zue syyne Gunschte mitdeilt. Ihre Ruckzug het au zue ihrem eigene Machterhalt dient, e dytligi Abstimmigsniderlag gege dr Stoiber wär as Misströuesvotum gege ihri Person ufgfasst wore un hätt nit nume d „K-Frog“ entschide, sundern au ne neji Diskussion um dr Bardejvorsitz ufchuu loo.

Bi dr erschte Widerwahl am 11. Novämber 2002 z Hannover isch d Merkel mit 93,6 Prozänt vu dr Stimme widergwehlt wore. Anne 2004 het si 88,4 Prozänt erreicht. 2006 het si uf em Bundesparteitag in Dresden 93,06 Prozänt vu dr Stimmen iberchuu. Bi dr vierte Widerwahl am 1. Dezämber 2008 z Stuegert isch d Merkel mit 94,83 Prozänt nomo fir zwei Johr im Amt bstetigt wore.

D Bundestagswahl am 22. Septämber 2002 hän e knappi Widerwahl vu dr rot-griene Regierigskoalition unter em Gerhard Schröder un em Joschka Fischer brocht. D Angela Merkel het di erfolglos Stoiber-Kandidatur loyal mitdrait. Zum Wahlsig vum Schröder het au syy schnälli Reaktion uf s domolig Elbehochwasser byydrait, no wichtiger wird abert syy eidytig „Nei“ zum Irak-Chrieg aagluegt. D Merkel isch dergege zum Konfontationskurs vum amerikanische Presidänt George W. Bush gstande.

Diräkt no dr verlorene Bundesdagswahl het d Angela Merkel dr CDU/CSU-Fraktionsvorsitz im Bundesdag fir sich welle, s bishärig Amt vum Friedrich Merz. Si het dr Regierig Schröder wellen im Parlamänt as Oppositionsfiereri gegeniberdrätte. Dr Merz het aber syy Amt nit wellen ufgee. Uf dr CDU-Präsidiumsitzig, wu die Frog entschide woren isch, soll s Votum vum Stoiber zuegunschte vu dr Merkel dr Uusschlag gee haa. S Verhältnis zwische dr Merkel un em Merz het scho dervor as konfliktbelaschteti Konkurränzsituation gulte. Am 11. un 12. Novämber 2002, uf em CDU-Bundesbardejdag z Hannover, isch d Angela Merkel mit 746 vu 796 Stimme (bi insgsamt 978 Delegierte) as Vorsitzendi widergwehlt wore.

S Johr 2003 het dr CDU un ihre Vorsitzende Erfolg brocht bi dr Landdagswahle z Hesse un z Nidersachse. Di sterker Presänz vu dr CDU im Bundesrot het fir d Angela Merkel schließli ne Mitregieren us dr Opposition uuse megli gmacht. D CDU het d Agenda 2010 vu dr rot-griene Bundesregierig mitdrait un het fir d Gsetzesänderige im Bundesdag un Bundesrot gstumme, nochdäm si no Vermittligsuusschuss no wyteri Forderige gstellt gha het. Eso isch si yybunde gsi vor allem bi dr Formulierig vu dr Gsundheitsreform un em „Vierte Gsetz fir modärni Dienschtleischtigen am Arbetsmärt“ (Hartz IV), wu zum 1. Jänner 2004 wirksam wore sin. Im Fall vum Bundesdagsabgordnete Martin Hohmann un däm syne scharf kritisierte These zum „jüdische Tätervolk“ het sich d Merkel aber wenig entschlussfreidig zeigt. Dr erscht Fraktionsuusschluss vun eme Unions-Abgordnete in dr Gschicht vum Dytsche Bundesdag, im Novämber 2003, isch erscht noche ere lengere Bedänkzyt un unter effetligem Druck chuu.

Am 6. Februar 2004 isch dr politisch aagschlage Bundeskanzler Gerhard Schröder as SPD-Vorsitzende zruckdrätte, syy Noofolger isch dr Franz Müntefering wore. Im glyyche Monet isch dr CDU e dytlige Siig bi dr Wahl zue dr Hamburgische Burgerschaft glunge. D Angela Merkel isch im Februar drej Däg lang in Türkei greist un het dert sich fir s Modäll vun ere „privilegierte Partnerschaft“ yygsetzt, as Alternative zue dr Vollmitglidschaft in dr Europäische Union, wu vu dr Bundesregierig aagstrebt woren isch.

In ere Red vum 20. Novämber 2004 het d Angela Merkel zue dr innepolitische Lag vu Dytschland mit Bezug uf d Integrationsproblematik vu dr muslimische (in dr Hauptsach türkische) Bevelkerig gsait: „Die multikulturelle Gesellschaft ist gescheitert“. Si het wider dr Uusdruck vun ere dytsche „Leitkultur“ in d Diskussion brocht un het vor allem di mangelhaft Integrationsfähigkeit vu dr Muslime kritisiert.

S Änd vu dr Amtszyt vum Bundespräsident Johannes Rau het d Nejbsetzig vum formal wichtigschte Amt vu dr Bundesrepublik Dytschland brocht. Dr Wolfgang Schäuble het sich frie as Kandidat in s Gsprech brocht un het uf d Unterstitzig vu wichtige Politiker vu dr CDU und CSU chenne hoffe. Gegespiler vu dr Angela Merkel innerhalb vu dr CDU, wie dr Roland Koch un dr Friedrich Merz, sin fir dr Schäuble gsi, glych wie dr Edmund Stoiber (CSU). Dr Horst Köhler het as s Merkels Kandidat gulte, un syy Wahlerfolg in dr Bundesversammlig am 23. Mai 2004 isch allgmein as e wytere Uusböu vu ihre Machtposition gwärtet wore.

D Landtagswahl z Nordrhy-Weschtfalen am 22. Mai 2005 het fir d SPD e schwäri Wahlniderlag brocht, wu ne Serie vu Landdagswahlniderlage vu dr Johr 2003 un 2004 furtgfiert het. As politisch-mediale Befrejigsschlag hän e halbi Stund, nochdäm d Wahllokal zuegmacht wore sin, zerscht dr SPD-Bardejschef Franz Müntefering un churzi Zyt speter dr Bundeskanzler Gerhard Schröder aagchindet, ass si d Nejwahl vum Bundesdag uf s Spotjohr 2005 hän welle vorzie.

Am 30. Mai hän d Bardejpräsidie vu dr CDU un dr CSU in ere gmeinsame Sitzig d Angela Merkel zur Kanzlerkandidati vu dr Union bstimmt. Ihri Roll isch nit umstritte gsi, di innerbardejlige Gegespiler sin marginalisiert gsi. S „Schattekabinett“ vu dr Merkel isch zämme mit dr FDP as „Kompetenzteam“ vorgstellt wore. Bsundersch dr Paul Kirchhof un syy „Kirchhof-Modell“, un au d CDU-Vorstellige zue dr Chrankeversicherig („Chopfpauschale“) hän speter as „schwär vermittelbar“ gulte un sin as ei Grund aagsäh wore fir s uubefridigend Wahlergäbnis.

Bi dr Bundesdagswahl am 18. Septämber 2005 hän CDU/CSU mit dr Spitzekandidati Angela Merkel 35,2 Prozänt (2002: 38,5) iberchuu vor dr SPD mit 34,2 Prozänt. Dodermit isch d Union dytlig hinter ihre Prognose zruck blibe un het ihre Wahlziil, di absolut Mehrheit vu dr Bundesdagsmandat fir CDU/CSU un FDP, nit chenne erreiche. Ihre eigene Wahlchreis 15 (Stralsund, Landchreis Nordvorpommern un Landkreis Rügen) het d Angela Merkel mit 41,3 Prozänt vu dr Erschtstimme gwunne. Näbe dr Union hän au d Sozialdemokrate mieße Verluscht hiineh, wäge däm het di bishärig Regierigskoalition us SPD un Griene ihri Parlamäntsmehrheit verlore.

In ere Färnsehdiskussion am Wahlobe, dr so gnännte „Elefanterund“, het dr Gerhard Schröder d Regierigsbildig fir sich beaasprucht, trotz ass Rot-Grien d Mehrheit verlore gha het, un des in ere Form, wu heftigi Diskussione uusglest het un wu är sälber speter as „suboptimal“ bezeichnet het. Di negschte Däg sin im politische Berlin vu dr Frog bstimmt gsi, eb dr SPD s Amt vum Bundeskanzler in ere große Koalition zuestoht, wel d SPD di grescht Fraktion vun ere einzelne Badrej gha het oder dr CDU/CSU, as dr greschte Fraktionsgmeinschaft.

Am 20. Septämber isch d Angela Merkel vu dr Unions-Bundestagsfraktion, wu s erscht Mol no dr Wahl zämmechuu isch, in ere gheime Wahl mit 219 vu 222 Stimme zur Fraktionsvorsitzeri widergwehlt wore. Noch em entdyschende Bundesdagswahlergebnis, isch des fir d Merkel e wichtig Vertröuesvotum un Ruckhalt fir Koalitionsgsprech gsi, wu jetz aagstande sin. In däne 14 Däg bis zuen ere notwändige Noowahl im Wahlchreis 160 (Dresde I) het s Gsprech gee vu dr Angela Merkel un em Edmund Stoiber mit dr Griene as Sondierig zuen ere meglige schwarz-gel-griene „Jamaika-Koalition“ zämme mit dr FDP. Erscht no dr Entscheidig z Dresde hän Gsprech aagfange mit dr SPD zur Bildig vun ere Große Koalition. Am 10. Oktober hän SPD, CDU un CSU e gmeinsami Vereinbarig vereffetligt, wu di plant Wahl vu dr Angela Merkel zur Bundeskanzleri derzue ghert het. Am 12. Novämber het si no fimfwichige Verhandlige vu dr CDU/CSU mit dr SPD dr Koalitionsvertrag vorgstellt.

Am 22. Novämber 2005 isch d Angela Merkel mit 397 vu 611 giltige Stimme (Gegestimme: 202; Enthaltige: 12) vu dr Abgordnete vum 16. Dytsche Bundesdag zur Bundeskanzleri vu dr Bundesrepublik Dytschland gwehlt wore. Des sin 51 Stimme weniger gsi, wie d Koalitionsbardeje Mandat gha hän. No sibe männlige Amtsvorgänger isch d Angela Merkel di erscht Frau im Amt vum dytsche Bundeskanzler, di erscht "„Bundeskanzleri“". Glyychzytig isch si mit 51 Johr di jingscht Amtsinhaberi gsi, derzue di erscht Person us dr neje Bundesländer un di erscht Naturwisseschaftleri in däm Amt.

Noch voreb d Legislaturperiod aagfange het, het dr langjehrig Konkurränt vu dr Merkel, dr Edmund Stoiber, iberraschend uf s Amt vum Wirtschaftsminischter verzichtet, wu fir ihn vorgsäh gsi isch, no syyre Uusag wel dr Franz Müntefering vum Bardejvorsitz vu dr SPD zruckdrätten isch.

In e wichtigi Schlisselstellig, zum Leiter vu ihrem Bundeskanzleramt, het d Angela Merkel dr Thomas de Maizière gwehlt e Gschwischterchind zum letschte DDR-Minischterpresidänt Lothar de Maizière.

Am 27. Septämber 2009 het d Wahl zum 17. Dytsche Bundesdag stattgfunde. D Unionsbardeje un d FDP hän doderbyy di notwändig Mehrheit iberchuu fir e schwarz-geeli Koalition, wu beidi hän welle. Di bode Unionsbardeje hän Stimme verlore un hän bodi ihre jewyylig schlächtescht Ergebnis syt dr erschte Bundesdagswahl 1949 erreicht. D Verluscht sin aber nit eso massiv gsi wie bim Kolaitionspartner SPD, wu s schlächtescht Bundesdagswahlergebnis iberhaupt erziilt het. D Merkel het ihre Wahlchreis 15 (Stralsund-Nordvorpommern- Rügen) mit 49,3 % vu dr Erschtstimme gwunne e Zuewachs vu 8 Prozäntpinkt gegeniber dr leschte Bundesdagswahl.

Wu sich di bode Koalitionsparteie gmeinsam uf e Koalitionsvertrag geinigt un dää unterzeichnet gha hän, isch d Angela Merkel am 28. Oktober 2009 mit 323 vu insgsamt 612 Stimme, wu abgee wore sin, wider Bundeschanzleri gwehlt wore; des sin nyyn Stimme weniger, wie d Koalition us CDU/CSU un FDP zämme het. Derno sin au d Minischter vum neje Kabinett ernännt wore.

Mit dr Bundesdagswahl am 22. Septämber 2013 het d Union ihre Koalitionspartner FDP verlore, het mit 41,5 Brozänt aber s bescht Zwoostimmenergebnis syt dr Bundesdagswahl 1990 iberchuu un het di absolut Mehrheit nume knapp verbasst.

No dreimonetige Verhandlige mit dr SPD isch d Merkel am 17. Dezämber 2013 mit 462 vu insgsamt 631 Stimme as Bundeschanzler widergwehlt wore. Ihre Stellverdrätter (Vizechanzler) in dr Große Koalition isch dr Sigmar Gabriel wore.

Bi dr Bundesdagswahl am 24. Septämber 2017 het d Union 8,6 Prozänt verlore, dr Koalitionspartner SPD isch mit 20,5 Proz$nt uf s schlächts Noochriegsergebnis chuu. No am Wahloobe het d SPD erchindet, ass si nimi in e Großi Koalition goot. Derno het d Merkel drei Wuche lang mit dr FDP un dr Griene iber e «Jamaika-Koalitio» verhandlet. Wu die Verhandlige vu dr FDP abbroche wore sin, isch s emänd doch zuen ere große Koalition vu Union un SPD chuu un d Angela Merkel isch rund sechs Monet no dr Wahl vum Bundesdag mit 364 vu 688 Stimme zum vierte Mol zur Chanzleri gwehlt wore.

No große Verluscht vu dr Unionsbarteie bi dr Landdagswahle z Hesse un z Bayern 2018 het d Merkel am 29. Oktober in ere Bresidiumssitzig vu dr CDU aagchindet, ass si nimi fir s Amt vu dr CDU-Vorsitzeri wett kandidiere un ass si au nimi fir s Amt vu dr Bundeschanzleri kandidieirt bi dr negschte Bundesdagswahl anne 2021.

Syt em 8. Juni 2006 duet sich d Merkel as erscht Regierigsoberhaupt wältwyt per Video-Podcast an d Effetligkeit wände. Si nutzt des modärne Medium all Wuche (am Samschtig) go dr Burger ihri Politik vermittle.

Zerscht isch dr Podcast fir eppe 6.500 Euro pro Episod vum Merkel-Biograf Wolfgang Stock produziert wore. No Kritik am Stil vu dr Videobotschaft isch d Produktion nej uusgschribe. Dr Zueschlag het d Evisco AG vu Minche iberchuu. Wel mit em Jürgen Hausmann eine vu dr Vorständ vu dr Evisco AG e Schwigersuhn vum domolige bayrische Minischterpresidänt Edmund Stoiber gsi isch, sin in dr Medie Zwyyfel ufchuu am ornigsgmäße Ablauf vum Uusschryybigsverfahre. S Bundespresseamt, wu s uusgschribe gha het, het die Vorwirf zruckgwise.

D Angela Merkel schwätzt as Främdsproche Russisch und Änglisch.

D Angela Merkel isch syt em 30. Dezämber 1998 in ere zwote Eh mit em Joachim Sauer, Professor fir Chemii, ghyrote. Si het kei lyybligi Chinder, aber zwe Stiefsihn us dr erschte Eh vu ihrem Mann.

D Angela Merkel isch Ehremitglid im Rotary Club Stralsund.










</doc>
<doc id="24665" url="https://als.wikipedia.org/wiki?curid=24665" title="Pommersches Wörterbuch">
Pommersches Wörterbuch

S Pommersch Werterbuech (dt. "Pommersche Wörterbuch", churz PWB) isch e großlandschaftlig Dieläktwerterbuech, wu dr niderdytsch Wortschatz vu dr ehmolige preußische Provinz Pommern (in dr Gränze vu 1936) erfasst, wisseschaftlig bearbeitet un in eme drejbändige Wärch dokumäntiert.

Im Gegesatz zue dr urspinglige Absicht het dr Umfang vum PWB uf eppe d Helfti mieße verringeret wäre. Wäge däm stoht dr dieläktal Allgmeinwortschatz vum 20. Johrhundert im Mittelpunkt vum Inträssi.

Anne 1925 het dr Wolfgang Stammler an dr Universitet Greifswald s PWB grindet mit em Ziil, e mehbändig großlandschaftlig Dieläktwerterbuech fir d Provinz Pommern z schaffe.

Derno het e intänsivi Sammeltetigkeit aagfange. As Vorarbete sin zwische 1928 un 1937 e baar Ortsmonografie erschine. 1934 het dr Kurt Mischke di erschte lutgeografisch Charte vu Pommern vereffetligt. S gsamt Wortarchiv isch aber in dr Noochriegswirre verlore gange.

Diräkt derno sin aber neji Erhebige aagfage wore unter dr Leitig vum Hans-Friedrich Rosenfeld. Fir s ehmolig Hinterpommern isch doderbyy numme no d Megligkeit bstande, Vertribeni z befroge. anne 1948 het d "Dytsch Akademii vu dr Wisseschafte" z Berlin s PWB ibernuu. Anne 1968 het an dr "Dytsche Akademii vu dr Wisseschafte z Berlin" di sognännt Akademiireform aagfange. Ziil isch es doderby gsi, di wisseschaftspolitische Grundsätz vu dr SED an dr Akademii. D Dieläktwerterbiecher sin derby vu Aafang aa in s Visier vu dr SED-Kritik grote, un mer het im Bezug uf die Forschige feschtgstellt, ass si "„für die sozialistische Gesellschaft irrelevante Fragestellungen der bürgerlichen Wissenschaften des 19. Jahrhunderts aufarbeiten“". S Pommersch Werterbuech in derno anne 1969 yygstellt wore.

Erscht im Johr 1992 het wider e neji Arbetsstell bi dr "Sächsische Akademii vu dr Wisseschafte" z Leipzig chenne yygrichtet wäre. Syt 1999 ghert s PWB zue dr Ernst-Moritz-Arndt-Universitet z Greifswald. D Rusgeberi isch syt 1992 d Renate Herrmann-Winter, syt 2007 zämme mit em Matthias Vollmer..

S Wortarchiv vum PWB umfasst ca. 1.100.000 alfabetisch gordneti Belegzetel, wu vor allem uf umfangryychi Frogelischte un Literaturexzerpte berueje.

Der erscht Band (A–K) isch vo 1997 bis 2016 gschribe wore. Vom zwaite Band sin bis jetz (2019) zää Liferigen usechoo "(Striepwark – Treck)".




</doc>
<doc id="24667" url="https://als.wikipedia.org/wiki?curid=24667" title="Sudetendeutsches Wörterbuch">
Sudetendeutsches Wörterbuch

S Sudetedytsch Werterbuech (dt. "Sudetendeutsches Wörterbuch", churz SdWb) erfasst di (ehmolige) sudetedytsche Dieläkt z Tschechie, des heißt z Behme, z Mähre un z Mährisch-Schlesie, derzue d Dieläkt vu dr dytsche Sprochinsle in dr Slowakei. 


Berucksichtigt wäre alli in dr Verzetelig dokumäntierte Sozioläkt (z. B. au s Sudetejiddisch, Beruefs- un Gaunersproche), derzue dr dytsch-slawisch Lähnwortuusdusch. D Beleg stammen us em Zytruum 1910-1940, historischi Quällen un etymologischi Notize finde (primär us pragmatische Grind) nume in Uusnahmefäll Berucksichtigung un sin fir speteri Folgebänd vorgsäh.

S SdWb isch anne 1957 dur dr Franz J. Beranek aagfange in dr Nochfolg vu dr Sammlige zuen eme "Wörterbuch der sudetendeutschen Mundarten", wu vum Ernst Schwarz un em Erich Gierach an dr Karls-Universität Prag aagfange wore sin un hite verscholle sin. Noch em Dod vum Beranek 1967 hän d Herta Wolf-Beranek (bis 1977), dr Horst Kühnel (bis 1983) un dr Norbert Englisch (bis 1994) d Wyterarbet ibernuu. Hite wird s Werterbuech kollegial vum Bernd Kesselgruber (syt 1986), dr Bettina Hofmann-Käs (syt 1997) un dr Isabelle Hardt (syt 2007) bearbeitet. Di wisseschaftlig Leitig het bis 1978 dr Ernst Schwarz gha, derno dr Heinz Engels; 1994 isch dr Otfrid Ehrismann derzue chuu.

Di erscht Liferig isch 1982 erschine, dr erscht Band 1988.

Zetel-Archiv, alfabetisch gordnet mit eppe 2,7 Millione Beleg, 182.000 Synonymeverwyys un 16.500 Arbetscharte.

S Archiv isch aagleit wore dur:

Uugfehr 650 Gwährslyt sin befrogt wore. Näben em Archiv git s e Zetelkatalog fir Synonymeverwyys.

`Band 5 (H) am Usechoo





</doc>
<doc id="24671" url="https://als.wikipedia.org/wiki?curid=24671" title="Siebenbürgisch-sächsisches Wörterbuch">
Siebenbürgisch-sächsisches Wörterbuch

S Sibeburgisch-Sächsisch Werterbuech (dt. "Siebenbürgisch-Sächsisches Wörterbuch") erfasst dr Wortschatz vu dr rund 250 sibeburgisch-sächsische Ortsdieläkt in ihre lutlige, grammatikalischen un bedytungsmäßigen Eigeart. D Gstaltung vum Werterbuech isch in dr Hauptsach uf Bedytigsanalyse, lutlig-grammatikalischi Froge, Wortbildigsmuschter un Synonymik uusgrichtet. D Anornig vu dr Lemmata isch alfabetisch. D Werterbuechartikel bstehn grundsätzlig us drej Deile: em Lutchopf mit sämtlige beleite Lutforme, ere semantische Gliderig mit Satzbyyschpel, ere Ufzellig vu dr Zämemsetzig. Synonymehiiwyys schließen an di jewyylige Bedytigen aa. Handlet s sich um Entlähnigen us andere Sproche, zmeischt us em Rumänisch un em Ungarisch, wird am Änd vum Wortartikel di Etymologii aagee.

E Bsunderheit vu dr Werterbuechgstaltig isch ass di sibeburgisch Urkundesproch yybezogen sich (vu dr Mitte vum 13. Johrhundert bis 1848). Die Beleg wäre unter em Gsichtspunkt vu ihrer Bedytig fir dr dialäktal Yyfluss uf di dytsch Schriftsproch z Sibeburge un au fir d Gschicht vu dr dytsche Sproch brocht.

S Werterbuech beleit dr Allgmeinwortschatz in alle Läbesberyych vu dr Buure, s berucksichtigt d Volks- un Chunschtdichtig im Dieläkt, erfasst Sprichwerter, Retsel un Chinderspiil un Entlähnige us em Rumänisch un em Ungarisch. Derzue chemme vu dr Eigenämme alli toponomastische Bezeichnige im wyteschte Sinn, aber keini Personenämme, ußer sonige Vornämme, wu e Hufe Varianten dervu git oder wu au as Gattigsnämmen ufdrätte.

S Werterbuech, wu d Dieläkt dokumäntiert, wu am Uusstärbe sin, isch au fir di binnedytsch Dieläktforschig inträssant, wel s Sibeburgisch-Sächsisch vil altertimligi Sprochzig bewahrt het, wu di binnedytsche Dieläkt nimmi chenne belege. Dodermit isch s Sibeburgisch-Sächsisch Werterbuech e Nooschlagwärch fir Sprochwisseschaftler, Volkskundler, Soziologe, Historiker un fir alli, wu am Dieläkt vu däre dytsche Sprochinsle inträssiert sin.

Grundlag fir s eigetlig Werterbuech sin sibeburgisch-sächsischi Werterbuechproben un -vorarbete (ab dr zwote Helfti vum 19. Johrhundert). S Zetelmatrial, wu vum Johann Wolff (1844–1893) gsammelt woren isch (26 Mappe mit rund 10.000 Zetel), isch em Adolf Schullerus (1864–1928) ibergee wore, wu d Werterbuecharbet, wu derno aagfange het, bis zue syym Dod bstimmt gha het. Di einzelne Buechstabe sin uf verschideni Bearbeiter verdeilt wore, wäge däm sin zwische 1924 un 1931 d Buechstabe vu A–F un vu R–Salarist bearbeitet wore. Wu die Mitarbeiter gstorbe sin, isch d Publikation vum Werterbuech fir 40 Johr unterbroche wore.

Anne 1956 het e nej Stadium in dr Werterbuechgschicht aagfange.<br>
S Sibeburgisch-sächsisch Werterbuech isch syt 1956 Gegestand vun eme wisseschaftlige Abkumme zwische dr Rumänische Akademii z Bukarest un dr "Dytsche Akademii vu dr Wisseschafte" z Berlin, syt 1980 vu dr "Sächsische Akademii z Leipzig". S wird im Ramme vum Forschigsinstitut fir Geischteswisseschafte z Hermannstadt dra gschafft. S Institut isch dr Rumänische Akademii unterstellt.

S Zetelarchiv vum Werterbuech isch Eigetum vu dr Rumänische Akademii. 1957 het dr Prof. B. Capesius d Werterbuechleitig ibernuu, d Buechstabe G, H, I, J un K wäre gschribe un zwische 1971 un 1975 vereffetligt. Im Johr 1973 isch dr Prof. Capesius in dr Rueistand gange un d Anneliese Thudt het d Leitig vum Werterbuech ibernuu. D Buechstabe L, M, N, O, P wäre gschribe. 1986 wird d Anneliese Thudt pensioniert, un d Sigrid Haldenwang wird Leiteri vum Werterbuech. D Buechstabe Qu, R wäre gschribe; 1993 wird dr Band 6 (L) publiziert, 1998 dr Band 7 (M), 2002 dr Band 8 (N–P), 2006 e Nejbearbeitig vum Band 9 mit dr Buechstabe Q–R. Syt aafangs 1996 wird s Werterbuech finanziäll unterstitzt dur e Programm, wu vu dr dytsche "Volkswagestiftig" geferderet wird un wu dr Ufböu vu dr Germanistik an dr Lucian-Blaga-Universitet z Hermannstadt verfolgt. S Werterbuech isch as Deilprojäkt miterfasst. D Ferderig findet statt im Ramme vun ere wisseschaftlige Zämmearbet zwische Universitet Hermannstadt un dr Mainzer Akademii vu dr Wisseschaften un dr Literatur.

S Wortschatzarchiv, wu im Lauf vu eppe hundert Johr zämmedrait woren isch vu gschuelten un nit gschuelte frejwillige Sammler, umfasst eppe 2 Millione Zetel.






</doc>
<doc id="24674" url="https://als.wikipedia.org/wiki?curid=24674" title="Hamburgisches Wörterbuch">
Hamburgisches Wörterbuch

S Hamburgisch Werterbuech (dt. "Hamburgisches Wörterbuch") isch e historisch Werterbuech vu dr Hamburger Dieläkt, s isch au vu Aafang aa eso blant gsi. S Bearbeitigsgebiet deckt sich mit dr hitige Gränze vu dr Hansestadt Hamburg. S gsammlet Matrial stammt us em 13. bis 20. Jh., umfasst also e Zytruum vu acht Johrhundert. D Darstellig im Werterbuech goht aber nummen in Uusnahmefäll iber s 17. Jh. zruck, wel di eltere Beleg in dr Reglen im Mittelniderdytsche Werterbuech berucksichtigt sin.

D Stichwerter sin alfabetisch aagordnet. Aagabe zue dr Grammatik, zue dr Bedytig un di zytlig Yyornig sin Grundbstanddeil vu jedem Artikel. Imfall wäre Formvariante vum Stichwort, derzue geografischi un stilistischi Markierige botte. Satzbyyspel mache dr grammatischen un semantisch Gebruuch dytli. Sachaschpäkt wäre bi ortstypische Befund uusfierlig bhandlet. Vilfältigi Verwyys mache dr Wortschatz vu Sachkompläx här erschließbar. Vu dr Eigenämme hän dieläktspezifischi Vornämmen un – mit Yyschränkig – Ortsnämmen as Stichwerter Yygang in s Werterbuech gfunde. Flur- un Stroßenämme wäre unter däne (appellativische) Stichwerter aagee, wu si drus firigange sin un wu si ebis chenne uussage iber s Alter un d Verbreitig vu sällene. Mit Redensarte, Sprichwerter, Ryym un Bryych wäre au volkskundligi Inträsse berucksichtigt.

D Arbetsstell isch 1917 vum Conrad Borchling un dr Agathe Lasch am Dytsche Seminar (syt 1919 Germanischs Seminar) vu dr Universitet Hamburg grindet wore. Detailblanig un Organisation vu dr Sammlig sin in dr Händ vu dr Lasch gläge, wu näbe ganz andere Pflichte un Ufgabe au sälber unterstitzt vu nume wenige Hilfschräft, vil gsammlelt un exzerpiert het. 

D Agathe Lasch isch anne 1934 us em Staatsdienscht entloo wore, wel si Jidi gsi isch. Si het e Beruefsverbot kriegt un isch anne 1942 in Ghetto uf Riga deportiert wore. D Umständ vu ihrem Dod sin nit bekannt.

D Arbetsstell het au derno kei feschti Wisseschaftlerstell gha, wu uusschließlig fir s Werterbuech zueständig gsi isch. Erscht anne 1952 isch e Stell in Form vun ere Wisseschaftlige Aagstellte gschaffe un mit dr Käthe Scheel bsetzt wore. Si het scho in dr Johr dervor as freji Mitarbeiteri am Werterbuech bzw. as Assischtänti am Germanische Seminar umfangryychi Sammligs- un Ornigsarbete duregfiert.

Im Johr 1956 isch mit dr Publikation vum Werterbuech aagfange wore. Mit em fimfte Band isch s Hamburgisch Werterbuech anne 2006 abgschlosse wore.

S Archivmatrial umfasst eppe ei Million verzetleti Beleg us acht Johrhundert.

Di verschidene Quälle leen sich in vier Gruppe zämmefasse:

"Hamburgisches Wörterbuch:" Auf Grund der Vorarb. von Christoph Walther und Agathe Lasch hrsg. von Beate Hennig und Jürgen Meier. Bearb. von Beate Hennig, Jürgen Meier und Jürgen Ruge. Wachholtz Verlag, Neumünster 2006, ISBN 3-529-04603-5.




</doc>
<doc id="24675" url="https://als.wikipedia.org/wiki?curid=24675" title="Mittelrheinischer Sprachatlas">
Mittelrheinischer Sprachatlas

Dr Mittelryynisch Sprochatlas (dt. "Mittelrheinischer Sprachatlas", churz MRhSA) isch e Sprochatlas, wu d Sprochgeografii vu dr ryy- und moselfränkische Dieläkt im linksryynische Gebiet vu Ryyland-Pfalz un im Saarland erfasst. Dr MRhSS isch e Lut- un Formenatlas un stellt di areal un di sozial Dimension vu dr Sprochvariation dar.
An däm Projäkt isch am Institut fir Gschichtligi Landeskund an dr Universitet Mainz gschafft wore un s isch syter anne 2002 abgschlossen. Finanziert woren isch s dur di Dytsch Forschigsgmeinschaft.

As Dategrundlag dient em MRhSA di zytlig drännt Erhebig in zwo Ufnahmeserie: d Dateserie 1 umfasst dr Dieläkt vu dr rund 70-Jehrige, ortsgebirtige un ortsfeschte Informante, d Dateserie 2 dr Dieläkt vu dr 30- bis 40-Jehrigen, ebefalls ortsgebirtige Beruefsuuspändler.

Fir d Dateserie 1 sin vu dr insgsamt 2630 Ortschafte vum Arbetsgebiet (Stand 1946) 549 Erhebigspinkt uusgwehlt wore. Dodermit erreicht dr MRhSA fir die Dateserie ne Ortsdichti vu eppe 21 % oder durschnittli 3,2 Erhebigsort pro Gradnetzfäld. Fir d Dateserie 2 isch d Aazahl vu dr Ortschafte us erhebigsökonomische Grind uf 292 verringeret wore.

Zwische 1978 un 1988 sin 2510 Informante befrogt wore. Zerscht emol, in ere erschte Erhebigsserie, isch d Erhebig ganz dr traditionälle Sprochatlante gfolgt: In dr Erhebigsortschafte sin Gruppe vu Gwehrslyt befrogt wore, wu in dr zwote Generation ortsfescht gsi sin, elter wie 70 Johr gsi sin un wu ne manuälle Beruef uusgiebt gha hän (Bure un Handwärcher). In dr zwote Ufnahmeserie isch an dr nämlige Ortschafte un mit dr nämlieg Method e jingeri Informanteschicht befrogt wore. Die Informante vu dr zwote Erhebig sin au in dr zwote Generation ortsfescht un hän au in eme manuälle Beruef gschafft. Im Unterschid zue dr erschte Serie sin si aber zwische 30 un 40 Johr alt gsi un as Dagespändler ortsmobil. Uf em Hintergrund vun ere sonige ufwändige Erhebig leen sich d Uuswirkige zimli gnau abläse, wu ne Altersunterschid un vor allem di areal Mobilitet in dr Ruumstrukture vu dr der Dieläkt verursache.

S Ergebnis vu dr Erhebig isch in eme bimediale Archiv feschtghalte. Des bstoht zum eine us 841 Frogebiecher, wu d Antworte vu dr Gwehrspersone in Lutschrift (IPA) notiert sin, zum anderen us eme Tonbandarchiv vu eppe 2500 Stunde Ufnahmezyt. Dr MRhSA isch dr erscht Sprochatlas gsi, wu di gsamt Erhebig uf Tonband un au original lutschriftlig dokumäntiert het. Im Frogebuech vu dr Dateserie 1 het s 1100 Stichwörter, wu us em Wortschatz vu dr elemäntare mänschlige Läbenswält gnuu sin. Si sin in Abfrogzämmehäng (in Sätz) yybettet un wäre dur Unterstryychig fiirighobe. Nume d Stichwerter sin vum Explorator im Frogebuech notiert wore. Us ökonomische Grind het dr Umfang vum Frogebuech fir d Dateserie 2 uf 440 Stichwerter mieße bschränkt wäre.

D Charte vum MRhSA folgen em Punkt-Symbol-Verfahre. S Ergebnis vu dr dopplete Erhebig sin fir jedes sprochlich Fänomen doppleti Sprochcharte: Eini fir di elter, nit-mobil Generation, eini fir di jinger Generation vu Pändler. Uf em rächte Blatt sin diejenige sprochlige Erschyynige, wu ne Unterschid zum eltere Dieläkt darstelle, rot gsetzt, eso wird em Benutzer dr Serieverglyych lyychter gmacht.



Mittelryynische Sprochatlas


</doc>
<doc id="24677" url="https://als.wikipedia.org/wiki?curid=24677" title="Sprachatlas von Unterfranken">
Sprachatlas von Unterfranken

Dr Sprochatlas vu Unterfranke (dt. "Sprachatlas von Unterfranken", churz SUF) erfasst d Sprachgeografii vu dr Dieläkt vu Unterfranke. Är isch e Deil vum gsamtbayrische Sprochatlasunternämme Bayrische Sprochatlas. Des Forschigsprojäkt git s syt 1989 an dr Universitet Würzburg, d Arbetsstell heißt hite "Unterfränkisches Dialektinstitut". Dr SUF soll d Dieläkt vu Unterfranke in ihre geografische Verbreitig vollständig erfassen un dokumäntiere. 

S Frogebuech vum SUF isch 1990 entstande uf dr Grundlag vu dr Frogebiecher, wu s scho gee het vum Sprochatlas vu Bayrisch-Schwobe un vum Sprochatlas vu Nordoschtbayern. Di gmeinsam Schnittmängi vu däne bede Frogekatelog isch ibernuu wore wie au dr Frogenablauf. Erwyteret wore isch s Frogebuech um d Themene Räbböu, Gsind, Huusmetzgete un Schnapsbränne. Anderi Sachthemene sin z. B. "S Vih un syy Pfläg", "Ackerböu", "Obs", "Dr Mänsch", "Chleider", "Wohnig". 
Insgsamt het s im Frogebuech rund 2500 Froege un e großi Zahl vu Abbildige. D Abbildige mache s fir dr Gwehrsperson zum eine lychter, komplizierti Ding wie zem Byschpel di einzelne Deil vun eme Wage z bschryybe, zum andere cha mer dodermit sicher stelle, ass sich e Antwort eidytig uf dr gfrogt Gegestand bezieht.

D Dieläktbefrogige fir dr SUF sin in 182 Ortschafte durgfiert wore, was eppe jedi sechsti Ortschaft isch. Befrogt wore si uusschließlig Dieläktsprächer, wu elter gsi sin wie 60 Johr un zmindescht in dr zwote Generation im Befrogigsort gläbt hän. D befrogte Gwehrspersone sin fascht alli Handwärcher gsi oder Bure. Pro Ortschaft sin drej bis fimf Dieläktsprächer befrogt wore, e vollständigi Ufnahm an eim Befrogigsort het im Durschnitt fimf Däg brucht.

Durgfiert wore sin d Befrogige no dr diräkten Erhebigsmethod. D Exploratore sin zue dr Gwehrspersone heim gange, wu derno d Froge us em Frogebuech gstellt wore sin. D Antworte wäre diräkt in s Frogebuech yydrait. Go lutligi Fyynheite eso gnau wie megli feschthalte chenne hän d Exploratore fir d Niderschrift vu dr Antworte di seli differänziert Lutschrift "Teuthonista" brucht.

Zuesätzlig zue dr Niderschrift isch d Befrogig uf Tonbänder feschtghalte wore. Näben eme Tonarchiv isch am SUF au ne Fotoarchiv yygrichtet wore. D Exploratore hän vor allem sachkundlig relevanti Gegeständ fotografierte wie z. B. alti Gschir vu dr Bure un alt Wärchzyyg. Fotografiert wore sin aber au d Gwehrsperson sälber, alti Burehyyser un au dr Ufnahmeort.

D SUF-Ufnahme sin vor allem in dr Wintermonet durgfiert wore. Vili vu dr Gwehrspersone sin Bure gsi un hätten im Summer nit derzyt gha fir e sonigi ufwändig Befrogig.

D Dieläktufnahme wäre uf Punktsignaturcharte vereffetligt. Statt dr Originalbeleg wie z. B. in dr franzesische Sprochatlante, wird do an jedem Ortspunkt e Signatur yyzeichnet. D Signature bstehn us eifache geometrische Forme wie Chreis, Drejeck, Viereck oder eifache Linie. Dr Signatureschlissel stoht in dr Chartelegänd, wu di abschtrakte Signature dr derzue gherige Beleg zuegordnet wäre.



In eme zweite Projäkt, "Junger Sprachatlas von Unterfranken (JuSUF)", wird dr Dieläkt vu jingere Lyt untersuecht. Vorarbete mit dr Uuswahl vu dr Erhebigsortschafte, dr Uusarbeitig vum Frogebuech un Probeufnahme sin 2005 bis aafangs 2006 gmacht wore, d Erhebige sin 2005 un 2007 durgfiert wore un syt em Jänner 2008 wird ane eme Charteband gschafft.




</doc>
<doc id="24681" url="https://als.wikipedia.org/wiki?curid=24681" title="Louis Zumstein">
Louis Zumstein

Dr Louis Zumstein (* 4. April 1805 z Greschonei-Sent-Johann im Wyler "Perletoa;" † 11. Septämber 1871 z Ivrea (Turin) isch e italienischer Schriftsteller us dr Walsergmei Greschonei gsi. Är het z Turin studiert un het derno fir ei Johr z Belgie gwohnt.

Dr Zumstein het Gedicht, Lieder, Ryym, Satire un Maxime uf Dytsch, Franzesisch un uf Greschuneititsch gschribe. Zem Deil sin syyni Wärch verlore gange. Syyni franzesische Wärch het er unter em Pseudonym "Louis Delapierre" gschribe. Dr Zumstein isch dr erscht Schriftsteller gsi, wu uf Greschuneititsch gschribe het.

Erschti Gedicht vum Zumstein sin 1890 publiziert wore. 




</doc>
<doc id="24688" url="https://als.wikipedia.org/wiki?curid=24688" title="Hessen-Nassauisches Wörterbuch">
Hessen-Nassauisches Wörterbuch

S Hesse-Nassauisch Werterbuech (dt. "Hessen-Nassauisches Wörterbuch") erfasst d Dieläkt vu dr ehmolige preußische Provinz Hesse-Nassau, dr hesse-darmstädtische Provinz Oberhesse, vum Firschtetum (speter Frejstaat) Waldeck, vum rhynische Chreis Wetzlar un vum weschtfälische Chreis Wittgenstein. Sprochgeografisch gsähne wäre d Dieläktlandschafte vum Nider-, Mittel- un Oschthessisch, derzue Randberyych vum Weschtfälisch, em Oschtfälisch, em Thüringisch, em Oschtfränkisch, em Rhyfränkisch un em Moselfränkischen verschafft. Erfasst wore isch dr Dieläktwortschatz vu däne Gebiet, wien er im Erhebigszytruum zwische 1912 un 1934 brucht woren isch.

Di 1927 aagfange Publikation, s „Hesse-Nassauisch Volkswerterbuech“, isch sträng alfabetisch gordnet no standardsprochlige oder „verstandardsprochligte“ Lemmata (mit Querverwyys vu dieläktnoche Stichwerter) un erfasst dr Dieläktwortschatz im Gsamtumfang, nit numme d Idiotisme, d. h. diejenige Werter, wu s nit in dr Standardsproch git. S Gsamtmatrial vum Hesse-Nassauische Werterbuech git s as Zetelarchiv. Dodrus wäre diejenige Beleg uusgwehlt, wu fir dr Zytruum vu eppe dr Johrhundertwändi bis zum Abschluss vu dr Erhebige 1934 as verbirgt gälte. Urkundligs un elters Matrial wird nume do härzoge, wu s cha byydrage zuen ere Ufhällig vu sachlige oder grammatische Sachverhalt. Beleg, wu speter yygange sin, wäre nume berucksichtiggt, wänn si au fir dr Gältigszytruum chenne noogwise wäre. S „Hesse-Nassauisch Volkswerterbuech“ isch dodermit meh wie di alli andere große Dieläktwerterbiecher e synchron Werterbuech vu dr Dieläkt am Aafang vum 20. Johrhundert. E „Historisch Werterbuech vu Hessen un Nassau“ us em urkundlige Matrial, wu urspringlig as Ergänzig blant gsi isch, het nonig chenne aagfange wäre.

Di äng personäll un z. T. ryymlig Verbindig vu dr Werterbuechkanzlei mit em Sprochatlas-Institut (bis 1934 un wider syt 1964 sind bode Yyrichtigen in ere änge ryymlige Nochberschaft unterbrocht) het s mit sich brocht, ass Methode vu dr Dieläktgeografii in d Dieläktlexikografii yygange sin. S Hesse-Nassauisch Volkswerterbuech isch s erscht Dieläktwerterbuech gsi, wu s wortgeografisch Prinzip yygsetzt het, d. h. Aagabe zue Belegort stehn nimmi nume as „Bewyys“, ass es Wort verbirgt isch, sundere as Bschryybig vum Gältigsberyych vum Stichwort. Zahlryychi wortgeografisch Skizzen un Charten ergänze di verbale Aagabe. E Hufe speter konzipierti Dieläktwerterbiecher sin däm Byyspel gfolgt.

E breite Ruum nämmen im Volkswerterbuech Erklärige zue d Sach- un Volkskultur yy. Si wäre all wichtiger, wie greßer dr zytlig Abstand zu dr Erhebig wird, wel ohni si dr semantisch Ghalt vu vile Stichwerter fir di hitige Benutzer nimmi z entschlisslen isch. Zahlryychi Abbildige verdylige einzelni Sachverhalt.


Dr Grinder un dr erscht Leiter isch dr Ferdinand Wrede gsi. Noch ihm isch anne 1934 d Luise Berthold chuu, di erscht habilitiert Frau vu dr Philipps-Universitet Marburg. Vu 1971 ab het dr Hans Friebertshäuser s Institut bzw. d Abdeilig gleitet, ab 1994 dr Heinrich J. Dingeldein un syter 2016 dr Alexander Werth.

Dr Hauptdeil vu dr Sammligen im Zetelapperat stammt us freje Erhebige vu aagworbene Mitarbeiter (vor allem Lehrer), us insgsamt 45 Frogebogenerhebige (wu sich zum Deil nume uf Deilgebiet bezoge hän) un us schriftlige (druckten un uudruckte) Quälle wie Dieläktliteratur un wissenschaftligi Abhandlige. E große, methodisch bsundersch wärtvolle Deil stammt us diräkten Erhebige vu Doktorand vum Ferdinand Wrede.

Derzue sin in d Sammlige Beleg vun ere umfangryyche Uuszetelig vu vereffetligte Urkunde us em Gebiet un vu schriftlige Zyygnis in oder iber Dieläkt us allne Zyte ufgnuu wore.

S Matrial umfasst e no Lemmata alfabetisch gordnete Zetelbstand mit ca. 1 Million Yytreg.





</doc>
<doc id="24689" url="https://als.wikipedia.org/wiki?curid=24689" title="Gerstruben">
Gerstruben

S ehmolig Bärgbuuredorf Gerschtrube (dt "Gerstruben") in dr Märtgmei Oberschtdorf isch s hegschtgläge Dorf vu Dytschland gsi (uf 1155 m). S lyt am Aafang vum Dietersbachtal un het hite fimf Hyyser un e Kapälle, wu alli zwische 400 un 500 Johr alt sin. Deerzue git s d "Rechtler"-Wirtschaft, e Bärggaschthuus, wu s ganzjehrig uffe un bewohnt isch. Im „Jakobe-Hüüs“ isch hite ne Museum unterbrocht, wu in dr Saison all Samschtig 13:00 bis 16:00 Uhr uffe isch.

Gerschtrube isch im 15. Johrhundert vu Walser us Vorarlberg grindet woren un isch bis 1892 ganzjehrig vu Bärgbuure bewohnt gsi. Syter 1818 ghert s zue Oberschtdorf. S isch vu dr Yywohner verloo wore, wel e Stauseeprojäkt blant gsi isch. Wu des Vorhabe nit verwirkligt woren isch, het dr Wormser Baron "Cornelius Freiherr von Heyl zu Herrnsheim" anne 1896 s Gebiet vum Dorf ufgchauft, wu s as Jagdgebiet het welle. Syt 1953 isch s Eigetum vum "Oberstdorfer Verein vu dr ehmolige Rechtler" un wird as Museum unterhalte un bflägt. D Buurehyyser z Gerschtrube stehn hite alli unter Dänkmolschutz un sin in dr Johre 1975 bis 1982 reschaturiert wore. Au di historischi Sägmihli vu 1846, wu syter 1940 still glägen isch, isch vum Verein reschtauriert wore. 

Gerschtrube isch z Dytschland s einzig Walserdorf.



</doc>
<doc id="24690" url="https://als.wikipedia.org/wiki?curid=24690" title="Magyaren">
Magyaren

D’Magyare/Madjare (vùm ungarische Wort "magyar", drùm mìt gsproche), oft au als Ungare bezeichnet, sìn e mìtteleuropäischs Volk. Vù de rùnd 14,5 Mìllione Magyare wältwitt läbe 10 Mìllione z Ungarn, 2,5 ìn de benochberte Länder ùn witteri 2 Mìllione ìn de Wält verstreut. Dùrch de Verdraag vù Trianon (1920), wùù s Chönigriich Ungarn ùfdeilt hät, isch e Deil vù de magyarische Bevölkerig züe-n-re Mìnderheit worre. S Volk isch s zahlemäßig gröscht vùm Karpatebecke.

D'Wǜsseschaft, wùù sich mìt de Ùndersüechig vù de Entstehig, Entwìckligsgschicht ùn Kùltur vùm Volk bschäftigt, wìrd Hungarologi gnännt.

D'Eigebezeichnig isch ǜberall „magyar“. Ìn altslawische Quelle wìrd degeege vù "ugri" gschrììbe, ìn byzantinische vù "uniguri" odder "Ungri", was wohrschints vùm Ogurevolk chùnnt. Usserdèm werre d'Magyare oft mìt andere Völker identifiziert (Hùnne, Aware, Tǜrke, Sabire, Baschkire). Di latinischi Bezeichnig isch sitt em Mìttelalter "Hungarus" fǜr d'Mìtglììder vùm Volk ùn "Hungaria" fǜr s Land Ungarn.

Doo d'Bezeichnige ìn andere Sprooche: Änglisch "Hungarian", Bulgarische Sprache "унгар" (ungar), Tschechisch "maďar, uher," Esdnisch "ungari", Fìnnisch "unkarilainen", Französisch "Hongrois", Griechisch "Ούγγρος" (ungros), Hebräisch "הונגרי" (hungari), Nììderländisch "Hongaar", Kroatisch "Mađar", Japanisch "ハンガリー人" (hangarídschin), Chinesisch: 匈牙利人 (hsiungjaliʒen), Polnisch Węgier, Lettisch "ungāri", Litauisch "vengras", Norweegisch/Dänisch "Ungarer", Idaliänisch "ungherese", Spanisch/Portugisisch "húngaros, magiares," Rumänisch "ungur, maghiar," Rùssisch "венгр" (vengr), Persisch/Arabisch مجر (madschar), Schweedisch "ungrare", Serbisch "Мађар", Slowakisch "maďar, uhor", Sloweenisch "madžar", Tǜrkisch "macar", Ukrainisch "угорець" (uhorez).

S Wort „magyar“ chùnnt als „madschar“ zùm erschte Mool ìn-e-re arabische Chronik voor. Nooch de Theori vù de Fìnnougriste hät „magy“ friehner „Mänsch“ gheiße; s gliich Wort isch au ìm Name vù de Mansische Sprooch z fìnde, wùù entfernt mìt em Ungarische verwandt isch. De zweit Deil, „er“, hät „Maa“ gheiße. Ìn-e-re mìttelalterlige Chronik wìrd usserdèm devùù brichtet, dass de stärkst vù de sììbe magyarische Stämm, wùù ìm Mìttelalter ìns Karpatebecke chùù sìn, de Name „Megyer“ drage hät.

Ìn de meiste Sprooche ähnelt d'Bezeichnig fǜr d'Ungare dèm Wort. Sii Ùrsprung isch wohrschints de Name vùm Volk vù de "Ogure", wùù nooch em Ùndergang vùm Hùnneriich z Osteuropa gherrscht hän. Sìì hän ìm 6. Johrhùndert e Riich grǜndet, wùù nütt nööchers drǜber bekannt isch wie dass es d'Brotobùlgare ùn d'Ungare zämme bìldet hän. Sii Name „on-ogur“ enthaltet s Wort „on“, wùù ìn de Tùrksprooche „10“ heißt. De Name isch zwar am Aafang fǜr alli Bewohner vù dèm Riich gstande, spöter abber nùme no fǜr d'Ungare bruucht worre.

Ìm Mìttelalter sìn di latinische Wörter „Ungarus“ ùn „Ungaria“ zù „Hungarus“ ùn „Hungaria“ worre: wiil e Verwandtschaft mìt de Hùnne aagnoh worre isch, hät mer sälle ìhr Name mìt dèm vù de Ungare vereinigt. Di latinischi Bezeichnig isch deno vù vile Sprooche ǜbernoh worre.

Ìm Alterdùùm hän d'Voorfahre vù de Ungare am östlige Rand vù Europa gläbt, ìn de Nööchi vùm Flùss Kama. Wiil si abber Dierzucht bedrììbe hän, wìrd aagnoh, dass si ìm Sùmmer witter nooch Norde zoge sìn, wùù d'Kama entspringt, während si ìm Wìnder dört gläbt hän, wùù d'Wolga ìns Kaspisch Meer mǜndet. Ìm Wìnder sìn si drùm au mìt de Turkvölker ìn Kontakt chùù, was sich ìn Form vù me-ne tǜrkische Iiflùss bemerkbaar gmacht hät. Nooch-e-re Saag hän d'Ahne vù allne Magyare Hunor ùn Magor gheiße, si sìn (lutt-e-re Chronik vùm Simon Kézai) ùf de Meotis-Halbìnsle (Krim) gsìì. D'Magyare dǜrfte au s Hùnnisch ùn spöter s Awarisch Riich mìterläbt haa.

De Ussbruch vù me-ne Vùlkan z Ìndoneesie hät sich schweerwiegend ùf s Klima ussgwìrkt, was z Nord- bìs Osteuropa ùn z Zändralasie e Völkerwanderig vù Norde nooch Sǜǜde zùm Ergeebnìs ghaa hät. „De Daag hät sich verdunkelt ùn während 19 Monet hät d'Dunkelheit d'Èrde regiert“, schribt de János Epheszoszi ǜber d'Gschehnìss vùm Johr 535.

Wiil si ìhri Weide nìmi hän chönne bruuche, sìn au d'Magyare zwunge gsìì, witter nooch Sǜǜde z goh, ìn e Gèbiet, wùù si wäge ìhre Wanderige eh schù kännt ghaa hän. Ìhr neue Läbesruum, wùù sich zwüschem Schwarze Meer sinnem Ùùfer ùn em ùndere Deil vùm Flùss Don erstreckt, wìrd vù de Historiker „Levédia“ gnännt. Es isch mööglig, dass schù dört di sììbe Stämm entstande sìn, wùù spöter ìns Karpatebecke zoge sìn.

Z Levédia sìn d'Magyare rùnd dreihùndert Johr blììbe ùn mìt neue Völker ìn Kontakt chùù. Zerscht ùnder de Chasare, deno ùnder de Onogure hät sich de tǜrkisch Iiflùss verstärkt. Usserdèm hät's e Vermischig gee mìt de Alane, wùù vù de Skythe abstamme. Nooch de Theori vùm Historiker László Gyula isch e erschte, große Deil vù de Ungare schù ùm s Johr 670 ìns Karpatebecke iigwandert.

Am Aafang vùm 9. Johrhùndert hän d'Magyare voor de Petschenege mieße flüchte ùn sich deno z Etelköz nììdergloo, wùù si öbbe achtzig Johr verbrocht hän. Wiil de Drùck vù de Petschenege abber nìt noochgloo hät, sìn si 895 witter zoge ùn ǜber verschììdeni Päss ìns Karpatebecke chùù. E Vermüetig bsait, dass d'Ahne vù de Székler schù voor 895 dört gläbt hän.

D'Aazahl vù Magyare am Änd vùm 9. Johrhùndert wìrd ùf 400.000 gschätzt, iigschlosse d'Kabare, wùù sich z Etelköz aagschlosse hän. Au de spöter ungarisch Adel stammt vù-ne-ne ab. D'Völker, wùù voor-e-ne ìm Karpatebecke gläbt hän, sìn nìt viil meh gsìì; de gröscht Aadeil hän wohl d'Aware ùn d'Slawe ghaa (wùùbii nooch de Theori vùm László Gyula e Deil vù de Aware ùs de 670 iigwanderte Ungare bstande hät). Z Dransdanubie hän romanischsproochigi Völker gläbt, wùù vù de Römer abstamme, während ìn de Ùmgeebig vù de Theiß Germane gsìì sìn. Wiil's keini schrìftlige Zügnìs ùs em 10. Johrhùndert gìt, wùù vù denne Völker berichte däte, isch abber nütt gnauers ǜber die Völker bekannt; de einzig Aahaltspunkt sìn d'Lehnwörter ìn de ungarische Sprooch, zùdèm Orts- ùn sùnschtigi geografischi Näme. Näbe de tǜrkische ùn de ìndoiranische sìn di meiste Främdwörter zù derre Zitt ùs de slawische Sprooche chùù, Ortsnäme hän meistens e ungarische odder slawische Ùrsprung ghaa. Witteri geografischi Bezeichnige chömme usserdèm ùs em Latinische.

S Iidringe vù de Magyare isch ǜber s hǜtig Ungarn use gange, bìs die 955 bi Augsbùrg gschlaa worre sìn. Ìhri Herrschaft ìm Karpatebecke isch au vùm Baapscht, em Heilige Römische Riich ùn em Byzantinische Riich aaerkänt worre. De Chönig István I. hät sich au an di beide erschte aagnööchert ùn e christligs Chönigriich ìm westeuropäische Stiil gschaffe. Doodemìt hät au e Iiwanderig vù westeuropäische Aadlige ùn Stadtbewohner ùf Ungarn aagfange.

De Mongolestùrm ìm Johr 1241 hät e schweere Schlaag fǜr d'Magyare bedüttet ùn d'dörtmools 2 Mìllione stark reduziert. An d'Stell vù de verlorene Bevölkerig sìn ùs em Weste dütschi ùn ùs em Oste kyptschakischi Iiwanderer drätte, wùù ìn de Ungare ùfgange sìn. E Pestepidemi ìn de Johr 1348/49 hät ǜber e Viertel vù de Bevölkerig vernichtet; d'Zahle sìn erscht ìm 15. Johrhùndert wìder gstììge. Am Aafang vùm 16. Johrhùndert hät's schù 4 Mìllione Magyare gee.

Sälli Entwìcklig hät mìt de tǜrkische Herrschaft e Änd ghaa. Ìhri Chrieg ìm 16. ùn 17. Johrhùndert, begleitet vù Hungersnööt ùn Chrankhete ùn de Zerstörige vù de Haabsbùrger, hän d'Bevölkerig meh wie halbiert. Kei anders Volk hät esoo ùnder de Tǜrke glìtte wie d'Magyare. Ùf ìhri Verdribig ùs em Land isch e neui Iiwandererwälle gfolgt; bi de Iiwanderer hät's sich voor allem ùm Dütschi (lüeg Donauschwobe ùn Ungarndütschi), Serbe, Kroate, Slowake ùn Rumäne ghandelt. Vù Historiker wìrd gschätzt, dass ìm Mìttelalter 80 Brozänt vù de Iiwohner vùm Chönigriich Ungarn Magyare gsìì sìn, während dää Aadeil ìm 18. Johrhùndert ùf 40 Brozänt zrùckgange isch.

Ìm Verlauf vùm 19. Johrhùndert isch de Aadeil vù de Magyare deno wìder gstììge ùn hät ùm 1900 fùfzig Brozänt erreicht. Säll isch voor allem draa gläge, dass sich ìn de Zitt zwüschem Ööstriichisch-Ungarische Ussgliich ùn em Erschte Wältchrieg vili Ussländer an d'Magyare assimiliert hän. Allerdings hät des hauptsächlig di Dütsche ùn d'Jude bedroffe, zùdèm hät sich d'Assimilierig ùf di größere Städt konzendriert.

D'Johr 1918 bìs 1920 stelle e Wändèpunkt ìn de magyarische Gschicht daar: wiil dùrch de Verdraag vù Trianon s Ungarisch Chönigriich zwüsche mehrere Staate ùfdeilt worre isch, isch e Drìttel vù de Magyare züe-n-re Mìnderheit worre. Zwüsche 1920 ùn 1980 isch d'Iiwohnerzahl vù 7,1 ùf 10,7 Mìllione gstììge, wenn au de Zweit Wältchrieg vili Verlust brocht ùn de Volksùfstand ìm Johr 1956 e Usswanderigswälle ussglööst hät. D'Zahl vù de Magyare ìn de Nochberländer isch ìm Große ùn Ganze konschtant blììbe odder dùrch Assimilierig liicht gsunke. Mänki Magyare sìn au ìns „neu“ Ungarn zrùckchùù, esoo hät's zùm Bispiil ìn de 1990er-Johr zahlriichi Iiwanderer ùs Rumänie ùn Serbie gee.

Noochdèm's ìn de 50er- ùn 60er-Johr e hoochi Gèbùrteroote gee hät, sinkt s magyarisch Bevölkerigswachsdùùm sitt de 80er-Johr wìder, was (wie au ìn andere Länder) züe-n-re demografische Krise gfiehrt hät. Während anderi Völker ìm Verlauf vùm 20. Johrhùndert ìhri Aazahl verdoppelt odder sogar verdreifacht hän, wise d'Magyare zwüsche 1950 ùn 2000 s drìttnììdrigst Bevölkerigswachsdùùm wältwitt ùf (nììdriger isch's nùme z Bùlgarie ùn Saint Kitts ùn Nevis): vù de 9.338.000 ìm Johr 1950 isch d'Aazahl Magyare ùf 10.137.000 ìm Johr 2000 gstììge, was e Wachsdùùmsroote vù 8,6 Brozänt ussmacht.

D'Ahne vù de Ungare hän lang ìm üsserste Oste vù Europa gläbt ùn es losst sich e geneetischi Verwandschaft feststelle mìt denne Völker, wùù bìs hǜt ìn denne Gèbiet läbe. Zùdèm gìt's au oft kùlturälli Gmeinsamkeite. Des bedrìfft zùm Bispiil d'Baschkire, d'Tschuwasche, sälli Ukrainer ùs de Region am Schwarze Meer, sälli Rùsse ùs de Ùmgeebig vù de Wolga, d'Osseete ùn d'Krìmtatare. E sproochligi Verwandtschaft bstoht zù de chantische, mansische, udmùrtische, mordwinische Sprooch, em Mari, em Komi ùn de ostseefinnische Sproochfamììlie. Gschichtligi Zämmehäng gìt's mìt de Bùlgare. Ìn jüngster Zitt isch zùdèm e geneetischi Verwandtschaft mìt de "Madjare" z Kasachschtaan festgstellt worre. Kùlturälli Gmeinsamkeite sìn ìm wittere z fìnde mìt de Uigure ìm westlige China ùn de Magare z Tibet.

Voor de Magyare ìhrer Aachùmft ìn ìhrer hǜtige Heimet hän voor allem d'Petschenege, d'Jassi/Jász, d'Kyptschake, ùn di osmanische Tǜrke e geneetische Iiflùss ghaa. Au noochdèm si ìm Karpatebecke aachùù sìn, hän sich d'Magyare mìt verschììdenste Völker gmischt. Neusti Ùndersüechige hän ergee, dass di hǜtige Ungare geneetisch gseh meh mìt de Völker ùm si ùme gmeinsam hän wie mìt ìhre Vorfahre, wùù zùr Zitt vù de Eroberig gläbt hän. Vù dèm Standpunkt uss wäre di nöchste Verwandte also d'Kroate, di Dütsche, d'Ööstriicher, d'Rumäne, d'Serbe, d'Slowake ùn d'Sloweene. E wittere kùlturälle Ussdusch hät's gee mìt de Jude ùn de Roma. Noochdèm ìm 19. ùn 20. Johrhùndert di dütschi ùn di französischi Kùltur e Iiflùss ùf di ungarischi ghaa hän, iebt sälle hǜt di US-amerikanischi uss. Esoo fìndet mer ìn de USA au di gröschti Zahl an ussgwanderte Magyare.

Ù. a. mìthìlf vù de Èlèmänt ùs de östlige ùn westlige Kùlture hän d'Ungare e viilfältigi Kùltur fürebrocht. Ab em 19. Johrhùndert hät sich ùs de Draditione vùm Adel ùn denne vùm Volk di "nationali" Kùltur entwìckelt. Di hǜtigi Kùltur isch au vù de Ùrbanisierig voor allem z Budapest ùn di verschììdene Theologie ùn Regimes ìm 20. Johrhùndert beiiflùsst worre; si isch zwar viilfältig, einewääg fìnde sich oft Eigeschafte, wùù fǜr di magyarische Kùlture ùs alle Regione gliichzittig gälte. Zämmeghalte werre d'Ungare au dùrch ìhri Sprooch ùn deilwiss au dùrch d'Rèligion, wùù ìn einzelne Deil allewiil no e wichtigi Rolle spììlt.

Di ungarischi Kùltur isch voor allem bekannt fǜr di viilfältige Volksdänz, d'Drachte, d'Volksmusik, d'Märli ùn Sage ùn d'Stìck- ùn Döpferchùnscht. S Ussseh vù de Drachte variiert vù Region zù Region, ìn alle Regione werre abber d'Gwänder mìt Stìckerei riich ùn farbig verziert. Au d'Dänz ùnderscheide sich abhängig vù ìhrer Heerchùmft, allerdings gältet d'Zämmesetzig fǜr fast alli magyarische Gèbiet. D'Volkslieder hän ùs-e-re Kombination vù europäische ùn asiatische Èlèmänt e völlig eigene Chlang; zù de typische Zämmesetzig vù me-ne ungarische Orchester ghöre ù. a. e Zìther, e Dudelsack, e Gige ùn e Kondrabass. Ìn de Märli ùn Sage sìn de Vogel Griff ùn de sììbechöpfig Drache hüffigi Charakter; einzigartig sìn au d'Gschichte ǜber de Chönig Mátyás. Als typisch ungarischi Chùnscht aaglüegt wìrd au di farbebrächtigi Stìckerei vù Kalocsa (Bács-Kiskun) odder di bemoolte Gfääß vù Korond (hǜt z Zändralrumänie).

Vili ungarischi Schrìftsteller ùn Komponiste hän ùs de riiche Draditione gschöpft, zùm Bispiil de Elek Benedek, de Ferenc Móra, de Áron Tamási, de Zoltán Kodály odder d'Margit Kovács. Au ìn de modernere Musik vù Ungare werre zùm Deil Èlèmänt ùs de Volksmusik vù de Magyare ùfgrìffe. Au d'Táncház-Beweegig, wùù zùm Bispiil d'Volksmusikgrùppe "Muzsikás" odder d'Márta Sebestyén dezüe biidrage hän, hät zùm Ziil ghaa, di magyarische volksdǜǜmlige Draditione an s hǜtig Läbe aazbasse.

Di ungarischi Champfchùnscht stammt ùs de Kùltur vù de Hìrte, bekannt isch doo zùm Bispiil de Champfsport Baranta. Zù de erwähnenswerte ungarische Brüüch ghöört d'„locsolkodás“ an Oostre, zwüsche Wiehnachte ùn Neujohr gönn usserdèm di soognännte "Regösök" (vergliichbaar mìt de Sternsinger) ùme. Au ìm Ussland bekannt sìn de Rittsport un di ungarischi Puszta, zù de typisch ungarische Gricht ghöre di verschììdene Arte vù Gulasch ùn Gulaschsùppe, s Paprikahüehn, d'Pogatsche, d'Halászlé (Fischsùppe) ùn d'Strùùdel.

Als Symbol vù Ungarn hän sich bsùnders d'Chrone vùm István I. ùn s Wappe vù Ungarn usebìldet. Ìn Bezùùg ùf d'Läbeswiss sìn d'Magyare frieher fǜr d'Husare bekannt gsìì, usserdèm wìrd s hüffig Fire als typisch ungarischs Verhalte aaglüegt. Ùf em Land sìn d’"Magyar Agár" (e ungarischi Hùnderasse) ùn au Rösser züchtet worre.

Ìn de Epoche vùm Freiheitschampf hän sich d'Dichtig ùn d'Musik vù de Kuruze usebìldet, ìm 19. Johrhùndert sìn Dänz wie de Csárdás ùn de Palotás entstande. Au d'Zigünermusik, e wältwitt bekannts Èlèmänt vù de ungarische Kùltur, isch entstande; si hät au ùf vili europäischi Komponiste e Iiflùss ussgiebt. De Ferenc Liszt ùn de Ferenc Erkel hän di chlassischi Musik fürebrocht, während voor allem de József Katona ùn de János Arany di ungarischi Literatur bräägt hän. Vili witteri Bekanntheite ùs säller Literatur hän zù derre Zitt gläbt. Au d'Farbe vù de Flagge vù Ungarn sìn festglegt worre ùn wichtigi nationali Iirichtige wie di Ungarischi Akademi fǜr Wǜsseschafte ("Magyar Tudományos Akadémia"), s Nationalmuseùm ("Nemzeti Múzeum") ùn s Nationaltheater ("Nemzeti Színház") sìn grǜndet worre.

D'Architektur vùm spote 19. ùn vùm 20. Johrhùndert isch hauptsächlig z Budapest ùn ìn andere Städt entstande. Bispiil sìn s Parlamänt z Budapest, de Cifrapalota z Kecskemét ùn de Közművelődési Palota z Marosvásárhely. Zù de gliiche Zitt hät de ungarisch Komponist Béla Bartók gläbt. Als speziäll bekannt isch au de ungarisch Humoor, ìnnerhalb vù Ungarn bsùnders dää vùm Budapester Stadtdeil Pest.

Di rächt eiheitligi Sprooch hät d'Magyare schù ìmmer unabhängig vù ìhrer Heerchùmft, soziale Schicht ùn bolitische Züeghöörigkeit zämmeghalte. Charakterìsdisch sìn ùnder anderem di viilfach aagwändeti Wortbìldig dùrch Derivation (Ableitige) ùn s riich Phoneemìnventaar, wùù ùs nünedrissig Lutt bstoht. Wiil sich d'Sprooch stark vù de Ìndogermanische Sprooche ùnderscheidet, wìrd ìhr Erlerne vù Ussländer oft als schwììrig iigstùùft; Ungarisch wìrd viilmool als eini vù de schweerste Sprooche ǜberhaupt bezeichnet. Es hät keini nooche Verwandte; vù de andere fìnno-ugrische ùn spöter ugrische Sprooche hät's sich schù lang abgspalte. D'Sprooch isch eine vù de Grǜnd, wisoo d'Kùltur vù de Magyare vù vile Europäer als eigeartig aaglüegt wìrd.

D'Rèligion isch hǜt kei soo wichtige Bstanddeil vù de Kùltur meh wie bi mänke andere Völker; de Grooßdeil vù de Ungare iebt sinni Rèligion nìmi uss. Säll gältet voor allem z'Ungarn, wùù nùme rùnd 12 Brozänt vù de Lütt jeedi Wuch ìn d'Chìrch gön.

Einewääg wìrd bi Hochzitte ùn bi Dood viilmool no di rèligiöse Brüüch noochgange ùn di meiste Chìnder werre dauft. Drùm isch ǜber d'Hälfti vù de Magyare römisch-katholisch, e wittere Viertel bekännt sich züe-n-re andere Rèligion, voor allem zù de kalvinìsdische, evangeelische, griechisch-katholische ùn andere christlige ùn zù de israelitische. D'Rèligion spììlt vor allem dört no e wichtigi Rolle, wùù d'Magyare e Mìnderheit daarstelle, soo zùm Bispiil z Sììbebǜrge, ìn de Vojvodina ùn ìm Ǜbermurgèbiet (Sloweenie). Dört isch d'Rèligion au e Grùnd, wisoo di ungarischi Kùltur ìm Ussland hät chönne ǜberläbe.

Di ungarische Christe hän ìhri eigene Brüüch ùn Draditione wie zùm Bispiil d'Ehrig vùm Chönig István I. odder de Ùmzùùg z Budapest am 20. August. Zùdèm wìrd ìn jeeder Chìrch e Schùtzheilige gfiirt, s bekanntest Fest vù derre Art isch säll z Csíksomlyó (Sììbebǜrge), wùù jeedes Johr mehreri Hùndertdausend Deilnämmer anechömme.

Di zweitgröschti Rèligion vù Ungarn, nämli di kalvinìsdischi, hät mìt de Verbreitig vù de Läsèfähigkeit ùn de Ǜbersetzig vù de Bììble weesentlig zùr Entwìcklig vù de ungarische Literatursprooch biidrage. Dank de kalvinìsdische Fǜrschte z Sììbebǜrge, wùù e kùlturälli Entwìcklig ùnderstǜtzt hän, sìn dört vili ungarischi Dichter ùf d'Wält chùù ùn hän dört gwìrkt. Drùm ùn wiil si au vili gschichtligi Ereignìs mìt Sììbebǜrge verbìnde, isch sälli Region zù me-ne Wohrzeiche fǜr d'Magyare worre.

Au di israelitischi Rèligion z Ungarn isch speziäll: doo isch ùs em draditionälle Judedùùm dùrch e Rèformation s "Neologisch Judedùùm" entstande. Sinni Brüüch ùn Ritual sìn ungarischsproochig.

De ältst vù de ungarische Fiirdig isch de 20. August, wùù de Staatsgrǜnder István I. gfiirt wìrd. Doo fìndet de Ùmzùùg Szent Jobb statt, z Budapest sìn z Obe au Füürwerk z seh.

Am 15. Merz wìrd an d'Rèvolution vù 1848 erìnnert. An dèm Daag hän z Budapest Studänte geege d'Ùnderdrùckig dùrch de Haabsbùrger demonstriert ùn doodemìt e eigeni, unabhängigi Regierig fǜr Ungarn erreicht. Allerdings hät de ööstriichisch Kaiser schù nooch chùrzer Zitt sii Verspräche broche ùn de ungarisch Widerstand mìthìlf vùm rùssische Militär nììdergschlaa.

De 6. Okdober wìrd de Märtyerer vù Arad gwìdmet. Säll sìn drizzäh Gèneräl vùm ungarische Wììderstand gsìì, wùù 1849 z Arad (hǜt Rumänie) hììgrichtet worre sìn. Wiil d'Gfängnìswärter am Obend vor de Hììrichtig mìt Bier aagstoße hän, drinke d'Ungare an dèm Daag kei Bier (die Dradition wìrd vù mänke sitt em Johr 1999, d. h. 150 Johr nooch de Hììrichtig, nǜmi fùrtgfiehrt).

De 23. Okdober isch de neust ungarisch Fiirdig. Er erìnnert an de gscheitert Volksùfstand geege di sowjètischi Regierig vù 1956. Offiziäll als Fiirdig aaerkännt hät mer dää Daag erscht ìm Johr 1989; sittheer isch's au e Fiirdig, wùù nìt gschafft wìrd.

Zùdèm isch au de 4. Juni bi vile e Fiirdig. Am 4. Juni 1920 isch s Chönigriich Ungarn dùrch de Frììdesverdraag vù Trianon ùfdeilt worre. Dùrch sälle sìn ǜber drei Mìllione Magyare züe-n-re Mìnderheit worre ùn hän deilwiss ùnder de Ùnderdrùckig vù de andere Eethnie glìtte. Drùm wìrd de Verdraag vù Trianon vù vile Ungare als dìktatorisch bezeichnet.

Di bekannteste Symbol vù de Magyare sìn di ungarischi Flagge, s Wappe, d'Hymne (Himnusz), d'Kokarde ùn d'Chrone vùm István I.; ìn jüngerer Zitt wìrd au hüffiger d'Flagge vù de Árpáde bruucht. Als "Hungarikum" zälle ùnder anderem d'Gwǜrzpaprika, de Wii vù Tokaj, d'Zieble vù Makó, d'Téliszalámi, de Sekt ùn de Akaziehonig. Di Großi Ungarischi Diefeebeni (Puszta), de Balaton, s Donauknii, Budapest mìt sinne Brùcke ùn au s Széklerland werre als typisch ungarischi Landschafte aaglüegt. Dier, wùù d'Magyare defǜr bekannt sìn, sìn de Puli ùn de Komondor (zwei Hùnderasse), s Ungarisch Stepperìnd, de Storch, d'Rösser, de Hìrsch ùn de Turul (e Mischig zwüsche Aadler ùn Falke ùs de ungarische Mythologi).

Bi de Magyare wìrd de Noochname vor em Vorname gsait: Eötvös Loránd statt Loránd Eötvös. Säll wìrd "Östligi Namesreihefolg" gnännt ùn chùnnt sùnscht nùme bi einzelne Völker z Ostasie vor (Japaner, Chineese, Koreaner).

Di meiste ungarische Famììlienäme leite sich vù me-ne Brüef, re Nationalität odder re sùnschtige Heerchùmft ab, zum Bispiil Bognár (Wagebauer), Szász (Sachs) odder Váradi (vù Várad). E Name ùs de letsche Chlass hän au di meiste Aadlige drage. Anderi Famììlienäme wise ùf de Bsìtz (z. B. Nagy = grooß, Kis(s) = chlei) odder ùf de Vorname vù me-ne Vorfahr hìì (Balázs, Sándor, ...). Friehner hän vili Iwanderer ìhri ussländische Näme an de ungarisch Chlang aabasst, au doo isch hüffig de Typ vù „Váradi“ bruucht worre zùm ìm Name e aadlige Schiin verleihe.

Bsùnders bliebt sìn bi de Magyare sälli Vornäme, wùù's niene anderscht gìt wie bi ìhne. Si hän ìhr Ùrsprung oft bi de Hùnne odder de mìttelalterlige Ungare (Bsp.: Emese, Emőke, Enikő, Ildikó, Piroska, Réka, Attila, Árpád, Béla, Géza, Gyula, Jenő, Levente, Szabolcs, Zoltán, Zsolt). Anderi leite sich vù Begrìff ùs de Natur ab wie zùm Bispiil Boglárka (vùm ungarische "boglár" = Chäfer, s "ka" isch e Verchleinerigsform), Hajnalka (vù "hajnal" = Dämmerig), Ibolya (Veielì) ùn Virág (Blüeme). Zùdèm stamme mänki Vornäme ùs de Werk vù große ungarische Dichter ("Lilla", erschaffe vùm Mihály Csokonai Vitéz, "Tünde" ùn "Csilla" vùm Mihály Vörösmarty, Gyöngyvér vùm János Arany odder Etelka vùm András Dugonics).





</doc>
<doc id="24776" url="https://als.wikipedia.org/wiki?curid=24776" title="Michel Buck">
Michel Buck

Dr Michel Richard Buck (* 26. September 1832 z'Erdenga, Oberamt Riadlenga; † 15. September 1888 z'Ehgna) isch a deitscher Mediziner, Kulturhischtoriker ond schwäbischer Dialektdichter gwea.

Dr Buck isch Mitgliad vo dr "Landsmannschaft Ulmia Tübingen" gwea.

In vil oberschwäbische Städt ond Gmoinda send Straoßa noch em benennt worra. Michel-Buck-Straoßa geit's z'Auladorf, z'Altshausa, z'Buacha, z'Saulga, z'Boms, z'Ehgna, z'Erdenga, z'Danga, z'Monderkenga, z'Riadlenga und z'Uttaweiler. Z'Ehgna ond z'Erdenga geit's au Michel-Buck-Schuala.






</doc>
<doc id="24777" url="https://als.wikipedia.org/wiki?curid=24777" title="Hermann Daur">
Hermann Daur

Dr Albert Hermann Daur (* 21. Februar 1870 z Stette, hütt e Stadtteil vu Lörrach, † 21. Februar 1925 z Ötlige, hütt Wiil am Rhy) isch e dütsche Moler un Grafiker gsi.

Sini Usbildig het er 1885 in de Zeicheschuel Schieder z Basel gmacht. 1886 isch de Hermann Daur an d Kunstgwerbschuel z Karlsrueh zum Studiere gange. Er het dört bim Franz Sales Meyer un em Max Läuger gstudiert. 1888 isch er in Furtwange Assistent an de Uhrmacherschuel gsi. Vu 1891 bis 1902 het de Daur an de Großherzogliche Kunstschuel z Karlsrueh bim Ernst Schurth, Robert Pötzelberger un Carlos Grethe gstudiert.

Noch em Bsuech vu de Molklass bim Leopold vu Kalckreuth un noch Studie in de Grafikklass vum Walter Conz het er 1902 si Studium als Meischterschüeler vum Hans Thoma beendet.

In de Semeschterferie het er sich hüffiger in de Dachauer Molerkolonie bim Adolf Hötzel ufghalte. Vu 1895 eweg isch es zu jährliche Ufenthalte im Buure- un Fischerdorf Duhne bi Cuxhave chu, wu er sini Frau Margarete Boldt chenneglehrt het. Ab 1906 isch de Daur freischaffende Künschtler im südbadische Ötlige gsi, wu hütt zu Wiil am Rhy ghört. 1909 isch er uf e Studiereis ins schwizerische Engadin gange.

De Daur het zu de früehe Mitgliider vum Karlsrueher Künschtlerbund ghört. Er het vor allem si Heimet gmolt, de Südschwarzwald, un bsunders s Wiisetal (si Heimettal). Im Daur sini Werk verrote de Iifluss vu de Grötzinger Molerschuel un vom Hans Thoma. Si zeige Stilelement vum Jugendstil, we sini Portraits.



</doc>
<doc id="24780" url="https://als.wikipedia.org/wiki?curid=24780" title="Pietro Axerio">
Pietro Axerio

Pietro Axerio, im dourf "Piaru van d’ Piazzun" g’nammte noh dam ourd wo sis hus ïst g’stande – garrod fum dourfplatz ("piazza" i’ wailschu) – ïst 1827 in Rimmu g’boure; noch fast junge ïst er z’ Chalon Sur Saone g’fore, wo er als jepser häd g’werchud. Disi chunst häd er darnoh van 1840 bis 1850 in Titzschland, Schwede und Norwege verbressrud, wo er mid dam schwoger De Toma häd z’semmendg’werchud, deis wattu Margherita (Grete) häd er g’hobe g’mannud.<br>
1886 ïst er z’ Titzschland erwunde, wo er an aig’ni g’sellschaft fïr d’erschaffung van chunstmarmor in dar Friedrichstrasse 243 häd grundg’laidt. Churz darnoh ïst er in Rimmu erwunde und häd d’ woul z’wegg’laidtni totickait da' sehne g’loh. In Rimmu ïst er burgmaister g’si, er häd d’ erstu wasserrouri tuan z’ lekke und mid andri arimmerljite häd er sich bemieijt, umdas der woguweg täte van Rimask bis in Rimmu vïrsichfori. Er häd auch dan erste sitz ds museums Pietro Della Vedova tuan z’ buwwe, wo d’ werchi ds b’ruamte chunstlers sind g’si g’sammluti.
Als selbstleirer häd er sich vile chunsttotickaitu ong’wandt: dam g’sang, dam holzschnitzwerch, dam g’mol mid der uppigu technik ds chunstmarmors. Er häd vil "g’liadjie" (Liader oder g’dichte) in arimmertitzsch g’schribe, wo er sini liebi fïr sis land, sini sproch und sis ljit häd g’sunge. In sini g'dichte g'spirrt mu d' treicki und d' trurigi ds uswanderers oder "dannamans," der sis land häd miasse verloh, um "danna" z'gehn, sich ds broud z' g'wïnne.<br>
Er häd zwai fïr sini zit avangardistisch gasthofe in Rimmu loh buwwe und ïst dorum aine der vïrchemendu ds turismus im tzseschrutol g'si. G’stourbe ïst er 1905 i’ Vrol (Varallo).<br>
Miat z’vil ïst im letsche hunderkjor auch sini sproch usg’stourbe, ober sini "g’liadjie" erlaubind nis, d’ siässi und d’hïbschi siner arimmertitzschu z’ bewundru:<br>
<poem>
"Min liab Arimmu, ech muass dech verlohn,"
"Dos tua’ mer im herz so weh!"
"Du liabs ort, wo-n-ech so gera stohn,"
"Walje’s Gatt, doss ech chema meh!"

"Kumpfiata aju und attu"
"Und alle Rimmaru ljit!"
"Tiad far mech batu,"
"Ech muass gohn so witt, so witt!"

"All chend, dos in d’ Rimmu tia werda"
"Miassind gohn in d’ framde gwennan eriun brod,"
"Und flisseg aswos varberga,"
"Om im oltar nid z’ljida nod!"

"Darom walj’ech Gatt batu,"
"Doss ar macha usser mech an brova mon,"
"Und falgen, wos du schägt min attu:"
"Mu miassat sporen, wann mu wellt aswos hon!"

"Minen liaben toten, dos im fritthof stohn,"
"Denen schäg ich au kumpfiata!"
"Dei luagi mech van im hemmel on"
"Und werde mech halfa hiata!"

"Min liabun altattu und altaju,"
"Ar hai’ mech so gera g’hoba!"
"Dar liab Gatt hat so walje,"
"Doss mu si so pfant, ach so pfant, vargroba!"

"Kumpfiata bergo, kumpfiata tol,"
"Kumpfiata mi liabu alle z’samd!"
"Dank’ ihna alle z’ tuschem mol,"
"Kumpfiata, du liabs land!"
</poem>





</doc>
<doc id="24781" url="https://als.wikipedia.org/wiki?curid=24781" title="Guido Westerwelle">
Guido Westerwelle

Dr Guido Westerwelle (* 27. Dezember 1961 z Bad Honnef; † 18. Merz 2016 z Köln) isch e dytsche Bolitiker (FDP) gsi. Är isch vu 1994 bis 2001 Generalsekretär un vu 2001 bis 2011 dr Bundesvorsitzende vu dr FDP gsi, derzue vu 2006 bis 2009 Vorsitzende vu dr FDP-Bundestagsfraktion. Vu 2005 bis 2009 isch er au Oppositionsfierer im Dytsche Bundesdag gsi. Vu Oktober 2009 bis Dezämber 2013 isch er Bundesminischter vum Uuswärtige un Vizechanzler im Schwarz-Gele Kabinett unter dr Bundeschanzleri Angela Merkel gsi.

Dr Guido Westerwelle het zerscht an dr Realschuel syyni Mittler Ryyfi abgschlosse. D Schuelzyt z Oberdollendorf, z Königswinter un z Bonn het er mit em Abitur 1980 am Ernst-Moritz-Arndt-Gymnasium abgschlosse.

Wäge syyre Homosexualitet isch er anne 1979 uusgmuschteret wore. Dr Westerwelle het derno an dr Universitet Bonn Rächtswisseschaft studiert, anne 1987 het er s erscht, 1991 z zweit Staatsexame gmacht. 1994 isch er zum Doktor vu dr Rächtswisseschafte (Dr. jur.) an dr Färnuniversitet Hagen promoviert wore mit ere Dissertation zum Thema "Das Parteienrecht und die politischen Jugendorganisationen". Ab 1991 isch er as Rächtsaawalt zuegloo gsii.

Dr Westerwelle isch syt 1980 Mitglid vu dr FDP gsii. Är het zue dr Mitgrinder vu dr "Junge Liberale" zellt. 1983 isch er in ere Stichwahl gege dr Andreas Reichel Noofolger vum Hans-Joachim Otto Bundesvorsitzende vu dr Junge Liberale wore, e Amt, wun er bis 1988 gha het. Ab 1988 isch er Mitglid vum FDP-Bundesvorstand gsii. Vu 1993 bis 1999 isch er ußerdäm Vorsitzende vum FDP-Chreisverband Bonn gsi. As syy Vorbild het er dr Hans-Dietrich Genscher gnännt.

Vu 1994 bis 2001 isch er unter dr Parteivorsitzer Klaus Kinkel un Wolfgang Gerhardt Generalsekretär vu dr FDP gsi. In däre Funktion het er e wichtige Aadeil gha an dr Nejformulierig vum Parteiprogramm ("Wiesbadener Grundsätze") un het d Kummission gleitet, wu des Programm gschribe het.

Am 4. Mai 2001 isch er uf em Bundesparteidag z Düsseldorf mit ere große Mehrheit as Noofolger vum Wolfgang Gerhardt zum bis dert jingschte Bundesvorsitzende vu dr FDP gwehlt wore. Är het d Partei vor allem in dr Bildigs- un Wirtschaftspolitik positioniert. Dr Kurs, wun er aagsträbt het, isch e „uuabhängigi Alternative zue CDU/CSU un Rot-Grien“ gsi un d Schaffig vun eme glyche Abstand zu bode große Volksparteie. Bi dr Bundesdagswahl 2002 isch er as erschter Chanzlerkandidat in dr Gschicht vu dr FDP aadrätte. D FDP isch uf e Initiative vu ihm un em Jürgen Möllemann zum erschte Mol syt vile Johre ohni Koalitionsuussag in dr Wahlkampf zoge. Dr Stimmenaadeil vu dr FDP het sich um 1,2 % uf 7,4 %. verbesseret. Urspringlig isch e „Projekt 18“ gnännt Wahlziil vu 18 % Stimmenaadeil blant gsi, wu dr Westerwelle derfir im Wahlkampf 2002 mit em sognännte Guidomobil um Stimme kämpft het. Ass er unter anderem dr Big-Brother-Container bsuecht gha het, het em dr Vorwurf yydrait, ass er e reine Spaßwahlkampf bedriebi.

2003 isch dr Westerwelle wider as Parteivorsitzende gwehlt wore mit 79,8 Prozänt vu dr Delegiertestimme, un anne 2005 isch er uf em Bundesparteidag z Köln wider mit 80,1 % vu dr Stimme im Amt bstetigt wore. 2007 isch dr Westerwelle mit syym bis dert beschte Ergebnis uf em Bundesparteidag z Stuegert mit 87,6 % gwehlt wore.

Wu dr Bundeschanzler Gerhard Schröder im Mai 2005 vorgezogeni Bundesdagswahle aagchindet het, het d FDP dr Westerwelle am 23. Mai 2005 zum Spitzekandidat vu dr FDP fir di blant Bundesdagswahl nominiert.

Am 15. Mai 2009 isch er mit 95,8 Prozänt uf em FDP-Bundesparteidag as Parteivorsitzende im Amt bstetigt wore.

Unter em Vorsitz vum Westerwelle isch d FDP am 27. Septämber 2009 mit 14,6 Prozänt vu dr Stimme uf s bescht Ergebnis chuu, wu si bishär bin ere Bundesdagswahl iberchuu het. In dr Koalitionsverhandlige mit dr CDU/CSU isch dr Westerwelle vu vile Medieverdrätter wäg dr starke finanz- un wirtschaftbolitische Uusrichtig vu synre Bartei, as chimftige Bundesfinanzminischter gsähne wore, är isch aber Bundesusseminischter wore.

Am 3. April 2011 het dr Westerwelle aagchindet, ass er bim negschde Parteidag vu dr FDP nimi as Parteichef wett aadrätte. Am 13. Mai 2011 isch dr Philipp Rösler zue syym Noofolger as Parteivorsitzende gwehlt wore.

Am 8. Februar 1996 isch dr Westerwelle fir dr uusgschide Abgordnete Heinz Lanfermann in dr Dytsch Bundesdag noogruckt.

Am 2. Juli 2005 isch dr Westerwelle mit 48 vu 49 abgäbene Stimme zum FDP-Kandidat vum Wahlchreis Bonn gwehlt wore, wun er bi dr Bundesdagswahl 2002 rund 14 Prozänt vu dr Erschtstimme iberchuu het. Am 10. Juli 2005 het di nordrhyy-weschtfälisch Landeswahlversammlig z Gütersloh dr Westerwelle mit 93,1 Prozänt vu dr Stimme uf Platz 1 vu dr Landeslischt gwehlt. Bi dr Bundestagswahl 2005 het er im Wahlchreis Bonn 8,7 Prozänt vu dr Erschtstimme iberchuu, bi dr Bundestagswahl 2009 im glyche Wahlchreis 19,1 Prozänt vu dr Erschtstimme.
No dr Bundestagswahl 2005 het er mit em Wolfgang Gerhardt uusgmacht, ass er im Mai 2006 syy Noofolger as Vorsitzende vu dr Bundestagsfraktion wird. Die Entscheidig isch vu dr Fraktion in ere „Vorratswahl“ bstetigt wore, dr Westerwelle het doderby aber e dytlig schlächter Ergebnis iberchuu wie dr Wolfgang Gerhardt bi däm syyre Widerwahl zum Fraktionsvorsitzende. Am 1. Mai 2006 het dr Westerwelle s Amt aadrätte un het s am 26. Oktober 2009 im Zug vu syym Wächsel in s Bundesusseminischterium an d Birgit Homburger abgee.

Wel d FDP bi dr Bundesdagswahl 2013 an dr 5%-Hurd hange bliben isch, isch dr Westerwelle mit dr konschtituierende Sitzig vum 18. Dytsche Bundesdag am 22. Oktober 2013 us em Barlemänt uusgschide.

Am 17. Dezämber 2013 isch sy Vorgänger im Amt vum Usseminischter, dr Frank-Walter Steinmeier, zue sym Noofolger ernännt wore.

D Eltere vum Westerwelle sin au Rächtsaawält. Är isch mit drej Brieder bi syym elleierziehende Vater ufgwachse.

Am 17. Septämber 2010 het er syy langjehrige Läbensgfährte Michael Mronz, Manager vum dytsche CHIO z Aache un Brueder vum friejere Tennisprofi Alexander Mronz, ghyrote.

Dr Westerwelle isch dr erscht bundeswyt bekannt Politiker, wu d Homosexualität vun em e uffig Gheimnis gsi isch. Noch em Berliner SPD-Politiker Klaus Wowereit un em Hamburger CDU-Politiker Ole von Beust isch er dr dritt dytsch Spitzepolitiker, wu sich goutet het, ohni ass er doderdur an Aasäh verlore hätt.

Dr Guido Westerwelle hät z Bonn un z Berlin gläbt.

Am 20. Juni 2014 isch bekannt wore, ass Dr Guido Westerwelle akuti Leukämy het.

Dr Westerwelle isch am 18. Merz 2016 im Alter vu 54 Johr z Köln gstorbe.






</doc>
<doc id="24782" url="https://als.wikipedia.org/wiki?curid=24782" title="Giovanni Giordani">
Giovanni Giordani

"„Des Volkes Sprache ist des Volkes Geschichte“"<br>

Giovanni Giordani ïst an arzner und sprochwissendschaftler g'si.<br>
Er ïst dan 27. wimonud 1822 im Land, ainem walserdourf im Piemont, g’boure. Noh da’ humanistischi studie häd er sich dar arzni ong’went und häd z’erst in Vercelli und darnoh in Tïri studiart, wo er 1846 zam doktor ïst wourte. Er häd als arzner z’erst z’ Briona und z’ Fubel ("Fobello" i’ wailschu) g’werchud und darnoh ïst er dourfarzner in Skupell ("Scopello" i’ wailschu) wourte, wo er sine labtog ïst g’bljibt.<br>
G’feire bergstiger häd er 1842 dar erstu stigu zar Signalkuppe (4554 m uber meer) mit dem heir Gnifetti tail g’geicht. <br>
Er häd sich dar sprochwissendschaft und foul dar ersuachung siner liabu laindertitzschu ong’went.<br>
1888 häd er ds Chritz der Italiuchrounu vam chönig Humbert 1. fïr sini totickait als arzner ubercheme.<br>
Er ïst dan 12. groussemonud 1890 g’stourbe oni ds werch sis lebis usg’gebens z’ g’sei, dos d’ akademikra siner zit als „nid g’nuag wissendschaftlichs“ haind g’hobe g’achtud.

Sis buach "La colonia tedesca di Alagna Valsesia e il suo dialetto" (1891) ïst erst noh sinem toud g’si usg’geh.<br>
Disem „unwissendschaftliche buach“ – dar ältstu grammatik der walsersproch enund dan berge mid vili bispïlje der dua gengig g'schwetztu sproch – verdanckiwer d’uberlebung bis hitigstogs der laindertitzschu und d’ heibi fïr d’ufersteijung der sproch in dan andru aswennigu walsersidlungu.



</doc>
<doc id="24783" url="https://als.wikipedia.org/wiki?curid=24783" title="Signalkuppe">
Signalkuppe

D’ Signalkuppe oder Punta Gnifetti i’ wailschu ïst a’ spïtz ds Gourners ("Monte Rosa") ds zweinde heichste bergs in Europu inzwischund Piemont und dar Schwiz.<br> 
Fun ainer heiji van 4554 m uber meer traid ds grod d’ heichstg’laidtni berghitta Europu, d’ "Capanna Regina Margherita", soste g’nammti noh dar italienischu chönigi Margherita va’ Savoyen.<br>
D’erstu bergstiga zar Signalkuppe ïst dan 9. augstu 1842 durch da' chilchheir "Giovanni Gnifetti" und sibni b’laitra (unter di dan arzner Giovanni Giordani) g’scheit.<br>
Fum spïtz haigi d’ stigra as routs fandlji als zaichu oder „signal“ g'loh und darvon geid der spïtz sine titzsche nome.


</doc>
<doc id="24785" url="https://als.wikipedia.org/wiki?curid=24785" title="Capanna Regina Margherita">
Capanna Regina Margherita

D’ Capanna Regina Margherita ïst an alpuberghitta fum spïtz der Signalkuppe ainem grod ds Gournermassivs (Monte Rosa) inzwischund Piemont und dar Schwiz.

D’ grenza zar Schwiz lauft ettlich maistra z’ schattsitu/obendsitu der hittu. Si findt sich fun ainer heiji van 4559 m uber meer und ïst dorum der heichstg’laidtne buww Europu. D’ hitta g’heird dar Vroler sektiou ds Club Alpino Italiano (CAI) und ïst van mïtti brochud bis mïtti herbstmonud offendi. Si biated im summer 70 schlofplätz. In dar ïbrigu zit bljibt nua der wintersool mit 12 plätze offende. In dar hittu findt sich as internationals zentrum fïr heijiphysiologischi ersuachung.


</doc>
<doc id="24790" url="https://als.wikipedia.org/wiki?curid=24790" title="Schimon Peres">
Schimon Peres

Dr Schimon Peres (hebräisch שמעון פרס, arabisch شمعون بيرس, ursprünglig "Szymon Perski;" * 2. August 1923 z Wiszniewo, Pole, hüte "Wischnewa," Wiissrussland; † 28. September 2016 z Tel Aviv) isch en israelische Politiker und Friedesnobelpriisdräger gsii. Är isch vo 2007 bis 2014 dr Presidänt vom Staat Israel gsii.

Uf d Wält choo isch de Peres as Soh vomene Holzhändler. Sii Familie isch mit em 1934 uf Tel Aviv usgwanderet. Uufgwachse isch er dört ime Kibbuz. 1939 isch er i di marxistisch-zionistisch Mapai-Partei iidrätte un het sich de Gwäärchschaft Histadrut aagschlosse. 1947 het er zur israelische Armee un isch im Israelische Unabhängigkeitschrieg 1947–49 de Leiter vom Seedienst gsi. I de Füfzgerjohr het er sich starch um d Bewoffnig vo Israel gchümmered; ziitewiis het der a der amerikanische Harvard-Universiteet Verwaltigswissenschaft gstudiert.

Dr Peres isch 1959 is israelisch Parlament, d Knesset, gwehlt worde. Ab em gliiche Johr hed er verschiideni Ministerpöste iignoo – für Verteidigung, Iiwanderig/Integration, Verchehr/Kommunikation und Information.
Ab 1977 isch er meh as eimol dr Vorsitzend vo der israelische Arbetspartei gsi, won er aber 2006 drus usdrätte isch. Vo 1984 bis 1986 isch er denn dr acht Ministerpresidänt vo Israel gsi und wider für e churzi Ziit vo 1995 bis 1996 noch em Mord am Jitzchak Rabin. Er isch au dr stellverträtend Regierigschef und Usseminister in der Regierig vom Ariel Scharon vo 2001 bis 2002 gsi. Vom Januar 2005 aa isch er wider Vize-Ministerpresidänt in de Regierige vom Ariel Scharon und Ehud Olmert gsi.

Am 13. Juni 2007 isch er vo dr Knesset zum nünte Staatspresidänt vo Israel as Nochfolger vom Mosche Katzaw gwehlt worde. Dr Peres het siini siibejöhrigi Amtsziit am 15. Juli 2007 agfange. Zue siim Noofolger isch am 10. Juni 2014 de Reuven Rivlin gwehlt worde.

De Peres isch e Cousin gsi vo dr Schauspilere Lauren Bacall.




</doc>
<doc id="24791" url="https://als.wikipedia.org/wiki?curid=24791" title="Tzipi Livni">
Tzipi Livni

D Tzipora („Tzipi“) Malka Livni (hebräisch ציפורה מלכה לבני , uf d Wält cho am 8. Juli 1958 z Tel Aviv; dr Vorname wird öfters au "Zipi", der Nochname glägentlig Liwni gschriibe) isch en israelischi Politikerin und siit September 2008 die Vorsitzendi vo der Kadima-Partei. Vo 2006 bis 2009 isch si Usseministerin in dr Regierig vom Ehud Olmert und 2013 bis 2014 Justizministerin under em Benjamin Netanjahu gsi. 

D Livni isch d Dochter vom Eitan Livni, eme füehrende Mitgliid vo der Undergrundorganisation Irgun Tzwai Le’umi (Ezel), wo z Grodno (Pole, hüt Wissrussland) uf d Wält cho isch,
und wo sälber Abgeordnete vo der Likud-Partei gsi isch, und dr Sara Livni, geb. Rosenberg, wo au bim Ezel kämpft het. D Livni isch Lütnand bi d israelischen Armee gsi und het vo 1980 bis 1984 für en Uslandgheimdienst Mossad gschafft. D Livni het die Juristischi Fakultät an der Bar-Ilan-Universität absolviert und het mehrjöhrigi Bruefserfahrig as Rechtsanwältin und het sich uf Öffentlichs- und Handelsrächt spezialisiert.

Im Jahr 2000 isch si as Likud-Mitgliid in d Knesset gwehlt worde. Politisch isch si moderat und het hüfig zwüsche de „Duube“ und de „Falke“ in der Partei vermittlet und isch 2004 bekannt worde, wo si s fertig brocht het e Mehrheit für e Rückzug us Gaza z organisiere. 

Am 10. Januar 2005 isch si Justizministerin worde. Am 12. November 2005 isch si s erste Mitgliid vo der israelische Rächte gsi, wo bin ere offizielle Gedänkfiir für en ermordete Jitzchak Rabin gredet het. Nochdäm dr Ariel Scharon us em Likud usdräten isch und e neui Partei, Kadima grundet het, isch d Livni am 20. November 2005 der Partei bidräte.

Wo dr Usseminister Silvan Schalom im Januar 2006 zruggdräten isch, isch d Livni am 18. Januar 2006 als zweiti Frau noch dr Golda Meir zur Usseministerin ernennt worde. Gliichziitig het si ihre Boste als Justizministerin und als Ministerin für Iiwanderig und Integration bhalte. Wo dr Ariel Scharon nüm het chönne regiere, het si dr Ehud Olmert as Parteichef und amtierende Ministerpräsident understützt. 

D Livni isch am 4. Mai 2006 bi der Amtsiifüehrig vom 31. israelische Kabinett wider as Usseministerin vereidigt worde, isch stellverträtendi Premierministerin worde und het alli andere Ministerie abge. Dr Chaim Ramon isch Justizminister worde, aber scho am 29. November 2006 noch eme Sexskandal mit em Ramon het d Liwni s Justizministerium wider übernoh und het bis zur Vereidigung vom Daniel Friedmann am 7. Februar 2007 gamtiert.

Si het d UN-Resolution 1701 as „guet für Israel” begrüesst. Noch em Libanonchrieg 2006 het si dr Ministerpräsident Olmert scharf kritisiert. Am 17. September 2008 isch si Parteivorsitzendi worde und wo dr Olemert Olmerts am 22. September 2008 zruggdräten isch, het si ohni Erfolg brobiert e neui Regierig ufzstelle und Neuwahle si uf e 10. Februar 2009 agsetzt worde. Kadima isch mit 28 vo 120 Sitz die sterksti Chraft in dr Knesset worde, no vor em Likud. D Livni het aber kä Regierig z Stand brocht und dr Netanjahu isch Brömiee worde. 

Im Merz 2012 het d Livni dr Bardeivorsitz an dr Schaul Mofas verloore.

Im Novämber 2012 het d Livni d Middi-linggs-Bardei "Hatnua" (dt. D Beweegig) gründet, wo 2013 in de Waale fast fümf Brozänt vo de Stimme überchoo het. Das het für säggs Sitz in dr Knesset glängt. Sit em Merz 2013 isch si Justizministerin in dr Regierig vom Brömieeminister Benjamin Netanjahu gsi. Noch ere Regierigskrise het sä dr Netanjahu am 2. Dezämber 2014 entloo, wil si d Regierig öffentlig kritisiert het. 

D Livni und iiri Bardei Ha-Tnu’a häi sich Middi Dezämber 2014 mit dr Aarbetsbardei Awoda zur gmäinsame Waalliste Zionistischi Union zämmedoo, wo in de Waale im Merz 2015 zwäitsterksti Bardei worde isch.



</doc>
<doc id="24792" url="https://als.wikipedia.org/wiki?curid=24792" title="Walther Rathenau">
Walther Rathenau

Dr Walther Rathenau (* 29. September 1867 z Berlin; † 24. Jünni 1922 z Berlin-Grunewald) isch e ditsche un jüdische Schriftsteller, Induschtriälle un Politiker gsii. Är isch as Riichsusseminischter Opfer vun eme bolitisch motivierte Attentat vu dr Organisation Consul wore.

Dr Walter Rathenau isch am 29. 9. 1867 z Berlin uf d Wält kumme; si Vatter isch dr Emil Rathenau gsii, wu d AEG grindet un zämme mit em O. von Miller gleitet het. S „Elektrisch Zitalter“ z Ditschland isch äng mit em Namme Rathenau verbunde. Si Mueter isch d Mathilde Rathenau geb. Nachmann gsii, d Dochter vum e Frankfurter Bankier; vu ihre het dr Walther starki geischtigi Impuls bikumme, vum Vatter d Ziilsträbigkeit uns Organisationstalänt.

Dr Vatter Emil isch schwär zum Vertrage gsii, wel sich si Wält ellei um Technik un Wirtschaft drillt het, alles ander seig em främd gsii (Etta Federn-Kohlhaas). Im Elterehüüs ischs bi allem Richtum ohni ufwändige Luxus zuegange, was dr Walther sinem Vatter ase jung as Giz üsglegt het.

Dr Vatter isch e liberale Jud gsii, wu nit viil in dr Synagog gsähne wore isch, si Suhn noch wenniger.

Dr hochbegabt Walther Rathenau isch am Wilhelmsgynasium z Berlin kei Muschterschiäler gsii, erscht kurz vor em Abi isch er durchgstartet.

Zerscht het dr Walther z Berlin un z Stroßburg Physik, Chemii un Philosophii gstüdiärt un drno 1889 dr Dokter gmacht („Die Absorption des Lichts in den Metallen“). Sinene Eltere het er des Vorhabe verschwiige, un wu ner am Dag, wu ner „doktoriert“ het, z spot zum Mittagässe kumme isch, isch er vu sinem Vatter tadlet wore. Erscht do het er d Wohret rüsgruckt. Sini philosophische Studiä un sini erschte literarische Versuech het er ebefalls verschwiige – si erscht un letscht Theaterstick isch ca. 1887 fertig gsii, aber niäne uf Inträssi gstoße. Drno het er alli griffbare Üsfertigunge drvu verbrännt.

1892 het er z Neuhuuse in dr Schwiz bi dr Aluminium-Industrie-AG gschafft.
1893 bis 1898 isch er Gschäftsfiährer bi dr 'Elektrochemischen Werke Bitterfeld' gsii; dr het des Unternämme, wu vu dr AEG grindet wore isch, ufboie.

Im Rathenau si Läbe isch im Spannungsfäld zwische zwee Pol gstande, wiä si Biograph Harry Wilde schribt: Dr het kenni erotische Beziähunge zu Fraüe kenne oder welle ha un dr het „mit der ständigen Betonung seines Judentums fast einen – selbstquälerischen – Kult“ driibe. 

1897 het er unter em Pseudomym W. Hartenau d Schrift „Höre Israel“ vereffentligt, wu ner sich drin gritisch mit dr Jude z Ditschland üsenandergsetzt het; dr het si zur Assimilation (kulturälle Aglichung) ufgforderet. Diä Aklage gipfle in Sätz wiä: "„Auf Märkischem Sand eine asiatische Horde ... Kein lebendes Glied des Volkes sondern ein fremder Organismus in seinem Leib.“" (zit. noch em Wilde). Dä Artikel het unter Jude un Nit-Jude grossi Wuet viiri gruefe. 

Noch dr Meinung vum Rathenau-Biograph Ernst Schulin het sich dä Artikel nit wahllos gege alli grichtet, nai, dr het sich bsunders gege „die aus dem Osten nach Berlin einströmenden handeltreibenden Schichten, gegen die Protzerei der neureichen „Tiergartenjuden“ und gegen zionistische Selbständigkeitsbestrebungen“ grichtet, aber nit gege diä altiigsässene Jude, wu zimli an dr Räscht vu dr ditsche Gsellschaft abasst gsii sin. Vu dr alt-iiheimische Jude hebe sowiso „viele, wenn nicht die Mehrheit“ eso gläbt, wiäs dr Rathenau gforderet het.

1902 het er dä Artikel – jetz unter em richtige Namme – nommol in si Buech „Impressionen“ ufgnumme. S isch zume neije Sturm vu Entrischtung kumme; jetz het er (noch em Wilde) des Buech zruckzoge un iistampfe lo, noch em Schulin het dr Vatter d Uflag ufkaüft un verschwinde lo. 1914 schribt er im e Briäf: "„Der Judenaufsatz war als Mahnung gedacht; in der unglücklichsten Stimmung meiner trübsten Zeit wurde er zur Anklage. Anklagen aber ist im Ursinn des Wortes diabolisch; aus Bitterkeit wird niemals das Gute kommen, sondern aus der Kraft.“"

1911 het er im Ufsatz „Staat und Judentum“ sich korrigiärt un verdrätte, ass es bi dr Jude nit an „Selbsterziehung“ fählt, nai, s Problem seig d brejßisch Judepolitik, wu d Jude zu zweitklassige Birger macht. Dr Ernst Schulin schribt, ass er „die Zurücksetzung des deutschen Juden nur als einzelne scharfe Ausprägung allgemeinerer deutscher Mängel seiner Zeit erkannte: der politisch-gesellschaftlichen Zurücksetzung des Bürgertums, seiner industriellen Tätigkeit und liberalen Forderungen.“ Dä Artikel isch aü in „Kritik der Zeit“ (1912) ufgnumme.

Dr Rathenau isch, wiä diä meischte Lit vor un im Wältgriäg, ditsche Nationalischt gsii. Wiä ner sich fiählt, kunnt im e Briäf vu 1916 zum Üsdruck, wu ner schribt: „Ich habe und kenne kein anderes Blut als deutsches (...)" (Lueg unte Originalzitat)

Wu si Brueder Erich 1903 gstorbe isch un dr Vatter fascht nimmi het kenne schaffe vor Kummer do drab, het sich dr Walther nimmi kenne sperre, meh Verantwortung in dr AEG z ibernämme. Dr isch 1904 in dr Ufsichtsrat – wu scho si Vatter un Brueder drin gsii sin – niigange, 1910 isch er Stellverdrätter vum Vorsitzer wore, 1912 isch er sälber Vorsitzer wore – enne vu dr mächtigschte Männer z Ditschland un in dr Wält. Dr het (1908) 84 Ufsichtsratsposchte gha.

Langsam het er aü politischi Ufgabe ibernumme: Dr isch mehreri Mol vum Kaiser empfange wore. 1907/8 het er mit eme Staatssekretär (dertemol wiä e Minischter) zwoo Inspektionsreise uf Afrika gmacht, go Vorschleg fir e zuekimpftigi ditschi Kolonialpolitik mache. Diä sin in si „Reflexionen“, was eins vu sinene Haüptwärk isch, iigange; sini spetere Vorschleg un Gedanke sin do im Asatz scho drin.

Dr Rathenau isch im Innere fir soziale Üsglich im e autoritär-sozialischtische Volksstaat iidrätte. Uf dr andere Sitte het er Asichte iber d Schwarzafrikaner verdrätte, wu hit as blanke Rassismus gälte. Friili het er aü Kritik durchblicke lo: "„Durch eine zeitweilige Wendung der Kriegspolitik, die auf Ausrottung der Eingeborenen hinzielte, ist einer der edelsten afrikanischen Stämme, das Volk der Hereros, nahezu aufgerieben.“" (Reflexionen) 

Dr isch aü fir e Üsglich mit Ängland iidräte – d ditsch Flotte hätt sich solle zahlemäßig sälber bschränke – e Vorschlag, wu nit guet akumme isch.

In sinem Wärk „Kritik der Zeit“ (1912), wu zämme mit „Zur Mechanik des Geistes“ (1913) un „Von kommenden Dingen“ (1916) e philosophischi Trilogii bildet, entwicklet dr Rathenau e rassischtischi Theorii. Dr Harry Wilde meint, ass sich „nicht nur Spuren dieser abstrusen (...) Behauptungen in den Rassentheorien der Nationalsozialisten wiederfanden.“

Friili setzt dr Rathenau sich in däm Buech aü mit marxischtisch-sozialischtische Gedankegäng üsenander, un des heb em, so dr Wilde, in dr spetere DDR e gueti Nott iibrocht. So heißts im Buech „Walther Rathenau und der Geist von Rapollo“ 1962 eweng iberdriibe: „Weil Walther Rathenau als einer der einflussreichsten Vertreter der Großbourgeoisie nicht an die kapitalistische Ordnung und ihren Fortbestand glaubte, im Gegenteil die Brüchigkeit darlegte und das bevorstehende Ende erkannte und dies auch aussprach, wurde er von den Interessengruppen und der Reaktion mit tödlichem Haß verfolgt ...“

Zu sinere Zit isch dr Rathenau mit sinene Ideä uf viil Unverständnis un Spott gstoße – viil hän däm riche un mächtige Mann grad sini soziale Ideä nit abgnumme. 1918 schribt er in dr Bröschüre „An Deutschlands Jugend“: "„Viele haben meine Schriften gelesen, die Gelehrten, um sie zu belächeln, die Praktiker, um sie zu verspotten, die Interessenten, um sich zu entrüsten und sich ihrer eigenen Tugend und Güte zu erfreuen. Wenn warme Stimmen zu mir drangen, so kamen sie von Einsamen, von Jungen und von denen, die nicht altern und sterben.“"

1914, wu dr Erscht Wältgriäg agfange het, isch dr Rathenau dr Leiter vu „Kriegsrohstoffabteilung“ im prejßische Griägsminschterium wore un het d ditsch Griägswirtschaft organisiärt. Zwar isch er an sich ke Frejnd vum Griäg gsii un het im Vorfäld aü drvor gwarnt, aber drno het er sich voll iibrocht. Im Briäf vum 14. 12. 14 schribt er an dr Hermann Burte: "„Ich glaube an den Sieg, weil ich sonst nicht leben könnte. Aber ein Sieg genügt nicht, wir brauchen (...) den Kräfteüberschuß des Sieges, die 100 Pferdelängen, den diktierten Frieden, nicht den erhandelten. Nur dann sind die Opfer an Blut und Tränen gerecht.“" Dr erhofft sich vum Griäg aü e geischtigi Reinigung: "„Der Deutsche will lieber dem Erbherrn untertan sein, als seines Gleichen aufsteigen sehen. Es fehlt ihm das Selbstbewusstsein des Edelmanns, außer etwa denen an der Nordsee. Möge der Krieg es bessern.“" Dr droht im Briäf a, ass wänn noch em Griäg "„die behördliche Kinderstube von neuem geheizt wird“", drno wanderet er üs in d Schwiz – "„an irgend einen blauen Schweizerteich.“" Iber d Rohstoffabteilung, wun er im April 1915 het kenne im Minischterium fertig organisiärt ibergä, het er im Burte kenne schriibe (14. 12. 14): "„Mein Materialfeldzug ist so ziemlich beendet. Wir können schießen, so lange es sein muß.“"

Was dr Rathenau sich vum Griäg noch erhofft het, isch e Mitteleuropäischi Zollunion, wu Eschtrich-Ungarn, d Schwiz, Italiä, Belgiä, d Niiderland un s Ditsch Rich hätte sotte drin sii. Mit däm hätt Ängland sich im Friide niä abgfunde, wel dodermit aü e ängeri „politische Assoziation“ het solle verbunde sii.

1915 isch dr alt Rathenau gstorbe; dr jung isch Präsidänt vu dr AEG wore.

Dr Rathenau isch im Wältgriäg nit frei vu Inträsse gsii, wu uf si Stellig im AEG-Konzern zruckgehn. Dr Ernst Schulin schribt, ass er Russland het welle fir e Bindnis 'riif mache' - "genauso brutal, wie es schon seinerzeit Napoleon nicht geschafft hatte, nämlich durch Eroberung von Petersburg, Moskau und lange Besatzungszeit." D AEG het sich erhofft, d Elektrifiziärung vu Russland witermache z kenne, wu vor 1914 scho e riise Gschäft gsii isch. Zittewiis het dr Rathenau dr Ludendorff, wu e Entscheidungsroll in ditsche Generalstab gspiilt het, berote. 

D ditsch Griägswirtschaft het drunter glitte, ass viil Arbetsgräft militärisch verwändet wore sin; dr Rathenau het vorgschlage (Briäf vum 16. 9. 1916 an dr Ludendorff), ass 700.000 belgischi Arbeiter ins Rich deportiärt wäre; e ähnligi Aktion het er aü z Pole befirwortet. (Wilde, S. 107)

Am 29. 9. 1918 het d oberscht ditsch Heeresleitung unter em Ludendorff gfercht, d Front bricht zämme un het Waffestillstandsverhandlige gforderet. Aber dr Rathenau het zum Durchhalte ufgruefe, so im e Artikel am 7. 10. 1918 in dr 'Vossischen Zeitung': ""Nicht im Weichen muß man Verhandlungen beginnen, sondern zuerst die Front befestigen (...)"" Im e Land, wu vor Hungerrevolte gstande isch, schribt dr Rathenau: ""Das Land ist ungebrochen, seine Mittel unerschöpft, seine Menschen unermüdet."" Dr forderet: ""Wer die Nerven verloren hat, muß ersetzt werden (...) Wir wollen nicht Krieg, sondern Frieden. Doch nicht den Frieden der Unterwerfung."" Dr Rathenau het im prejßische Griägsminischter Scheüch e Art 'Volksarmee' vorgschlage (Briäf vum 9. 10. 1918): d Mobilisiärung vu wittere ei bis anderthalb Millione Soldate, Mänsche vu 16 bis 60 Johr. Noch usse het des solle demokratisch wirke: S Griägsminischterium het ""bis zu einem bestimmten Grad parlamentarisiert, wenn möglich in ein Verteidigungsamt umgewandelt"" wäre solle, wu aü ""nach außen dem Eindruck des Volkskrieges und der Massenerhebung entspricht (...)."" Dr Ludendorff un dr Scheüch (e Elsässer) hän diä 'wahnwitzig Idee' (Wolfgang Brenner) abglähnt. Dr Harry Wilde merkt a: "In den Augen der Kriegsgegner war Rathenau plötzlich zum alldeutschen Imperialisten geworden."

Noch em Wältgriäg isch dr Rathenau ändgiltig in d Bolitik gange. Dr het zerscht sälber versuecht, e birgerligi Sammlungsbartei z grinde, isch nochhär aber dr DDP (Deutsche Demokratische Partei) biidrätte – e linksliberali Bartei. Dr isch no dr Revolution wirtschaftlige Beroter vu dr Richsregiärung wore – unter anderem 1919 bi dr Vorbereitung vu dr Versailler Friidenskumferänz. 1921 isch er „Wiederaufbauminister“ im Kabinett Wirth wore, dodrzue het er alli Ämter in dr Wirtschaft miäße ufgä. Dr het s Wiesbadener Abkumme üsghandlet – do ischs um Sachleischtunge vu dr ditsche Wirtschaft (Reparatione an Frankrich) gange. 1922 het er d Richsregiärung bi dr Kumferänz vu Cannes verdrätte un het erreicht, ass d laüfende ditsche Reparationsverpflichtunge ragsetzt wore sin.

1922 isch er am 1. Febber Üsseminischter wore. Am 16. April het er dr Rapollo-Vertrag mit dr Sowjetunion abgschlosse - e Friide ohni gegesittige Forderunge.

Mit em Versailler Vertrag un dr Abkumme, wu druf gfolgt sin, het Ditschland e Lascht ufburdet bikumme, wu küüm zum Vertrage gsii isch. Uf dr Pariser Kumferänz im Jänner 1921 hän d Siigermächt vu Ditschland 226 Milliarde Goldmark welle fordere, speter "numme" no 212 - zum zahle bis 1963. Im März 1921 isch d Reparationssumm drno ändgiltig uf 132 Milliarde gsetzt wore - un 26% Abgabe uf alli Üsfuehre üs Ditschland. Wu d ditsche Unterhändler des abglähnt hän, hän d Siigermächt im e Ultimatum mit dr Bsetzung vum Ruhrgebiät droht. Des het zume Regiärungswägsel gfiährt; dr Richskanzler Joseph Wirth un dr Rathenau (Widerufboiminischter un speter Üsseminschter) sin uf diä Forderunge iigange. Die hän theoretisch bedittet, ass do s ditsch Volk zwoo Generatione lang am Ränne gsii wär zum des kenne zahle. Dr Rathenau het umbedingt welle verhindere ass Ditschland ufdeilt wird; s het no e anderi Iberlegung gä: Dr Rathenau-Biograph Berglar schribt, ass d Siigermächt friähjer oder speter gmerkt hätte, ass aü s richscht Land vu dr Wält nit ka e Wältkriäg ellei zahle, wu zwei Dutzed Natione dra teilgnumme hän. "Um dieses früher oder später ging es Rathenau." Des taktisch Iigoh uf d Forderunge vu dr Siiger hän Befirworter un Gegner "Erfüllungspolitik" gnännt.

Bi dr politische Gegner vu dr Regiärung isch vu „Verrot“ un „Dolchstoß“ gschwätzt wore. Am 24. Jünni 1922 isch dr Walther Rathenau vu zwee junge Offiziär vu dr rächtsradikale un antisemitische „Organisation Consul“ im uffene Aüto verschosse wore. D Bischtol het dr 25-jährig Seeoffiziär Erwin Kern gfiährt, e persenlige Bekannte vum Rathenau. Dr Kern het gmeint, "Rathenau sei ein Anhänger des schleichenden Bolschewismus (...)" un het behaüptet, ass er Ditschland "unter jüdische Einfluss bringen wollte und daß er ein geheimes Abkommen mit der Entente getroffen habe, in Deutschland die Erfüllungspolitik durchzuführen, also den Ausverkauf des Reiches." (zitiärt noch em Harry Wilde)

Noch 1945 sin z Ditschland e Hüffe Stroße un Blätz noch däm Schriftsteller, Industriälle un Politiker benännt wore. Z Berlin, Duisburg-Hamborn, z Friiburg im Briisgaü un z Weimar gits Walther-Rathenau-Schuele. (Wescht-)Berlin het 1952 ihre ehmolig Birger mit ere Briäfmark gehrt. 

Am 30. 3. 1912 het dr Walther Rathenau im ditsche un alemannische Dichter Hermann Burte unufgforderet zwee Biächer vu sich gschickt – „Reflexionen“ un „Kritik der Zeit“. Dr Grund isch gsii, ass dr Rathenau ab em Roman Wiltfeber (1912) vum Burte begeischteret gsii isch; mit däre Zuesändung het er mit däm Dichter, wu vu Muulburg am Hochrhiin stammt un z Lerrach gwohnt het, Kontakt un geischtigi Üsenandersetzung welle iileite.

Dr Rathenau hets uf verschiidene Diänschtreise drno eso iigrichtet, ass er mit em Burte het kenne zämmedräffe. Ei Dräffe het aü z Berlin drheim bim Rathenau stattgfunde. Dr Burte het e baar vu däne Begägnunge in sinem gleine Buech „Mit Rathenau am Oberrhein“ bschriibe – e Text, wu 1917 fertig gsii isch un 1925 vereffentligt wore isch. Do wird drin dittlig, ass dr Rathenau Stelle im Wiltfeber üssewändig het kenne. Dä Roman het zu sinere Zit Ufsähne erregt un enthaltet Gedankeguet vu sinere Zit – noch 1945 isch er vu verschiidene Gritiker as antisemitisch un rassischtisch iigstuft wore. Meh zu däm Buech lueg unter Wiltfeber.

Dr Rathenau un dr Burte hän sich nit numme geischtig üsenandergsetzt, si hän sich gegesittig aü gholfe; dodrbii isch s Ibergwicht natirlig bim mächtigere gläge. Dr Rathenau het dr Burte, wu meischtens am Rand vum Bankrott gsii isch, aü welle finanziäll ferdere, dr Burte hets aber nit welle – dr het em gschriibe: „Ich will nicht von Ihnen Geld, das fälscht und färbt, so nobel Sie sind, unser Verhältnis. Was kann ich Ihnen geben?“ (Briäf vum 14. 7. 1913)

Noch em Wältgriäg hän sich d Wäg vu däne zwee bolitisch drännt: dr Rathenau isch in d Deutsche Demokratische Partei, dr Burte in d Deutschnationale Volkspartei iidrätte.

Üs em Briäf an dr Wilhelm Schwaner (23. 1. 1916):


Wärküüsgabe:






</doc>
<doc id="24793" url="https://als.wikipedia.org/wiki?curid=24793" title="Israel">
Israel

Israel ( "Medinat Jisra'el", ) isch en Staat in Vorderasie a de südöstliche Mittelmeerchüste, wo a de Libanon, Syrie, Jordanie, as Westjordanland, Ägypte und de Gazastreife gränzt. Israel isch en jüdische, freiheitlich-demokratische Rächtsstaat. D Hauptstadt isch Jerusalem. Administrativ isch s Land i sächs Bezirk iitäilt.

Völkerrächtlich isch Israel dur e Resolution vo de Generalversammlig vo de Vereinte Natione us em Jahr 1947 legitimiert und isch nach m Ändi vom britische Mandat über Palästina am 14. Mai 1948 als repräsentativi Demokratie mit eme parlamentarische Regierigssystem proklamiert worde. De Ministerpräsident dient als Regierigschef und d Knesset als Eichammereparlamänt. D Politik und d Geschicht vo Israel sind dur de Nahostkonflikt bestimmt, wo bis hüt nit glööst isch.

Israel ghört zu de dichter besidlete Länder vo Asie und isch de einzigi Staat uf de Wält, wo d Jude d Bevölkerigsmehrheit bilde. Di israelischi Bevölkerig wird uf über 8,1 Millione Mänsche gschätzt (Stand 2014), drunder sind öppe 6,1 Millione Jude und 1,7 Millione Araber. Di jüdischi Bevölkerig bestaht unter anderem us Aschkenasim, Misrachim, Sephardim, jemenitische Jude und äthiopische Jude. Die meiste arabische Israeli sind sesshafti Muslim, es git aber au en gringe Anteil vo Beduine, Christe und Druse. Zu de Minderheite in Israel ghöret Samaritaner, Armenier, Tscherkesse und Roma. Sit de 2000er Jahr läbet in Israel au mehreri Tusig asiatischi Gastarbeiter und Asylbewärber us Afrika.

Israel isch en Industriistaat und Mitglied vo de OECD. Mit sim Bruttoinlandprodukt isch es di 41-grössti Volkswirtschaft uf de Wält (Stand 2013). Israel hät de höchsti Läbesstandard im Nöche Oschte und de dritthöchsti in Asie. D Läbeserwärtig isch äini vo de höchste uf de Wält.

Israel hät die stärchst Armee im Nöche Oste und es wird aagnoo, dass es en Atommacht isch.

De ältesti Beleg für s Wort „Israel“ isch di ägyptischi Merenptah-Stele, wo sich hüt im Ägyptische Museum vo Kairo befindet. Si beschribt en Fäldzug vo de Ägypter gäge s Volk Israel im Land Kanaan und wird ufs Jahr 1211 v. Chr. datiert.

D Volksetymologii vom Alte Testament dütet „Israel“ als „Gottesstriter“ (). De Jakob hät de neui Name übercho, nachdäm er mit eme gheimnisvolle Gägner grunge hät. Sini Nachkomme, di zwölf Stämm, werded drum als „Chinder vo Israel“, „Israelite“ oder churz „Israel“ bezeichnet. De Name entspricht enere wit verbreitete semitische Namensform, wo es Verb im Imperfekt und s theophore Elemänt El als Subjekt enthaltet.

De offizielli Name vo Israel isch Staat Israel "Medinat Jisra'el". Anderi Namensvorschleeg für de neui Staat sind Eretz Israel, Zion, Judäa und Neu Judäa gsi.

Israel ligt uf enere Landbrugg zwüsche Asie und Afrika am östliche Rand vom Mittelmeer. Demit zellt s geographisch zu Vorderasie, geologisch aber zu Afrika, wil s uf de afrikanische Kontinentalplatte ligt. Im Oschte ligt di Arabischi Platte und d Gränze dezue bildet s Jordanland, wo en Teil vom Grosse Afrikanische Grabebruch isch. Im Norde gränzt Israel a de Libanon, im Nordoste a Syrie, im Oste as Westjordanland und Jordanie, im Südweste a de Gazastreife und Ägypte und im Süde as Rote Meer. Im Weschte chunt Israel as Middelmeer; s Land het e Küschtelengi vo 273 Kilometer. S Meer isch für Israel wäge dr Fischerei und em Handel, zum Trinkwasser härzstelle und wäge de grosse Ärdgasresärve wichtig.

S Gebiet vo Israel innerhalb vo de sogenannte Grüene Linie, de Waffestillstandslinie vo 1949, betreit 20.991 km², devo sind 20.551 km² Land und 440 km² Wasser. Das entspricht öppe de Grössi vo Hesse. Dur s Jerusalemgsetz 1980 und d Annexion vo de Golanhöchi 1981 hät Israel e Flächi von 22.380 km² und isch demit öpe doppelt so gross wie de Libanon. I de Längi misst s Land vom Norde bis Süde 470 km. A sinere breiteste Stell misst s Land 135 km, a de schmalste nur öppe 15 km.

D Gebiet, wo Israel im Sächstagechrieg 1967 eroberet hät, händ e Flächi vo über 67.000 km², wobi rund 60.000 km² uf d Sinai-Halbinsel entfalle, wo 1982 a Ägypte zrugggäh worde isch. D Flächi vom Golan, wo vo Israel "de facto" annektiert worde isch, betreit 1150 km², die vo Oschtjerusalem und de Umgäbig 70 km². S Westjordanland, wo in Israel amtlich als Judäa und Samaria bezeichnet wird, umfasst 5879 km², devo sind 220 km² Wasser, und de Gazastreife misst 360 km².

Israel wird i vier Regione iteilt: D Mittelmeerküste, d Hügellandschaft im Zentrum, s Jordantal und d Negev-Wüesti.

S Tote Meer isch mit de niedrigsti Punkt vo Israel und vo de Erde, de höchsti Punkt vom Land isch de Berg Hermon mit ere Höchi vo .

D Küsteäbeni verlauft vo de libanesische Gränze bis nach Gaza im Süde. Si wird nur vom Karmelkap i de Bucht vo Haifa unterbroche. Um Gaza isch sie öpe 40 km breit, wird gäge Norde immer schmaler und hät a de libanesische Gränze nur no e Breiti vo föif Kilometer. Si isch fruchtbar und wird für de Aabau vo Wi und Zitrusfrücht gnützt. De Teil, wo am dichteste bevölkeret isch, zwüsche Tel Aviv und Haifa, heisst Scharonebeni. D Ebeni wird vo es baar churze Flüss durzoge. Nur zwei vo dene, de Jarkon und de Kischon, füeret ganzjährig Wasser.

Östlich vo de Küste, im Zentrum vom Land, dued sich e Hügellandschaft aschlüsse. Im Norde liget d Berge und d Hügel vom obere und undere Galiläa, witer im Süde schlüsset sich im politisch umstrittene Westjordanland d Hügel vom biblische Samaria mit ihre fruchtbare Täler a, wo südlich vo Jerusalem vom judäische Bergland mit sinere rächt unfruchtbare Hügel abgelöst werdet. S Hügelland ligt im Durchschnitt 610 Meter über em Meeresspiegel und erreicht in Galiläa mit em Berg Meron (1208 m) sin höchste Punkt. Vili Täler durchschnidet d Landschaft in Oscht-West-Richtig. Das grösste isch d Jesreelebeni (biblisch als Tal Esdrelon bezeichnet), wo sich vo Haifa us 48 km in südöstlicher Richtig bis zum Jordantal erstreckt. Si isch a ihrere breiteste Stell 19 km wit.

Östlich vo de Hügellandschaft ligt s Jordantal, wo en churze Abschnitt vom 6500 km lange Grosse Afrikanische Grabebruch bildet. De Jordan isch mit 322 km de längsti Fluss vo Israel und wird us de Quellflüss Dan, Banijas und Hazbani im Norde gspiist. De Jordan flüsst südlich dur d Huleebeni i de See Genezareth (). De See hät e Flächi vo 165 km² und ligt öppe uf . Mit em Volume vo drü Kubikkilometer isch er s wichtigste Wasserreservoir vom "National Water Carrier". De Jordan flüsst im Süde usem See Genezareth und ändet schliesslich im Tote Meer, wo en extrem salzhaltige und abflusslose See isch.

De Negev, was uf Hebräisch «Südland» heisst, isch e Wüeschti mit dr Flächi vo ca. 12.000 km². Er macht also meh als d Hälfti vo dr Landflächi vo Israel us. Geographisch ghört er zur Sinai-Wüeschti. D Wüeschteregion fangt im Norde öppe uf de Höchi vo Be’er Scheva, dr gröschte Stadt i däm Landesdeil, aa und ended bi Eilat, de südlichschte Stadt vo Israel. D Arava-Sänki bilded d Gränze zu Jordanie. Dr höchscht Bärg vom Negev isch dr Har Ramon mit ere Höchi vo 1035 m.

Israel hät e milds Klima, wo sich dur sehr vil Sunneschin uszeichnet; Räge dued nur i de Mönet Novämber bis April falle. De Gesamtniiderschlag im Jahr betreit 500–750 mm im Norde und ungfähr 30 mm i de südliche Wüestegebiet. Regional variiered di klimatische Bedingige beträchtlich: heissi, füechti Summer und mildi, nassi Winter i de Küstenebeni, trocheni, aagnehm warmi Summer und määssig kalti Winter mit Räge und glägentlichem Schneefall i de gebirgige Gebiet, heissi, trocheni Summer und mildi Winter im Jordantal und es ganzjährigs halbtrochns Klima mit warme bis heisse Täg und chüele Nächt im Süde.
D Urgeschicht vo Israel duuret vo de älteste mänschliche Spure bis a de Aafang von ere breitere schriftliche Überliferig. Es paar Verträter vom Homo erectus händ Afrika vor rund zwei Millione Jahr verlah. Die älteste Spure in Israel, wo als gsicheret gälted, lönd sich uf 1,4 Millione Jahr datiere und sind südlich vom See Genezareth uf israelischem und uf jordanischem Gebiet entdeckt worde. Witeri Wanderigswälle sind vor öppe 600.000 Jahr passiert. Vor mindestens 250.000 Jahr händ de Neandertaler und de archaischi Homo sapiens döt gläbt. De gilt als direkte Vorfahr vom hütige Mänsch und hät vor 110.000 Jahr da gläbt. Doch vor 80.000 Jahr sinds wider us Israel verschwunde, vor 50.000 Jahr aber döt wider uftaucht. Vor 45.000 bis 28.000 Jahr isch defür de Neandertaler komplett verschwunde. Im Jordantal isch glichzitig vor 70.000 Jahr en 200 km lange, 2000 km² grosse See, wo bis 12.000 v. Chr. existiert hät, enstande. D Mänsche händ nachdem vor allem döt gläbt.

Um 18.000 v. Chr. sind dänn die erste Läbensmittel wie Gerste apflanzt worde. I dr spoote Altsteizyt sind um 12.000 v. Chr. die erste Hüser us Lehm baut und um 11.000 v. Chr. isch Getreide apflanzt worde. Mer hät au Höhlezeichnige entdeckt, wo die ältiste z Asie sind.

I de Epoche zwüsched 9500 und 8800 v. Chr. isch zwar Landbau betribe worde, doch d Härstellig vo Tongfäss isch nonig bekannt gsi. De wichtigsti Fundort isch dr "Tell es Sultan" bi Jericho, wo die ältischti Stadt vo Israel isch. Um 7000 v. Chr händ sich s Klima und d Wohnbedingige veschlächtert. Spöter hät e bronzezitlichi Epoche aagfange, wo als „früehurban“ bezeichnet wird, und es sind Handelsbeziehige mit Ägypte entstande. Dur d Bekanntheit vo de Region hät s antike Ägypte versuecht, d Region z erobere. Das isch nie ganz groote. Um 3000 v. Chr. händ die erste Hebräer döt gläbt.

Die erste archäologisch nachgwiisene Spure von enere "früeh-" oder "protoisraelitische" Besidlig vo de Region Palästina gönd uf d Zit zwüsched em 12. und em 11. Jahrhundert v. Chr. zrugg. Jerusalem isch nach de biblische Überlieferig öppe 1000 v. Chr. als Hauptstadt vom David sim Königriich gründet worde; das isch nach em Tod vo sim Thronfolger Salomo i zwei Riich zerbroche. S Nordriich Israel isch 722 v. Chr. im Kampf gäge d Assyrer untergange, s Südriich Juda isch 587 v. Chr. vo Babylon eroberet worde. S Land isch spöter Teil vom Perserriich worde.
De Ufstand vo de Makkabäer 165 v. Chr. hät Israel no eimal für öppe 100 Jahre staatlichi Unabhängigkeit bracht. 63 v. Chr. hät mit dr Eroberig vo Palästina und vom Nabatäerriich under em Pompeius d Zit vo de römische Oberherrschaft aagfange. D Römer händ s Gebiet a dr Levante i zwei Provinze ufteilt: Syria im Norde, Judäa im Süde. D Sinaihalbinsle mid dr Negevwüeschti isch i dr Provinz Arabia gsi. Di römischi Hauptstadt vo Judäa isch Caesarea Maritima am Mittelmeer gsi. Dr Name vo dere Landschaft chunt vom alte Riich vo Juda här.

Im Jüdische Chrieg, wo im Johr 66 n. Chr. agfange het, isch 70 n. Chr. Jerusalem vo de Römer eroberet und de Jerusalemer Tämpel fasch vollständig zerstört worde; nur di weschtlechi Muur isch blibe stoo, wo für d Jude hüt als "Chlaagmuur" grossi Bedütig het. De letschti jüdischi Ufstand in Israel gäge die römischi Herrschaft isch 135 n. Chr. nidergschlage worde. Dr Chrieg isch erscht verby gsi, wo d Römer d Feschtig Masada uf emene Bärg im Jordantal, bim Tote Meer, eroberet händ. Über d Gschicht vom Chrieg und vo dr Belagerig vo Masada dur di 10. römische Legion weiss me Bscheid dank em Gschichtsbuech "«Bellum Iudaicum»" vom Flavius Josephus. Masada isch sit 1966 e Nationalpark und isch i dr Lischte vom Wältkulturerb vo dr UNESCO.

Nach em bluetige Ändi vom Chrieg, wo vermuetli me als e Million Jude s Läbe verlore händ und vil als Sklave verschleppt worde sind, sind vil vo de reschtleche Jude i anderi Länder gange i d Diaspora. Mid dr Zyt händ si sech über die ganzi antiki Wält verstreut. S Land Judäa isch sitdäm „Palästina“ gnännt worde. De Name hät d Region uf Erlass vom Kaiser Hadrian übercho.

Im Zug vo de Islamische Expansion isch s Gebiet, wo bis det byzantinisch gsi isch, im Joor 636 under arabischi Herrschaft grate. Sit dere Zit isch Palästina mehrheitlich vo Araber bewohnt gsi. D Chrüzfahrer händ s Land eroberet und vo 1099 bis 1291 s „Latiinische Königriich Jerusalem“ errichdet. Vo 1517 bis 1917 hät s zum osmanische Riich ghöört. Während dere Herrschaft isch Palästina nur dünn bevölkert gsi und isch i drü Regione teilt gsi.
Um 1880 sind die erste Jude und einigi Araber in Palästina igwanderet. De Theodor Herzl, wo als de Begründer vom politische Zionismus gältet, hät 1897 de ersti Zionistekongräss z Basel organisiert und hät bi dere Glägeheit i sim Tagebuech gschriibe: „In Basel habe ich den Judenstaat gegründet… Vielleicht in fünf Jahren, jedenfalls in fünfzig wird es Jeder einsehen.“

Nach Aagabe vo de „Jewish Colonization Association“ händ im Jahr 1898 5.200 Jude in Palästina i landwirtschaftliche Mustersidlige gläbt.. 1909 isch Tel Aviv gründet worde, die ersti moderni jüdischi Stadt in Palästina.

Dur de Siig vo de Brite im Erste Wältchrieg isch 1917 d osmanischi Herrschaft über Palestina beendet worde. Im Aschluss a d Konferenz vo Sanremo 1920 hät de Völcherbund 1922 em Vereinigte Königriich s Mandat für Palästina übertreit. Im Juli 1922 händ d Brite Palästina i zwei Verwaltigsbezirk, Palästina und Transjordanie, teilt. Währed de britische Herrschaft sind vili Jude igwanderet. Zwüsche 1924 und 1932 isch die vierti Iwanderigswälle choo und die föifti zwüsche 1933 bis 1939.

1937 hät di britischi Peel-Kommission en erste Teiligsplan vorgschlage. Will d Jude a de Küstegebiet und in Galiläa d Bevölkerigsmehrheit usgmacht händ, wäred die Gebiet Täil vom jüdische Staat worde. De Plan isch aber gschiteret, wil d Araber ihn abglehnt händ.

Währed em Zweite Wältchrieg händ die Dütsche plant, Palästina z erobere, d Brite z vertriibe und d Jude uszrotte.

Im Jahr 1946 isch Transjordanie unabhängig worde. Am 29. November 1947 hät d Generalversammlig vo de Vereinte Natione mit ere Zweidrittelmehrheit für de UN-Teiligsplan für Palästina gschtimmt. De hät sölle s Gebiet i en jüdische und en arabische Staat iteile, wobi de Grossruum Jerusalem under internationali Kontrolle gschtellt worde wär.

D Jude und vor allem die Überläbende vom Holocaust händ em Plan zuegschtimmt, für dass si ändlich en äigene Staat ha würded. D Araber hingäge händ en aber abglehnt.

Da s britische Mandat für Palästina am 14. Mai 1948, eme Fritig, z Nacht am Zwölfi hät sölle ände, hät sich de Jüdischi Nationalrat im Stadtmuseum vo Tel Aviv am vieri am Namittag no vor em Sunnenuntergang und eso vor em Aafang vom Sabbat, versammlet. Unter em Porträt vom Begründer vo de zionistische Bewegig, vom Theodor Herzl, hät de David Ben Gurion i de Unabhängigkeitserklärig "„ufgrund vom natürliche und historische Rächt vom jüdische Volk und ufgrund vom Beschluss vo dr UNO-Vollversammlig“" d Errichtig vom Staat Israel verchündet. Ölf Minute spöter händ die Vereinigte Staate vo Amerika de neui Staat anerchännt, d Sowjetunion isch am 16. Mai gfolgt.

De Jahrestag vo de Staatsgründig, Jom haAtzma'ut, wird nach em jüdische Kaländer am 5. Ijjar (öppe zwüsched em 20. April und em 20. Mai nach em gregorianische Kaländer) gfiiret.

No in de Gründigsnacht händ d Armeä vo Ägypte, Saudi-Arabie, Jordanie, em Libanon, em Irak und Syrie, wo de neui Staat nit anerchännt händ, ohni Chriegserchlärig Israel aagriffe und de Israelischi Unabhängigkeitschrieg (Ersti Arabisch-Israelischi-Chrieg), wo vom Mai 1948 bis Juli 1949 duret hät, isch usbroche. 1949 hät Israel mit jedem vo de arabische Agriferstaate es Waffestillstandsabkomme unterschribe. D Gebiet, wo nach em Teiligsplan für d Palästinenser vorgseh und vo arabische Armeä bsetzt gsi sind, sind entweder unter jordanischi (Westjordanland) oder unter ägyptischi Verwaltig (Gazastreife) cho.

Wo Ägypte dr Suezkanal gäge bestahends Rächt verstaatlicht hät, händ Frankriich, Grossbritannie und Israel 1956 d Sues-Kampagne duregfüehrt. De Plan isch gsi, dass nach eme israelische Agriff die beide ehemalige Grossmächt als schinbar neutrali Chräft interveniere und s Kanalgebiet bsetze würded. Am 29. Oktober 1956 sind israelischi Truppe i de Gazastreife und de Sinai vorgstosse und am 5. November händ die europäische Truppen agfange lande, aber wägen em Druck vo dr internationale Gmeinschaft hät d Kampagne bald müesse beändet werde. Israel, Frankriich und Grossbritannie händ ihri Truppe zruggzoge und de Kanal isch wider internationalisiert worde.

1966 isch d Zahl vo de Aagriff vo arabische Terroriste in Israel uf 41 gstiige, und scho i de erste vier Mönet vom Jahr 1967 isch es zu 37 Überfäll cho. Die ägyptischi Armee hät am 15. Mai 1967 (am Jahrestag vo de israelische Unabhängigkeitserchlärig) die demilitarisierti Zone vom Sinai bsetzt. Unterstützt worde sind si debi vo exil-palästinensische Kampfeinheite. Am 16. Mai hät de ägyptischi Staatspräsident Gamal Abdel Nasser d UNO-Truppe, wo sit 1956 döt stationiert gsi sind, ufgforderet, s Gränzgebiet zu Israel z verlah. Dere Forderig isch de Generalsekretär vo dr UNO, dr Sithu U Thant, nochegä. Am 18. Mai händ sich die syrische Truppe uf Kampfhandlige uf de Golanhöhe vorbereitet.
Am 22. Mai hät die ägyptischi Armee d Strass vo Tiran (de Zuegang zum Golf vo Akaba) für di israelischi Schifffahrt gsperrt. Am 30. Mai hät Jordanie mit Ägypte en Militärpakt gschlosse. Am 4. Juni isch de Irak unter em Presidänt Abdur Rahman Aref em Militärbündnis vo Ägypte, Jordanie und Syrie biträte.

Am 5. Juni 1967 hät de Sächstagechrieg aagfange. Israel isch em plante Agriff vo Ägypte, Syrie und Jordanie dur en Präventivschlag zvorcho und hät de Gazastreife und d Sinai-Halbinsle, s Westjordanland und Ostjerusalem und schliesslich d Golanhöchi bsetzt. D Armeä vo dr Nochberstaate händ nüt dergäge chönne tue und am 11. Juni isch de Waffestillstand unterschriibe worde. Am 19. Juni hät di israelischi Regierig bschlosse, bi de Fridensverhandlige azbiete, die bsetzte Gebiet würde zruggä, aber am 1. Septämber händ die arabische Staate d Khartum-Resolution verabschiidet, wo din festgleit gsi isch, si welle gar nöd mit Israel verhandle. I de UNO-Resolution 242, wo der Sicherheitsrat am 22. Novämber 1967 verabschidet hät isch Israel ufgforderet worde, sich us de Gebiet zruggzieh, wo s im Sächstagechrieg eroberet hät. Im Gägezug hätti Israel territoriali Unversehrtheit garantiert werde sölle.

Mehr als 175.000 Palestinänser sind nach em Chrieg us ihrere Heimat im Jordantal gflüchdet. Nach em Chrieg hät Israel i de eroberete Gebiet mit em Bau vo jüdische Sidlige agfange.

Zwüsche 1968 und 1970 hät en "Abnutzigschrieg" zwüsche Israel und Ägypte stattgfunde. I dere Zyt, vo 1969 bis 1974, hät d Golda Meir as ersti Frau s Amt vom israelische Ministerpräsident usgüebt.

1973 am Jom Kippur-Tag, em jüdische Versöhnigstag, isch wider en Chrieg usbroche, wo als «Jom-Kippur-Chrieg» bekannt isch. Ägypte und Syrie sind vo de Sowjetunion militärisch usgrüstet worde und händ Israel agriffe. De Tag isch vo de Agrifer usgläse worde, wil si glaubt händ, dass si am höchste jüdische Fiirtig, wo s öffentliche Läbe in Israel witgehend stillstaht, schnäll grossi Erfolg chönnted erziile. Am Aafang sind d Agriifer au guet voracho, aber schliesslich isch die syrischi Armee vo Israel, wo sini Truppe schnäll mobilisiert hät, vernichtend gschlage worde, und die ägyptischi im Sinai isch iikesslet gsi und vor dr Vernichtig gstande. D USA händ vermittlet und e Waffestillstand isch underschriibe worde. Mit eme Ölembargo gäge d USA händ d Araber probiert, politisch Druck uszüebe, und eso d Ölkrise vo 1973 usglöst.
Am 9. Novämber 1977 hät de ägyptischi Präsident Anwar as-Sadat im ägyptische Parlamänt, wie scho 1971, e Fridensinitiative aakündet. Das isch de Afang vom erfolgryche Fridensprozess im Nöche Oste gsi. 1979 händ Israel und Ägypte en Fridensvertrag unterschribe, wo unter anderem d Rückgab vo de Sinai-Halbinsel bis 1982 greglet hät.

Scho direkt nach em Sächstagechrieg 1967 isch di israelischi Gsetzgäbig au uf de Ostteil vo Jerusalem usgwitet worde. Am 30. Juli 1980 hät d Knesset s Jerusalemgsetz verabschidet und hät demit Jerusalem zur ewige und unteilbare Hauptstadt vo Israel erchlärt. D Annexion vo Ostjerusalem wie au d Annektierig vo de Golanhöhe im Jaar 1981 händ s israelische Staatsgebiet um 2000 Quadratkilometer erwitert.

Im Juni 1981 hät Israel in de irakisch-iranische Konflikt igriffe: Israelischi Flugzüg händ de Atomreaktor Osirak i de Nöchi vo Bagdad zerstört.

Sit de 1980er Jahr händ d Spannige zwüsche Israelis und Palestinänser immer meh zuegnoo. Im Juni 1982 hät de erschti Libanonchrieg wäge Aschläg vo de Palestinänsische Befreiigsorganisation (PLO) gäge Israel aagfange. De israelischi Regierigschef Menachem Begin hät de Libanon dur di israelischi Armee la agrife, da d PLO ihri Aktione us Beirut koordiniert hät. Nach de Bsetzig vo Beirut dur d Israelis hät sich d PLO us em Libanon müesse zruggzieh. De Chrieg hät im Septämber vom gliche Jahr ufghört. Nach Schätzige sind öppe 10.000 Mänsche ums Läbe cho. Israel hät de Südlibanon bis 1985 bsetzt und bis 2000 döt no e Sicherheitszone gha. Syrie hät de Libanon sinersits bis 2005 bsetzt.

Im Jahr 1987 sind gwalttätigi Unrueh zwüsched Palestinänser und Israelis usbroche, die so genannti „Erschti Intifada“. Im so genannte „Chrieg vo de Stäi“, wo bis 1991 duuret hät, hät s immer wider Kämpf zwüsched dr israelische Armee und ufständische Palestinänser geh. Israel hät i dere ganze Zit käi richdigi Antwort gfunde, wie mä d Palestinänser, wo de Soldate Stäi aagrüehrt händ, chönnt behandle, ohni sass d Reakzion z hert würdi usfalle.

Es het immer wider Iniziative gee, dr Fridensprozäss voraazbringe. 1991 isch dr reakzionäär israelisch Ministerpresidänt Itzchak Schamir an d Madrider Konferenz gange und isch mit de Palestinänser am gliiche Tisch gsässe, was wenigstens für ihn e groosse Schritt gsi isch. 1992 isch dr Jitzhak Rabin vo dr Arbetspartei Prömieeminister worde, und under im isch im Joor 1993 dr Fridensbrozäss vo Oslo in Gang cho, wo so heisst, wil di erschte Verhandlige zwüsche israelische und palästinensische Gsandte do derfür im Gheime z Oslo stattgfunde händ. S erschte Oslo-Abkomme (Oslo I) isch z Washington abgschlosse worde, won en Abzuug vo dr israelische Armee us em Westjordanland und em Gasasträife vorgsee hät und e palestinänsischi Sälbstverwaltig i dene Gebiet. Denn hätted no meh Verhandlige sölle choo zum de Status vo de palestinänsische Gebiet festzlegge. Zum Vorwärtschoo het mä problematischi Pünkt wie d Jerusalemfrag oder s Flüchtlingsproblem usklammeret. Nach em Gasa-Jericho-Abkomme und Oslo II isch dr |Oslo-Friidensbrozäss aber stecke blibe. In Camp David het dr israelisch Prömieeminister Barak im Juli 2000 em Schef vo dr PLO, em Jassir Arafat, abote, nüün Zäätel vom Westjordanland de Palästinenser z überlah, dr ganz Gasasträife und dezue Ostjerusalem as Hauptstadt vom ene nöije palestinänsische Staat. Für s Land, wo entäignet worde isch, hätt s sölle Entschädigunge gee. Dr Arafat hät aber mee wölle und hät verlangt, dass alli Flüchtling uf s Land chönned zruggchoo, wo ne vor 1967 ghöört hät. Israel hät das abgleent.

Am 26. Juli 1994 händ dr König Hussein vo Jordanie, dr israelisch Ministerpresidänt Jitzchak Rabin und dr amerikanisch Bresidänt Bill Clinton z Washington dr israelisch-jordanisch Fridensvertrag abgschlosse.

Ab de 2000er Jahr isch d Gwalt i de Gebiet vo dr Autonomiibehörde wider gwachse. Wo dr Ariel Scharon im Septämber 2000 e Bsuech uf em Tämpelbärg gmacht het, het dr zwäit palästinensisch Ufstand aagfange, d "al-Aqsa-Intifada". Im Gägesatz zur erste Intifada isch die zwäiti vo Aafang aa e bewaffnete Ufstand gsi mit vile Sälbstmordattentat uf israelischi Ziviliste. As Reakzion hät di israelischi Armee Vergältigsschleeg usgfüert und debii groossi Teil vo dr Infrastruktur in d palestinänsische Gebiet zerstört.

Währed dere Intifada hät s 20.406 Aaschleeg gäge Israelis gee, von dene sin 138 Sälbstmordaaschleeg gsi, 13'730 Überfäll mit Schusswaffe und 460 Aagriff mit Qassam-Rageete. D Zitig "Jedi’ot Acharonot" het gschriibe, dass 1036 Israelis umchoo siged, 715 von ene Ziviliste, und 7054 sind verletzt worde. Bi de Palestinänser hät s 3592 (palestinensischi Kwelle sääge 3336) Tooti gee, 985 von ene Ziviliste. Israel hät 959 vo de Palästinänser, wo umchoo sind, as Terroriste bezäichnet, 208 sind ziilt döödet worde; mee as 600 sind Mitgliider vo de Sicherhäitsdienst vo dr Autonomiibehörde gsi.

Nach drü Jahr mit vil Aaschleeg hät d Regierig vom Ariel Scharon i Speraalaage um dr Gasasträife und um s Westjordanland die äinzigi Möglichkäit gsee, d Sälbstmordattentaat z stoppe und hät 2003 aagfange, d Gränze zwüsche Israel und de israelische Sidligszoone uf dr äinte Site und em palestinensisch bewonte Westjordanland und Gasasträife uf dr andere Site mit Heeg und Muure abzsichere. Dr Verlauf vo de Speeraalaage isch a mehrere Stelle umstritte. D Aaschläg sind druf nach israelische Kwelle starch zrugggange. Am 8. Februar 2005 händ dr palestinensisch Presidänt Mahmud Abbas und dr Ariel Scharon in Scharm-el-Scheich e Waffestillstand abgschlosse.

Im August 2005 hät Israel alli 21 jüdische Sidlige im Gasasträife (Gusch Katif) und vier witeri im Westjordanland gruumt und öppe 8000 jüdischi Sidler umgsidlet. Sust sind aber d Sidlige im Westjordanland witer usbaut worde.

Im Januar 2006 hät d Hamas d Wahle i de Palestinensische Autonomiigebiet gwunne. Dr israelisch Ministerpresidänt Ehud Olmert hät i sim Konwergänz-Plan de Palästinänser churz druf en äigene Staat aabote. Si hätted allerdings uf gwüssi Gebiet müesse verzichte. Es isch aber nüt drus worde. Extremistischi Palestinänser händ vom Gasasträife us Israel mit Kassam-Rageete afo beschiesse, und d Ufforderig vom Abbas, dr Waffestillstand iizhalte, hät nüt gnützt. Am 25. Juni 2006 isch die israelischi Armee as Reakzion uf d Entfüehrig vom Soldat Gilad Schalit i de Gasasträife iimarschiert und hät det s zentrale Chraftwärch und anderi Iirichtige zerstört. Meh als 280 Palästinänser, vili von ene Ziviliste sind debii umchoo.
Au nach em Abzuug im Jahr 2000 vo dr israelische Armee us em Südlibano, hät d Hisbollah Israel witer aaggriffe. Ändi Mai 2006 hät die israelischi Luftwaffe zwäi Stützpünkt vo militante Palestinänser im Libanon bombardiert. Am 12. Juli 2006 hät d Hisbolla zwäi israelischi Soldate entfüert. Am Daag druf häi israelischi Kampfflugzüüg dr internazional Flughaafe z Beirut, Infrastruktuuraalaage und Ortschafte, wo as Hisbolla-Hoochburge bezäichnet worde si, bombardiert. D Hisbolla het drfür Israel mit Rageete beschosse. Wo scho 43 israelischi Ziviliste und mee as duusig Libanese umchoo si, hät dr UNO-Wältsicherhäitsroot am 12. August 2006 d Resolution 1701 beschlosse. Dr Waffestillstand isch am Boode witgehend iighalte worde, in dr Luft häi israelischi Fluugzüüg aber witer Erkundigsflüüg undernoo. Noch dr Resoluzioon hätte d Hisbollah und anderi bewaffneti Grubbe vo UNO-Sicherhäitsdrubbe müesse entwaffnet wärde, was aber nie passiert isch.

D Hamas hät noch eme palestinänsische Bürgerchrieg d Kontrolle über e Gasasträife übernoo, und sit denn sind die Palestinänsische Autonomiigebiet "de facto" in zwäi Gebiet däilt, und Israel hät e Blockade über e Gasasträife verhängt. D Hamas, wo s Existänzrächt vo Israel kategorisch ablehnt, schafft sit denn am Ufbau vom ene fundamental-islamistische Staat. Wil d Hamas sit 2007 in ere Äinhäitsregierig mit dr Fatah sitzt, hät Israel au d Verhandlige mit de Palestinänser nid witergfüert. Israelischs Gebiet isch immer wider us em Gasasträife mit Rageete beschosse worde. Am 27. Dezämber 2008 hät denn die israelischi Armee im Gasasträife d Operazion «Gossnigs Blei» aagfange, wo am 18. Januar 2009 z Änd gange isch. D Akzione sind vor allem gäge Waffelaager, Schmuggeltunnel und Usbildigslaager grichdet gsi, aber bim Kampf in ere urbane Umgäbig mit ere groosse zivile Bevölkerig sind au hunderti vo Ziviliste under de Opfer gsi.

Es hät aber immer wider Rageeteaagriff vo Gasa us uf Israel gee, und am 14. Novämber 2012 hät die israelischi Armee as Reakzion druf mit dr Operazioon «Wulchesüüle» versuecht, d Hamas und andere extremistischi Gruppene militärisch z schweche..

Im Juli 2014, nach em Mord an drü jüdische Schüeler und em Rachemord am ene palestinänsische Teenager isch wider e Rageetechrieg zwüsche Gasa und Israel usbroche.

2014 zellt Israel 8.180.300 Iwohner, rund 6.135.000 (rund 75,0 %) devo Jude und 1.694.000 (20,7 %) Araber. Anderi Iwohner sind rund 351.000 (4,3 %).

Uf d Iwohnerzahl bezoge staht Israel 2014 a der 96. Stell vo alle Länder, grad nach Österrich und vor de Schwiz.

Öppe 91 % vo de Bevölkerig läbet i urbane Gebiet, 25 % i einere vo de Grossstädt vom Land. D Bevölkerig wachst um 1,8 % pro Jahr, rund 70 % sind im Land gebore, 30 % sind jünger als 14 Jahr alt. D Bevölkerigsdichti betreit rund 380 Persone pro km².

D Staatsaghörigkeit vo Israel chunt me dur Geburt oder Ibürgerig über. Durs "Rückkehrgsetz" chönd grundsätzlich alli Jude, wo vo irgend wo uf der Wält nach Israel wänd iwandere, di israelischi Staatsbürgerschaft anää, und es isch derbi au e doppleti Staatsaghörigkeit möglich.

Die israelischi Statistik unterscheidet zwüsche „Jude“ und „Araber“, und drzue chunnt sit 1995 no d Gruppe „Anderi“.

2014 sind guet 75 % vo de israelische Bevölkerig nach em israelische Inneministerium Jude gsi. Under de jüdische israelische Bevölkerig händ 2001 26 % wenigstens e Eltereteil ghaa, wo in Israel gebore isch, 37 % sind Israelis vo de erste Generation, 34,8 % Iwanderer und deren ihri diräkte Nachkomme us Europa und Nordamerika und 25,3 % Iwanderer und dere ihri Nachkomme us Asie oder Afrika, hauptsächlich us de muslimische Länder. Nach de Uflösig vo de Sowjetunion sind über ei Million sowjetischi Jude nach Israel igwanderet (es Sächstel vo de Bevölkerig), devo ellei i de Zit vo 1989 bis 1999 meh als 750.000.

Innerhalb vo de jüdische Bevölkerig wird unterschide zwüsche

20,7 % vo de israelische Bevölkerig sind Araber. Die arabischi Bevölkerig läbt zum Teil i gmischte arabisch-jüdische Städt wie Haifa, Jerusalem, Akko und Ramle. De grösser Teil läbt i arabische Ort in Galiläa, in de östliche Landesäbeni sowie im nördliche Teil vom Negev. 10 % sind Beduine, vili mit festem Wohnsitz, witeri 10 % sind Druse, wo d Dörfer von ene in Galiläa, uf em Karmel und em Golan liget.

Dä Deil vo dr Bevölkerig, wo vom Inneministerium als „Anderi“ bezeichnet wird, zellt 322.000 (4,4 %) Persone und umfasst unter anderem nödjüdischi Iwanderer, d Bahai, wo sich nöd nur als eigeni Religionsgmeinschaft bezeichnet sondern au als eigeni Bevölkerigsgruppe, d Alawite, d Ahmadi, d Samaritaner und zwei Dörfer mit Tscherkesse.

Sit de 2000er Jahr läbet in Israel au mehreri Tusig asiatischi Gastarbeiter und Asylbewerber us Afrika. In Israel gits no e chlini Minderheit vo europäische Christe; die bestaht vor allem us Russe, Ukrainer und Pole.

D Israelis i de bsetzte Gebiet läbet vor allem im Westjordanland. I de Golanhöchene, wo 1981 annektiert worde sind, und in gwüssne Kwartier vo Ostjerusalem gits aber au e grossi Zahl vo israelische Sidlige, wo meh Juude läbe as Araber i dr nöche Umgäbig.

Mitti 2012 hät s rund 250 israelischi Sidlige und Usseposte ggä, wo im Ganze über 600.000 Iwohner gha händ. Devo läbet rund 350.000 i de Sidlige im Westjordanland, öppe 300.000 in und um Ostjerusalem und rund 20.000 i de 33 Sidlige uf de Golanhöchene. Bis August 2005 händ ungfähr 7500 Israelis i de Sidlige vom Gazastreife gläbt.

Die Unabhängigkeitserklärig vom Staat vo 1948, wo aber i keim Gsetz verankeret isch, garantiert d Religionsfreiheit. D Religionsgmeinschafte dünd ihri religiöse und heilige Stätte sälber verwalte, gsetzlichi Regelige söllet de freii Zugang garantiere und vor Entweihig schütze. Anerchännti Religionsgmeinschafte sind die jüdischi, die islamischi, die verschidene christliche Chilegmeinden und die vo de Druse und de Bahai. Die staatlich anerkannte Religionsgmeinschafte händ es Recht uf interni Autonomii und uf staatlichi Finanzierig vo ihre Gebätshüüser und vo de Ghälter vo de religiöse Amtsträger.

Guet 75 % vo de Bevölkerig vo Israel sind Jude. Demit isch Israel de einzigi Staat uf de Wält, wo d Jude e Bevölkerigsmerheit bilded. Nach ere Umfrag us em Jahr 2009 händ sich 

D Mehrheit vo de israelische Araber sind sunnitischi Muslime. Im Jahr 2001 sind es 1.004.600 ksi, rund 17 % vo de Bevölkerig. De Teil vo de Christe a de Bevölkerig hät öppe 2,1 % betreit, devo 113.100 arabischi Christe und 25.400 nöd-arabischi Christe. Die meiste sind Ahänger vo de griechisch-orthodoxe Chile, vo de insgsamt 138.500 Christe sind circa 75.000 Katholike. D Druse händ mit 106.300 1,7 % vo de Bevölkerig usgmacht.

Die wältwit einzigi Gmeind vo Samaritaner zellt 751 Persone (Ändi 2011). Öppe drü Viertel vo ihne läbet in Israel, de Rest im Westjordanland. In Israel läbet nach eigene Aagabe öppe 25.000 Karäer und e nöd bekannti Zahl vo messianische Jude, wo gwüssi Elemänt vo de jüdische Religion überno händ, jedoch de Jesus vo Nazaret als Messias agsänd und em Christetum zuegrächnet werdet.

Schliesslich läbet no es baar hundert Bahai in Haifa und de Umgäbig, wo sich ihri zentrale Heiligtümer befindet, wo s Bahai-Wältzentrum bildet. Sit 2008 zellt s zum UNESCO-Wältkulturerb.

Au wänn sich im öffentliche und im Gschäftsläbe die einzelne Mänsche mit verschidnigem ethnischem und religiösem Hintergründ vermisched und mit wenig Riibige zsämme schaffed, gits Problem, wenn s ums Zsämmeläbe gaht. D Araber läbed zum gröschte Teil i ihrne eigene Dörfer und Städt und dräffed sich gsellschaftlich wenig mit Jude. Will si aber zu verschidene Grossfamiliene, Religione und Ethnie ghöred, git s immer wider Usenandersetzige, zem Bischbil het dr Bau von erä Moschee z Nazareth im Johr 2002 bi de arabische Christe döt vil böses Bluet gschafft und isch denn vo dr Regierig ufghalte worde.

Die mäiste Lüt schwätzed Nöihebräisch, d Araber reded under sich e sürisch-palestinänsische Dialäkt vom Arabische, wo vor allem im Wortschatz starch vom Hebräische beiiflusst isch. Vo de Sprache, wo d Iiwanderer mit sich brocht händ, wie Russisch, Dütsch, Polnisch, Marokkanisch, Jiddisch, Ladino und e Huffe anderi, spilt im öffentliche Läbe nume Russisch no e Rolle wäge dr groosse Zaal vo Iiwanderer, wo i de letschte Jahrzähnt vom 20. Jahrhundert us de Sowjetunion uf Israel choo sind, und wil d Russe ihri Muetersprach witer pfläged. Die mäiste jüdische Israelis lehred Änglisch as ersti Främdsprach. Für die israelische Araber isch Hebräisch a de Schuel obligatorisch.

D Amtssprache sind Hebräisch und Arabisch. Strasseschilder sind im Allgemäine uf Hebräisch und Änglisch, i arabische Sidligsgebiet chunnt no Arabisch dezue.

D Läbeserwartig z Israel ghöört zu de höchste uf de ganze Wält und isch im Jahr 2011 uf 81,07 Jahr gstande, 83,36 Jahr für Fraue und 78,88 Jahr für Manne. Israel hät e Fertilitätsrate vo 2,67 und das isch die höchsti under de Industriistaate. Groossi Familie händ vor allem die Ultrareligiööse und d Beduine. Die muslimische Araber händ fast zwäimol so vil Chind wie dr israelisch Durchschnitt, währed die christliche Araber e chli weniger Chind als dr Durchschnitt händ.

Nach de Gründig vom Staat Israel im Jahr 1948 händ uf em israelische Gebiet öppe 806.000 Mänsche gläbt. I de folgende Jahr isch d Bevölkerigszahl starch gstige. De Zuewachs isch de Immigration vo de Jude us Europa und us einige arabische Staate z verdanke gsi.

D Gsamtbevölkerig vo Israel isch im Lauf vo de Gschicht vom Staat nie gsunke. Trotz em Nahostkonflikt und de arabisch-israelische Chrieg wachst d Bevölkerig witerhin. Nur wägen em Jom-Kippur-Chrieg sind über 130'000 Israelis us Israel emigriert. De Bevölkerigsverlust hät chönne dur die höchi Geburterate vo jüdische Familie wieder ufgfange werde. Nach em Ändi vo de Sowjetunion sind über 700.000 sowjetischi Jude nach Israel igwanderet, was en Bevölkerigszuewachs vo über 20 % bedütet hät. Ab 1996 hät s Wachstum vo de Bevölkerig sich afa z verlangsame, wo d Regierig e strafferi Stüür- und Gältpolitik verfolgt hät. Sit de 2000er Jahr nimmt d Bevölkerig wieder starch zue.

S aktuelle Bevölkerigswachstum ligt bi öppe 1.8 Prozent pro Jahr und überstigt demit s Bevölkerigswachstum vo Indie und vo China. Lut de israelische Prognose wird d Bevölkerig aber no stercher zueneh und Israel chönnti 2016 bereits nün Millione Iwohner ha.

<div style="float:left;">
Israel wiist e Bevölkerigsdichti vo öppe 381 Iwohner pro Quadratkilometer uf. D Bevölkerigsdichti isch aber unglich verteilt. Gebiet, wo me nid gue drin cha läbe, wie d Negev-Wüsti händ e gringi Bevölkerigsdichti; d Golanhöchene sind ebefalls eher schwach besidlet. Im Arava, dem Teil vom Land, wo am wenigschte Lüüt woonet, läbet uf eim Quadratkilometer durchschnittlich nur 20 bis 30 Mänsche.

De bi witem gröschti Teil vo de Bevölkerig läbt i de Grossstädt Tel Aviv-Jaffa, Haifa und Rischon LeZion a de Küstenregione iam Mittelmeer. Mit über 3000 Mänsche pro Quadratkilometer sind das die Ort, wo am meischte Iwohner händ. Witeri dicht besidleti Ort sind Jerusalem und s Umland vo dere Stadt. Israel isch vo allne Staate vo dr Wält uf em 33. Rang, was d Bevölkerigsdichti agoot, aber uf em erschte vo de Staate im Nöche Oste.

Bi de Gründig 1948 händ nur öppe 30 Prozänt vo de Iwohner in Städt gläbt, wobi de Unterschied zwüsche de Araber und Jude gross gsi isch; öppe 75 Prozänt vo de israelische Jude händ damals in Städt gwohnt. Im Jahr 2013 hat de Urbansierigsgrad nach Angabe vo de israelische Regierig über 78 Prozänt erreicht. Demit isch d Urbansierig witus stercher als im Verglich zu andere Industriestaate gsi. Das chunt vor allem do dervo, dass d Städte bis i d 1950er Jahr fast dr einzigi Wohnruum z Israel botte händ. Zuedem häts bis zum Sächstagechrieg vom Johr 1967 immer wieder arabischi Terroraschläg uf jüdischi Sidlige im Gränzland gee, wo derbi vil Mänsche gstorbe sind, und vili Familie sind vom Land wäg gflüchtet. Erscht wo me agfange hät, au die Landesteil, wo schwiriger zum Bewohne sind, z erschlüsse, duet sit der Mitti vo de 1980er Jahr de Urbansierigsgrad vo Israel wieder sinke.

Sit einige Jahre gits keini genauerere Date, wo sich mit de israelische Uswanderig befasset. I de letschte Jahrzähnt hät d Emigration us Israel dütlich zuegno. Bis 1990 sind öppe acht Prozänt vo de jüdische Bevölkerig vo Israel usgwanderet. Vo 1990 bis 2005 sind 230.000 Israelis usgwanderet. Die meiste sind vorane nach Israel igwanderet. Bis 2005 sind wieder 15 Prozänt igwandert. 2007 sind 21.500 Israelis usgwanderet, dies isch die letschti grossi Uswanderigswälle us Israel gsi. Sit 2008 gaht de Emigrationsgrad zrugg, und 73 Prozänt vo de usgwanderte Jude und 4 Prozent vo de Araber sind bis 2013 wieder nach Israel zruggkehrt. Lut em israelische "Central Bureau of Statistics" läbet hüt wältwit 650.000 emigrierti Israelis im Usland.

Israel isch ä parlamentarischi Republik mit indiräkter Demokratii. Alli erwachsene israelische Schtaatsbürger händ s aktive und s passive Wahlrächt, wenn si sich i de Wählerlischte händ la iischriibe.

S israelische Parlament, d Knesset, hät 120 Mitgliider. Wahle finded alli vier Jahr statt, usser wenn s Parlament es Gsetz zur Uflösig vom Parlamänt und früeji Neuwahle verabschidet. Gwählt wärded Lischte, wo vo de Parteie ufgschtellt wärded. Dr Wähler het bim Abschtimme käi Iifluss uf ihri Zsämmesetzig. Für zum die Abgeordnete z schütze vor mögliche Verschtöss gägen ihri Unabhängigkeit dur d Regierig, cha nur d Knesset sälber d Immunitet vom ä Knessetmitglied ufhebe.

Dr Staatsbresidänt wird vo dr Knesset in gheimer Abschtimmig gwählt. Si wichtigschti politische Rolle isch sini Wahl vom Premierminischter, wo im allgemeine ä gwählte Knessetabgeordnete isch. Dr Staatsbresidänt hät au s Rächt, Begnadigunge z erteile. Suscht isch si Rolle meischtens nur repräsentativ.

Dr Premierminischter wird vom Staatsbresidänt ernännt und muess si Regierig vo dr Knesset la guetheisse. Die wichtigschte Minischterie sind s Minischterium vom Premierminischter, s Usseminischterium, s Verdeidigungsminischterium, s Inneminischterium, s Erziehigsminischterium, s Juschtizminischterium und s Finanzminischterium.

Es git drü Instanze: s Fridensgricht ("Beit Mischpat haSchalom"), s Bezirksgricht ("Beit Mischpat mehozi") und s Oberschte Gricht ("Beit haMischpat haelion"), wo au as en Art Verfassigsgricht ("Beit Din gavoah leZedeq", abkürzt "Bagaz") fungiert. Wil Israel käi gschriibeni Verfassig hät, hät s Oberschte Gricht i de letschte Jahrzähnt e schtarche Aktivismus afe zeige, und i Frage, wo d Gsetz käi Antwort gä händ, neui Richtlinie gsetzt, anschtatt d Lösig vo de Problem im politische Prozäss z überlah.

Usserdäm git s d Arbedsgricht, d Verchehrsgricht und die religiöse Gricht, wo über Scheidig und anderi Aaglegeheite entscheide, wo de Staat de religiöse Instanze überlah hät.

D Armee hät ihri eigene Gricht, wo nit vo de zivile Gricht abhänged, usser em Oberschte Gricht, wo i jedem Fall die höchschti Instanz isch.

Die israelisch Innepolitik isch schtark vom israelisch-arabische Konflikt beiiflusst. Uf dr einte Site händ d Jude Angscht vor Terroraschleg, Rageetenagriff und offnigem Chrieg und siget drum liecht parat, drängendi soziali Probleem uf die langi Bank z schiebe, währed die israelischen Araber Gliichberächtigung verlanged, aber schynts vilfach nid derzue bereit siget, Militär- oder Zivildienscht z leischte.

Die israelische Parteie chönd i sächs Gruppe iiteilt wärde, wobii rächts und linggs mängisch weniger soziali, als uussepolitischi Definitione sind:

D Parteie wärde vom Staat finanziell underschtützt, je nach dr Zahl vo irne Abgordnete i de Knesset. Si setzed d Lischte vo irne Kandidate zsämme nach verschidnige Syschtem: diräkti Abschtimmige vo de iigschriibnige Parteimitgliider, Wahle a Parteikongräss, Usläse vo de Kandidate dur d Parteifüehrig usw.

Israel hät e technologisch hoch entwickleti Märtwirtschaft mit hochem Staatsaatäil. E wichtige Arbetgeber isch wege dem au dr öffetlich Dienst, wo 33 % vo dr israelische Arbetnähmer din schaffe. I dr Industri schaffe 17 %, in Turismus, Handel und Finanze 20 % un 28 % in andere Beriich (Dienstläistige usw.).

Dr Staatshuushalt hät 2016 Uusgabe von umgrächnet 88,7 Mrd. US-Dollar umfasst un Iiname vo umgrächnet 80,7 Mrd. US-Dollar. Dodrus ergit sich e Huushaltsdefizit in Höchi vo 2,4 % vom Bruttoinlandsprodukt (BIP).D Staatsverschuldig isch 2016 bi 121,1 Mrd. US-Dollar oder 62 % vom BIP gläge. I dr letschte Joor hät Israel bi dr Sanierig vo siim Staatshuushalt Erfolg vorzwiise. 

Rund d Helfti vo dr staatliche Uuslandsschulde hät Israel bi dr USA, sinere Hauptquälle für politischi, wirtschaftlichi und militärischi Unterstützig. E verhältnismässig grosse Aatäil vo dr israelische Uuslandsschulde wird in Form vo State of Israel Bonds vo Privatinvestore ghalte. D Kombination vo amerikanische Kreditgarantie un direkte Aaläihe bi Privatinvestore macht s Israel möglich, zue günstige Zinssätz z leene, mänkmol unterhalb vo dr märtüebliche Zinssätz. Die Politik wird au vo Dütschland unterstützt, go s strategische Ziil vo dr Existenzsicherig vom jüdische Staat z erräiche.

2015 isch s Wirtschaftswachstum bi gschätzte 2,4 % gläge und domit unter em Vorjahreswachstum vo 2,8 %. S Bruttoinlandsprodukt vo Israel isch im Joor 2014 bi insgsamt 305 Milliarde US-Dollar gläge, s Bruttoinlandsprodukt pro Chopf bi 37.731 US-Dollar. D Arbetslosigkäit isch 2015 bi ca. 5,4 % gläge.

Israel isch bi fossile Energiträger (Öl, Ärdgas, Choole), bi Frucht, Rindfläisch, Roostoff un militärischer Uusrüstig vo Import abhängig. Im Land hät s gringi Mängene vo Öl, Phosphat, Pottäsche und Kaolin. Öb Israel Edelmetall und Edelsteine als witeri Bodeschätz hät, wäiss me nöd. Me vermuetet aber grossi Goldvorchoo. Bi Ärdgas dütet sich e Wandel bi dr Importabhängigkait aa, sit vor dr Mittelmeer-Küste vier Lagerstätte entdeckt worde sin. Vom Gasfeld „Tamar“, wo rund 90 Kilometer vor Haifa lit, förderet Israel sit 2014 Ärdgas, wo i d südisraelisch Stadt Aschdod gläitet wird. Mittelfristig will me in Zämmenarbet mit Zypern Ärdgas als Flüssiggas au uf Europa exportiere.

Trotz dr begränzte natürliche Ressurse hät Israel sii landwirtschaftliche und industrielle Sektor i dr letschte zwänzg Joor intensiv entwicklet. Mit Lääbesmittel versorgt sich Israel, abgsää vo Frucht und Rindfläisch, fascht ganz sälber. Israel hät wichtigi Kapazitäte bi Ärdölraffinerie, Diamantschlifereie und i dr Fabrikation vo Halbläiter. Wichtigi Exportartikel sin gschliffeni Diamante, Spitzentechnologie, militärischi Uusrüstig, Software, Arznäimittel, Fiinchemikalien und landwirtschaftlichi Produkt (Frücht, Gmües un Blueme, mittlerwiili au Kaviar). Israel investiert mee Gäld pro Chopf vo dr Bevölkerig in Forschig und Entwicklig als alli andre Länder uf dr Wält. I dr Region um Tel Aviv hät sich e "Silicon Wadi" entwicklet, wo elläi i dr erste nüün Monet vom Joor 2011 422 Unternämesgründige entstande sin. Di innovativ israelisch Startup-Szene im Beriich vo dr Sitzetechnologi giltet wältwit as vorbildlich.

E gross Problem isch d Wasserversorgig. Mit zuesätzlich entwicklete nöiartige Methode zur ökonomische Landbewässerig wird brobiert, d Wasserknapphäit z bewältige. Es git am Mittelmeer föif Entsalzigsalage für Meerwasser, wo öpe d Helfti vom Wasser lifere, wo im Land bruucht wird. D Wasserversorgig isch au e Politikum, wo i dr Vergangehäit zue Spannige mit em Nochberland Syrie gfüert hät. Au im Konflikt mit dr Pälestinenser goot s unter anderem um s Wasser.

D Kultur z Israel isch zum äinten äng mit dere vo den arabische Länder verbunde und zum andere starch mit dere vo Europa und Amerika verhänkt. Alles i allem zäichnet si sich daademit uus, dass si d Kultur vo Ywanderer us über hundert Natione integriert hät.

Birüemt isch di israelisch Musig. D Volchsmusig und de Volchstanz sind wyt ume gschetzt. Au di klassisch Musig wird pflägt; s «Philharmonisch Orcheschter vo Israel» tritt überall im Land sälber und im Ussland uuf.

S Theaterwäse hät en guete Rueff. Äini vo de groosse Bünene isch d «Habima», wo 1916 z Moskau gründet woorden isch und syt 1931 z Tel Aviv dihäimen isch.

Musee häts gwichtigi: Groossi Kunschtmusee findt me z Haifa, z Tel Aviv und z Jerusalem. Nöd verpasse tärf mer au s «Israel-Museum» und s Holocaust-Museum «Yad Vashem», bäidi z Jerusalem, und s Diaspora-Museum z Tel Aviv. Denäbed häts vili chlyni Musee i de vile Kibbuzim.

Au s Bibliothekswäse hät e langi Tradition – käis Wunder bi dene vile Schriftsteller vo internationalem Format. Prosa schrybed öppe der Amos Oz, de David Grossman und d Zeruya Shalev, Lyrik de Jehuda Amichai, de Nathan Alterman und d Rachel; bikannt isch au de Satiriker Ephraim Kishon.

D Filminduschtry isch syt öppe 2000 wältwyt anerchännt. Bsunders engagiert isch si i Theme wie Sexualität und Homosexualität z Israel. Bikannte Regissör sind byspilswys der Assi Dayan, der Eytan Fox, der Amos Gitai und der Eran Riklis.

Gschicht

Gsellschaft und Wirtschaft

Politik


Dossiers


</doc>
<doc id="24794" url="https://als.wikipedia.org/wiki?curid=24794" title="Jerusalem">
Jerusalem

Jerusalem (hebräisch: ירושלים, "Jeruschalajim", altgriechisch: "Ἱεροσόλυμα, Hierosólyma", lateinisch: "Hierosolyma"; arabisch: القدس, "al-Quds (asch-Scharif)") isch d Hauptstadt vom Staat Israel. In Jerusalem isch de Sitz vom israelische Presidänt, vo de Knesset (de Legislative), vo de Judikative un vo de Regierig vo Israel.

Jerusalem isch eini vo de ältischte Stedt vo de Wält. Si isch wahrschinlich sit 5000 Jahr immer bewohnt gsi, aber zum erschte Mol im 19. Johrhundert vor dr Ziitwändi erwähnt worde. Urschbrünglig isch si d Hauptstadt vo de Jebusiter gsi, und denn noch einere vo de Gschichte in dr Bibele vom israelitische König David eroberet und vom Salomo vergrösseret worde. Für das git s aber keini archäologische Bewiis. 587 vor dr Ziitwändi isch d Sdadt vom babylonische König Nebukadnezar zerstört worde, und me het siini Iiwohner si nach Babylonie ins Exil gschickt. Nach dr Eroberig vo Babylon dur dr Perserkönig Kyros dr Grooss hai d Jude widr zrugg dörfe und Jerusalem widr chöne ufbaue; Jerusalem isch s religiöse Zäntrum vom Judedum und under de Haschmonäerkönig au d Landeshauptstadt gsi. Noch dr Ziitwändi isch Judäa vo de Römer beherrscht worde, und d Jude hai sich gege se ufglähnt und im Johr 70 het dr Kaiser Titus se underworfe und Jerusalem zerstört. D Stadt isch nach em Ufstand vom Bar Kochba, wo vo 132 bis 135 duurt het, as römischi Stadt mit em Name "Aelia Capitolina" vom Kaiser Hadrian widr ufbaut worde.
637 hai d Araber Jerusalem eroberet und 1099 d Chrüzritter, won äs schreckligs Bluetbad under de Verdeidiger agrichtet hai. Denn isch Jerusalem d Hauptstadt vom Chrüzritterstaat Jerusalem gsi, bis es vom ägyptische Sultan Saladin ane 1187 eroberet worden isch. Sid 1517 isch s Deil vom osmanische Riich gsi, bis es 1917 a d Ängländer gfallen isch. Jerusalem isch jetz s Verwaltigszäntrum vom britische Mandat in Paläschtina gsi und hätt noch em Deiligsblan vo dr UNO söte än internationali Stadt wärde. Ane 1948 isch dr Staat Israel ggründet worde und d Landesgränze isch kwer dur Jerusalem gloffe. D Araber hai d Deilig nid agnoh, und nach em israelische Unabhängikeitschrieg, wo Israel en Landkorrdoor vom Underland uf Jeruslem eroberet het, isch d Stadt doch deilt blibe; dr Weschte het definitiv zu Israel ghört und Oschtjerusalem isch vo de Jordanier verwaltet worde.

Au dr Oschtdeil vo dr Stadt isch im Sächstagechrieg ane 1967 vo Israel erobert worde, un 1980 hei d Israeli ganz Jerusalem durch es Grundgsetz, s so gnänte «Jerusalemgesetz», zur «unteilbare Hauptstadt» vo ierm Land usgruefe. Gege des Gesetz un gege d Usweitig vo israelischem Recht uf de Oschtteil vo de Stadt gits internationali Vorbehalt, wie au gege d Erwiterig vo de Stadtverwaltigsgrenze un gege de israelisch Hauptstadtstatus. D Paläschtinenser beaspruchet de Oschtteil vo de Stadt als Hauptstadt von eme zuekünftige Staat Palästina.

De Gegensatz zwischen Antike un Moderne isch in dere Stadt mit ihrer multikulturelle un multiethnische Bevölkerig besunders sichtbar. D Jerusalemer Altstadt isch von ere Muur umgäh, wo dr Sultan Süleyman I. (1496–1566) baut het, un het vier Teil: s jüdische, s christliche, s armenische un s muslimische Viertel.

Zu de bedütende Bouwärch vo Jerusalem zellet:



</doc>
<doc id="24795" url="https://als.wikipedia.org/wiki?curid=24795" title="Hebräische Sprache">
Hebräische Sprache

Hebräisch (עִבְרִית, Ivrit) isch e semitischi Sproch und ghört as sonigi in di afro-asiatisch (früehner "hamito-semitisch") Sprochfamilie. Si isch e Deil vom nordwestlige Zwiig, zsämme mit em Äramäische, wo no in e baar Gegende z Syrie gschwätzt wird, aber suscht vom Arabische ganz verdrängt worden isch. Die andere Sproche vo däm Sprochzwiig (Phönizisch, Ugaritisch, Moabitisch, Ammonitisch und Edomitisch) si usgstorbe. Lut em Linguist Ghil’ad Zuckermann isch s Neuhebräisch («Israelisch») eigetli a «semitischeuropäischi» Sproch, wil mer bi dr Widerbiläbig im 19. und früene 20. Johrhundert vili jiddischi Iiflüss nümme wägbroocht hed.

Me underscheidet zwüschem historische Althebräische, dr Sproch vom e groosse Deil vo dr Bible und vo andere religiöse Schrifte, wo as Kultsproch immer no im däglige Gebruuch isch, wo aber as Umgangssproch scho lang nüme bruucht wird, und em Neuhebräische, won e Adaptierig vom Althebräische an s modärne Läbe und eini vo de offizielle Sproche vom Staat Israel isch.

S Hebräische wird mit hebräische Buechstabe vo rächts noch linggs gschriibe. Für zum Zahle schriibe bruucht me hützudag die sogenannte arabische Ziffere, wo in de europäische Sproche üeblig si. Die draditionelle hebräische Zahle, wo d Buechstabe as Zahle bruucht wärde (א = 1, ב = 2 usw.) wärde aber under gwüssen Umständ immer no bruucht.

S Althebräische isch e kanaanitischi Sproch und isch in der Region währed Johrhunderte gschwätzt worde bis zum babylonischen Exil vo de Jude, zerst as archaischs Hebräisch, wo s biblische Lied vo dr Deborah (Richter 5) drin gschriibe isch. Lehnwörter si vo andere Kanaanitische Sproche in s Hebräische cho, aber au us em Akkadische, e baar drvo ursprünglig sumerisch. Spöter redet me vom biblische odr klassische Hebräisch, wo die meiste Text vom Tanach drin gschriibe si und wo wenig Dialäktforme ufwiist. D Sprochwüsseschaftler dängge ass d Masoretiker Abwiichige usegredigiert haige. 

Wo im sächste Johrhundert vor dr Ziitwändi d Babylonier s Königriich Judah eroberet hai, hai si us politisch-strategische Gründ e Deil vo der Bevölkerig, vor allem d Elite, noch Babylon exiliert, wo die Aramäisch, d Lingua franca vo Mesopotamie und em ganze Mittlere Oste, glehrt het. D Perser hai noch dr Eroberig vom Zweistromland de Jude erlaubt nach Kanaan zruggzgoh und vo denn aa isch näbem Hebräische au s Aramäische dört verbreitet gsi. 

Zur Ziit vo dr römische Eroberig vo Palestina isch d Volkssproch Aramäisch gsi, s Hebräische isch meh und meh e Kultsproch worde und isch as Alldagssproch im vierte Johrhundert kuum meh bruucht worde. Bis ins 19. Johrhundert isch s Althebräische d Sproch vo dr jüdische Religion und Literatur bliibe, au in dr Privatkorrespondänz zwüsche Jude isch si bruucht worde und het d Kommunikation zwüsche Jude us verschiidene Sprochkulturkreis erliichteret. 
Die Schriftsproch het sich über d Johrhundert liicht veränderet und neui Dialäkt bildet. So redet me vom rabbinische Hebräisch, wo in dr Mischna bruucht worden isch. Zu dere Ziit het sich s Hebräische mit Wörter us em Griechische, Latiinische und em Persische beriicheret. Au d Orthografii het sich veränderet. E Deil vo de gutturale Konsonante, wo s biblische Hebräisch nit wenig drvo gha het, si mitenander vermischt oder verwächslet worde.

In dr Periode vom sächste bis zum drizähte Johrhundert, redet me vom middelalterlige Hebräisch, wo vili Lehnwörter us andere Sproche ufgnoh het, drunder vor allem us em Griechische, Arabische und Spanische, was reflektiert, wo ihri kulturelle Zentre gsi si und mit wele Kulture d Jude sich intellektuell hai müesse usenandersetze in dere Ziit. D Usproch vom masoretische (oder tiberianische) Hebräisch, em Dialäkt vo Tiberias us em siibte bis zähnte Johrhundert, wo me bruucht het für zum d Bible z vokalisiere, isch bis hüt mehr oder weniger uschlaggäbend für d Uusproch vo de Vokal. Us früehnere Ziite weiss me nit vil do drüber, wil s denn no keini Vokalzeiche in dr hebräische Schrift ge het.

As Deil vo dr jüdische nationale Erneuerig im 19. Johrhundert het s Besträbige ge, s Hebräische as Umgangssproch widrzbeläbe. Dr füehrend Chopf isch dr Elieser Ben Jehuda (1858–1922) gsi, wo 1881 noch Palestina iigwanderet isch und–wie anderi Zioniste au–s Läbe in dr Diaspora und drmit d Sproche, wo d Jude dört gschwätzt hai, verworfe het. Er isch die driibendi Chraft im "Kommitee für die hebräischi Sproch" gsi, wo spöter d "Akademii vo dr Hebräische Sproch" worden isch, en Institution wo s hüt no git und wo, wie dr Ben Jehuda sälber, immer wider neui Wörter erfindet. Dr Ben Jehuda het s erste modärne hebräische Wörterbuech gschriibe und het Duusigi vo Wörter us hebräische Wortstämm abgleitet und ihne e modärni Bedütig ge. Im ene Kulturkampf am Afang vom 20. Johrhundert het s Neuhebräische schliesslig s Jiddische, wo under de aschkenasische Jude wiit verbreitet gsi isch, z Palestina und in zionistische Kreis in dr Diaspora chönne verdränge – mer het aber nid chönne verhindere, ass s Jiddisch, wo vo vilne Iiwanderer gredet worden isch, s Neuhebräisch gliich stargg beiiflusst het. 

Dr Wortschatz bestoht zum grosse Deil us Wörter, wo vor dr Erneuerig vo dr Sproch scho Deil vom Hebräische gsi si, und us Neubildige, wo vo hebräische Wurzle abgleitet si. Aber au vili Fremdwörter, vor allem technischi, wo d Immigrante us Europa mitbroocht hai, hai sich iibürgeret. S lokale Arabische und s Marokkanische, wo mit de Iiwanderer us em Maghreb noch Israel cho isch, hai Wörter us em däglige Läbe gliiferet und s Amerikanische macht sich wie in de meiste Sproche vo dr Wält au im Hebräische breit. E groossen Iifluss uf e Wortschatz het die israelisch Armee, wo sich im allgemeine noch de Wiisige vo dr "Hebräische Akademii" richdet; aber au us dr Underhaltigswält si vili Neuerige cho und Allgemeinguet worde.
As Ussproch het me grundsätzlich die sephardischi (die ursprünglig spanischi) dr aschkenasische (mittel- und osteuropäische) und dr arabische (wo vor allem bi de Jemenite bsundrigs rein gsi isch) vorzoge – doderwäg seit mer im modärne Hebräische, em Ivrit, für שבﬨ "schabát" und nid "scháboss" (dt. «Sabbat«). Zum Deil het sich aber gliich di aschkenasisch Ussproch duregesetz; esoo si d Gutturallut im modärne Hebräische, em Ivrit, zum grosse Deil verschwunde: ע (Ajin) und א (Aleph), wo ursprünglig wohrschiinlig wie ihri arabische Pendants usgsproche worde si, si hützudag wenig meh as e Blatzzeiche für e Vokal, ח (Chet) und ך (Chaf) döne gliich, ähnlig em dütsche "ch". Me macht au kei Underschiid meh zwüsche ט (Thet) und ת (Taf), ס (Samech) und ש (Sin), ק (Quf) und כ (Kaph). S ה (He) wird hüfig nüm aspiriert und s ר (Resch) as "ʁ", as Zäpfli-R, usgsproche. Au dr "Dagesch", wo us frikative Lut plosivi macht, wem men en in d Buechstabe ב ג ד כ פ ת setzt, wird hüfig nit beachdet. ת (Taf) wird immer wien es "t" usgsproche, wo s no in dr oschteuropäische aschkenasische Usproch vor em Zweite Wältchrieg wien es "s" gsait worden isch, wenn s kei "Dagesch" gha het.

Underschiid in dr Vokallengi, wie me se z. B. bim Schimon Peres no cha ghöre, existiere braktisch nüme. D Bedonig isch uf dr letzte Silbe ("milra" מלרע) oder, weniger hüfig, uf dr zweitletzte Silbe ("milel" מלעיל) vom Wort und het hüfig phonemischi Bedütig. So isch s Wort אוכל (ochel) mit dr "milra"-Bedonig uf dr letzte Silbe - ochel: «(är) isst» - e Värbform, s "Hove" vom Värb אכל : «ässe»; mit dr "milel"-Bedonig uf dr vorletzte Silbe -ochel - e Substantiv: «Ässe».

Die hebräischi Sproch isch stark dur ihri Wortwurzle prägt. Im Allgemeine hai d Wörter e Wurzle vo drei Konsonante. Drzue chönne Prefix, Infix und Suffix cho, wo d Funktion und d Bedütig verändere. Wil me nume d Konsonante schriibt und die sich relativ wenig veränderet hai sit Johrduusige, cha me d Wurzle im Hebräische klarer erkenne as in de indoeuropäische Sproche.

Es git e baar Konsonante, wo, wenn si Deil vo dr Wurzle si, d Regle verändere, wo für 'normali' Wurzle gälte. Wenn dr zweiti Konsonant e י (Jod) oder e ו (Waw) isch, redet me vo hohle Wurzle, wil me in de meiste Wörter, wo vo sonige Wurzle stamme, dr mittler Buechstabe gar nit gseht oder ghört. Wenn eine oder meh vo de schwache Konsonante י (Jod), נ (Nun), ח (Chet), ע (Ajin), א (Aleph), oder ה (He) in dr Wurzle vorchunnt, redet me vo schwache Wurzle.
D Substantiv si äntwäder männlig oder wiiblig, wobi bi Dier und Mensche s grammatische Gschlächt mit em natürlige überiistimmt. Wiibligi Wörter ände im Allgemeine uf "-ah" oder "-et". Es git drei Numeri, Singular, Plural und Dual, wobii dr Dual braktisch nume für Körperdeil, wo baarwiis ufdräte (Auge, Bei usw.), für Ziitbegriff (Stund, Dag usw.) und e baar anderi Wörter (Velo, Stockwärk usw.) bruucht wird. D Numeri wärde mit Suffix bildet, wobii die männlige Wörter im Plural im Allgemeine d Ändig "-im", die wiiblige "-ot" und im Dual alli "-aim" überchömme.
Dr Kasus (eigetlig nit e Begriff, wo sich für s Hebräische eignet) wird mit Prepositione usdruggt. 

S Hebräische kennt nume dr bestimmt Ardikel, ה ("ha-", mänggisch "he"), wo unveränderlich isch. Er wird im Substantiv, wo drmit bestimmt wird, as Prefix voragsetzt. Wenn es Adjektiv zum Substantiv ghört, bechunnt au das dr bestimmt Ardikel über: 
Dr bestimmt Ardikel wird mänggisch au bruucht für zum e Superlativ uszdrugge:
Bi zwei Substantiv, wo dur d "Smichut" verbunde si, bechunnt nume s zweite Wort en Ardikel:
S Hebräische isch deilwiis en analytischi (isolierendi) Sproch, d. h. Wörter bestöhn under gwüsse Umständ us eme einzige Morphem, andrersiits het s au Aspäkt von ere synthetische Sproch, wo Substantiv mänggisch, Prepositione wo im Zsämmehang mit Personalpronome aber immer beugt wärde. 
Es git zäh verschiidnigi Personalpronome, in de erste Persone Singular und Plural je eini, in de Zweite und Dritte Persone je e männligi und e wiibligi. Nume im Nominativ isch s Pronome sälbstandig. Zu jeder Person ghöre Suffix, wo me Substantiv und Prepositione hindenafüegt, für zum se beuge.
In dr Umgangssproch wärde die wiiblige Forme im Plural hüfig vo de männlige ersetzt.


De Värbe cha me en Akkusativobjekt mit eme Suffix vom ene Personalpronome hindedra ahängge. In dr Umgangssproch isch das aber nit gängig, usser idiomatisch und au denn im allgemeine as Witz oder ironisch:
De Substantiv cha me anstatt em 'Possessivpronome' e Suffix hindedrahänke, in dr Umgangssproch wird das sälte gmacht usser bi Idiom:

D Adjektiv chönne wie im Dütsche attributiv (השיר היפה — "haSchir haYafe", s schöne Lied), predikativ (השיר יפה — "haSchir yafe", s Lied isch schön) und adverbial (הוא שר יפה — "Hu schar yafe", är singt schön) bruucht wärde. As Attribut und Predikat bechömme si Genus und Numerus vom Substantiv, wo si drzue ghöre, das heisst wenn me vom männlig Singular usgoht, bechunnts Adjektiv für wiiblig Singular e Suffix ה ("-ah") oder ת ("-et"), mannlig Plural ים ("-im") und wiiblig Plural ות ("-ot") wie d Substantiv sälber. Me muess ufbasse drbi, ass d Form vom Adjektiv sich noch em Genus und nit dr Form vom Substantiv richdet. S Word für Ei, ביצה ("beizah") isch wiiblig uf Hebräisch, nimmt aber die männlig Pluraländig aa, aso ביצים ("beizim"). E wiisses Ei, ביצה לבנה ("beizah levanah") wird im Plural zu ביצים לבנות ("beizim levanot"), was chliini Chinder und Lüt, wo d Sproch lehre, hüfig falsch säge.

D Zahlwörter richde sich au noch em Genus vom Substantiv, hai aso zwei Forme. Intressant isch dodrbii, ass—im Gegesatz zu de Adjektiv—die männligi Form dr Suffix ה ("-ah") überchunnt. Sogar hebräischi Mueterspröchler mache do mänggisch Fehler.

Noch eme Zahlwort wird mänggisch s Substantiv nit im Plural sondern im Singular bruucht, egal öb s männlig oder wiiblig isch. Ähnligs git s au im Dütsche: איש ("Isch", ei Ma), אלף איש ("elef Isch", duusig Manne, aber duusig Ma stark).

S Hebräische het zwei Ziitforme, wo konjugiert wärde, dr "Atid" (עתיד , Zuekumft) und dr "Awar" (עבר , Vergangeheit). Drzue chunnt dr "Howe" (הווה , Gegewart) es Partizip, wo wie d Adjektiv dekliniert wird.

D Värbe chönne in siibe "Binjanim", Konjugationsstämm, vorcho. Drei drvo si aktiv-passiv Pärli, dr siibt isch reflexiv. Nit alli Wurzle chömme in alle "Binjanim" vor. S Verhältnis vo de "Binjanim" zuenander cha me am Bisbil vo dr Wurzle בדל "bdl" guet gseh, wo in dr Dafele rächts ufgfüehrt isch. D Värbform wo bruucht wird in dere Dafele isch, wie s in dr hebräische Grammatik und Lexikografii Bruuch isch, die dritti Person Maskulin Singular im "Awar".

Aber nit immer het dr "Nif'al" d Bedütig vom ene Passiv wie in däm Bispil, au wenn s villicht ursprünglig eso gsi isch. Bi dr Wurzle כנס ("kns") het dr "Pa'al" d Bedütig vo zsämmerüefe, versammle, dr "Nif'al" נכנס ("nichnas") aber bedütet iinegoh und dr Begriff „versammlet wärde“ wird mit em "Pu'al" כונס ("kunas") usdruggt.
S Värb להיות ("lihiot", si) git s nume in dr Vergangeheit, "Awar", und in dr Zuekumft, "Atid". Wie in andere semitische Sproche au, muess me in dr Gegewart, "Howe", ohni uscho.
im Gegesatz zu
Es git aso kuum d Möglikeit, es falsch z verstoh. Im erste Fall isch s Adjektiv predikativ, im zweite und dritte attributiv.

Ha as sälbständigs Värb git s nit uf Hebräisch. Me bruucht drfür im "Awar" und im "Atid" die dritte Persone Singular oder Plural vom Värb להיות ("lihiot", si), je nochdäm öb dr Bsitz in dr Eizahl oder dr Mehrzahl stoht, und d Dativform vom Bsitzer:
Im Howe brucht me יש ("jesch", öbbe «es het») für «Ha» und אין ("ein", «öbbe es het kei») für «Nit ha» mit dr Dativform vom Bsitzer. יש und אין si aber keini Värbe.

In dere Dafele si d Gegewartsforme mit starke Wurzle ufgfüehrt. As Partizip si si de Adjektiv ähnlig, chönne mänggisch aber au as Substantiv bruucht wärde, wie zum Bispil d "Pa'al"-forme undedra, wo au „Wächder“ und „Wächdere“ (im Singular und im Plural) chönne bedüte.

Bi hohle Wurzle verschwindet dr mittleri Konsonant: Bi dr Wurzle שיר ("sch-y-r") wird שר ("schar"), „singe“, im "Pa'al" und הושר ("huschar"), „meh het lo singe“ im "Huf'al".
Im "Awar" wird s Värb dekliniert mit persönlige Suffix. In dr zweite und dritte Person Singular git s männligi und wiibligi Forme, im Plural het s Underschiid zwüsche männlig und wiiblig nume in dr zweite Person. In de Erste und Zweite Persone wärde d Pronome hüfig nit bruucht, vor allem bi Frooge, wil d Person mit dr Värbändig eidütig bestimmt isch. Wenn d Pronome bruucht wärde, isch das e Betonig vom Subjekt. 

In dr Dafele undedra si Bischbil vo dr Deklination vo Värbe mit starke Wurzle im "Avar" für alli Persone age:

Im "Atid" wird s Värb dekliniert mit persönlige Prefix und Suffix. In dr Zweite und Dritte Person Singular git s underschiidligi männligi und wiibligi Forme. Die wiiblige Forme in dr Zweite und Dritte Person Plural wärde braktisch nume no in dr Schriftsproch, und au denn immer sältener bruucht und vo de männlige Forme ersetzt. D Form vo dr Zweite Person Maskulin Singular isch bi allne Värbe idäntisch mit dr Dritte Person Feminin Singular. 

Wie bim "Awar" wärde au bim "Atid" d Pronome vo de Erste und Zweite Persone hüfig ewägglo.

In dr Dafele undedra si Bischbil vo dr Deklination vo Värbe mit starke Wurzle im "Atid" für alli Persone agee:

Hüfig wird as Advärb die männlig Form vom ene Adjektiv bruucht, aber es git e baar Advärb, won e bsundrigi Form hai:
Es wärde au adverbiali Konstrukt bruucht:


</doc>
<doc id="24796" url="https://als.wikipedia.org/wiki?curid=24796" title="Semitische Sprachen">
Semitische Sprachen

Die semitische Schbrooche si afro-asiatischi Schbrooche wo hischdorisch im Middlere Oschde und vom 1. Johrduusig vor dr Ziitwändi a z Äthiopie gschwätzt worde si. Hützudag isch s Arabische die wichdigscht semitischi Schbrooch und isch eini vo de sächs Amtsschbrooche vo dr UNO.

Die meischde Schbrooche vo dr semitische Schbroochfamilie si vom Arabische, wo sich vom 7. Johrhundert a au in Nordafrika uusbreitet het, verdränggt worde, und, vermischt mit Italienisch und andere europäische Schbrooche hüt au uf Malta as Maltesisch gschwätzt wird. Amharisch, d Nationalschbrooch vo Äthiopie wird vo 25 Millione Mensche gredet. Hebräisch isch im 20. Johrhundert as Neuhebräisch widr zur Umgangsschbrooch vo öbbe fümf Millione Lüt worde und wird au vo de meiste israelische Palestinenser as Zweitsproch beherrscht. S Aramäische wird no von ä baar hunderduusig Mensche im Middlere Oschde gschwätzt.

Die semitische Sproche hai urschbrünglig vil Kehllut und Gaumelut gha, wo deilwiis im Lauf vo dr Gschicht sich in anderi Lut veränderet hai. So kennt s moderne Hebräisch d Kehllut 'ain' und 'het' nüme, s 'ain' isch falle glo worde und s 'het' wird ähnlig wie s dütsche 'ch' in «ach» usgschbroche.

Die meischde Wörter hai as Wurzle drei, sältener zwei oder vier, Konsonante. In die Wurzle wärde Vokal an verschiidnige Schdelle iigsetzt, Konsonante verdobblet, oder Präfix, Suffix oder Infix drzue do, und eso chönne Wörter vo verschiidnige Arte gformt wärde.

Gschriibe wärde die meischde semitische Schbrooche mit Konsonanteschrifte ohni Vokal, au wenn s d Möglichkeit git wie im Arabische oder Hebräische d Vokal as diakritischi Zeiche drzue z schriibe.
Ziite bi de Ziitwörder git s nid wie bi de indoeuropäische Schbrooche, sondern mä underscheidet än unvolländete und ä volländete Aschbäkt. D Verbe hai ä mehr odr weniger groossi Zahl vo Aktionsarte: intensiv, kausativ, reflexiv usw. D Konjugation vo dr imperfekte Form wird dur a Präfix, wo d Person adütet gmacht, bi dr perfekte Form dur ä Suffix.

D Subschdantiv wärde in de Alldagsschbrooche nüm dekliniert, das heisst si hai keini Kasusforme, wie das no bim Arabische im Quran gsi isch. D Funktion vo de indoeuropäische Fäll wird vo Brepositione übernoh. Es git dr "status constructus", än Art vo Genitiv wo zwei Subschdantiv mitenand verbindet.
Es git drei Arte vom Numerus: Eizahl, Zweizahl und Mehrzahl. Alli Subschdantiv si äntwäder männlig oder wiiblig. Männligi Wörter hai in dr Eizahl im Allgemeine kei Ändig, die wiiblige hai am Schluss meischdens '-a' odr '-at'.

Bim ä groosse Deil vo de Wörter isch dr gemeinsami Urschbrung offesichtlig.

Mänggisch het e gwüssi Wurzle en underschiidligi Bedütig in de verschiidnige semitische Sprooche. Zum Bischbil bedütet ' uf Arabisch d Farb «wiiss» und au «Ei», uf Hebräisch aber numme «Ei». ' meint «Milch» uf Arabisch und «wiiss» uf Hebräisch. ' isch uf Arabisch «Fleisch», uf Hebräisch «Brot» und uf Ethiopisch «Chueh». Die ursprüngligi Bedütig isch wohrschiinlig «Ässe» gsi. Au "medina" vo dr Wurzle ' meint nit immer s Gliiche: uf Amharisch isch s e «Groossstadt», uf Arabisch und klassischem Hebräisch «Stadt» aber im Neuhebräisch wird s für «Staat» brucht.

Und denn widerum entspräche sich mänggisch d Wurzle in de verschiidnige Sprooche gar nit. Im Hebräische het «Wüsse» d Wurzle ', im Arabische aber ' und ' und in de semitische Sprooche vo Ethiopie ' und "".

Urschbrünglig isch s Verb (V) em Subjekt (S) vorusgange und am Schluss isch s Objekt (O) cho, das heisst d Reihefolg isch VSO gsi. D Wortreihefolg biim "status constructus" isch dr Bsitzer noch däm, won er besässe het. S Adjektiv isch noch em Subschdantiv cho, wo s beschriibe het.

In de moderne semitische Schbrooche isch d Reihefolg vo de Satzdeil im allgemeine Subjekt-Verb-Objekt (SVO). In dr ethiopische Chilleschbrooch Ge'ez isch die klassisch Wortfolg erhalte bliibe, währed in de modärne semitische Umgangsschbrooche vo Äthiopie dr Satzbau SOV isch, dr "status constructus" Bsitzer-s Besässene und s Adjektiv schdoht vor siim Subschdantiv.

D Iitailig vo de Semitische Sproochgruppe werd nöd aihaitlich anerchennt und isch bis hüt Gegestand vo wüsseschaftliche Diskussione. Vom Norde in Süüde chamer uugföör die Iitailig gelte loo:

Under Ostsemitisch oder Nordostsemitisch werdet d Sproche vom alte Mesopotamie iigornnet, i zwoo Gruppe: s Assyrische mitem Akkadische und s Babylonische. De Sproochzwiig isch öppe im 5. vorchristliche Joorhundert uusgstorbe. Si sind inere Keilschrift gschribe wore.

Di ältisti Westsemitische oder Nordwestsemitische Sprooche sind s Eblaitische und s Ugaritische us de Bronzeziit, zwee guet öberlifreti Stadttielekt, und chlinneri schlecht öberlifreti Sprooche. Denn die Kanaanäischi Sproochgruppe mit Phönizisch rund um s Mittelmeer und sinere jüngere i de Römerziit uusgstorbne Form Punisch in Nordafrika, witters Hebräisch und Moabitisch. S Hebräische, scho im Altertum as gredti Alldaagssprooch uusgstorbe, isch bis hüt di hailig Sprooch vo de Jude. Di moderni Variante "Ivrit" isch im spoote 19. und im 20. Johrhundert vo Zioniste as Deil vo dr nationale Erneuerig us em middelalterlige Hebräisch entwigglet worde, het sich im ene Kulturkampf gege die jüdische Diasporasprooche duuregsetzt und isch zur erste Nationalsprooch vom Staat Israel erklärt wore. Zu de chlinnere schlecht öberlifrete Sprooche ghört s Moabitische. Di dritt Gruppe bildet s Aramäische, wo aini vo de Amtssprooche im Persische Riich gsii isch ("Riichsaramäisch") und drumm di alte nordsemitische Sproche verdrängt het. Hüt werd s Aramäische nur no i chliine verstroite Gmainschafte gredt. Mit Uusnaam vom Eblaitische sind die Sprooche jewils mitere aigne Konsonanteschrift gschribe wore.

De Begriff isch am maiste umstritte. Vertrete werd er dur s Arabische, ide Sproochwüsseschafte mengisch au gnauer as "Nordarabisch" bizachnet, wo as hailigi Sprooch vom Islam s Aramäische im Nööche Oste und anderi Sprooche in Nordarftika verdrängt het. Gwüssi Wüsseschaftler rechnet au s Kanaanäische mitem Hebräische zum Zentralsemitische. Di Arabischei Schrift isch e Konsonanteschrift.

Die südsemitische Schbrooche sind s Altsüdarabische im Yemen und sini moderne Noofolger, wie Mehri im Grenzgibiet vom Yemen und vo Oman und s Soqotri uf de Insle Soqotra. S Äthiopische werd i zwoo Gruppe iitailt und zällt öber 50 Sprooche: s Geez isch di klassischi Sprooch vo de äthiopische Christe und lebt hüt no im Tigre und Tigriña im eritrträisch-äthiopische Grenzgibiet witter. Di moderni Amtssprooch vo Äthiopie isch s Amharisch und ghört de zwoot Gruppe a. Die Sprooche werdet, wenn öberhopt, inere Konsonanteschrift gschribe, wo z Äthiopie zunere Art Silbeschrift erwitteret woren isch, indem d Buechstabe systematisch iri Form wechselt, jenochdem wele Vokal nochene chunnt.


</doc>
<doc id="24798" url="https://als.wikipedia.org/wiki?curid=24798" title="Benjamin Netanjahu">
Benjamin Netanjahu

Dr Benjamin Netanjahu (hebräisch בנימין נתניהו, z Israel informell "Bibi"; * 21. Oktober 1949 z Tel Aviv) isch en israelische Politiker vom konservative Likud-Block. Er isch sit em Dezember 2005 dr Vorsitzend vom Likud.

Dr Netanjahu isch vom Mai 1996 bis zum Mai 1999 dr israelisch Ministerpräsident gsi. 1998 und in de Johr 2002 bis 2003 isch er Usseminister gsi. 2003 isch er zum Finanzminister ernennt worde, het aber s Amt Mitti 2005 us Protest gege d Siidligspolitik vo der Regierig vom Ariel Scharon niidergleit.

Mit der Wahl vo der 17. Knesset isch er im April 2006 as dr Vorsitzend vo dr grösste Oppositionspartei Oppositionsfüehrer worde. Er het brobiert dr Likud und die rächtsradikali Partei Jisra'el Beitenu z fusioniere, het vorgschlage e Notstandsregierig z bilde wägen dr Art, wie im Ehud Olmert si Regierig dr Libanonchrieg vo 2006 schlächt ghandlet het, und het dr Rückdritt vom amtierende Ministerpräsident Olmert verlangt. Bi de Wahle vom Februar 2009 zur 18. Knesset hai si Partei, dr Likud und Kadima under em Vorsitz vo dr Tzipi Livni öbbe gliich guet abgschnitte.

Am 31. März 2009 isch dr Netanjahu zum zweite Mol Ministerpräsident vo Israel worde. Im Netanjahu si "Likud" het in ere Koalition regiert, wo u. a. die nationalistisch Partei "Jisra'el Beitenu" vom Awigdor Lieberman, d Arbeitspartei vom Ehud Barak und die orthodoxi "Shas"-Partei drzueghört häi. S Kabinett het 30 Minister ghaa.

Am 22. Januar 2013 het im Netanjahu si Bardeiebündnis d Waale gwunne, und am 18. Merz 2013 isch dr Netanjahu wider Brömieeminister worde und het au s Ministerium für Diplomatii und Diaspora übernoo.
Noch ere Regierigskriise im Novämber 2014 zwüschen em Likud und de liberale Bardeie het dr Netanjahu am 2. Dezämber si Finanzminister Yair Lapid und d Justizministerin Tzipi Livni entloo. 

Bi de Nöiwaale im Merz 2015 isch dr Likud die sterksti Bardei in dr Knesset worde.



</doc>
<doc id="24799" url="https://als.wikipedia.org/wiki?curid=24799" title="Nationalsozialistische Deutsche Arbeiterpartei">
Nationalsozialistische Deutsche Arbeiterpartei

Di Nationalsozialistisch Tütsch Arbaiterpartei (hochtütsch Nationalsozialistische Deutsche Arbeiterpartei, churz NSDAP) isch vo 1920 bis 1945 e faschistischi (rächtsradikali) tütschi Partei gsy. Vo 1933 bis 1945 isch si di elai härrschend Partei gsy. De Partei isch mit ihrem "Führer" Adolf Hitler fer de Unterdrückung vun de dütsch Bevelkerung – wo de politisch Verbräche dur de diktatorisch Regierung awwer au massiv unt'rstitzt het, de Entfesselung vum-e Angriffskriag und de Tod vun meh als 30 Millione Mänsche us gànz Europa, dodrunter ca. sechs Millione Jude us Dütschland und de im Kriag b'setzte Länd'r (Holocaust), verantwortli.

D Partei isch nitt nur nach usse en Tötigsmaschine gsii, sondern hett sich sogar nach inne zerfleischt. Bim Röhm-Putsch sind der Hitler-Rival Ernst Röhm und einigi anderi Gefolgslüüt vom Gwärkschaftsflügel "liquidiert" worde. 




</doc>
<doc id="24800" url="https://als.wikipedia.org/wiki?curid=24800" title="Albert Einstein">
Albert Einstein

Dr Albert Einstein (* 14. März 1879 in Ulm (Donau); † 18. April 1955 in Princeton (New Jersey), USA) gältud als ein va de bediitentschte Phüsiker vam 20. Jahrhunnärt. Är isch unter andrem dr Begrinder va dr Relativitätstheorie ond Nobälpriis-Träger fär Füsik (1921).

Dr Albert Einstein isch wägä syner jüdische Abstammig vor de Nazis i d'USA emigriirt.

Schini Biträg zär theoretischu Phüsik hent z'phüsikalisch Wältbild massgäblich värändrut. Z'US-amerikanisch Time-Magazin hent innu im Jahr 2000 zär "Person vam Jahrhunnärt" gwählt.

1905 isch schini Arbeit mim Titl "zär Elektrodünamik biwegtär Kerper" "(Zur Elektrodynamik bewegter Körper)" ärschinu. Där Ihalt va där Arbeit wird hittu als spezielli Relativitätstheorie bizeichnut. 1916 het är d'allgmein Relativitätstheorie publiziärt. Öi zär Quantufüsik hed är wichtigi Biträg gleischtut. Fär schini Ärklerig vam photoelktrischu Effäkt, wannär scho 1905 väröffentlicht het, hedär 1921 du Nobälpris fär Füsik bärcho. Schini theoritischu Arbeite hent im Gägusatz zär hüfigu Meinig, kei grossi Rolla bim Büw vannär Atombomba und där Chärnenergie gspilt.

Där Albert Einstein gältud als Ibigriff vamu Forschär und ämu Schenie. Är het aber schine ähäblichu Bikanntheitsgrad öi üsserhalb va dä naturwissuschaftlichu Fachwält mit Isatz fär Völkärvärständigung und Fridu igsetzt. In dischum Zämmuhang het är schich sälbär als Pazifischt, Sozialischt und Zionischt värstannu.

D'Eltru Hermann Einstein "(*30.8.1847 Buchau, Württemberg – †10.10.1902 Mailand)" und d'Pauline Einstein "(geb. Koch; *8.2.1858 Cannschdatt, Würtemburg – †20.2.1920 Berlin)" sind beidi us altigsässnu jüdischu Familine entstammu, wa scho sit Jahrhunnärtu im Schwäbischu gläbt heint. D'Grosseltru väterlichärsits hent traditioneller wiis nu jüdischi Name gitreit, Abraham und Hindel Einstein. Mit dä Eltre vam Albert het schich das abär gändrut. Schine Vatär Hermann isch us Buchau, änara kleinu oberschwäbischu Stadt gstammu, welli scho im Mittlaltär in biditundi Judugmeint isch gsi. Där erscht namentlich nagwisne Vorfahre vam Albärt Einstein, isch än ussum Bodusee stammendu Pferd- und Tüächhändler mit dum Namu "Baruch Moses Ainstein" gsi, wa im 17. Jahrhunnärt inni Gmeind üfgnu wordu isch. Uf dä Grabsteine vam Buchauer Judufriedhof sigi nu hitu d'Name va ville Värwantu vam Einstein zfinu; unär anärum der vam letschtu Jud us Buchau, ämu gwissu "Siegbert Einstein".

Där Albärt isch inära assimilärtu, nid strängglöibigu schwäbisch-jüdischu Mittlstandfamili üfgwachsu. 

Churz na schinär Giburt, sind schini Eltru 1880 uf Münchu giziglut, wa schine Vatär und schine Etro än eiguni Fabrik fär elektrischi Grät gigründut heint. D'Firma fa schinum Vatär "(Elektrotechnische Fabrik J. Einstein & Cie)," isch fär z'erscht elektrisch Liächt uffum Münchnär Oktobärfäscht värantwortlich gsi. Schi hent öi Teili vam Münchnär Statteil Schwabing värkablut. Dri Jahr nam Albärt isch öi schini Schweschtär d'Maria giboru wordu. Ob där Albärt scho zä der Ziit na Isar cho isch, odär erscht 1885 als sägschjehrige, isch unnär Hischtorikär nu umstrittu. Sichär isch dägägu, dass d'Famili immu Giböide im Hinnärhof va där Adlzreitstrass 12 odär 14 (hitu: Anwesen Lindwurmstrasse 127) bwohnt het.

Än Hochbigabig ischmu in schinär Jugund nid azgseh gsi. So hedär ersch mit dri Jahr agfangu redu. Innär Schüäl ischär än üfgweckte, odär sogar än üfriärerische Schiäler gsi. Schini Leischtige sind güät bis sehr güät gsi. Zwar wenigär inne Sprache, darfir abär inne Naturwissuschafte. Där Einstein het populärwissuschafltichi Biächär gläsu und het schich sälbär än Ubärblick ubär du Forschigsstand värschaft. 1884 hedär agfangu Privatunärricht im Gigu z'näh. Im druffolgundu Jahr ischä ind Volxschüäl cho und ab 1888 het är z'Luitpold-Gümnasium bsüächt.

D'Firma va schinum Vatär und vam gliäbtu Etro sind innär Zwischuziit igangu, und d'Famili isch uf Mailand witär gizogu. Där Albärt isch ä lenzig z'Münchu giblibu, um d'Schüäl fertig z'machu. Z'Schüälsischtem vam ditschu Chaisärrich mit schinär Zucht und Ordnig isch mu bald uffu Strich gangu, und är hetsus öi gizeigt. Sumi Lehrer hent mu vorgworfu, dass schini Reschpäktlosigkeit uf anäri Schiälär abfärbigi. 1894 het är schich de entschlossu, d'Schüäl ohni Abschluss zfärla und schinär Famali uf Mailand z'folgu. Um dum Militerdiänscht z'äntgah, hedär 1896 schini würtubärgischi und damit öi schini ditschi Staatsbürgärschaft üfgäh, und isch öi ussär jüdischu Religionsgmeinschaft üsgiträttu.

Dum Wunsch va schinum Vatär Elektrotechnik z'studiäru ischär nid nagangu. Därfir ischär ämu Hiwis vamu Freund va där Famili gfolgut, und het schi um än Studiuplatz am zürchär Polytechnikum biworbu, där hitigu ETH. Will är keis Abiturzügnis ka het, hedär im Summär 1895 än Üfnahmeprüfig miässu machu, welli är abär als jungschte Teilnämär mit 16 nid bschtanu het. Är het statt schich richtig vorzbireitu än Reis durch Norditaliu gmacht. So hedär zwar dä naturwissuschafftlichu Bireich mit Brawur bschtanu, doch isch d'Allgimeinbildig ungniägund gsi. Dass där Einstein allgmein än schlächte Schiäler isch gsi, isch abär nummu äs Grücht. Das Grücht basiärt uf där erschtu Biografie va ihm, wels z'Binotigssischtem va dä Schwiz mit dme va Ditschland värwäxlut het (innär Schwiz isch z'6 d'bescht Nota, in Ditschland z'eini). Durch än Värmittlig vam, vo im ubärzügtu Rektor und Fysikärs Heinrich Weber, het är im Folgejahr d'liberal gfiärti Kantonsschüäl Aarau bsüächt und het schini Matura gmacht. Währund dischär Ziit ischär bi där Famili Winteler unär cho. Dr Jost Winteler, bikante wordu mit schiner biriämtu Dissertazion uber dun Dialäkt vam Chirezerbäärg (Glarnerland), het nu starch mit schine radikal-demokratischu Uberziigige giprägt. Derosch Botsch Paul het 1910 d'Schweschtär vam Einstein, d'Maria, gheiratut. 

Äs het dum Einstein nid gipasst, nummu formels Wissu z'lehru, är het schich ehnär fär theoretisch-phüsikalischi Dänkprojäkti interessiärt. Mit schinär Eiguwilligkeit het är oft ageckt. Ihm isch, dabschtrakti mathematischi Abbildi än Doru im Öig gsi. Är het schi fär du problemoriontärtu Füsikär als hindärlich agseh. Inne Vorläsige ischär schine Proffesore vor allum durch Abwäsuheit üfgfallu. Fär di Prüfige het är schich vor allum uf Mitschrifte va schine Kollegu värlah. Dischi Ignoranz het mu nid nummu d'Karrieremeglichkeite värbuwt, är het sus öi spetär bi där Äntwicklig va där allgmeinu Relativitätstheori biröit. Schine Studiokolleg, där Marcel Grossmann isch mu de schpätär nu än grossi Hilf gsi.

1900 het är de d'Hochschüäl mit ämu Diplom als "Fachlerär fär Mathematik und Physik" verlah. Schini Biwärbige uf Assischtäntustelli am Polytechnikum und anäru Universitätu sind abär alli abglähnt wordu. Är het de schliässli als Hüslehrär in Winterthur, Schaffhüsu und schliässli in Bäru gschaffut.
1901 ischär de Schwizär gwordu. Am 16. Juni 1902 het är de uf Empfählig va schinum Freund dum Marcel Grossmann, ändli än feschti Aschtellig als "Experte 3. Klasse" bim schwizär Patäntamt in Bäru bärcho.

Währund schinum Studium het där Einstein schini künftigi Frouw, d'driähalb Jahr eltri Serbin d'Mileva Marić chänu glehrt. Erscht na dum Tod va schinum Vatär, ändi 1902 hent die beidu gägs du Willu va ihru Familine am 6. Jännär gheiratut. Mit schinär Frouw hedär zwei Sehn kha, du Hans Albert (1904–1973) und du Eduard (1910–1965).

Erscht 1987 isch öffuntlich gwordu, dass die beidu scho im Jännär 1902 än uehelichi Tochtär "Lieserl" giboru heint. Z'dischum Ziitpunkt het d'Müättär nu bi ihrusch Eltru in Serbiu gwohnt.

Ubär z'witär Schicksal va där Lieserl wird nummu gmüätmasst. Ihrusch Exischtänz isch va de Eltru zum Schutz vannär Sittlichkeit värheimlicht wordu. Wahrschinli isch mit ämu Down-Syndrom uf d'Wält cho. Äs isch öi fraglich, ob där Einstein schi ubärhöipt mal gseh het. Vili isch zär Adoption fri gigä wordu. Anäri Quelle sägund, schi sigi im Altär va 21 Monat värstorbu.

Vam Oktobär 1903 bis im Meiju 1905 het där Einstein innär bärnär Kramgass 49 gwohnt. (hitu als Museum "Einsteinhaus Bern" bikannt).

1905, im Eltär va 26 Jahr, het där einigi va schinu wichtigschtu Wärcha väröffentlichut. Am 17. März 1905 het är schini Arbeit ""Über einen die Erzeugung und Verwandlung des Lichts betreffenden heuristischen Gesichtspunkt"" zum photoelektrischu Effäkt biändut. D'Arbeit isch de am 18. März in d'Annalu vannär Füsik igangu. (Band 17 Site 132–148). Am 30. April hedär annär Universität Züri bi dä Proffesoru Kleiner und Burkhardt schini Dissertation mit dum Tittl ""Eine neue Bestimmung der Moleküldimensionen"" igigä. Darfir hedär am 15. Jännär 1906 än Doktärtitl ind Füsik bärcho. In schidu Jahr hedär nu zimmli vili andäri Arbeite väröffentlichut. Unnär anerum isch öi d'Formla "E = mc²" (Enärgi isch glich Massa mal Liächtgschwindigcheit hoch zwei) änstanu. Äbufalls isch damals d'Spezielle Relativitätstheorie änstanu.

1905 het schich als äs zimli fruchtbars Jahr güsrut. Mu spricht öi vam Wundärjahr. Där Carl Friedrich va Weizsäcke het folgundus därzüä gschribu :

Där Atrag vam Einstein uf Habilitation im Jahr 1907 annär Universität va Bäru isch zerscht abglähnt wordu. Ersch im druf folgungu Jahr isch är damit ärfolgrich gsi. 1909 het mu nu zum üssärordentlichu Proffäsor annär Uni Züri birüäfu. 1911 het är and ditschsprachi Pragär Universität gwäxlut. Abär scho äs Jahr spetär ischär widär zrug uf Züri, um annär Eidgnössisch Technischu Hochschüäl z'forschu und z'lehru.
Är isch also da zrug cho, wannär 1895 d'Üfnahmeprüfig nid bschtanu het.

Afangsch 1914 ischsm Max Planck glungu, där Einstein fär d'preussischi Akademi där Wissuschaft in Berlin zgwinnu. 1917 isch där Einstein de da Diräktor gwordu. Schini Frouw het nu mit dä Chindär bigleitut, isch abär nid zschpat wägs privatu Grind widär uf Züri zrug gangu.

Va alle Lehrtätigkeite bifrit, het där Einstein z'Berlin Ziit und Rüäh gfunnu, schis gross Wärch, d'allgmein Relativitätstheori z'biändigu. Dischi hedär 1916 väröffentlicht. Im glichu Jahr hedär än Arbeit ubär du Einstein-de-Haas-Effekt ärstellt.

Zwischu 1917 und 1920 het schini Pasi d'Elsa Löwenthal (geb. Einstein; 1876-1936) du chränklundu Einstein gipflegt. Äs het schich än romantischi Biziäig änwticklut. Wägs dem heet schich där Einstein de Afangsch 1919 va där Mileva la scheidu. Churz spetär hedär de d'Elsa gheiratut. Schi het zwei Techtre in d'Ehi gibrungu.

Die Ziit isch nu mit witru Ischnitta värbunnu gsi. D'politisch Situation na dum Ändi vam erschtu Wältchriäg het du Kontakt zu schine Sehn värhinrut. Zglichum isch schini Müättär Afangsch 1919 schwer ärchrankt und im Jahr druf gschtorbu. Äs isch öi in dischär Ziit gsi, wa där Kurt Blumenfeld, där Schef va där Propagandaabteilig va där "Zionistischu Väreinigung fär Ditschland" dä Einstein fär du Zionismus het chenu interesieru.

D'Berlinär Jahr sind öi durch du Kontakt mit dum Max Wertheimer, dum Bigründär vannär Gstalttheorie, kchänzeichnut wordu. Äs isch zumä fruchtbaru Üstüsch zwischu du beidu Wissuschaftlär cho. So het där Einstein zum Bispiel än Ileitig zu dä Üfsätz Wahrheit, Friheit, Demokratie und Ethik vam Wertheimär gschribu. Züänämund het är öi Agfangu, schich politischu Fragogstellige z'öffnu.
Währund du Sunnufischtärnis vam 29. Meiju 1919 in Brasiliu hent Biobachtige vam Arthur Eddington bschtätigt, dass z'Schwerfäld vannär Sunnu z'Liächt gnau so ablänkt, wiäs d'allgemeine Relativitätstheorie vorhärgseit het. Där Präsidänt va där Royal Society, där Sir Joseph John Thomson, het das wiä folgt kommentiärt :

D'experimentelli Bschtätigung va där friänär kchomisch amüätundu Vorhärsag vam Einstein het wältwit Schlagzile gmacht. D'pletzlichi Briämtheit het därfir gsorgt, das schich d'Vorträg vam Einstein gregschtär Bliäbtheit hent ärfröit. Jede het du brüämt Wissuschaftlär pärsönlich wellu ärläbu.

Innä Jahri va 1920 bis 1924 isch d'Initiativi vam Erwin Freundlich, ämu langjährigu Mitstritär, där Einstein Turu in Potschdam ändschtanu. Är het sit dem astronomischu Biobachtige, und nid zletscht dum Zwäck, d'Theorie vam Einstein witär z'priäfu, gidiänt.

Im jahr 1921 isch där Einstein fär schini Arbeit zär Ärklerig vam fotoelektrisch Eeffekt mim Nobälpriss ghehrt wordu. Z'Prisgäld het uf Grund va där Schejdig schini gschidni Fröi mit dä beidu Sehn bärcho.
Alässlich vam schinum 50. Giburtstag 1929 het schich d'Stadt Bärlin gfordrut gseh, irusch briämtu Bürgär äs agmässus Gscheich z'ubärgäh. Där Obärgürgärmeischtär där Gustav Böss eht agregt, mu äs Hüüs z'värmachu. Di Präss het die Gschicht üfgriffu. Mit där Ziit het schich abär d'Diskussion zura offunu Kontrowärsa üsgwitut. Där Einstein und d'Elsa hend schich mittlärwil uf d'Süäch namu geignutu Grundstück gmacht, und sind innär Waldstrass 7 im Dorf Caputh bi Potsdam fündig gwordu. Darum hentsch ufs Gscheich värzichtut und irusch Hüüs sälbär finanziärt. Där Architekt Konrad Wachsmann isch biüftreit wordu, z'bscheiduna Holzüüs am See zbüwu. Äs isch där Üsgangspunkt fär vili Ture mit dum Seglboot währund dä Summärmonatu bis 1932 gsi.
Schini Bikanntheit het där Einstein fär etlichi Rejsine gnutzt. Är het Vorläsige uf där ganzu Wält ghaltut. Dabi hetär zahlrichi Ehrudoktärwürdige bärcho. Drunnär öi die va där Princeton University, wa när speter het sellu lehru. Är het äntschidu, va da a z'halb Jahr z'Princton zi, und danär Hälfti in Berlin. Im Dezämbär 1932 ischär numal ind USA gangu, isch abär wägs där Machubärnahm vam Hitlär in Jännär 1933 nimme zrug gangu. Är het alli Kontaktu zu Ditschland abgibrochu und isch niä me zrug. And d'preussischi Akademie va dä Wissuschafte het är schich am 28. März 1933 schriftlich gwändut. Är het mit giteilt, dass är schis Üsschidu bidüri und het d'mänschlichu Biziäge dort gwürdigt. Scho am 20. März het mu schis Hüüs in Caputh durchsüächt, im April äi schini Statwohnig in Berlin. Am 4. April het där Einstein än Atrag uf Äntlassig ussum preussischu Staatsvärbund gstellt. Dischi hentsch zwar nid biwilligt, hent mu abär darfir d'Staatsakcherikeit pär Strafüsbürgrig gnu. Am 10. Meiju 1933 het där Göbels im Ramu va där Biächärvärbränni öi schini Schrifte ins Fiir chit.
1933 isch där Einstein äs Mitglied va där Institute for Advanced Study gwordu, äs churz vorär gigründuts privats Forschigsinschtitut.
Vam Öigschtu 1935 bis schinum Tod het där Einstein innär Mercer Street 112 in Princton gläbt. Där Einstein het schich scho bald uf d'Süäch naru iheitlichu Fäldtheorie gmacht, wa schini Fäldtheorie va där Gravitation (d'Allgmein Relativitätstheorie) mit derra vam Elektromagnetismus het sellu väreinigu. Bis z'schinum Tod hedär schich värgäblich damit abgmiät, d'sognännti Wältformla z'finnu - was öi bis hittu no keinum Forschär glungu isch.

Im Jahr 1936 isch schini Frouw d'Elsa gschtorbu. 1939 isch schini Schweschtär d'Maja uf Princeton cho. Irusch Ma het kei Ireisebiwilligung bärcho. Schi het bis irusch Tod 1951 bim Brüädär gwonut.

Im Jahr 1940 het där Einstein züäsätzlich zär schwizär Staatsbürgärschaft öi d'US-amerikanischi bärcho.

D'Äntekig vannär Chäruspaltig 1938 durch du Otto Hahn in Berlin het innär Wissuschaftsgmeind d'nuklearei Bidrohig embrüfschworu. Im Öigschtu 1939, churz vorm Afang vam zweitu Wältchriäg het där Einstein än vam Leo Szilard värfasstu Briäf annu amerikanischu Präsidänt unnärzeichnut, wa vor där Gfahr vanera neue Bomba gwarnt het, wa Ditschland meglichätwiis äntwickligi. Där Appell isch ärhört wordu und züäsätzlichi Forschigsgäldär sind breit gstellt wordu. Z'Manhattan-Projekt mit schinum Ziel, där Äntwicklich va där Atombomba isch giboru wordu. In schine persönlichu Ärinnrigu värtritt där Einstein d'Üffasig, dass är schich liächtfertig zär Unnärzeichnig va dem Briäf hegi la ubärzügu.

Annu arbeite isch där Einstein abär komlpett unbiteiligte gsi. Schini wissuschaftlichi Prioritäte hedär uf annärei Gibiäti gsetzt. Nid zletscht isch är än langjehirge Zwiflär annär Nukleartechnik gsi, wa d'Quantutheorie ersch megli gmacht het. Züädem ischär wäg schinär unvärhültu Sympathie fär du Kommunismus als Sichärheitsrisiko igstuft wordu. Öi där US-amerikanisch Gheimdiänscht het nu biobachtut. So het är va där militärischu Nutzig va där Umwandlbakreit vannär Massu in Energie ersch wiä d'meischtu Mänschu ib där erschtu Chriägsisätz va där Atombomba ärfahru (Hiroshima und Nagasaki).
Nam Chriägsändi het där Einstein schich fär d'international Rüschtigskommision igsetzt.

D'letschtu annärhalb Jahr va schinum Läbu het där Einstein mit där Bibliothekarin Johanna Fatova värbrungu. Z'Tagebüäch va ira, wasch 2004 äntdeckt hend, het Üfschluss ubär einigi Details gigä. Är het schich demna mit ämu altu Auto värglichu, wa voll mit mechanischu Problem isch. Trotz sichne Gibrächu het är nu churz vor schinum Tod d'Chraft gfunnu, fär schini Vision vam Wältfridu izträttu. So het är 1955 zämu mit zäh aneru bikanntu Wissuschaftlär z'sognannti "Russel-Einstein-Manifest" zär Sensibilisiärig va du Mänschu fär d'Abrüschtig unnärzeichnut.

Där Einstein isch da am 18.April 1955 im Eltär va 76 Jahr in Princeton a innuru Blüätige gschtorbu, wa durch äs Platzu vanera Aneurysma im Biriach va där Aorta värursacht wordu isch. D'letscht Wort vam Einstein sind unbikannt, da är ditsch gredut het, hent d'Chrankuschweschtre nix värstannu. Där Pathologe Dr. Thomas Harvey het bi där Obduktion z'Ghrin vam Albärt Einstein gschtollu, umsus (wiän är bhöiptut) fär witäri Unärsüächige va schinär einzigartigu Struktur där Nawält z'ärhaltu.

Där Üsbruch vam erschtu Wältschrieg het in im en feschit Bschäftigung mit politischu Problem üsglest. Är isch dum
Bund "Neues Vaterland" bigiträtu, wa schpeter zer ditschu Liga fer Mänschurächti gwordu isch.

1918 het der Einstein züe de Grindär vannär linksliberalu Ditschu demokratischu Parti (DDP) kchert. Va 1922 äwäg isch är de es Mitglied vannär Kommision fer geischtigi Zämmuarbeit mim damaligu Völkerbund gsi. Durch dischi Organisation het är de Kontakt zum Sigmund Freud üfgibouwt und än Briefkontakt ghaltu. Gmeinsam hentsch de d'Frag "Warum Chrieg ?" bhandlut. Dische Briefvercher isch 1933 veröffentlicht wordu.

Zu Biginn isch der Einstein en uberzügte Pazifischt gsi. Ab 1933 her är de die Meinig gändrut, mit folgender Bigründig: 

"Bis 1933 han ich mich fer d'Verweigrig vam Militärdiänscht igsetzt. Als abär där Faschismus üfcho isch, hani ärchännt, dass dische Standpunkt nit üfrächtzärhaltu isch, wenn nid d'Macht vanär Wält ind d'Händ va de schlimmschte Feinda vennär Menschheit gratu soll. Gägs organisierti Macht gits nummu organisierti Macht; ich gseh keis annersch Mittl, so schtarch wie nis bidüru."







</doc>
<doc id="24802" url="https://als.wikipedia.org/wiki?curid=24802" title="Burg Rotenburg">
Burg Rotenburg

D Burgruine Roteburg isch e Burgruine uf eme steile Biel im Dal vu dr Chleine Wise zwische Niderdägernau un Wislet in dr Gmei Chleis Wisedal im Landchreis Lörrach z Bade-Wirttebärg.

Die Higelburg, wu im 12. Johrhundert vu dr Herre vu Roteberg, ere Sytelinie vu dr Herre vu Röttele as Stammsitz ufböue loo woren isch, isch im 13. Johrhundert s erscht Mol gnännt wore un isch um 1570 dur e Ärdbidem gschlisse wore. D Burg zeigt no Räscht vu dr Wehrmuur un d Räscht vun eme Bärgfrid mit eme Durmässer vu nyyn Meter un ere Muursterki vu drej Meter, derzue e Wall un e Grabe.




</doc>
<doc id="24803" url="https://als.wikipedia.org/wiki?curid=24803" title="Eberhard Karls Universität Tübingen">
Eberhard Karls Universität Tübingen

D Eberhard Karls Universitet z Dibenga zeeld zo de eldesde Universideda vo Deidschland. Grinded wårda isch se anna 1477 uff Bedreiba vom Gråf Eberhard im Bart und draed dor Nãma vom wirddabärgischa Herzog Karl Eugen. Seid-em Sommorsemesdor 2012 isch-se en siba Fakuldeda mid ogfär dreisich Studia-Aerichdonga uffdåeld. Därzeid (2017) send äbbes ibor 28.000 Sdudenda aegschriiba. 

Vo Dibenga håesd-s landlaefich emm-a Bõnmot: „Dibenga "håd" koe Universided, Dibenga "isch" a Universided.“ S Sdråßabild en dor Kärnsdadd vo Dibenga, ogfär 35 Kilometer sidlich vo Sduagord, isch brägd vo de Sdudenda, dia må fasd a Driddl vo de Gesamd-Aewonor ausmached. Viile sdudendische Grubba bereichored s Sdaddlaäba ond sorged fir a viilseidichs kuldurälls Programm. 

Ao wenn viil Sdudenda in Dibenga läabed, kā-mor iborraschend viil Schwäbisch haera. Selbsd d middlora Generazio vo de Aewonor schwäzzd a guads Schwäbisch. Dees kā-mor beim Aekaofa no en viil Gschäfdor haera. En dor Germanistik an dor Universided geid-s abor scho seid langem koene Bemihonga en Richdong Schwäbisch, obwool Dibenga middla em zendralschwäbischa Gebiid leid. 

Älle schwäbische Sacha send ausglagored (gwäa, muas-mor jezzd saga) en d „Arbeitsstelle Sprache in Südwestdeutschland“ am „Ludwig-Uhland-Institut“. S Haus vo demm Institut isch laedor Midde März 2017 durch Brandsdifdong vomm-a illegala Hausbewonor schwär beschädichd wårda ond muaß vollsdendich aagrissa wärda. Dia 2000 Dialäggduffnāma vom Arno-Ruoff-Archiv mid Tonbendor aus de 1950-or Jår hend enorm glidda ondor Ruaß ond Leschwassor, an de 10.000 Bildor aus de 1930-or Jår send so guad woa vorbrendd, viile Biachor ond zaallose Ondorlaga vo dor Dialäggd-Sbezial-Bibliothek send meglichorweis fir emmor virlaora. Was där Schada fir d Dialäggdforschong en Dibenga ond ganz Bada-Wirddabärg bedeided, kã-mor emm Momend blos vormuada. Dor Laedor vo demm Institut, dor Professor Hubert Klausmann, hoffd abor, dass no meglichsd viil gredded wärda kā.

E Schlisselroll bi dr Grindig isch dr Mechthild vu dr Pfalz, dr Mueter vum Eberhard un Erzherzogi vu Eschtryych zuechuu. D Mechthild, wu syt 1463 in dr Nechi glägene Rauteburg residiert gha het, het d Verlegig vum Stift Sinderlfinga uf Dibenga veraalasst, dr greschte un wichtigschte Stadt vum sidwirttebärgische Landesdeil zue sällere Zyt. Wu des 1476 vum Papscht Sixtus IV. gnähmigt woren sich, het s Stift zum Uusgangspunkt vu noo ehrgyzigere Plän chenne wäre. D Mechthild, wu scho bi dr Grindig vu dr Fryybeger Universitet e wichtigi Roll gspilt gha het, het ihre Suhn Eberhard fir s Projäkt vun ere Universitetsgrindig z Dibenga chenne gwinne. E große Aadeil an dr Grindig het au dr Vertröute vum Eberhard, dr Johannes Nauclerus, gha, wu dr erscht Rektor un speter langjehrige Kanzler vu dr Universitet woren isch. Dr Wahlspruch „Attempto!“ (latynisch fir „Ich wag’s!“) vum Universitetsgrinder Eberhard isch bis hite s Motto vu dr Universitet. 

Wu am 11. März 1477 e Universitetsgrindig effetlig bekanntgee woren isch, het in ere churze Zyt zwei großi Fachwärchgebej (Münzgasse 22–26) in dr Nechi vum Neckar ufböue, ass dr Vorläsigsbedrib scho im Oktober 1477 het chenne aafange. Dr wyter Ufbäu vu dr Universitet isch in dr negschte Johr schnäll bedribe wore, un scho anne 1482 sin alli Universitetsböute fertiggstellt gsi. Wäge däm isch e Verlegig vu dr Universitet uf Stuegert nimmi in Frog chuu, wu Stuetgert 1482 im Zug vu dr wirttebärgische Widervereinigung (Mensinger Vertrag) di nej Landeshauptstadt un d Residenz vum Eberhard woren isch.

Ihre hitige Name het d Universitet 1769 vum wirttebärgische Herzog Karl Eugen iberchuu, wu syy eigene Name zuegfiegt het zum Name vum Grinder, em Grof Eberhard im Bart. Är het sich sälber anne 1767 zum „Rector perpetuus“ installiert un het s Rektorenamt bis zue syym Dod 1793 wohrgnuu. Einewäg eht er mit dr Grindig vu dr „Hohe Carlsschuel“ z Stuegert eini vu dr greschte Exischtänzkrise vu dr Dibenger Universitet bejgfiert.

Im Johr 1805 isch in dr Alte Burse, em 1478 böute elteschte hit no bruchte Gebej vu dr Universitet, s erscht Universitetsklinikum yygrichtet wore. 

Zuesätzlig zue dr vier Grindigsfakultete isch 1817 e katholisch-theologischi un e staatswirtschaftligi Fakultet grindet wore. 1863 het d Eberhard-Karls-Universitet di erscht eigeständig naturwisseschaftligi Fakultet z Dytschland iberchuu. Mittlerwyyli het d Universitet 14 Fakultete. S Logo vu dr Universitet, wu vum HAP Grieshaber zum 500-jehrigen Universitetsjubiläums (1977) gstaltet woren isch, isch syt 1997 d Palme mit em Wahlspruch „Attempto!“, parallel doderzue het d „Eberhard-Karls-Universitet“ ihri Bindestrich abgleit. Im Johr 2005 isch d Universitet Initiatori un Mitgrinderi vu dr Hochschuelregion Dibenga-Hoheheim gsi.

D Universität Dibenga het e fierendi Roll gspilt bi dr Bsträbige, d Politik vum Dritte Ryych „wisseschaftlig“ z legitimiere. Am Universitetsklinikum zmindescht 1158 Persone zwangssterilisiert wore.

Ass mittlerwyyli circa 60 Prozänt vu dr Studänte, wu z Dibenga immatrikulkiert sin, Fraue sin, isch e ender jingeri Entwicklig. S erscht Mol het anne 1881 e Gaschthereri us dr USA e Vorläsig derfe mitverfolge, aber no dur di uffig Dire us eme Näberuum. Di erscht Studänti, „ußerordentlig immatrikuliert“, isch vu 1892 bis 1895 d Maria Grefi vu Linden gsi. Erscht anne 1904 isch dr Fraue s Rächt vun ere „ordentlige Immatrikulation“ yygruumt wore.

No dr Feschtschryybig vu dr Glyychstelligspolitik im Hochschuelramegsetz ischa 1986 di erscht Glyychstelligskommission vum Senats gwehlt wore, syt 1989 wäre Froge vu dr Glyychstellig vun ere Glyychstelligsbeufdraite verdrätte. Wie au an vile andere Universitete sin Fraue unter dr Lehrchräft unterrepräsentiert, derwylscht uf dr Verwaltigsebeni männligi Mitarbeiter chuum verdrätte sin.


Derwylscht di geischteswisseschaftlige Fakultete im Beryych vu dr Altstadt im Dal aagsidlet sin, lige di naturwisseschaftlige Inschtitut mit ere eigene Mensa uf dr Morgestell in nerdliger Richtig uf ere Aahechi, wu dä Gwanname drait. D Zahl vu dr Fakultete soll noch eme Bschluss vu dr Universitetsleitig bis zum Johr 2010 uf drej Chlei- un vier Großfakultete verchleineret wäre.


D Universitetsbibliothek Dibenga (UB) isch vu dr Organisation här e Deil vum Informations-, Kommunikations- un Mediezäntrum (IKM). Si isch e effetligi wisseschaftligi Universalbibliothek, wu au fir di allgmein Bevelkerig z Verfiegig stoht. S erscht Mol urkundlig gnännt woren isch si anne 1499.

S "Universitetsklinikum Dibenga (UKT)" bstoht us 17 Klinike. Anne 1806 hän sich d Chirurgyy un d Geburtshilf vu dr Innere Medizin drännt, in dr „Alte Burse“ het s Hoschpital gee mit insgsamt 15 Bette. 1839 isch d Poliklinik, wu di Chranke vu dr Stadt Dibenga din behandlet wäre, e selbständigi Abdeilig im Hoschpital wore. 1846 sin di Inner Medizin un d Chirurgyy in ihre nej Universitetschankehuus umzoge (Silcherstraße, hite alti Hals-Nase-Ohreklinik, do het s u. a. d Sportmedizin din) um. 1890 isch di alt Fraueklinik entstande un 1927 di alt Chinderklinik.

D Nejböute vum UKT, wu syter anne 1989 entstande sin, stehn uf halber Hechi zwische Dal un Morgestell uf em Schnarrebärg. S UKT het au d Funktion un d Ufgabe vun eme Chreiskrankehuus fir dr Landchreis Dibenga. 

S Fachsprochezäntrum bietet dr Erwärb vu international akkreditierte Sprochzertifikat (UNIcert) fir Studänte vu allew Fakulteten aa.

S Museum vu dr Universitet Dibenga MUT het syter anne 2006 d Ufgab, di singuläre Lehr-, Schau- un Chunschtsammlige vu dr Universitet us allene Fakultete sammligstächnisch, kuratorisch un organisatorisch z professionalisiere un in interdisziplinär aagleiten Uustellige dr breitere Effetligkeit wisseschaftsgschichtligi Yyblick z vermittle un au sälber wisseschaftsgschichtlig z forsche.


Offizielle Internetufftritt vu dr Eberhard Karls Universität


</doc>
<doc id="24804" url="https://als.wikipedia.org/wiki?curid=24804" title="Königreich Ungarn">
Königreich Ungarn

Chönigriich Ungarn (ùf Ungarisch: "Magyar Királyság" odder "A Magyar Szent Korona Országai" = d'Länder vù de heilige ungarische Chrone) isch zwüsche 1000 ùn 1918 wie au zwüsche August 1919 ùn Feebruaar 1946 di offiziälli Bezeichnig vùm ungarische Staat gsìì. S Chönigriich hät allerdings e anders Gèbiet ùmfasst.

Ìn de Zitt vù Ööstriich-Ungarn, also zwüschem Ööstriichisch-Ungarische Ussgliich (1867) ùn em Johr 1918 hät's ìm Chönigriich drèi Amtssprooche gee: ìn sälle 63 (hìsdorische) Komitat, wùù diräkt de ungarische Regierig ùnderstellt gsìì sìn, isch's s Ungarisch gsìì, z Fiume (hǜt ìm Nordweste vù Kroatie) s Idaliänisch ùn ìn de Komitat, wùù zu Kroatie-Slawonie ghöört hän, s Kroatisch.

S Chönigriich ìn sinne Gränze vù voor 1918 wìrd au als "hìsdorischs Ungarn" (Ung. "Történelmi Magyarország") odder Grooßungarn (Ung. "Nagy-Magyarország") bezeichnet.

S Chönigriich Ungarn cha nìt als zendralisierti Monarchi nooch de moderne Voorstellige bezeichnet werre, wiil einzelni Deil e gwǜssi ùn au nìt allzüe bedüttigsloosi Selbständigkeit ghaa hän. Esoo hät de Adel vù mänke Regione au e eige Militär ghaa, e baar Städt sìn unabhängig gsìì.



Ab 1867 sìn d'Wappe vù denne Gebiet au ìm ungarische Wappe ìntegriert gsìì. Während s "Magyar nagycímer" („Großes ungarischs Wappe“) sälli vù allne enthalte hät, sìn ìm "Magyar Középcímer" („Mìttlers ungarischs Wappe“) nùme di obere fǜmf dìnne gsìì.

Nooch em Erschte Wältchrieg hät Ungarn sinni Unabhängigkeit zrùckgriegt, de Verdraag vù Trianon hät abber s friehner Chönigriich zerstǜckelt. Zwaar isch de amtlig Name witterhìì "Chönigriich Ungarn" gsìì, es hät abber keini monarchische Iirichtige gee. Di versüechti Rùckkehr vùm Chönig Károly IV. hät de Miklós Horthy chönne verhìndere; èr hät aber dise als "Riichsverweser" verträte. S Ziil vù de Ùssebolitik isch d'Rùckgwìnnig vùm verlorene Gèbiet gsìì. Deswäge hät sich s Land a s faschistische Italie und Nazi-Dütschland aglähnt und zämme mit dise 1941 Jugoslawie zerschlage.

Nooch em Zweite Wältchrieg isch d'Monarchi 1946 zämmegfalle ùn di zweiti ungarischi Rèpublik isch entstande.

Änd 80er- ùn Aafang 90er-Johr hät's Beweegige gee mìt em Ziil, e ungarischi Monarchi mìt-e-re Verfassig z schaffe. Dää Voorschlaag isch abber nie verwìrkligt worre, wiil's kei Partèi gee hät, wùù-n-en verdrätte hätt ùn au de Throonfolger Otto von Habsburg en nìt drage hät.


</doc>
<doc id="24808" url="https://als.wikipedia.org/wiki?curid=24808" title="Burg Scharfenstein">
Burg Scharfenstein

D Burg Scharfestei isch e Burgruine uf ere imposante Felsegruppe im hintere Minschterdal bim Ortsdeil Oberminschterdal vu dr Gmei Minschterdal im Landchreis Bryysgau-Hochschwarzwald z Bade-Wirttebärg.

D Hecheburg isch im 13. Johrhundert ufböue wore, anne 1267 as „castrum Scharphenstein“ e erscht Mol gnännt wore un, derwylscht si im Bsitz vu dr Herre vu Staufe gsi isch, im Johr 1346 vu Truppe vu Fryybeg gschlisse wore. D Burg isch speter Bsitz vum Chloschter St. Trudpert gsi.

Di ehmolig Burgaalag isch uf drej Felse gläge mit ere Hauptburg im Oschte. Uf em weschtlige Felse sin no Räscht vun eme quadratische Durm erhalte. 




</doc>
<doc id="24809" url="https://als.wikipedia.org/wiki?curid=24809" title="Scharfenstein (Begriffsklärung)">
Scharfenstein (Begriffsklärung)

Scharfenstein bezeichnet:


Scharfenstein isch dr Name vu däne Bärg:

Scharfenstein isch dr Name vu däne Burge:



</doc>
<doc id="24810" url="https://als.wikipedia.org/wiki?curid=24810" title="Münstertal">
Münstertal

Münstertal chan folgendees bedüte:
Lueg au:


</doc>
<doc id="24815" url="https://als.wikipedia.org/wiki?curid=24815" title="Burg Neuenfels">
Burg Neuenfels

D Burg Nejefels isch e Burgruine 1500 Meter sideschtlig vu Britzige, eme Stadtdeil vu Mille im Landchreis Bryysgau-Hochschwarzwald z Bade-Wirttebärg. Si lyt uf eme 595 Meter NN hoche Bärgsporn.

Die Spornburg isch wahrschyns vor 1300 vu dr Herre vu Neuenfels böue loo wore un isch anne 1307 s erscht Mol gnännt wore. Am Änd vum 14. Jh. hän d Herre vu neuefels d Burg an e Grof vu Stroßburi verchauft un hän si derno vun em as Lääche iberchuu. Noch dr Iberliferig isch anne 1540 d Familie vu Neuenfels dod ufgfunde wore, un d Burg isch derno syterhär verfalle, wu d Familie vu Neuenfels uusgstorben isch.

D Burgaalag isch chaschtefermig mit abgrundete Ecke gsi un het e Chärnburg gha vu eppe 30 mol 9 Meter, ohni Bärgfrid. Vu dr Burg sin no dr Grabe, Muurräscht vu dr Vordersyte un dr Durm erhalte.




</doc>
<doc id="24816" url="https://als.wikipedia.org/wiki?curid=24816" title="Burg Alt-Urach">
Burg Alt-Urach

D Burg Alt-Urach isch e Burgruine z Lenzkirch im Landchreis Bryysgau-Hochschwarzwald (Bade-Wirttebärg) im Schwarzwald. 

D Burgaalag isch im 13. Jahrhundert dur di edelfreje Herre vu Urach böue loo wore. Si isch s Zäntrum vu dr Herrschaft Lenzkirch im 14. und 15. Johrhundert un im Bsitz vu dr Herre vu Blumegg gsi. 1491 isch si an d Grofe vu Firschtebärg verchauft wore, isch zue sälere Zyt aber scho as „Burgstall“, des heißt as nit bewohnbar bezeichnet wore. Syt 1972 isch si im Bsitz vu dr Gmei Lenzkirch.

An di urspringlig Burg mit Viereck-Wohndurm un Muurring isch um 1404 e Huusaaböu aaglideret wore. S Muurwärch isch 1995/96 dur dr Schwarzwaldverein Lenzkirch saniert wore.



</doc>
<doc id="24817" url="https://als.wikipedia.org/wiki?curid=24817" title="Burg Stallegg">
Burg Stallegg

D Burg Stallegg, au "Stacheleck" gnännt, isch e Burgruine bim Ortsdeil Geschwyyler vu dr Stadt Leffinge im Landchreis Bryysgau-Hochschwarzwald z Bade-Wirttebärg.

D Burg isch im 13. Johrhundert böue wore un im Bsitz vu dr Herre vu Firschtebärg gsi. Anne 1525 isch d Burg im Buurechrieg gschlisse wore. Vu dr friejere Burgaalag isch nyt meh erhalte.




</doc>
<doc id="24818" url="https://als.wikipedia.org/wiki?curid=24818" title="Cem Özdemir">
Cem Özdemir

Dr Cem Özdemir (* 21. Dezämber 1965 z Bad Urach) isch e dytsche Bolitiker (Bindnis 90/Di Griene un syt 2013 Abgordnete im Dytsche Bundesdag. Är isch vu 2008 bis 2018 ein vu zwei Bundesvorsitzende vu dr Bartej gsii.

Dr Özdemir isch dr Suhn vun ere dirkische Gaschtarbeiterfamilie; är het 1983 di dytsch Staatsburgerschaft aagnuu. No dr Mittlere Ryyfi het er e Uusbildig zum Erzieher gmacht. Derno het er d Fachhochschuelryyfi gmacht un e Sozialpädagogik-Studium an dr „Evangelische Fachhochschuel fir Sozialwäse Reitlenge“ (hite Evangelischi Hochschuel Ludwigsburg) aagfange, wun er as Diplom-Sozialpädagog (FH) abgschlosse het. Syt 1987 het dr Özdemir as Erzieher un freje Schurnalischt gschafft. Dr Özdemir isch Muslim un mit dr Schurnalischti Pia Castro ghyrote, wu vu Argentinie stammt. Är het mit ihre ne Dochter un e Suhn.

2003 isch dr Özdemir Transatlantic Fellow vum "German Marshall Fund of the United States" gsi. In däre Zyt het er u. a. Brownbag-Läsige ghalte an der University of Madison im US-Bundesstaat Wisconsin zue dr Roll vu dr Dirkej z Europa.

Dr Özdemir isch syter anne 1981 Mitglid vu dr Griene. Är het syyni politisch Heimet im Griene-Chreisverband Ludwigsburg. Vu 1989 bis 1994 isch er im Griene-Landesvorstand vu Bade-Wirttebärg gsi. Anne 1992 het er zue dr Mitgrinder ghert vu "Immi-Grün – Bündnis der neuen InländerInnen".

Am 2. Juni 2008 het dr Özdemir syy Kandidatur fir dr Bundesvorsitz vu syyre Bardej aagchindet. Gegekandidat vum Özdemir fir d Wahl, wu im Novämber aagsetzt gsi isch, isch dr Volker Ratzmann gsi, dr Griene-Fraktionsschef im Abgordnetehuus vu Berlin, wu aber us private Grind syy Kandidatur am 4. Septämber 2008 ufgee het.

Im Vorfäld vu dr Wahl zum Bundesvorsitzende het sich dr Özdemir uf em Landesbartejdag vu dr Griene Bade-Wirttebärg um e uussichtsryyche Lischteplatz fir d Bundesdagswahl 2009 beworbe. Är isch doderby in zwo Kampfkandidature syyne bartejintärne Gegekandidate unterläge. Dr Özdemir het aber einewäg an syyre Kandidatur fir dr Bartejvorsitz feschtghebt.

Syt em 15. Novämber 2008 isch dr Özdemir - näbe dr widergwählte Claudia Roth - eine vu zwei Bundesvorsitzende vu dr Bardej. Är isch mit 79,2 Prozänt vu dr Delegiertestimme gwehlt wore..

Bi dr Bundesdagswahl 2009 isch dr Özdemir as Diräktkandidat aadrätte fir dr Bundesdagswahlkreis Stuegert I. Är het aber gege dr CDU-Kandidat Stefan Kaufmann verlore un isch dodermit ohni Bundesdagsmandat blibe.

Anne 2010 isch dr Özdemir mit 88,5 Prozänt im Amt vum Bundesvorsitzende bstetigt wore, 2012 mit 83,29 Prozent.

Noch em ender schlächte Abschnyde bi dr Bundesdagswahl 2013 isch dr gsamt Bundesvorstand vu dr Bardej zruckdrätte. Dr Özdemir het derno aagchindet, ass er wider fir s Amt vum Bardejvorsitzdene kandiere wett. Am 19. Oktober 2013 isch er mit 71,4 Prozänt vu dr Deligiertestimme widergwehlt wore, näbe dr Simone Peter.

Aafangs Jänner 2018 het dr Özdemir aagchindet, ass er nimi fir dr Vorsitz kandidiert. Zue sym Noofolger isch dr Robert Habeck gwehlt wore.

Vu 1994 bis 2002 isch dr Özdemir Mitglid vum Dytsche Bundesdag gsi. Är isch dodermit dr erscht Bundesdagsabgordnete mit ere dirkische Härchumft gsi. Syt 1998 isch er innepolitische Sprächer vu dr Bundesdagsfraktion Bündnis 90/Die Grünen gsi.

Des Amt het er am 26. Juli 2002 nidergleit, wu Vereffetlichunge iber e ginschtige Privatkredit vum PR-Berater Moritz Hunzinger un d uuzuelässig Verwändig vu dienschtlig erworbene Bonus-Myyle Ufsäh gregt hän. Är het au syy Ruckzug us em Bundesdag bekannt gee. D Kandidatur fir d Bundesdagswahl 2002 het er nimmi chenne zruckzie, aber no syyre Widerwahl het er s Bundesdagsmandat nit aagnuu.

Dr Özdemir isch bis dert alliwyl iber d Landeslischt Bade-Wirttebärg in dr Dytsch Bundesdag yyzoge.

Wun em dr Bade-Wirttebärgisch Landesverband vu dr Griene ne uussichtsryyche Lischteplatz versait gha het un är dodermit bi dr Bundesdagswahl 2009 nit iber e Lischteplatz abgsichert gsi isch, isch em dr Yyzug in dr 17. Dytsch Bundesdag nit glunge. Syy Bewärbig um e Diräktmandat im Wahlchreis Stuegert I isch ohni Erfolg blibe.

Am 1. Dezämber 2012 isch dr Özdemir uf dr zwote Blatz vu dr Landeslischt Bade-Wirttebärg fir d Bundesdagswahl 2013 gwehlt wore. Är isch au zum zweite Mol im Bundesdagswahlchreis Stuegert I zue dr Wahl fir s Diräktmandat aadrätte; är isch derno iber d Landeslischt in dr Bundesdag yyzoge.

Vu 2004 bis 2009 isch er Mitglid vum Europäische Parlamänt gsi in dr Fraktion "Die Grünen/EFA". Är het em Uusschuss fir uuswärtigi Aaglägeheite aaghert un isch ussepolitische Sprächer vu syyre Fraktion gsi. Är isch au Vize-Presidänt vum nitständige "Uusschuss zur behauptete Nutzig vu europäische Staate dur d CIA fir d Bferderig un s rächtswidrig Feschthalte vu Gfangene" (CIA-Uusschuss) gsi derzue Mitglid vu dr hochrangige "Kontaktgruppe Nordzypern", vu dr interparlamentarische Delegation EU-Dirkei, vu dr "Anti-Racism and Diversity Intergroup" sowie der Atlantikbrücke. Anne 2007 het er bi dr Grindig vu dr europäische Dänkfabrik "European Council on Foreign Relations" mitgmacht.

As Europaabgordneter het er im Johr 2007 d Schirmherrschaft iber dr Christopher Street Day Stuegert ibernuu. Är isch e offiziälle Unterstitzer vum Bindnis "Freiheit statt Angst fir Dateschutz un gege staatligi Iberwachig".

Dr Cem Özdemir cha guet Schwäbisch schwätze. Är bezeichnet sich gärn as "anatolische Schwob" un setzt s Schwäbisch gärn as „fryndligi Provokation“ yy, wänn ihn eber fir e Uusländer haltet.. Fir dr Belchen-Verlag het dr Özdemir anne 2001 e schwäbischi Version vu "Romeo un Julia" vum Albert Hefele uf Schwäbisch uf CD gsproche.







</doc>
<doc id="24819" url="https://als.wikipedia.org/wiki?curid=24819" title="Burg Hauenfels">
Burg Hauenfels

D Burg Hauefels isch e Hehleburg gsi in dr Nechi vu Gietighofe bi Ehrechilche im Landchreis Bryysgau-Hochschwarzwald z Bade-Wirttebärg.

D Ruine lyt bi dr Deifelschuchi am Elberg, eme Näbegipfel vum Hohfirscht iber dr hitige Ortschaft.

D Gschicht vu dr Burg Hauefels isch no wenig erforscht. E megligi erschti Nännig isch uf s Johr 1316 datiert. Di hite sichtbare Muurräscht stammen aber us ere jingere Zyt. Bis Ändi 1990er Johr sin au no zwo Schießscharte sichtbar gsi. D Muurräscht sin aber deilwyys vu Jugedlige umghejt wore.

D Burg het im Dryssgjehrige Chrieg em Dominikanerpater Michael vum Predigerchloschter Fryybeg as Versteck dient. Vu dert us het er zämme mit versprängte eschtryyschische Soldaten un Buure e erfolgryyche chleichrieg gege d Schwede gfiert im noche Chilchhofe. Speter het d Burg Raiberbandine as Versteck dient.



</doc>
<doc id="24820" url="https://als.wikipedia.org/wiki?curid=24820" title="Teufelsküche (Gütighofen)">
Teufelsküche (Gütighofen)

D Deifels-Chuchi (dt. "Teufelsküche") sin mehreri chleini Hehline in ere Chalchsteiformation am Elbärg - e Näbegipfel vum Hohfirscht im Schimbergmassiv - iber Gietighofe bi Ehrechilche im Südweschte vum Hexedal.

D Hehline sin zem Deil natyrlig, zem Deil aber au vu Mänsche gschaffe wore. D Haupthehli isch in eppe 10 Meter Hechi an ere Steilwand. Diräkt dernäbe findet mer au no Muurräscht vu dr Burg Hauefels.

In Hehline, wu Schärmi biete, hän in dr Steizyt vor ca. 35.000 Johr Rendierjeger gläbt, wu vu do uus d Ebeni hän chenne beobachte.

Bsichtigt wäre chenne d Hehline zue jedere Zyt, mer sott aber gueti Schueh aalege. In d Haupthehli chunnt mer nume iber e Leitere.


</doc>
<doc id="24823" url="https://als.wikipedia.org/wiki?curid=24823" title="Schönenbuch">
Schönenbuch

Schönebuech isch e politischi Gmeind im Bezirk Arlese im Baselbiet in dr Schwiiz.

Schönebeuch ligt im Sundgau uf 355 m ü. M. und isch mit nume 136 Hektare (71 % Landwirtschaft, 27 % Siidlig, 2 % Wald) die zweitchliinschti Gmeind vom Baselbiet (nume Giibenech isch no es bizz chliiner). S Dorf isch vo drei Sitte vo Frankriich (Gmeinde Neuweiler und Niederhagenthal) umschlosse. Nume im Nordoschte het si Aschluss a d Baselbieter Gmeind Allschwil.

Silberne Grund und drin e roti Bueche uf grüenem Dreiberg. D Bueche stoot für dr Gmeininame -buch(e) und dr Dreiberg wist uf d Höhelag vom Dorf hi.

Schönebuech isch s erscht Moll 1315 inere Urkunde erwäänt worde. Dordrby het me dr alemannisch Wiler noch eme Buecheghölz, wo nid wyt wäg gläge isch, benannt. Im Mittelalter hets Basler Chloschter St. Klara z Schönebuech e Buurehof gha, wo immer widr dr Bsitzer gwäggslet het und im 17. Joorhundert an soledurnisch Stand gfalle isch. Will Schönebuech immer unter dr Oberhoheit vom Bischof vo Basel gstande isch, hets Schicksal vo dr bischöfliche Vogtei Birseck teilt: 1792 Teil vor Raurachische Republik, 1793 französisch und ab 1815 baslerisch (1833 noch em Freiheitskampf baselbieterisch).

Z Schönebuech wird no vill Landwirtschaft betriibe, wobi aber d Buure e grosse Dail vo ihrne Fälder ännet dr Gränze uff Elsässer Bode hän und d Frücht vo däm Land zollfrei in d Schwiiz importiere dörfe, was d Elsässer Buure gar nid gärn gseen.

Schönebuech isch mit dr Buslinie 33 vo dr Basler Verkehrsbetriib mit Allschwil und Basel verbunde. Stroosse fiere uff Allschwil und Neuwiller.

Schönebuech isch prominänt erwähnt im Baselbieterlied, wo afoot mit „Vo Schönebuech bis Ammel“, will Schönebuech die nordweschtligschti Gmeind vom Kanton gsi isch (sits Laufedaal zem Baselbiet cho isch, isch das jetzt Roggeburg).



</doc>
<doc id="24824" url="https://als.wikipedia.org/wiki?curid=24824" title="Baselbieterlied">
Baselbieterlied

S Baselbieterlied (ursprüngliche Titel: "Im Baselbieterkränzli") isch die heimlig und inoffizielli Hymne vom Kanton Basel-Landschaft ("Baselbiet"). S Lied wird bi offizielle Aläss wie z. B. Eröffnigsfiire und Militärentlassige gsunge aber au bi private Verastaltige vo aller Couleur. Bsunders wichtig ischs Baselbieterlied am Banntag, wo rituell d Gmeinigränze (dr Gmeinibann) kontrolliert wird. S Lied isch au Thema in dr Primarschuel.

S Lied isch anno 1862 vom Wilhelm Senn (1845-1895) in Baselbieter Mundart als Vereinslied vom "Baselbieter Chränzli" dichtet worde. I däm Verein hän sich noch Basel "usgwanderti" Baselbieter Bürger troffe.

S Lied beschriibt in de erschte beide Strophe d Usdeehnig vom Kanton vo Wescht noch Oscht und Süd noch Nord (wobis hütte nymmi stimmt, denn sits Laufedaal zem Baselbiet cho isch, isch Roggeburg die nordweschtligscht Gmeind vom Kanton) und die molerischi Landschaft. In dr 3. und 4. Strophe wärde die bsunders guete Qualitäte vom Baselbieter Volch bsunge.

lueg: 



</doc>
<doc id="24826" url="https://als.wikipedia.org/wiki?curid=24826" title="Erwin Teufel">
Erwin Teufel

Dr Erwin Teufel (* 4. Septämber 1939 z Rottweil) isch e ehmolige dytsche Bolitiker (CDU).

Är isch vu 1991 bis 2005 Minischterpresidänt vum Land Bade-Wirttebärg un Vorsitzende vu dr CDU z Bade-Wirttebärg gsi.

Dr Teufel isch z Zimmern ob Rottweil ufgwagse un het s Albertus-Magnus-Gymnasium z Rottweil bsuecht, isch aber no dr Mittlere Ryyfi ab em Gymnasium abgange. Derno het er e Uusblidig fir dr ghobene Verwaltigsdienscht gmacht, wun er anne 1961 mit dr Staatspriefig as Verwaltigswirt abgschlosse het. Mit dr Umwandlig vu dr Verwaltigsfachschuel Haigerloch in e Verwaltigs-Fachhochschuel im Johr 1971 isch dr Absolvänte noodreglig dr Grad Diplom-Verwaltigswirt (FH) verlihe wore.

Trotz ass er kei Abitur gha het, isch dr Teufel ab em Wintersemeschter 2005/06 an dr Hochschuel fir Filosofyy z Minche zum Filosofyy-Studium zuegloo wore. As Begrindig isch dr Erwärb vu dr fachbundene Hochschuelryyfi dur di noodreglig Umwandlig vu syym Abschluss aagfiert wore. Dr Teufel het s Studium noche em Wintersemeschter 2007/08 abbroche.

Dr Erwin Teufel isch ghyrote un het mit syyre Frau Edeltraud vier Chinder.

Dr Erwin Teufel isch dr Unkel vum bade-wirttebärgische Landdagsabgordnete Stefan Teufel.

Dr Teufel isch Grindigsmitglid vu dr Junge Union in syym Heimetchreis Rautweil gsi, un vu 1964 bis 1965 Chreisvorsitzende vu dr Junge Union. Vu 1973 bis 1991 isch er Vorsitzende vum CDU-Bezirksverband Sidbade gsi un vu 1991 bis 2005 Landesvorsitzende vu dr CDU z Bade-Wirttebärg. Vu 1992 bis 1998 isch er au no stellvertretende Bundesvorsitzende vu dr CDU gsi.

Dr Teufel isch vu 1972 bis 2006 Mitglid vum Landdag vu Bade-Wirttebärg. Dert isch er vu 1978 bis 1991 Vorsitzende vu dr CDU-Landdagsfraktion gsi. Dr Teufel isch alliwyl as diräkt gwehlte Abgordnete vum Wahlchreis Villinge-Schwenninge (bis 1976 Wahlchreis Villinge) in dr Landdag yyzoge.

Vu 1964 bis 1972 isch dr Teufel Burgemeischter vu Spoechenge gsi. Zum Zytpunkt vu syre Wahl isch er erscht 25 Johr alt gsi un dodermit dodmol dr jingscht dytsch Burgemeischter. Noofolger im Amt vum Spoechenger Burgemeischter isch syy Brueder Albert Teufel wore.

Vu 1972 bis 1978 het er derno as politische Staatssekretär im Inneminischteriumun Staatssekretär fir Umwältschutz dr Landeregierig vu Bade-Wirttebärg aaghert, wu vum Hans Filbinger gleitete woren isch. Noch em Rucktritt vum Lothar Späth isch dr Teufel am 22. Jänner 1991 zum Minischterpresidänt vu Bade-Wirttebärg gwehlt wore.

Wu d CDU bi dr Landdagswahl 1992 mit erheblige Stimmeverluscht di absolut Mehrheit im Landdag verlore gha het, isch s unter syyre Fierig zue dr Bildig vun ere Große Koalition mit dr SPD chuu. No dr Landdagswahl 1996 het d CDU e Koalition mit dr FDP chenne yygoh, wu au bi dr Wahl 2001 bstetigt woren isch.

Vum 1. Novämber 1996 bis zum 31. Oktober 1997 isch Teufel turnusgmäß Bundesratspresidänt gsi.

Anne 1994 isch dr Teufel zem erschte Mol zum Mitglid im "Uusschuss vu dr Regione vu Europa" vu dr EU beruefe wore. Im Europäische Konvent, yyberuefe vum Europäische Rot, het er vu Februar 2002 bis Juli 2003 di dytsche Länder verdrätte.

Am 13. Februar 2008 isch dr Teufel vum Bundeskabinett un em Dytsche Bundesdag zum Mitglid im "Dytsche Ethikrot" fir d Zyt bis 2012 ernännt wore.

In dr Amtszyt vum Teufel isch s zue dr Fusione vu dr dervor regionale Energyyversorger zue dr EnBW chuu, derzue au zue dr Fusion vu dr bede effetlig-rächtlige Sändeaastalte SDR un SWF zum Sidweschtrundfunk. Bodi Fusionen het dr Vorgäbnger vum Teufel, dr Lothar Späth, nonig chenne dursetze. Dr Teufel het si au noodricklig fir d Bildig vun ere schlagchräftige bade-wirttebärgische Landesbank (LBBW) yygsetzt un het dr Böu vu dr neje Stuegerter Mässe forciert. S letscht groß Projäkt vum Teufel, e großi Verwaltigsreform, isch anne 2004 durgsetzt wore. Chärnpinkt vu däre Reform isch d Yygliderig vu Landesfachbeherde (z. B. Gwärbufsichtsämter un Forschtämter) in di untere Gebietskerperschafte wie Stadt- un Landchreis un in d Mittelbeherde (Regierigspräsidie) gsi.

No lengere innerbardejlige Usseandersetzige het dr Teufel am 25. Oktober 2004 aagchindet, ass er zum 19. April 2005 as Minischterpresidänt vu Bade-Wirttebärg un Landesvorsitzende vu dr Sidwescht-CDU zruckdrätte wett.

D Noofolgeri, wu vu ihm favortisiert woren isch, d Annette Schavan het si in dr Bardej nit chenne dursetze. Zum neje Minischterpresidänt isch sällewääg am 21. April 2005 dr bishärig CDU-Fraktionsvorsitzende Günther Oettinger gwehlt wore, wu am 29. April 2005 au s Amt vum CDU-Landesvorsitzende vum Teufel ibernuu het.

Dr Erwin Teufel isch Mitglid im "Dytsche Ethikrot". Derzue isch er Kuratoriumsmitglid vum Verein "ProChrist" un au vu dr "Eugen-Biser-Stiftig" Minche. Bis 2008 isch er Mitglid im "Zäntralkomitee vu dr dytsche Katholike" gsi.





</doc>
<doc id="24827" url="https://als.wikipedia.org/wiki?curid=24827" title="Alt-Geroldseck">
Alt-Geroldseck

Alt-Geroldseck, au "Rauhkaschte" gnännt, isch e Burgruine uf eme Bärgsporn iber Schenbärg, eme Ortsdeil vu dr Gmei Seelbach, im Ortenaukreis z Bade-Wirttebärg. Si lyt 1700 Meter nerdlig vu dr Ruine Hochegeroldseck

Die Spornburg isch im 12. Johrhundert vu dr Herre vu Geroldseck böue loo wore un anne 1139 s erscht Mol in ere Urkund gnännt wore. Im Johr 1277 isch d Burg zuegunschte vu Hochegeroldseck ufgee wore. Vu dr chleine, grad emol 400 Quadratmeter große Burgaalag sin nume no wenig Muurräscht vu dr Schildmuur un vum Palas un derzue dr Halsgrabe erhalte.




</doc>
<doc id="24828" url="https://als.wikipedia.org/wiki?curid=24828" title="Bärenburg">
Bärenburg

Bärenburg isch dr Name vu däne Ort:

Bärenburg isch dr Name vu däne Burge:


</doc>
<doc id="24829" url="https://als.wikipedia.org/wiki?curid=24829" title="Burg Bärenburg (Ramsbach)">
Burg Bärenburg (Ramsbach)

D Ruine Bäreburg isch e Burgruine in Ortslag vu Ramschbach, eme Stadtdeil vu dr Stadt Oppenau im Ortenaukreis z Bade-Wirttebärg. Si lyt uf eme gäche Bärgvorsprung weschtlig vu dr Rench uf rund 427 Meter iber Normalnull.

Die Burg isch im 12. Johrhundert vu dr Grofe vu Fryybeg böue loo wore un isch anne 1307 s erscht Mol gnännt wore. Wyteri Bsitzer sin d Herre vu Bärebach un d Bischef vu Stroßburi gsi. No 1470 isch d Burg verfalle. Vu dr friejere Burgaalag sin nume no 2 Meter hochi Muurräscht vorhande. Dr Bergfrid het e Grundflechi vu 7,5 mol 7,5 Meter un e Muursterki vu 1,7 bis 2,2 Meter gha.




</doc>
<doc id="24840" url="https://als.wikipedia.org/wiki?curid=24840" title="Oben am jungen Rhein">
Oben am jungen Rhein

Oben am jungen Rhein isch set 1920 d Nationalhymne vom Füarschtatum Liachtaschta. Dr jetztig Titel und Tekscht exischtiart set 1963.

Dr Originaltekscht isch 1850 vom Urner Jakob Josef Jauch (1802-1859) gschreba wora. Als Melodi wörd wia bi dr Nationalhmyna vo Grossbritannia und wia früahner bi dr alta Schwiizerhymna Rufst du, mein Vaterland s englische "God save the Queen" brucht.

1963 isch dr Tekscht g'enderat worda, um dütschlandlaschtigi Aspeliga z'entferna: Us "am dütscha Rhii" isch "am junga Rhii" wora, us em "dütscha Vaterland" s "tüüre Vaterland". Die 2. Stropha isch ersatzlos gstreha wora, d Stropha 3 und 4 wören numma gsunga.

Es isch Bruch gse, wenn gsunga wora isch „Hoch leb’ der Fürst vom Land“ und „Hoch unser Vaterland“ dr rächt Arm senkrächt i d Höhi z'strecka. Well es aber am Hitlergruass ähnlig usseha ka, isch der Bruuch unüblich wora.




</doc>
<doc id="24844" url="https://als.wikipedia.org/wiki?curid=24844" title="Deutschlandlied">
Deutschlandlied

S Dütschlandlied "(Deutschlandlied)" oder au s Lied vo de Dütsche "(Lied der Deutschen)" isch e dreistrophigs Lied und isch sit 1922 ganz oder teilwys d Nationalhymne vo Dütschland.

Dr Teggscht isch vom August Heinrich Hoffmann von Fallersleben am 26. August 1841 uf dr Insel Helgoland dichtet worde. 
D Melodie isch d Kaiserhymne "Gott erhalte Franz, den Kaiser" vom Joseph Haydn vo 1797.

1922, zer Zyt vo dr Weimarer Republik, hett dr Riichspräsident Friedrich Ebert s Dütschlandlied mit allne drei Strophe zer Nationalhymne vom Dütsche Riich erklärt.

Unter dr Herrschaft vo de Nazis im Dritte Riich isch nume no die erschti Strophe gsunge worde, druffabe s nazionalsozialistische Horst-Wessel-Lied. 

Vo 1945 bi 1952 het Dütschland kei Nationalhymne gha. Die stark nationalistische Tendänze im Dütschlandlied (v. a. in dr 1. und 2. Strophe), wo em im 19. Joorhundert und während dr Nazizyt vorherrschende dütsche Grossmachtdänke entsproche hän wie au d Verwändig vo dr 1. Strophe in Verbindig mit em Horst-Wessel-Lied dur d Nazis hän zunere kritische Ystellig gegenüber em Lied, bsunders de erschte beide Strophe gfiehrt.

1952 isch denn widr offiziell s Dütschlandlied - und zwar mit allne drei Strophe - als dütschi Nationalhymne ygfüert worde, allerdings mit dr Empfählig, nume no die 3. Strophe z'singe. Sit dr Wiidervereinigung 1991 isch offiziell nume no die 3. Strophe Nationalhymne.




</doc>
<doc id="24846" url="https://als.wikipedia.org/wiki?curid=24846" title="Land der Berge, Land am Strome">
Land der Berge, Land am Strome

Land der Berge, Land am Strome isch sit 1947 d Bundeshymne vo Öschtriich. Si isch vo dr Paula von Preradovic 1946 dichdet worde.

Sit 1797 isch d Haydn-Hymne (Kaiserlied) die öschtriichisch Hymne gsi. Will das Lied aber au vo de Nazis brucht worde isch (Deutschlandlied) het Öschtriich e neui Hymne welle und 1946 e Ideewettbewärb lanciert. Us 1800 Ysändige isch "Land der Berge, Land am Strome" als Siiger hervor gange.

D Melodie vo dr Hymne isch s "Kettenlied" us dr Freimaurerkantate vom Wolfgang Amadeus Mozart. Neueri Erkenntnis lege aber noch, dass s Kettenlied nid vom Mozart, sondern vo sim Klaviermeischter Johann Baptist Holzer stammt.





</doc>
<doc id="24849" url="https://als.wikipedia.org/wiki?curid=24849" title="Baslerlied">
Baslerlied

S Baslerlied – oder au «Z’Basel an mym Rhy» – isch d Hymne vom Schwiizer Kanton Basel-Stadt und dr Stadt Basel. 

Dr Teggscht isch im Basler Dialäkt gschriibe und stammt vom alemannische Dichterfürscht Johann Peter Hebel (1760–1826), d Melodii derzue isch vom Komponischt Franz Wilhelm Abt (1819–1885).

D Hymne wird bi offizielle und inoffizielle Aläss bruucht.

Dr Hebel het das Lied ursprünglig a e „Frau Meville“, Tochter und Schwöschter vo de Bsitzer vo dr Papierfabrik z Höfe bi Schopfe grichtet, will die Fabrik s Papier zu de „Allemannische Gedicht“ vom Hebel härgstellt hett.

S Gedicht isch öppe 1806 entstande, aber erscht 1834 unter em Titel „Erinnerung an Basel“ druggt worde, d Melodii für s Lied isch erscht 1884 drzue ko.

Bsunders beliebt isch d Melody au bi de Ahänger vom FC Basel, wo aber en andere Teggscht derzue singe („Rot-blau Eff-Cee-Bee“).

Lueg bi: 



</doc>
<doc id="24853" url="https://als.wikipedia.org/wiki?curid=24853" title="Burg Bosenstein">
Burg Bosenstein

D Burg Bosestei, au "Hagebrucker Schloss" gnännt, isch e Burgruine uf em Schlossbuckel hinter em Schlosshof bi dr Gmei Ottehefe im Schwarzwald im Ortenaukreis z Bade-Wirttebärg. Si lyt uf rund 373 Meter iber Normalnull.

Die Higelburg isch im 11. Johrhundert vu dr Grofe vu Eberstein böue loo wore. Si isch anne 1291 s erscht Mol gnännt. im Johr 1617 uusböue wore, im Dryssgjehrige Chrieg gschlisse un derno anne 1840 abbroche wore. Bsitzer vu dr Burg sin d Herre vu Bosenstein gsi. Vu dr friejere Burgaalag, wu us ere Chärnburg mit ere Vorbiurg bstanden isch, sin no dr gangbar Halsgrabe un Muurräscht erhalte.




</doc>
<doc id="24856" url="https://als.wikipedia.org/wiki?curid=24856" title="Berner Marsch">
Berner Marsch

Dr Bärner Marsch isch die inoffiziell Hymne vom Kanton Bärn und wird an offizielle wie inoffizielle (z. B. Sport) Aläss gspiilt. D Uffüerig isch fasch immer instrumental, will dr originali bärndütschi Teggscht nume no wenige Lüt bekannt isch und s zuedäm ke Version uff französisch, dr 2. Amtssproch vo Bärn, git.

Dr Teggscht isch zimli martialisch und wird drumm au kritisiert. Im Joor 2000 isch aber e Änderigsatrag im Bärner Grosse Rot mit über 90% abglehnt worde. Dr Atrag hett e friidlichere Teggscht verlangt.

Wie bi vile traditionelle Märsch het sich au bim Bärner Marsch Autor und Komponischt nid überliiferet.




</doc>
<doc id="24859" url="https://als.wikipedia.org/wiki?curid=24859" title="Oberwil">
Oberwil

Oberwil isch dr Name vo folgende Gmeinde in dr Schwiiz:
Oberwil isch dr Name vo folgende Ortschafte i de Schwiz:


</doc>
<doc id="24860" url="https://als.wikipedia.org/wiki?curid=24860" title="Oberwil BL">
Oberwil BL

Oberwyl isch e Gmeind im Bezirk Arlese vom Kanton Basel-Landschaft in dr Schwiz.

Oberwyl ligt fünf Kilometer vo Basel ewägg uff 316 m ü.M. im Leymedaal am Weschthang vom Bruederholz. Sini Nochberdörfer sin Biel-Bängge und s elsässischi Näiwil im Weschte, Therwil im Süde, Rynach im Südoschte, Bottmige und Binnige im Norde und Allschwil im Nordweschte.

D Flechi betreit 788 Hektare, drvo sin 45 % Landwirtschaftsgebiet, 20 % Wald, 34 % Sidligsgebiet und 1 % isch unproduktiv.

Uf em Gmeinigebiet vo Oberwil het me Räscht us dr Bronze-, Yse- und Römerzyt und früehmittelalterligi Töpferööfe gfunde. Um 1100 het mes erscht Moll vo "Obervvilre" ghört. S Gebiet het ab em Mittelalter em Bischof vo Basel ghöört, aber vo 1529 bis 1585 het sich s Dorf zur Reformation bekennt (isch aber unter dr Herrschaft vom Bischof bliibe).

Vo 1792 bis 1815 isch Oberwil Teil vor Raurachische Republik resp. spöter unter em Napoleon Frankryych gsi. Am Wiener Kongräss 1815 isch s Birseck mitsamt Oberwyl zem Stand Basel cho.

Rote Untergrund, in dr Mitti e sänkrächte, silbrige Wällepfahl, wo dr Birsig darstellt. Rächts e ufrächte silbrige Schlüssel mit eme "O" im Schlüsselgriff und links en ufrächts silbrigs Schwärt. Die beide Symbole stöön für d Kirchepatron St. Peter und Paul.

Partnergmeind isch Aschau im Tirol.






</doc>
<doc id="24861" url="https://als.wikipedia.org/wiki?curid=24861" title="Ettingen">
Ettingen

Ettigä, amtlig hoochdütsch Ettingen, isch e Gmeind im Bezirk Arlese vom Kanton Basel-Landschaft in dr Schwiiz.

Ettigä ligt im Leime- bzw. Birsigdaal uf 342 m ü.M. am Fuess vom Blaue. Sini Nochbergmeinde sin Blaue, Pfäffige, Aesch, Därwyl und die beide soledurnische Dörfer Witterschwiil und Hoofstette-Flüe. S Dorf ligt an de BLT-Dramlinie 10 und 17 (Rodersdorf-Basel). D Flechi vom Gmeindgebiet isch 635 Hektar grooss, drvo sin 35 % Landwirtschaftsgebiet, 50 % Wald und 15 % Siidligsgebiet.

S Wappe isch in zwei blaui und zwei wissi Flächene däilt. Im obere rächte, wisse Egge befindet sich e rots Krüz. Säll erinnert draa, ass s Dorf emol zum Kloster Reichenau ghöört het. D Ufdeilig in blaui und wissi Viertelflächene stammt us em Wappe vom Gschlächt vo de Fürstesteiner, wo über em Dorf in ere Burg gwohnt het, mit em aber weder rächtlig no politisch verbunde gsi sin.

Im Bütteloch hän sich scho vor 12'000 Joor yyszitligi Mensche uffgholte, vo 4500-1800 vor Chrischtus hän dört jungsteizytlige Sippe gsiidlet.

S jetzige Dorf isch im 5. oder 6. Joorhundert em Dorfbach nooch entstande (dr Lauf vom Bach hüt isch unterirdisch). Es het sich in drei Höf gliideret (Ober-, Mittel- resp. Pfand- und Niiderhof). Dr Füerer vo dr alemannische Sippe, wo die Höf uffbaut het, dr Etto oder Atto, het em Dorf dr Name gee.

S Dorf Ettigä het zem Fürschtbischtum Basel ghört, bis sich das ufglöst het, d Grichtbarkeit hett der Bischof zytwyys de Grafe vo Thierstei resp. em Kloster Reichenau übertreit. D Güeter und d Mensche hän verschiidene Chlöschter vor Stadt Basel ghöört. Uf em Wiener Kongräss 1815 isch Ettigä em Kanton Basel zueteilt worde, 1833 bir Kantonstrennig isch es zum Baselbiet cho.





</doc>
<doc id="24864" url="https://als.wikipedia.org/wiki?curid=24864" title="Ruine Diersburg">
Ruine Diersburg

D Ruine Dierschburg, au "Tiersperg" gnännt, isch e Burgruine uf eme felsige Higel eppe 1900 Meter sidestlig vum Ortsdeil Dierschburg vu dr Gmei Hohberg im Ortenaukreis z Bade-Wirttebärg.

Die Hecheburg isch vu dr Herre vu Diersburg am Änd vum 12. Johrhundert böue loo wore. S erscht Mol gnännt isch si anne „Stein zu Tiersperc“ vum Walter von Tiersperc un anne 1259 as "Diersberg". Im 13. Johrhundert isch d Burg erwyteret wore un isch im 14. Johrhundert e Ganerbe-Burg gsi, bis si im Dryssgjehrige Chrieg un 1668 vu dr Franzose gschlisse woren isch. 1763 isch d Burg fir d Steigwinnig abbroche wore. In dr Johr 1980 bis 1983 isch d Ruine reschtauriert wore.

D Burg isch speter im Bsitz vu dr Markgrofe vu Bade gsi un ab 1455 im Bsitz vu dr Freiherre vu Roedern.

Di ehmolig Burgaalag isch e chleini stark bfeschtigti Aalag gsi mit ere bsudnere Chärnburg, wu zwei Palasgebäude gha het, derfir aber kei Bärgfrid. D Böusubschtanz zeigt deilwyys Buckelquader. D Schildmuur het e Sterki gha vu 3 Meter un d Ringmuure vu 2 Meter. D Aalag isch hite in Privatbsitz.




</doc>
<doc id="24865" url="https://als.wikipedia.org/wiki?curid=24865" title="Hohengeroldseck">
Hohengeroldseck

Hochegeroldseck isch e Burgruine im Schwarzwald. D Ruine lyt im Ortsdeil Schenberg vu dr Gmei Seelbach im Ortenaukreis z Bade-Wirttebärg. Si isch Stammsitz gsi vu dr Herre vu Geroldseck.

D Hochegeroldseck lyt uf ere Aahechi zwischen em Kinzigdal un em Schutterdal.

D Burg isch um 1260 uf em Schenberg as Stammburg vu dr Herre vu Geroldseck böue loo wore un het zwische dr Landesdeilig 1277 un em Änd vu dr Geroldsecker Herrschaft 1634 dr Mittelpunkt vu dr "Obere Herrschaft" Hochegeroldseck bildet. S Biet vu dr obere Ortenau isch syter anne 1277 in dr Hand vu dr Noofahre vum "Walther vu Geroldseck" gsi un het d Herrschafte Lohr, Mahlberg, Schiltach un d Chleschter Schuttere und Ätteneminschter umfasst. Ebefalls im Bsitz vu dr Herre vu Geroldseck gsi isch d Landvogtei zue bode Syte vum Ryy vu Basel bis Seltz. Fir 30.000 Gulde het dr Markgrof Jakob I. vu Bade 1442 vu dr Noofahre vum Walther vu Geroldseck, d Helfti vu dr Herrschaft Lohr un Mahlberg gchauft. 1486 isch d Burg vum Pfalzgrof Philipp eroberet wore un isch derno bis 1534 bi dr Kurpfalz blibe. D Burg isch anne 1688 dur franzesischi Truppe gschlisse wore.

D Ruine Hochegeroldseck isch hite Eigetum vu dr Rächtsnoofolger vu dr Herre vu Geroldseck, dr Firschte "von der Leyen," un wird vun eme Ferderverein betrejt. Si isch 2005 vum "Landesverein Badischi Heimet" zum „Kulturerbe des Landes“ erhobe wore. Stark fir d Renovierig vu dr Burgruine Hohengeroldseck hed si dr Alfred Siefert yygsetzt.

D Burg, wu di eppe 10 m hoche Ussemuure (Unterburg) un s Hauptgebäude (Oberburg) dervu erhalte sin, isch e durmlosi Durmhuusburg un bildet vor allem vum Kinzigtal här e markante Blickfang. 




</doc>
<doc id="24867" url="https://als.wikipedia.org/wiki?curid=24867" title="Ederswiler">
Ederswiler

Ederswiler isch die einzigi dütschsprochigi Gmeind im Kanton Jura (Bezirk Dälsbrg) in dr Schwiiz.

Ederswiler ligt uf 553 m ü. M. relativ abgläge siibe Kilometer nördlig vom Kantonshauptort Dälsbrg (Luftlinie) unwyt vo dr französische Gränze im nördlige Juragebirge in ere Talmulde am Bösebach. Mit 33 Hektare ghört Ederswiler zue de chliine Gmeinde vom Jura.

Nochbergmeinde vo Ederswiler sin Pleigne und Movelier im Kanton Jura und Roggeburg im Kanton Basel-Landschaft.

Ederswiler isch die einzig dütschsprochig Gmeind (84,5 %) vom Kanton Jura, es läbe aber numme ca. 120 Lüt z Ederswiler. Dur das ghört Ederswiler au yywoonermässig zue de chliinschte Gmeinde vom Jura. Uffgrund sinere Abglägeheit het Ederswiler vo 1850 bis 1900 fasch d Helfti vo sine Yywooner verlore (1850: 219 / 1900: 124). Sitdäm stagniert d Zaal meh oder weniger.

Ederswiler isch sehr landwirtschaftlig prägt, meh als d Helfti vo de Erwärbstätige sin dört am Schaffe, die andere schaffe vor allem uswärts. Jedes Joor findet e internationals Motocross-Renne statt (mit Roggeburg zämme).

Ederswiler ligt zimli absits; es gitt e Regionalstroos noch Dälsbrg resp. ins französische Ferrette wie au e Verbindig uf Roggeburg. Postautolinie füere vo Dälsbrg und vo Laufe-Roggeburg noch Ederswiler. Als einzigi jurassischi Gmeind isch Ederswiler im Tarifverbund Nordweschtschwiiz, aber au im jurassische Verkehrsverbund.

1323 isch dr Ort als "Ernswilre" urkundlig erwäänt worde. S Dorf het zur Pfarrei Roggeburg ghört, wo widerum unter em Bischof vo Basel gstande isch. 1793 bis 1815 het Ederswiler zue Frankriich ghört, sit em Wiener Kongräss zum Kanton Bärn.

In de 1960er und 1970er Joor hetts im französische Teil vom Kanton Bärn grösseri Unruehe geh und es isch en eigene französischsprochige Kanton gforderet worde. 1970 hetts Bärner Stimmvolk de entsprächende nordjurassische Bezirk und em Bezirk Laufe s Rächt geh, sälber z entscheide, zu welem Kanton si ghöre welle. Ederswiler het sich als nume eini vo drei nordjurassischi Gmeinde 1974 gege en Kanton Jura gwändet. Do dr Bezirk insgesamt aber jo gstumme het und e Gründig vomene neue Kanton au vom Schwiizer Volk agnoo worde isch, isch dr Kanton Jura entstande. Dr Bezirk Laufe het sich 1975 gege e Bytritt zum Kanton Jura und für e Verbliib bim Kanton Bärn entschiide, obwoll er ke Verbindig mit em räschtliche Kanton gha hett.

Dene südjurassische Gmeinde, wo unmittelbar an d Kantonsgränze Bärn/Jura agränzt hän und dene Gmeinde, wo unmittelbar ans Laufetal agränzt hän - de sog. Gränzgmeinde - hett me druffabe s Rächt ygruumt, z entscheide, ob si bi Bärn bliibe wän oder zum Jura ghööre wän. Rumd ums Laufetal hets näbem Laufetal nume zwei dütschsprochigi jurassischi Gmeinde geh: D Nochbergmeind Roggeburg und Ederswiler sälber, beidi im Bezirk Dälsbrg. Roggeburg het unmittelbar ans Laufetal gränzt - zwar nur mit ei einzigem Gränzstei, aber immerhin. Die Chance hän d Roggeburger gnutzt und hän sich em Bezirk Laufe dörfe aschliesse. Ederswiler aber, wo e langi gmeinsami Gränze mit Roggeburg gha het, aber kei diräkti Gränze mit em Laufetal, het ke Sälbschtbestimmigsrächt gha. So isch Ederswiler geg sin Wille am 1. Januar 1979 zum Kanton Jura cho - als einzigi dütschsprochigi Gmeind - und so vo Roggeburg kantonal trennt worde.

In de 1980er Joor isch e Gebietsabtuusch zur Diskussion gstande: S französisch-bärnische Vellerat, wo wie Ederswiler au nid hett dörfe entscheide, zu welem Kanton si ghöre wänn (wil si kei gmeinsami Gränze mit em Nordjura gha hän), hetti selle zem Kanton Jura cho und Ederswiller zrugg in Kanton Bärn. 1990 het sich allerdings d Bevölkerig vom Laufetal (wo au Roggeburg drzueghört) zum Kantonswächsel ins Baselbiet entschiide. Dur das wär Ederswiler zunere wyt entfärnte Exklave vom Kanton Bärn worde und en Kantonswächsel isch denn nümm zur Debatte gstande. Vellerat isch übrigens 1994 zem Kanton Jura cho. Me darf spekuliere, dass, hetti Vellerat scho in de 1980er Joor gwäggslet und Ederswiler denn zue Bärn cho wär, Ederswiler zämme mit em Räscht vom Laufetal baselbieterisch worde wäri.

Grundsätzlig wurd e Wäggsel vo Ederswiler zum Kanton Basel-Landschaft Sinn mache (in zweiter Linie zum Kanton Solothurn, aber au widr als Exklave). Do me sich allerdings in Ederswiler mit dr Situation arrangiert het und uffgrund vo dr Strukturschwächi vom Gebiet kei Kanton Interässi anere Übernaam hett, gitts derzyt kener Besträbige für e Kantonswächsel.

Sankt-Anna-Kapelle vo 1857.


</doc>
<doc id="24868" url="https://als.wikipedia.org/wiki?curid=24868" title="Burg Husen">
Burg Husen

D Burg Huse isch e hochmittelalterligi Burgruine iber dr Stadt Husach im Ortenaukreis z Bade-Wirttebärg.

D Ruine lyt im Kinzigdal im Schwarzwald.

Wahrschyns hän d Herzöge vu Zähringe im 12. Johrhundert do ne erschti Burg böue loo. Si isch anne 1246 s erscht Mol as "Castrum Husen" gnännt wore. Si isch derno in dr Bsitz vu dr Grofe vu Fryybeg chuu. Anne 1303 isch d Burg dur d Hochzyt vu dr Verena vu Fryybeg mit eme Firschtebärger an d Grofe vu Firschtebärg) chuu.

Dr Grof Heinrich IV. vu Firschtebärg het d Burg zwische 1453 un 1477 großzigig umböue un erwytere loo. E Halsgrabe un e Vorburg hän di eigetlig Burg mit em Palas un em Bärgfrid gschitzt.

D Burg isch d Wohnig vu dr firschtlige Burgvegt gsi. Im Johr 1632 isch d Burg abbrännt un isch derno wider ufböue wore. 1643 isch si vu franzesisch-weimarische Truppe unter em Grof Jean Baptiste Budes de Guébriant gschlisse wore.

Speter isch d Ruine in d Schanze mit yybezoge wore fir d Verdeidigung vum Dal gege fyndligi Truppe.

Anne 1896 het dr Bärgfrid e Zinnechrone iberchuu statt em Durmhelm. 1968 het d Stadt Husach d Ruine vum Firschtehuus Firschtebärg ufgchauft.

Erhalte sin Deil vu dr Palasmuure, dr sognännt Batteriidurm un dr Bärgfrid.



</doc>
<doc id="24870" url="https://als.wikipedia.org/wiki?curid=24870" title="Burg Neuenstein (Hubacker)">
Burg Neuenstein (Hubacker)

D Burg Nejestei isch e Burgruine uf eme Uuslaifer vum Chleine Schärtechopf sidweschtlig vu Huebacker, eme Ortsdeil vu dr Gmei Lütebach im Ortenaukreis z Bade-Wirttebärg.

Die Hecheburg isch um 1322 vu dr Grofe vu Fryybeg böue loo wore. Wyteri Bsitzer sin d Herre vu Neuenstein gsi. Anne 1609 isch d Burg Nejestei gschlisse wore. Hite sin vu dr Burg nume no wenig Muurräscht z sähne.




</doc>
<doc id="24871" url="https://als.wikipedia.org/wiki?curid=24871" title="Neuenstein">
Neuenstein

Neuenstein isch dr Name vu däne Ortschafte:
Neuenstein isch dr Name vu däne Burge:


</doc>
<doc id="24875" url="https://als.wikipedia.org/wiki?curid=24875" title="Burg Neu-Windeck">
Burg Neu-Windeck

D Burg Nej-Windeck, au "Burg Neuwindeck", "Burg Lauf" oder "Laufer Schloss" gnännt, isch e Burgruine uf em Schlossberg, ere Aahechi in Ortslag vu Lauf im Ortenaukreis z Bade-Wirttebärg.

D Burg isch anne 1371 s erscht Mol in ere Urkund gnännt wore. Si isch um 1300 vu dr Herre vu Windeck böue loo wore. Däne ihri Familie het sich in zwo sälbstandigi Linie drännt gha: Alt- un Nej-Windeck. 1377 isch in ere Urkund e Burgkapälle gnännt, wu dr Heilige Drej Chenig gwejt gsi isch.
Di bode Linie vu dr Familie, wu in dr Gschicht nit immer eidytig usenanderzhalte sin un au s nämlig Wappe gfiert gha hän, hän wäge ihre unterschidlige Inträsse vilmol in Gegnerschaft gläbt. Eso isch s chuu, ass d Burg dr Stroßburger im Schleglerkrieg (1394 – 1396) as Stitzpunkt gege Alt-Windeck dient gha het.

D Fyndseligkeite hän erscht anne 1466 ufghert. Dr "Berthold von Neu-Windeck" het in däm Johr d "Anna von Alt-Windeck" ghyrote. Dr letscht Erb, dr "Jakob von Windeck", isch uf dr Ruckreis vu syyre Junkerfahrt, wu ne dur Frankryych, Spanie un Italie uf Palästina gfiert gha het, z in Venedig 1592 an ere schwäre Chranket gstorbe. D Läche sin an s Ryych un an dr Markgrof Eduard Fortunat vu Bade zruckgfalle, di verblibene Allodie sin zue glyche Deil an di bode Schweschtere gange: Alt-Windeck an d Ursula un Nej-Windeck an d Elisabeth.

Scho anne 1500 het dr "Sebastian von Windeck" e Deil vu dr Burg an dr Markgrof Christoph I. vu Bade verpfändet gha. D Markgrofe vu Bade hän derno e Deil vu dr Burg vu 1520 bis 1570 dr "Herre vu Dürrmenz" iberloo. S git keini gsicherete Känntnis driber, wänn d Burg gschlisse woren isch. Aber scho anne 1580 isch d Burg as Ruine bezeichnet wore.

D Burgaalag, wu im gotische Stil böuen isch, isch e chleini trapezfermigi Aalag gsi mit eme drejsteckige Palas, eme chleine Wohngebäude, eme 20 Meter hoche Bärgfrid mit drej Verliis, Ritterwohnige un Stääl, umgee vun ere Ringmuure, wu wie ne Art Schildmuure versterkt isch, Zwingeraalag.




</doc>
<doc id="24876" url="https://als.wikipedia.org/wiki?curid=24876" title="Schauenburg (Oberkirch)">
Schauenburg (Oberkirch)

D Schaueburg isch e Burgruine oberhalb vu Gaisbach, eme Ortsdeil vu dr Stadt Oberkirch, im Ortenaukreis z Bade-Wirttebärg. Si lyt uf rund 397 Meter iber Normalnull uf eme Bärgspron im Ränchdal.

D Burg isch im 11. Johrhundert vum Herzog Berthold II. vu Zähringe böue loo wore un isch anne 1120 s erscht Mol gnännt. Wyteri Bsitzer sin d Grofe vu Calp (um 1090), d Herre vu Eberstei (um 1200) un d Ritter vu Schaueburg gsi. D Burg isch im Dryssgjehrige Chrieg gschlisse wore, wyteri Zersterige het s anne 1689 un 1703/13 gee. Syterhär isch d Burg e Ruine.

D Ruine isch no guet erhalte. D Burgaalag mit zmindescht drej Wohndirm, wu no zwe dervu zem Deil erhalte sin, zeigt no Räscht vun eme Dordurm, vun ere Ringmuure, wu ne Kapälle draböuen isch, un vun ere Vorburg, wu umschlossen isch vun eme Halsgrabe un eme ussere Wall.




</doc>
<doc id="24877" url="https://als.wikipedia.org/wiki?curid=24877" title="Ruine Wolfach">
Ruine Wolfach

D Ruine Wolfe, au "Altwolfach" oder "Schlessli" gnännt, isch dr Iberräscht vu dr friejere "Burg Wolfach" z Wolfe im Ortenaukreis z Bade-Wirttebärg.

D Burgruine lyt uf eme gäche Bärgcheigel uf rund 318 Meter iber Normalnull in eme Sytedal vu dr Kinzig, am linke Stade vu dr Wolf zwische Wolfe un em Ortsdeil Kirche vu Oberwolfe. 

S isch nit beleit, wänn gnau d Herre vu Wolfach d Burg hän böue loo. Di salisch Böuwyys losst aber vermuete, ass si am Änd vum 11. Johrhundert böue woren isch. Anne 1084 isch dr Name "Wolfacha" s erscht Mol gnännt. In sällere Zyt soll e "Fridericus de Wolfhacha" uf dr Burg gwohnt syy. Derno verschwindet d Burg aber wider us dr Gschicht. Erscht anne 1272 git s wider Quälle zue dr Burg. E Wunderhuen soll "in castro Wolfach" alldag zwei Eier mit zwei Beler in ihre Näscht gleit haa. Im Johr 1291 het dr "Friedrich von Fürstenberg" († 1296) di letscht Verdrätteri vu dr Familie ghyrote, d "Udilhild von Wolfach". Di gsamnt Herrschaft isch eso dur Erb an d Firschtebärger gfalle.

Um 1380 isch e "hoff vor der Burg" gnännt. 1447 bis 1449 sin greßeri Renovierigsarbete auf dr "burgk ober Wolfach" dur dr "Heinrich VI. von Fürstenberg" durgfiert wore. Im Dryssgjehrige Chrieg isch d Burg schyns gschlisse wore. Villicht isch d Burg aber au langsam verfalle, d Quällenaagabe sin do nit eidytig. Dr militärisch Wärt vu dr Burg isch aber schyns eso nider gsi, ass si nit wider ufböue woren isch. Anne 1778 het dr Firscht dr Aawohner erlaubt, ass si chenne Stei us dr ibrig blibene Muure nee go d Stade vu dr Wolfe sichere.

Derno sin d Räscht vu dr Wolfacher Stammburg vum Wald iberwagse, bis dr Wolfacher Schwarzwaldverein zwische 1977 un 1979 d Grundmuure, wu no vorhande gsi sin, im Ramme vu dr Heimetpfläg frejgleit un gsicheret het. 




</doc>
<doc id="24878" url="https://als.wikipedia.org/wiki?curid=24878" title="Ruine Birchiburg">
Ruine Birchiburg

D Ruine Birchiburg isch e Burgruine im hintere Mehlidal, unterhalb vum Chloschter St. Ulrich am Nordhang vum Birkebärg eppe 3500 Meter sideschtlig vu dr Gmei Bollschwyl im Landchreis Bryysgau-Hochschwarzwald z Bade-Wirttebärg.

1291 wird dr Birkebärg s erscht Mol as „manlehen ze birchiberg“ gnännt. D erscht Nännig vu dr Burg erfolgt anne 1347 als „festi ze Birchiberg“ im Teschtamänt vum Johann Schnewlin, wu d Familie vun em d Burgherre uf dr Birchiburg gsi sin. Um 1377/78 isch d Burg gschlisse wore. Di iberliferete Urkunde gän kei gnaueri Hiiwyas druf, us welem Grund si gschlisse woren isch. S wird vermuetet, ass es e Art Strofaktion gsi isch, wu im Ramme vum Oberryynische Städtebund au d Fryybeger Burgerschaft mitgmacht chennt haa. 1998 bis 2002 het s Inschtitut fir Ur- un Friegschichte un Archäologyy vum Mittelalter vu dr Universitet Fryybeg Uusgrabige im Beryych vu dr Burg durgfiert, wu vu dr Dytsche Forschigsgmeinschaft (DFG) gferderet wore sin.

No dr Uusgrabig vu dr DFG het d Burgaalag e Bärgfrid gha mit ere Grundflechi vu eppe 5,5 bis 6 x 5,5 bis 6 Meter un zmindescht ei Palas, uf drej Syte gschitzt vun ere zminderscht 5,50 Meter hoche Schildmuure. Uf dr Weschtsyte isch e Abortdurm gis mit eme aaböute Abwasserchäner. Hite sin no Muurräscht erhalte.




</doc>
<doc id="24879" url="https://als.wikipedia.org/wiki?curid=24879" title="Burg Falkenstein (Höllental)">
Burg Falkenstein (Höllental)

D Burg Falkestei (au "Alt-Falkestei") isch e Burgruine uf em Baan vu dr hitige Breitnau im Landchreis Bryysgau-Hochschwarzwald z Bade-Wirttebärg.

D Ruine lyt am Yygang vum Helledal - em „Untere Helledal“, bim Buechebacher Ortsdeil Falkesteig, uf eme hite nit zugängige Platoo vun ere gäche Haale.

D Burg isch aafangs vum 12. Johrhundert vun eme zähringische Minischtrialegschlächt uf ere gäche Aahechi am untere Yygang vum Helledal böue wore, wu au as „Falkesteige“ bekannt gsi isch. D Erböuer sin us em Wittedal chuu un sin derno as s d Herre vu Falkestei bekannt gsi. Noch ihne un ihre Burg isch s Dal Falkesteiner Dal gnännt wore, dr Name Helledal isch erscht speter entstande. Die Burg hätt dr wichtig Verchehrswäg dur s Dal solle schitze, wu dr Bryysgau mit dr Boor un em Bodesee verbunde het. D Herrschaft vu dr Burg het bal s Dal uffe glängt bis uf Hinterzarte un Ditisee. Wyteri Burge, wu d Falkesteiner ufgrichtet gha hän, si d Falkebiel un di hitig Buebstei gsi, au Nej-Falkestei gnännt.

Wu dr Wäg, wu dr Falkesteiner großi Zollyynahame brocht gha het, dur d Strecki dur s Wagesteigdal Konkurränz iberchuu het, wu vu 1310 bis 1379 böue woren isch, sin d Ritter no dr Legänd allmeh zue Raubritter wore. Des sej d Ursach gsi, ass d Fryybeger am 6. Dezämber 1388 d Burg Falkestei aagriffe un gschlisse gha hän. Andri Hischtoriker gän as Grund fir d Zersterig aa, ass d Fryybeger meh Macht hän welle haa. Wahrschyns isch an dr Stell vu dr Burg d St. Nikolaus-Kapälle böue wore, wu anne 1460 s erscht Mol gnännt wird. Die isch aber im Johr 1606 in s Dal an dr Hellebach, dr hitig Rotebach verleit.

Ere Sag no soll dr Hegschtpunkt vu dr Usenandersetzig zwische dr Fryyberg un dr Falkesteiner d Entfierig vun ere schwangere Frau un ihrem Mann gsi syy. Si heb s Chind verlore un ihre Mann sej vu dr Felse in s Dal abe gschuckt wore. Wu si frej gloo woren isch, heb si Rache gschwore un heb d Fryybeger Burger ufghetzt gege d Falkesteiner. D Fryybeger hebe dernbo d Burg Falkestei gstirmt un gschlisse.

Vu dr Burg git s hite nume no wenig Muurräscht. Si isch eine vu dr Ruine im Bryysgau, wu am wenigschte dervu erhalten isch.




</doc>
<doc id="24880" url="https://als.wikipedia.org/wiki?curid=24880" title="Burg Staufen (Schwarzwald)">
Burg Staufen (Schwarzwald)

D Burg Staufe lyt in ere exponierte Lag uf eme Biel in Ortslag - s'Staufemer Bergli - im Norde vu dr Stadt Staufe im Bryysgau im Landchreis Bryysgau-Hochschwarzwald z Bade-Wirttebärg.

Fund un Uusgrabige wyyse druf aane, ass scho in dr Remerzyt uf em Biel an dr Stell vu dr hitige Burgruine ne Wachdurm gstanden isch.

Die Burg stammt wahrschyns us em frieje 12. Johrhundert un isch vu dr Herre vu Staufe ufböue loo wore. Dr "Adalbert vu Staufe" het um 1100 s Burghaus ufrichte loo. In ere Urkund vu anne 1248 wird d Burg Staufe s erscht Mol gnännt.

Gäldmangel un erfolglosi Fehde vu dr Herre vu Staufe geg di noch Stadt Fryybeg hän im 14. Johrhundert derzue gfiert, ass Fryybeg yyfluss iberchuu het uf dr Burg Staufe. In dr Johre 1327 un 1337 het d Stadt Aadeil an dr Burg chenne ufchaufe un e sognännt Effnigsrächt chenne dursetze. Dodermit isch s ibrige Burgbsitzer verbotte gsi, vu dr Burg uus ebis gege d Stadt Fryybeg z unterneh. Si hän au Aktione vu dr Stadt miesse unterstitze un d Burg het alliwyl miesse ufstoh fir ihri Truppe.

Mit em "Georg Leo vu Staufe" isch 1602 s Gschlächt vu dr Herre vu Staufe uusgstorbe. Syter anne 1607 isch d Burg nimmi bewohnt gsi.

D Burg Staufe, wu nimi verdeitigt woren isch, isch im Dryssgjehrige Chrieg vu schwedische Truppe bsetzt wore un anne 1632 vun ene niderbrännt un gschlisse wore.

Im Johr 1896 het d Stadt Staufe d Ruine ufgchauft un si renoviere loo. 1954 un 1960 isch si nonemo renoviert wore. Hite sin vu dr Burg no d Umfassigsmuure erhalte.



</doc>
<doc id="24883" url="https://als.wikipedia.org/wiki?curid=24883" title="Staufen">
Staufen

Staufen isch dr Name vu däne Ortschafte, Bärg un Burge:

Ortschafte:

Bärg:

Burge:

Lueg au:


</doc>
<doc id="24884" url="https://als.wikipedia.org/wiki?curid=24884" title="Hohenstaufen">
Hohenstaufen

Hohenstaufen stoht fir:



Fälschligerwyys wird au dr "Hochstaufen", e Bärg bi Bad Reichenhall, als 'Hohenstaufen' gnännt.


</doc>
<doc id="24885" url="https://als.wikipedia.org/wiki?curid=24885" title="Schauenburg">
Schauenburg

Schauenburg isch dr Name vu däre Ortschaft: 

Schauenburg stoht fir:

Schauenburg isch dr Name vu däne Burge:


Schauenburg isch dr Familiename vu däne Lyt:


</doc>
<doc id="24886" url="https://als.wikipedia.org/wiki?curid=24886" title="Wörterbuch der bairischen Mundarten in Österreich">
Wörterbuch der bairischen Mundarten in Österreich

S Werterbuech vu dr bairische Mundarte z Eschtryych (dt. "Wörterbuch der bairischen Mundarten in Österreich", churz WBÖ) isch e Dieläktwerterbuech, wu dr bairisch Wortschatz z Eschtryych lexikografisch abhandlet. I den erschte Bänd bassiert das unter eme synchrone un diachrone Aschpäkt, i de neje Bänd, wo ab 2017 gschribe wäre, aber numme no unter em synchronische Aschpäkt (Mundart ab de Mitti vum 19. Joorhundert).

S Bearbeitigsbiet, wu sich us dr politisch-territoriale Verhältnis in dr Zyt vu dr WBÖ-Grindig (1911) ergee het, umfasst di hitig Republik Eschtryych (ohni s alemannisch Sprochbiet vu Vorarlberg), s Schwyzer Samnaun, Sidtirol, Sidmähre, Sidbehme, dr unter Behmerwald, e baar Belegort an dr hitige ungarisch-eschtryychische Gränze (uf ungarischem Biet) un d Sprochinsle, wu vum bayrisch-eschtryychische Binneruum uus bsidlet wore sin. Bis zum Straffigskonzäpt sin im WBÖ derzue au no dr mittler un dr ober Behmerwald, s Egerland mit Iglau un e baar isolierti Belegort z Slowenie, z Weschtungarn, z Rumänie un in dr Slowakei berucksichtigt wore. Aagsildet isch s Projäkt am "Institut für Österreichische Dialekt- und Namenlexika der Österreichischen Akademie der Wissenschaften" z Wien.

Wel fir s WBÖ syt 1913 vor allem dr Wortschatz us dr Sproch-, Sach- un Vorstelligswält vu dr yyheimische Buure un Handwärcher gsammmlet woren isch, lyt dr Schwärpunkt vu dr Wortschatzbschryybig un -darstellig im basisdieläktale Beryych, hecheri Sprochschichte un –forme wäre ender nume am Rand berucksichtigt. S WBÖ dokumäntiert in dr Hauptsach d Dieläkt, wu in dr erschte Helfti vum 20. Johrhundert gschwätzt wore sin. Historischi Beleg wäre uf dr Grundlag vu dr Sammlig un no dr Richtlinie vum Straffigskonzept 1998 aagfiert. Dr Lemma-Aasatz un d Lutdarstellig im WBÖ sin sprochistorisch verankeret noch eme Konzäpt vu dr Lexikografyy vum 18. un 19. Johrhundert.

Ab Band 5 (1998) hätte di neje Straffigsrichtlinie selle zuen ere dytlige Bschränkig vum Publikationsumfang un noch dr Etablierig vum Datebankprojekt (ab 2006) zue eme schnällere Bearbeitigstempo fiere, was aber nid der Fall gsi isch. 2016/17 isch bschlosse wore, de ganz hischtorisch Tail vo itz aa ewäggzloo, fer schnäller firsizchoo.

S WBÖ richtet sich in dr erschte Linie an Wisseschaftler (Sprochwisseschaftler, Dieläktologe, Namekundler, Lähnwortforscher, Historiker, Volkskundler), aber au Laie, wu an Dieläkt inträssiert sin.


S Belegmatrial vum WBÖ umfasst gschätzti 4 Millione Einzelzetel. In dr Hauptsach sin des:

S Belegmatrial, wu in Zetelform vorlyt, isch ab Ändi März 1993 in di sognännt "Datenbank der bairischen Mundarten in Österreich (DBÖ)" yygee wore. S Programm, wu doderby brucht worden isch, isch TUSTEP gsi. Fir dr Ufböu vu dr Datebank sin 10 Johr veraaschlat gsi. Syter anne 2007 wird am Institut s FWF-Projekt dbo@ema "(Datenbank der bairischen Mundarten in Österreich electronically mapped)" verwirkligt: S entwicklet System hätt selle im Johr 2009 e webbasierti, interaktivi Abfrog vu Beleg- un Quällematrial us dr DBÖ un e benutzerfryndligi Navigation iber ere Charte megli mache.

Aktuell (2017) wird an ere Online-Datebank gschafft. Drzue ane wäre die originale Handzädel ygscannt, fer si dr Effentlikait zuegängli z mache.





</doc>
<doc id="24890" url="https://als.wikipedia.org/wiki?curid=24890" title="Vorarlbergisches Wörterbuch">
Vorarlbergisches Wörterbuch

Im Vorarlbergische Wèèrderbuech isch dr Dialäktwoordschaz vù Vorarlberg ùn Liechteschtaan gsamled ùn bschriibe.

Dr Vorarlberger Hischtoriker ùn Numismatiker "Josef Ritter von Bergmann" (1796–1872) hed scho in dr Midi vùm 19. Jh. aagfange, dr Dialäktwortschatz vù Vorarlberg z samle, waarschyyns aagregd dùr s Dydsch Wèèrdeerbuech vù dr Brieder Grimm. Die Samlig isch nid systematisch gsii ùn d Aagoobe sin zem Dail nid gnau gsii ùn hän vyyl Lùge ghaa. Noch syym Dood sin die Samlige, insgsamd iber 6700 Zeedel, im Bundesgymnasium z Feälkirch ùfbhalde woore.

Wù ane 1911 s Bairisch-Eeschdryychisch Dialäktwèèrderbuech grinded wooren isch, hed dr Joseph Huber 1912 e Ùfsaz verefendligd, wùn er "Vorabeiten zu einem Vorarlberger Idiotikon" din voorgschdeld hed. Us dääne Idee isch aber nyd woore, s sin zwar ainzelni Froogebeege zuen ere Samlig drùgd woore, aber d Samlig isch bal wider yygschdeld woore ùn dr Huber hed nie ebis verefendligd. 

Ane 1927 hed dr Leo Jutz vù dr Eeschdryychische Wiseschafdsakademyy z Wien dr Ùfrdraag griegd, dr Wordschatz vù Vorarlberg ùn Liechteschtei z samle. Är hed scho in dr Joore vorhär Ùndersuechige zue dr Vorarlberger Dialäkt gmachd ghaa, ane 1922 hed er e Moonografyy iber "Vadans. Eine Heimatkunde aus dem Tale Montafon" ùn 1925 e gramadischi Darschdelig iber "Die Mundart von Südvorarlberg und Liechtenstein" uusebrochd.

Am Aafang vù dr 30er Joor hed dr Jutz aagfange, d Vorarlberger ùn Liechtesteiner Dialäkt syschtematisch z samle. Dooderzue hed er e Schdam vù Midarbaider ùn Informante ùfböue. In dr Haubdsach sin s Lèèrer gsii, wù iber vyyl Joor Byydreeg yygschigd hän. Dr Jutz hed iber d Bezirkschuelbhèèrde Voordreeg ghalde, wùn er dr Lèèrer erglèèrd hed, was sol gsamled wääre ùn wie. Die Samlige sin syschtematisch ergänzd wore dùr Froogebeege. Nääbe däne Lèèrer hän au Bfaarer, Schdudände, Beamdi, Chauflyd, Handwärcher ùn Buure Byydreeg yygschigd. Wel s Madrial, wù dùr die Informante zämechùù isch, Lùge ghaa hed ùn nid glyychmääsig verdaild gsii isch iber s ganz Bied, hed dr Jutz im Sùmer als Kundfaarde dùr Vorarlberg ùn Liechtestei gmacht, wùn er vor Ord no Lyd gfrogd hed.

In Vorarlberger Zydige hed dr Jutz Ùmfrooge gmachd zue ainzelne Uusdrig.

Zue däne Samlige sin au no Matura-Aarbede chùù, wù vù Mittelschueldiräktore yygschigd wore sin, anderi chlaineri Samlige, wù friejer gmachd wore sin, Dialäktdichter, volchschùndligi Schrifde ùn anderi Publikatione. 

Insgsamd hed dr Jutz bi dr Samlig e Madrialgrùndlag vù iber 200000 Zeedel zämedraid.

Ùfgnùù in s Vorarlbergische Wèèrderbuech sin vor alem Wèèrder, wù in dr Standardschbrooch nid voorcheme, dodermid isch s wie di maischde andre Dialäktwèèrderbiecher e Idiotikon.

Fach- ùn Sonderschbrooche sin ùfgnùù, wän dr Woordschaz aigeschdändig isch. Dr Jutz hed doderdzue vyyl Befroogige gmachd bi Handwäärcher. Dr Imkerwoordschaz isch aber dùr di nèiere Imkerverain eender iiberregional. Dr Räbböu hed s z Vorarlberg nùme no an weenige Oord gee.

Voornäme sin in s Wèèrderbuech ùfgnùù, aber kaini Familienäme, ùn wel s kaini Vooraarbede gee hed, au kaini Fluurnäme.

Dr historisch Woordschaz isch in Uuswaal ùfgnùù, z. B. us Chronike, Uurkùnde ùn us dr Diichdige vùm "Hugo von Montfort".

Dr Schdichwoordaasaz isch wie im Baadische Wèèrderbuech hoochdydsch, nùme wän s e Woord nid in dr Standardschbrooch gid, derno wird in ere Aard mittelhochdytsche Foorm aagsezd. Au bi bschdimde Ändsilbe wie nhd. "-ern, -eln" wird wie im Schweebische Wèèrderbuech e Foorm bruuchd, wù em Dialäkt aagnèèchered isch: "-ren, -len" (z. B. finded mer s Woord "muure" ùnder „mauren“).

Wie in dr andre ooberdyschde Dialäktwèèrderbiecher sin B ùn P, D ùn T bzw. F ùn V zämegfasd.

D Publikation vùm Vorarlbergische Wèèrderbuech hed ane 1955 aagfange.

Dr Leo Jutz isch am 6. Dezämber 1962 z Graz gschdoorbe. Syy Wèèrderbuech hed er nimi chene abschliese, aber är hed s ganz Madriaal verschafd ghaa ùn e fèèrdig Manuskript hinderloo. Di 18. Liiferig hed er no chene an d Drùgerei schige. Di ledschde Liiferige (Lif. 19–21) sin derno vùm Eugen Gabriel ùn vùm Eberhard Kranzmayer dùùregsää un verefedligd woore. Ane 1965 isch s Vorarlbergisch Wèèrderbuech mid em zwede Band abgschlose woore.

E Ergänzigsband, wù scho ane 1964 dr Arthur Schwarz dr Ùfdraag derfir iiberchùù hed, isch nie publiziert woore.

Ane 2009 hed dr Hubert Allgäuer e nèis Vorarlberger Wèèrderbuech uusegee in zwee Bänd, wùn er ùmfangryychi Befroogige derfir gmachd hed.





</doc>
<doc id="24893" url="https://als.wikipedia.org/wiki?curid=24893" title="Ried fan de Fryske Beweging">
Ried fan de Fryske Beweging

Dr Ried fan de Fryske Beweging (RfdFB – Rot vu dr Friisische Bewegig) isch e Organistation vu Lyt, wu di Friisisch Sproch un d Kultur vu Friisland (Provinz Fryslân in dr Nidelande) wän unterstitze. Dr Rot isch e uuabhängigi Stiftig, wu uf Mitarbet vu Frejwillige berueit. Zur Zyt ghere iber 500 Lyt un Organisatione zue dr Mitglider.

Dr "Ried fan de Fryske Beweging" isch anne 1945 grindet wore as Dachorganisation fir verschideni chleineri friisischi Organisatione. D Idee doderby isch gsi, ass es ei Aaspächpartner het solle gee fir d Regierig, fir Politiker un fir friisischi Ischtitutione, wu noch em zwete Wältchrieg ufchuu sin (z. B. "It Selskip foar Fryske Tael en Skriftekennisse", "It Kristlik Frysk Selskip", "it Roomsk Frysk Boun" oder "It Frysk Boun om Utens").Ei wichtigi Punkt isch d Verankerig vun eme gsetzlige Schutz vu dr Friisische Sproch im niderländische Rächt gsi. Bis dodemol het di niderländisch Regierig wenig due zum Schutz vum Friisisch. D Lyt, wu wän mitmache, chenne Mitglid vu dr Dachorganisation wäre oder aber au vu eire vu dr Mitglidsorganisatione. Dr Stiftigsvorstand bstoht us Verdrätter vu dr Mitglidsorganisationen un Lyt, wu vu dr Stiftigsmitglider gwehlt wäre. No 2005 sin d Midglidszahle seli aagstige.

Die Organisatione sin Mitglider vum "Ried fan de Fryske Beweging":


Dr Schwärpunkt vu Rot isch in dr erschte Johrzehnte d Entwicklig vu formälle Rächt fir di Friisisch Sporch gsi. Erfolg in dr letschte 50 Johr sin gsi:

In dr 1990er Johr het dr Rot aagfange, di Friisisch Sproch au uf ere ender informälle Ebeni z unterstitze un z ferdere. E Deil vu däne Projäkt sin:


Friejeri Projäkt

Dr Rot unterstitzt dr Gebruch vum Friisisch uf allene Ebene. Dr Vorstand het Kontakt zu Regierige, Yyrichtige, Unternämme, Gsellschafte un vile sunschtige Lyt. Dr Gebruch vum Friisisch isch dr Haupt-Schwärpunkt vum "Ried fan de Fryske Beweging". Dr Rot schafft zämme mit em Anti-Diskriminierigs-Büro "Tûmba" go gege d Diskrimierig vu Friisischsprächer vorgoh. D Lyt chenne sich in eme sonige fall an dr rot wände oder diräkt an "Tûmba". 

Im Rot git s verschideni Komittee mit unterschildige Ufgabe:




</doc>
<doc id="24895" url="https://als.wikipedia.org/wiki?curid=24895" title="Twitter">
Twitter

Twitter isch e sozial Netzwärch un e Dagbuech, wu mer zmeischt effetlig im Internet cha bschaue (Mikroblog). S cha wältwyt per Websyte, Mobildelifon, Desktopaawändig, Widget oder Webbrowser-Plug-in gfiert un aktualisiert wäre. Twitter isch im März 2006 dr Effetligkeit vorgstellt wore un het anne 2007 dr „South by Southwest Web Award“ in dr Kategoryy „Blogs“ gwunne.

Aagmäldeti Benutzer chenne eigeni Textnochrichte mit aafangs 140 Zeiche (syt em Novämber 2017 280) yygee un andere Benutzer schicke. Dr Rusgeber vu dr Nochricht stoht uf dr Websyte vum Dienscht mit ere Abbildig as elleinige Autor iber syym Inhalt. D Byytreg sin vilmol us dr Ich-Perspektive gschribe. S Mikro-Blog bildet e Ächtzyt-Medium, wu fir Autor un Läser eifach z handhaben isch un wu mer Aschpäkt vu syym eigene Läbe un Meinige zue spezifische Themene cha darstelle. Fir d Läser isch s au meglig Kommentar oder Diskussione zuen eme Byytrag z verfasse. Dodermit cha des Medium em Uusdusch vu Informationen, Gedanken un Erfahrige diene un au fir Kommunikation zwische dr Lyt. S Schryybe uf Twitter wird zmeischt „twittere“ (dt. „twittern“) gnännt.

D Byytreg uf Twitter wäre „Tweets“ (en. "to tweet" 'zwitschere') oder „Updates“ gnännt. S referänziert Widerhole vun eme Bytrag vun ere andere Person, go zem Byschpel e Mäldig, wu brässiert, im Netzwärch schnäll wyterverbreite, wird „ReTweet“ gnännt. S sozial Netzwärk beruet dodruf, ass mer d Nochrichte vu andere Benutzer cha abonniere. D Läser vun eme Autor, wu syni Byytreg abonniert hän, wäre „Follower“ (en. "to follow sb." 'eberem nogoh') gnännt. D Byytreg vu dr Persone, wu mer noogoht, wäre in eme Logbuech dargstellt, ere abezues chronologisch sortierte Lischt vu Yytreg. Dr Absänder cha entscheide, eb er syy Nochrichte allne will z Verfiegig stelle oder dr Zuegang uf e Gruppe vu Frynd will bschränke.

Iber e Programmierschnittstell (API) stelle Komplementore di iber Twitter vereffetligte Nochrichte z Verfiegig, eso chenne d Updates uf verschidene Kanäl vu vil Dienscht abgruefe un vu dert uus au wider yygspyyst wäre. Em Benutzer stehn unter anderem Kommunikationsstrukture wie SMS (nur USA, Kanada un Indie) oder eifachi Yygabehilfe iber d Twitter-Homepage (RSS) oder Aawändigsprogramm z Verfiegig.

Dur Erwyterige leen sich zuesätzligi Informatione iber dr Absänder un d Empfängergruppe aazeige, wie zem Byschpel dr jewylig Standort uf em Chartedienscht Google Maps.

Im März 2006 het Twitter, grindet vum Jack Dorsey, em Biz Stone un em Evan Williams, aagfangen as e Forschigs- un Entwickligs-Projäkt innerhalb vu dr San Franciscoer Podcasting-Firma Odeo. Twitter isch urspringlig intärn vu dr Odeo-Mitarbeiter gnutzt wore. 

Syt 2006 isch Twitter e Produkt vu dr Firma Obvious. Dr Dienscht isch derno schnäll arg beliebt wore un het im März 2007 dr "South by Southwest Web Award" in dr Kategorii „Blogs“ gwunne.. Dr Jack Dorsey het in syre Dankesred gsait "„Mir deeten is gärn mit 140 Zeiche oder weniger bedanke. Un des hämer dodermit gmacht. “" (en. „We'd like to thank you in 140 characters or less. And we just did!“ Im April 2007 het Obvious Twitter as eigeständigi Firma uusglideret. Dr Vorstandsvorsitzer isch am Aafang dr Dorsey gsi, syter 2008 isch s dr Williams ersetzt wurde.
"Summize" isch e Internet-StartUp gsi, wu dr Twitter-XMPP-Stream verwändet het go s Benutzer meglig mache, Twitter-Konversatione fascht in Ächtzyt z dursueche. Am 15. Juli 2008 het Twitter Summize akquiriert un het s in syy Websyte integrierte unter dr Subdomain search.twitter.com.

Am 22. April 2008 het Twitter in syym Blog bekannt gee, ass es e Version fir japanischi Benutzer gschaffen heb, wel die wichtigi Aawänder vum Dienscht seje. D Benutzeroberflechi isch aber ganz uf Änglisch blibe. Hite isch Japanisch no Änglisch di am zweitmeischte brucht Sproch uf Twitter. Im Gegesatz zum US-Dienscht wird bim japanische Dienscht Wärbig aazeigt.

Dr Grinder Evan Williams het eppe 22 Millione US-Dollar as Risikokapital gsammlet zum Bedrib un Uusböu vu syym Dienscht. Twitter isch dur "Union Square Ventures" vum Fred Wilson, "Digital Garage", "Spark Capital" un "Bezos Expeditions" vum Jeff Bezo finanziäll abgsicheret. Wel Twitter kei Wärbig verchauft un kei Yynahme het, het "The Industry Standard" dodruf as e Gfohr fir di langfrischtig Läbesfähigkeit hiigwise..

Twitter sammlet personebezogeni Date vu syne Benutzer un git si an Dritti wyter. Twitter luegt die Informatione as e Aktivposchte aa un bhaldet sich s Rächt vor, si z verchaufe, wännn d Firma dr Bsitzer wägslet.

Am Donnschtig, 7. Novämber 2013 isch Twitter a d Börse gange und isch rächt guet gstarted.






</doc>
<doc id="24925" url="https://als.wikipedia.org/wiki?curid=24925" title="’s Ländle, meine Heimat">
’s Ländle, meine Heimat

’s Ländle, meine Heimat, dichtet un vertont vum "Anton Schmutzer" (1864-1936), isch syt 1949 d Landeshymne vum eschtrychische Bundesland Vorarlberg.

D Urfassig vu dr Hymne goht uf s Johr 1905 zruck. Dodmol het dr Fealdkircher Musiklehrer un Chorleiter Anton Schmutzer s Gedicht "Vorarlbergers Heimweh" vertont. Anne 1907 het er d Melodii lycht gänderet un het derzue ne neje, sälber dichtete Text gschribe: "„Du Ländle, meine teure Heimat“". 1937 het d Vorarlberger Landesregierig s Volkslied zum offiziälle „Landeslied“ gmacht, doderfir sin in dr zwote Strofe d Bezugnahme uf dr Chaiser un d Monarchii us em Text uusegnuu wore. Bis dert het s no gheiße "„hier hält man treu zum alten Kaiser“", dr "„Kaiser“" isch schließlig dur s "„Heimatland“" ersetzt wore, alternativ doderzue wird aber au "„Vaterland“" gsunge. In dr Johre vum Chrieg un em Nationalsozialismus, wu Vorarlberg zytwys wider vu Innschbruck uus regiert woren isch, het s Lied e bsunderi lokalpatriotischi Bedytig gwunne. Im Johr 1949 het dr Vorarlberger Landdag "’s Ländle, meine Heimat" dur Gsetz zur Landeshymne ghobe.





</doc>
<doc id="24927" url="https://als.wikipedia.org/wiki?curid=24927" title="Cymdeithas yr Iaith">
Cymdeithas yr Iaith

Cymdeithas yr Iaith Gymraeg, ("D Walisisch Sproch-Gsellschaft"), vilmol abgchirzt zue "Cymdeithas" oder "Cymdeithas yr Iaith" isch e Organisation z Wales, wu sich fir d Zuechumpft vu dr Walisische Sproch yysetzt. Dr Vorsitzende vu "Cymdeithas yr Iaith Gymraeg" isch zur Zyt d "Menna Machreth" vu Llanddarog, Carmarthenshire.

D Gsellschaft isch am 4. Augschte 1962 grindet z Pontarddulais z Sid-Wales, d Satzig isch am 18. Mai 1963 verabschidet wore. D Grindig isch aagregt wore dur e Läsig vum Saunders Lewis in ere Radiosändig vu "BBC Wales" am 13. Februar 1962 mit em Titel "Tynged yr iaith" ('s Schicksal vu dr Sproch').

Di erscht Aktion vu dr Gsellschaft isch e Sitzblokade im Oktober 1962 gsi uf dr Trefechan-Bruck z Aberystwyth, wu eppe sibzg Mitglider un Unterstitzer dr Verrchehr fir rund e halbi Stund ufghalte gha hän.

In dr erschte Kampagne isch s um dr offiziäll Status vu dr Sproch gange, mit dr Forderig no Walisischsprochige Styyrbescheid, Schuele, Wahlzetel, Boschtämter, Geburtsurkunde usw. Des isch gmacht wore dur d Bildig vu einzelne 'Zälle', di erscht z Bangor im April 1963 dur dr Owain Owain, wu au di einzig Zytschrift vu dr Gsellschaft gridnet gha het, "Tafod y Ddraig" ('D Zunge vum Drache') un wu au s Logo entworfe het.

"Cymdeithas yr Iaith" setzt uf gwaltfreji Aktione un im Lauf vu Johre Kampagne sin Döuserdi vu Lyt vor Gricht chuu, wel si bi verschidene Aktionmitgmacht gha hän. Vil sin zue Gfängnisstrofe verurdeilt wore. No däne Zahl vu dr yygsperrte Deilnähmer isch "Cymdeithas" di grescht Proteschtbewegig vu Großbritaannie syt dr Suffragette (Frauebewegig aafangs vum 20. Jh.). Gängigi Aktion sin s Schrybe vu Slogans uf Gebej vu Wirtschaftsunternämme un anderi chleineri kriminälli Akt.

Aafangs 1970er Johr het Cymdeithas e Kampagne aagfange fir Walisisch as Sproch im Radio un im Färnseh. "Radio Cymru" isch anne 1977 yygrichtet wore, aber 1979 het di konservativ Regierig ihre Wahlverspräche fir e eigeständige walisischsprochige Färnsehsänder nit ghalte. E Deil Proteschtierer hän derno d Zahlig vu dr Färnsehgebiere abglähnt, anderi sin uf Färnsehmaschte gchläteret oder hän Färnsehstudio gstirmt. Dr Sänder "S4C" isch derno anne 1982 gnähmigt wore.

"Cymdeithas" isch e großi Bewegig vu Frejwillige, wu zwei Vollzyt-Mitarbeiter bschäftigt in Büro z Aberystwyth, Ceredigion, ei Mitarbeiter im Büro z Caernarfon un ei Deilzyt-Mitarbeiter im Büro z Llanfihangel ar Arth.

"Cymdeithas yr Iaith" glaubt, ass Walisisch hite kei offiziälli Sproch vu Wales isch. Im Sprochegsetz zum Walisisch ("Welsh Language Act") vu 1993 isch feschtgschribe, ass Walisisch glych soll bhandlet wäre wie Änglisch, aber "Cymdeithas yr Iaith" meint, ass d Sprochwirkligkeit z Wales wyt hinter däne Erwartige zruck blybt un ass des derzue fiert, ass Europäischi Ferdergälder fir s Walisisch verlore gehn. si setze sich derfir yy, ass Walisisch un Änglisch zue offiziälle Amtssproche erklärt wäre.

D wichtigschte Kampagne cha mer in segs Fälder yydeile:

Die Kampagne wett "d Zuechumft vu dr Sproch sichere" im Johr 2020 un alles verhindere, was zuen eme Ruckgang vu dr Sproch chennt fiere.

Die Kampagne isch yybudne in d Ussenandersetzig um e nej Sprochegsetz. Im derzyte giltige Sprochegsetz het Beryych wie dr privat oder dr ehreamtlig Beryych, un "Cymdeithas yr Iaith" haltet die Beryych fir wichtigi Gebiet vu dr soziale Kommunikation im modärne Wales.

Am 24. Juli 2004 (fimf Wuche no dr Grindig) isch s Studio vum "Radio Carmarthenshire" vu elf Aktivischte vu Cymdeithas bsetzt wore. Si hän dergege proteschtiert, ass es Radio bschlosse gha het, d Uusstrahlig vum Programm uf Walisisch z bschränke.

D Büro un Studio sin gstirmt wore, derwylscht e Live-Sändig chuu isch, s Radio Carmarthenshire un s Pembrokeshire sin derno rund 15 Minute nimmi chenen sände. In dr Ussenandersetzig het sich e Mitarbeiter vum Radio s Handglänk broche un het miesse in s Chrankehuus. D Polizei het die elf Aktivischte verhaftet.

Cymdeithas het derzue erklärt, ass 50% vu dr Bevelkerig z CarmarthenshireWalisisch as Muettersproch schwätzt, aber weniger wie 5% vum Radioprogramm uf Walisisch sej. S Radio het e 'Geli Charte' vu dr Britische Medieufsichtsbeherde Ofcom, wel si ne Lizänz iberchuu hän fir e walisisch Radioprogramm.

Walisisch as Unterrichtssproch isch in dr meischte Regione vu Wales uf dr Ebeni vu dr Primar- un dr Sekundarschuele meglig. Dert, wu dr Unterricht uf Änglisch gfiert wird, isch Walisisch as Främdsproch vorgschribe. D Gruppe fir Bildig setzt sich fir e massive Uusböu vum Walisisch-gebruch in dr hechere Schuel- un Universitetsuusbildig yy. S Ziil isch e Föderals College, wu an verschidene Ort Yyrichtige het, wu Walisisch as Unterrichtssproch verwändet wird.

Cymdeithas setzt sich derfir yy, ass meh Politiker Walisisch schwätze im Regionalparlament vu Wales, wu Änglisch un Walisisch chenne brucht wäre.



</doc>
<doc id="24930" url="https://als.wikipedia.org/wiki?curid=24930" title="Lech Wałęsa">
Lech Wałęsa

Dr Lech Wałęsa [] () (uf d Wald kumma àm 29. Septamber 1943 z Popowo ìn Pola) ìsch a polnischer Politiker. Ar ìsch zeerscht Elektriker gsìì. Dernoh, vu 1980 bis 1990, ìsch er dr Präsidant vu Solidarnosc worra un, vu 1990 bis 1995, dr Stààtspräsidant vu Pola.

Dr Lech Wałęsa ìsch dr Suhn vum a Tìschler, ar ìsch strang kàtholisch erzoga worra. Ar hàt Elektrotecknisch glehrt ìn dr Schüel. Zwìscha 1961 un 1966 ìsch er Automeckànicker gsìì. Ànna 1967 hàt er àgfànga àls Elektriker uf dr Lenin-Wàrft vu Dànzig z'schàffa.
Ànna 1968 hàt er mìt dr Mirosława Danuta Gołoś ghirota. Sa han mìtnànder àcht Kìnder bikumma.

Ànna 1970 ìsch dr Lech Wałęsa Mìtglìed gsìì vum illegàler Streikkomitee z Dànzig. S And vu dam Streik hàt ìn 80 Àrweiter s Lawa koschta, un dr Lech Wałęsa hàt fer ei Johr ìns Gfangnis müeßa.
Ànna 1976 hàt er sina Àrwet verlora.
Ànna 1978 hàt et mìttem Andrzej Gwiazda un mìttem Aleksander Hall d illegàla Untergrundvereinigung "Frèia Gewarkschàft vu Pommern".
Nohnem Àfàng vum Streik un vu dr Besetzung vum Wàrft z Dànzig, àm 14. Àuigscht 1980, ìsch dr Lech Wałęsa dr Streikfiahrer worra. Ìm gànza Pola han Àrweiter dàs Beispiel gfolgt un han ghàlta mìt schàffa. Ìm Septamber vum gliicha Johr sìn d kommunischtischa Regiarung un dr Streik-Koordinàtionkomitee iverstànda worra fer d "Frèia Vereinigung" z'legalisiara. Si Nàma ìsch "Solidarność" worra un si Präsidant dr Lech Wałęsa. Ar ìsch dr Präsidant vu Solidarność blìewa bis àm 13. Dezamber 1981, wo n'er verhàfta worra ìsch. Ar ìsch interniart blìewa bis àm 14. Novamber 1982.
Ànna 1983 ìsch er wìeder a eifàcher Elktriker worra. Ìn dam Johr hàt er àui dr Frìedasnobelpriis bikumma.

Àn da frèia Wàhla vu 1990 ìsch dr Lech Wałęsa àls Präsidant vu Pola gwählt worra. Ar hàt d Demokràti ìn Pola brocht. Àls Kàtholischer ìsch er vum Pàpscht Johannes Paul II untergstìtzt worra.
Àn da nachschta Wàhla vu 1995 hàt er gega Aleksander Kwaśniewski verlora.

Àn da Wàhla vum Johr 200 hàt dr Lech Wałęsa weniger às 1% vu da Stìmma bikumma. Do hàt er gsajt àss er sìch zruck ziaht vu dr Politik.

Ànna 2002, àm Àfàng vu da XIX. Olympischa Wìnter Spìeler z Salt Lake City, hàt dr Lech Walesa Europà repräsentiart, wo n'er d olympischa Flàmma trajt hàt.

Àm 10. Mai 2004 ìsch dr Flughàfa vu Dànzig umtaift worra uf "Flughàfa Lech Wałęsa Dànzig", àls Ehra fer da beriahmter Burger vu Dànzig. Sina Unterschrìft ìsch ìm Logo vum Flughàfa ufgnumma worra.

Ànna 2005, wahrend d polnischa Wàhla, hàt dr Lech Walesa dr Donald Tusk unterstìtzt. Un ìm gliicha Johr hàt er àui d Pàrtèi demokraci.pl àn da pàrlamentàra Wàhla unetrstìtzt.

Àm 1. Janner 2006 ìsch dr Lech Wałęsa vu Solidarność drüs gànga.

Ìm Àuigscht 2009, wo's üskumma ìsch àss dr Günter Grass ìn da Wàffen-SS mìt gmàcht hàt, hàt dr Lech Walesa verlàngt àss er si Title vu Ehrburger vu Dànzig zruck gìt. Àwer noh àss sìch d beida Manner troffa han, hàt sìch da Problem ufgleest.

Dr Lech Wałęsa blibt a wìchtiger Symbol vum And vum Kommunismus ìn Pola, so wia dr Pààpscht Johannes Paul II.





</doc>
<doc id="24931" url="https://als.wikipedia.org/wiki?curid=24931" title="Hohenzollernlied">
Hohenzollernlied

S Hohenzollernlied isch d Hymne vu Hauezollre, eme historische Land uf em Biet vum hitige Bade-Wirttebärg.

S Hohenzollernlied isch syt 1860 verbreitet. D Melodii isch vum franzesische Lied „Ma Normandie“ ibernuu, bi dr Melodii un em Rytmus git s regional unterschidligi Versione. 

Dr Verfasser vum Hohenzollernlied isch umstritte. Zum eine wird s eme Soldat vu Hechinge mit Name Konrad Killmeier zuegschribe, wu vu 1858 bis 1861 in eme hohezollerische Füselierregimänt z Saarlouis dient het.

Zum andere heißt s, s Lied sej anne 1849 dichtet wore vum domolige Oberposchtpraktikante "Hermann Vitalowitz" (* 1825 z Hechinge), wu Hauezollere dur dr Regierigsverzicht vu dr Firschte vu Hauezollre-Simeringe un Hauezollre-Hechinge an Preuße gfallen isch.

Im Mittelpunkt vum Lied stoht dr Zoller, e markante Bärg bi Hechinge am Rand vu dr Schwebische Alb, wu wyt sichtbar d Burg Hauezollre stoht.




</doc>
<doc id="24933" url="https://als.wikipedia.org/wiki?curid=24933" title="Bro gozh ma zadoù">
Bro gozh ma zadoù

S Lied Bro gozh ma zadoù (alem. "S alt Land vu myyne Vätere") isch d Nationalhymne vu dr Bretagne. 

D Melodii isch di nämlig wie die vu dr walisische "Hen Wlad Fy Nhadau" un die vu dr kornische Hymne "Bro Goth Agan Tasow". Si soll im Johr 1856 vum Waliser "Iago ab Ieuan" (ängl. James James, 1833 - 1902) komponiert wore syy. Dr bretonisch Text stammt vun "François "Taldir" Jaffrenou", (1879-1956), wu ne anne 1898 verfasst het. 1903 isch "Bro gozh ma zadoù" vu dr "Union Régionaliste Bretonne" zue dr bretonische Nationalhymne uusgruefe wore.




</doc>
<doc id="24937" url="https://als.wikipedia.org/wiki?curid=24937" title="Ofis ar Brezhoneg">
Ofis ar Brezhoneg

S Ofis ar Brezhoneg (frz. "Office de la langue bretonne", alem. "Amt vu dr Bretonisch Sproch") isch e Organisation, wu as Hauptziil d Erhaltig vu dr bretonische Sproch het. Si isch am 1. Mai 1999 grindet wore. Presidänti vum Ofis ar Brezhoneg isch syt dr Grindig d Lena Louarn (* 1950).

Ei Ufgab vu däre Organisation isch es, d Entwicklig vum Bretonisch soziolinguistisch un geografisch z beobachte – ("„Arsellva ar brezhoneg“"– „Beobachtigsstell vum Bretonisch“). Derzue isch si Dreeger vum "TermBret", ere Terminologii-Zentrum, wu Werterbiecher, Biecher un Charte uf Bretonisch uusegit un bretonischi Terminologie fir neji Beryych vum modärne Läbe definiert, z. B. isch Aafangs 2009 d Software fir Skype ibersetzt wore un syt em Summer 2009 wird uf translatewiki.net d Software vu OpenstreetMap.com vun eme Mitarbeiter vum Ofis ar Brezhoneg ibersetzt.

Uf dr Homepage vum Ofis ar Brezuhoneg wird e Datebank aabote, wu mer bretonischi Toponym cha sueche un au ne Datebank mit dr neje Terminologie.

D Organisation bemiet sich um d Ferderig vum Bretonisch bi Chinder un Jugedlige in dr Schuele un au um d Entwicklig vu dr Sproch in dr Elteregeneration mit Kursaagebot. Scho in dr Johr vu 1998 bis 1999 hän bi sonige Kurs eppe 9.300 Erwagseni mitgmacht. Aber au dur organisierti Korreschpondänz (z. B. per Internet) oder dur Praktika wird Bretonisch glehrt. Die Kurs wäre nit nume in dr Bretagne aabote, sundern au 28 Kurse usserhalb, dervu ellai 15 in dr Pariser Gegnig. 

Anne 2003 het s "Ofis ar Brezhoneg" e bretonischi Stroßecharte vu dr Bretagne (5 Départements) uusegee.

Die uuabhängig Organisation het e durschnittlig Budget vu 1 Mio. Euro, s Gäld chunnt doderby in dr Hauptsach vu dr Bretagne un vum Département Loire-Atlantique.




</doc>
<doc id="24938" url="https://als.wikipedia.org/wiki?curid=24938" title="Badnerlied">
Badnerlied

S Badnerlied isch di inoffiziäll Landeshymne vu Bade.

S Lied isch wahrschyns um 1865 us em hite vergässene Sachsenlied umdichtet wore. Aahaltspinkt fir di zytlig Datierig vum Badnerlied sin d Passasche iber d Feschtig Raschti un d Industrialisierig vu Manne. D Strofe "Alt-Heidelberg, Du feine…." isch us em "Trompeter von Säckingen" vum badische Schriftsteller Joseph Victor von Scheffel (gschribe scho 1852 oder 1854) zuegfiegt.

Di friescht bekannt Druckfassig vum Badnerlied mit syyne fimf Grundstrofe findet sich in "Marschlieder des 5. badischen Infanterieregiments Nr. 113" vum Karl Pecher us em Johr 1906. Zue däre Zyt het s unter Soldate verschideni Variante vu däm Lied gee, wu d Länder- un Ortsnämme uusduscht gsi sin gege sonige us dr jewylige Heimetregion. S het zem Byschpel e pfälzischi Version gee, e hessischi, e bayrischi, elsässischi un au e schwebischi.

In dr 1920er Johr het s Iberlegige gee, s Lied zuen ere offiziälle Landeshymne z mache, wu aber nit umgsetzt wore sin. E Renaissance het s Lied erfahre in dr 1950er Johr, wu s Lied, trotz as di alte Länder zum neje Bundesland Bade-Wirttebärg vereinigt wore sin, zue dr bis hite wohl populärschte Regionalhymne vu Sidweschtdytschland gmacht het.

S Badnerlied wird bi vil Aaläss gspilt, zem Byschpel bi dr Heimspiil vu badischer Fueßballverein wie em SC Fryybeg, em Karlsrueher SC un dr TSG 1899 Hoffene, derzue au bi Heimspil vum Handballclub Rhein-Neckar Löwen. In e Deil vu Bade het s bi offiziälle Feschtakt wie Yywejige sogar e quasioffiziälle Status. S Badnerlied isch zem Byschpel au gspilt wore, wu bim Natogipfel 2009 z Kähl, Bade-Bade un Stroßbeg d Staats- un Regierigsschef vu dr Natostaate iber d Passerelle des deux Rives Dytschland in Richtig Franryych verloo hän. Allgmein bekannt sin un gsungen wäre di erschte vier Strofe, di fimft ("Der Bauer und der Edelmann …") isch weniger verbreitet.

D Reihefolg vu dr Strofe unterscheidet sich je no dr geografische Lag (Nord- oder Sidbade). D Strofe, wu mit "In Karlsruh' steht die Residenz" aafangt, wird z. B. je nochdäm mit dr Strofe "In Haslach gräbt man Silbererz" verduscht. Derzue git s au chleineri Variantionen im Text. Zem Byschpel wird an e mänke Stelle vilmol "steht" statt "ist" brucht, z. B. bi "In Rastatt ist die Festung", wu s derno "In Rastatt steht die Festung" heißt.

Vil Strofe sin zum Badnerlied derzue dichtet wore un wäre allno. Bsundersch beliebt sin Strofe, wu einzelni städt ode Region idealisiere un sonigi wu gege Schwobe giftelet wird.

D Bröuerej Rothuus het e eigeni Fassig, wu d Textzyylede "In Rastatt ist die Festung" dur "In Rothaus ist die Brauerei" ersetzt woren isch. Die Fassig wird deilwys bi Fueßballspiil brucht, wu vu dr Bröuerej gsponseret wäre. Bim SC Fryybeg het sich die Fassig aber nit chenne dursetze, un au bim KSC isch dr Text nume uf dr Lyynwand z läse, aber nit im abgspiilte Lied z here.

Bin ere Hitparade vum Radiosänder SWR1, wu no Landesdeil Bade un Wirttebärg uuszellt woren isch, isch s Badnerlied vu dr Badner uf Platz 9 gwehlt wore. Bin ere regionale Uuszellig het sich uusegstellt, ass es bi dr Konschtanzer uf Platz 3 un z Mosbach sogar uf dr erscht Platz chuu isch. Doderfir sin d Moosbacher derno vum "Bund Freiheit statt Baden-Württemberg" zum "Badner des Jahres 2006" kürt wore.

Als Expertè hèt sich dè Fryburger "Ossi W. Pink" brofilyrt, wellè sit 1994 Strophè vom Badnerlièd sammlè duèt. Inzwischè (Stand: Mai 2008) sin dõby 721 Strophè zämmècho.




</doc>
<doc id="24947" url="https://als.wikipedia.org/wiki?curid=24947" title="Preisend mit viel schönen Reden">
Preisend mit viel schönen Reden

Preisend mit viel schönen Reden isch di alt Landeshymne vu Wirttebärg. Dr Text isch e Gedicht vum Justinus Kerner (1786-1862).

Dr Justinus Kerner het dr Text im Johr 1818 verfasst as Ballad mit em Titel "Der reichste Fürst" zue Ehre vum Grof Eberhard im Bart. Gsungen wird dr Text mit dr Melodii vum Volkslied "In des Waldes tiefsten Gründen", wu vun eme nit bekannte Komponischt gschaffe un anne 1801 s erscht Mol in eme Liederbuech vereffentligt woren isch. Uffällig sin di Gmeinsamkeite in dr Melodii mit dr Marseillaise. Dr friescht Abdruck vum Text zämme mit dr Melodii isch anne 1823 erschine.

Dr Kerner het dr Stoff zue syyre Ballad us dr historische Sag iber dr Ryychsdag z Worms anne 1495 gnuu, wu Eberhard as Anerkännig vu syyne Leischtige vum Chenig Maximilian I. zum erschte Herzog vu Wirttebärg erhobe woren isch. Noch eme Humanischt un Reformator Philipp Melanchthon soll s bim Gaschtmohl zuen ere Stryt chuu syy zwische dr Firschte, wu derby gsi sin, iber d Ryychtimer vu ihre Länder. Dr Eberhard sej us däm Stryt as Siger fiirigange. Syy Land Wirttebärg sej villicht arm, aber är as Firscht chennt syyne Untertane ruckhaltlos verdröue, wel sälbscht im diefschte Wald chennt er syy Chopf e jedem bliebige Främde zum Schlofe in dr Schoß lege, ohni ass er mießt Angscht haa, asss er umbrocht wird.

S "Lied der Württemberger", wu speter zue dr Wirttebärgische Landeshymne gmacht woren isch, zeigt, ass dr Grof im Bart bi, Volk seli beliebt gsi isch un bi dr Ryychsfirschte großes Aasäh gnosse het. No Johrhunderti speter isch dr Eberhard as Ideal vun eme volksnoche un grächte Landesvater in eme fridlige Staat aagsähne wore. 

Villicht het dr Melanchthon aber dr speter Herzog Eberhard mit däm syy Vorfahr "Eberhard dem Greiner" verwägslet. Vu däm git s d Sag, ass er bi me Ufenthalt im Wildbad (hite Bad Wildbad oder villicht au Bad Teinach) vum Grof "Wolf von Eberstein" hätt solle iberfalle wäre. Des isch aber vun eme Hirt verhinderet wore, wu dr Eberhard zerscht gwarnt gha het un e derno iber d Bärg vum Schwarzwald in d Burg Zavelstein soll drait haa, wel dr Eberhard ufd syre Flucht z erschepft gsi sej.

D Verbreitig vum Loblied in Liederbiecher un Liedflugschrifte isch in dr 1840er-Johr zimli aagstige. Bis in d Mitti vum 20. Johrhundert isch s vilmol in Schuel- un andre Liederbiecher abdruckt wore. Hite wird des historisch Landeslied nume no sälte offiziäll vordrait.





</doc>
<doc id="24951" url="https://als.wikipedia.org/wiki?curid=24951" title="Lady Gaga">
Lady Gaga

D Lady Gaga (* 28. März 1986 z New York City; birgerlig "Stefani Joanne Angelina Germanotta") isch e US-amerikanischi Popsängeri un Songschryyberi.

Ihri erschten Ufdritt het si in dr Rockszene vu dr New Yorker Lower East Side gha. Bal het si ne Verdrag bi Streamline Records unterzeichnet, ere aagschlossene Plattefirma vu Interscope Records, wu anne 2007 grindet woren isch. Dert het si am Aafang fir verschideni andri Interscope-Musiker kompeniert wie d "Pussycat Dolls" un het dodermit d Ufmerksamkeit vum Akon gweckt, wu ihri stimmlige Fähigkeite gmerkt gha un si bi syym eigene Label Kon Live Distribution unter Verdrag gnuu het. 

Ihre Debütalbum "The Fame" isch am 19. Augschte 2008 vereffentligt wore. S het positivi Rezensione iberchuu un isch uf Platz 1 chuu unter anderem z Kanada, z Eschtryych, z Dytschland un z Irland. Ihri erschte bode Singles "Just Dance" un "Poker Face", wu vum RedOne co-produziert wore sin, sin wältwyti Nummer-eis-Hits wore. S Album het segs Grammy-Nominierige iberchuu un isch as beschts Electronic-/Dance-Album un as beschti Dance-Ufnahme uuszeichnet wore. Aafangs 2009 isch si im Vorprogramm vu dr New Kids on the Block un vu dr Pussycat Dolls ufdrätte un het ihri erscht Solotournee "The Fame Ball Tour" gmacht. Im Novämber 2009 isch ihre zweit Album "The Fame Monster" erschine, wu in e Deil Länder as Nejuflag vu ihrem Debütalbum erschine isch. Derzue het si ihri zwot Tournee "The Monster Ball Tour" aagfange.

D Lady Gaga losst sich vu Glam-Rock-Musiker ischpiriere wie em David Bowie un Queen, un vu Popmusiker wie Madonna un Michael Jackson. Si nännt au Modi as Ischpirationsquälle fir ihri Lieder un Ufdritt. Ihre Name het si glent us em Song "Radio Ga Ga" vu "Queen", wu vum Roger Taylor gschribe.

D Stefani Germanotta wurde am 28. März 1986 im US-Bundesstaat New York as Chind vu italo-amerikanische Eltere uf d Wält chuu. Si het as Chind aagfange Klavier spile un het as Teenager scho eigeni Lieder gschribe. Mit 14 Johr het si ihri erschte Uftritt in New Yorker Clubs gha. Si isch uf d Maidlischuel "Convent of the Sacred Heart" gange, speter derno uf uf d "Tisch School of the Arts" an dr New York University. Mit 18 Johr het si as Stripperi gschafft, wel ihri Eltere si noch em Uuszug us em Elterehuus nit hän welle finanziäll unterstitze.

D Lady Gaga het zerscht Lieder fir andri gschribe, zem Byyspel fi d "Pussycat Dolls", voreb si anne 2008 ihri erscht eige Vereffentlichung uusebrocht het. Mit ihre Debütsingle "Just Dance", wu si vu "Akon" un "Colby O’Donis" unterstitzt woren isch, isch si glyy international in d Charts yygstige.

D Darstelligsform vu ihre Uftritt isch vu Chinschtler wie "David Bowie" un "Queen" inschpiriert, wu si as ihri persenlige Chunscht-Ikone aagit. D Sängeri fallt alsfurt uf dur ihri uusgfallene Outfits un Hoorkreatione. Ihri extravagante Bihnekoschtüm entwirft d Chinschtleri sälber.

Wu ihri erscht Single "Just Dance" z Auschtralie un z Kanada e Nummere-eis-Hit woren isch, isch ere in dr US-Charts no 18 Wuche dr Gump in d Top Ten un in dr Wuche 22 sogar uf Platz eis glunge. Aafangs 2009 isch d Single derno au Vereinigte Chenigryych e Nummere-eis-Hit wore. "Just Dance" isch 2009 fir e "Grammy" in dr Kategorii "Beschti Dance-Ufnahm" nominiert wore.

Au di zwot Singleuuskopplig "Poker Face" het zerscht z Auschtralie un z Neuseeland dr Spitz vu dr Charts erreicht un isch derno in e Hufe Länder wältwyt e Nummere-eis-Hit wore, näbe dr dytschsprochige Länder au in dr USA, z Großbritannie, z Norwege, z Schwede un z Finnland. Mit 13 Wuchen am Spitz het si z Dytschland di zweitmeischte Nummere-eis-Wuchen gha syter anne 2000. Derzue het des Lied e neje Rekord ufgstellt fir di meischte Aabelad-Verchaif z Dytschland.

Am 29. Mai 2009 het s Musikvideo zue "Paparazzi" Wältpremiere gha. Zerscht sin d Single un dr Clip nume z Großbritannie erschine. Am 26. Juni 2009 isch "LoveGame" z Dytschland erschine - no im glyche Monet het d Lady Gaga e Remix vum mit dr Band Marilyn Manson gmacht.

S Lied "Fashion" isch s erscht Mol fir dr Film "Shopaholic – Die Schnäppchenjägerin" vereffentligt wore. S isch uf em Soundtrack zum Film erschine.

Am 14. Septämber 2009 sin z New York d "MTV Video Music Awards" vergee wore, wu d Lady Gaga in nyyn vu insgsamt 14 Kategorie nominiert gsi isch. Si het drej Pryys gwunne: "Best New Artist" fir "Poker Face", derzue „Best Art Direction“ un „Best Special Effects“ fir "Paparazzi".
Am 20. November 2009 het d Lady GaGa ihre zweit Album vereffentligt in Form vun eme "Re-Release" vu ihrem Album „The Fame“ mit em Name „The Fame Monster“. Di erscht Single "Bad Romance" isch z Dytschland am 30. Oktober 2009 as digitale Download erschine. S datsächlig Vereffentlichungsdatum isch aber dr 27. Novämber 2009. Ihri Single „Bad Romance“ het am 18. Februar 2010 d 3-Millione-Marke bi dr digitale Downloads ibergumpt. Dodermit isch d Lady Gaga di erscht Sängeri, wu drej vu ihre Single („Bad Romance“, „Just Dance“, „Poker Face“) 3 Millione Mol im Internet verchauft het.

Dr zweete erfolgryyche Song us em neje Album isch d Zämmearbet mit dr Beyoncé bi "Telephone" gsi. Diräkt no dr Vereffentlichung vum Album isch si dodermit in d Charts yygstige un im Februar 2010 isch si dodermit uf Platz 1 vu dr US-Dancecharts chuu.

Am 1. Februar 2010 het d Lady Gaga dr Grammy iberchuu in dr Rubrik "Best Electronic/Dance Album" fir ihre Album "The Fame" un dr Grammy in dr Rubrik "Best Dance Recording" fir d Single "Poker Face".

Am 16. Februar 2010 isch d Lady Gaga bi dr Brit Awards in däne Kategorie uuszeichnet wore: „Beschti internationali Chinschtleri“, „Beschte internationale Durbruch“ un in dr Chenigsdisziplin „Bescht Album vum Johr“. Si het ihre Ufdritt bi dr Brit Awards em verstorbene Modedesigner Alexander McQueen gwidmet.

Bi dr Verleihig vum Echo im März 2010 het si Uuszeichnig in dr Kategorie "Künstlerin International Pop/Rock", "Bester Newcomer International" un fir "Poker Face" as „Hit des Jahres National/International“ iberchuu.

2010 isch d Lady Gaga z Berlin mit 4-fach Platin uuszeichnet wore fir iber 800.000 verchaufti Exemplar vu ihrem Album "The Fame" un "The Fame-Monster".

In eme Interview in dr US-amerikanische Talkshow "Larry King Live" het d Germanotta 2010 gsait, ass an dr Autoimmunchranket "Lupus erythematodes" lyydet, wu scho eini vu ihre Dante dra gstorbe sej. D Wärt, wu vu dr Ärzt gmässe wore sin, dieje bi ihre no im Gränzberyych lige un s hebe si bi ihre no keini vu dr typische Symptom zeigt.

Syt 2011 isch si liiert mit em US-amerikanische Schauspiler un Model Taylor Kinney. Am 16. Februar 2015 het si uf Twitter un Instagram bekannt gee, ass dr Kinney un si sich am 14. Februar 2015 verlobt hebe.

2015 het si in dr 5. Stapfle vu dr erfolgryyche Serie "American Horror Story" e wichtigi Roll gspiilt. Fir ihri Laischtige as „The Countess“ het si under anderem e Golden Globe gwunne.

Anne 2016 isch si mit ihrem Lied "Til It Happens To You," wu sich fir Opfer vu Vergwaltigunge yysetzt, fir e Grammy, en Oscar un en Emmy nominiert gsii. Un iber s sozial Netzwärch Instagram het si am 17. Augschte 2016 d Leadsingle "Perfect Illusion" us em Album "Joanne" aagchindet, wu am 21. Oktober 2016 uusecho isch.

Im Februar 2017 het si d Halbzit Show bim SuperBowl übernoh, wo als meist agluegts musikalischs Event vo jeh gilt.

2018 het si im Film A Star Is Born mitgspilt, wo dr Bradley Cooper het Regie gfüehrt. Dr Film isch sehr erfolgrich gsi und het ar Lady Gaga e Oscar-Nominierig als besti Houptdarstellerin und e Oscar-Gwinn füre best Filmsong für "Shallow" ibracht. Ir schwizer Jahreshitparade vo 2019 isch d'Lady Gaga 2 mal verträte gsi, mit "Shallow", wo 10 Wuche ufem erschte Platz isch gsi, het si d'Liste agfüehrt u mit em Song "Always Remember Us This Way" d'Top 15 erreicht. Nachdäm si im Jahr 2009 dr Spitzeplatz ihr Jahreshitparade mit "Poker Face" het erreicht, isch si di einzigi Künstlerin wos ir Zitspanni vo 10 Jahr het gschafft zwöi Mal d'Nummer Eis z'belege. Im Dezämber 2018 het si äbefalls ihri Las Vegas Residänz "Enigma" gstartet wo eini vo de erfolgrichste Residänze isch.

Nach em grosse Erfolg wo si mit em Soundtrack zu "A Star Is Born, Shallow" und "Always Remember Us This Way" het gha, isch si 2020 für ne Swiss Music Award ir Kategorie "Best Hit International" nominiert worde.







ECHO

People's Choice Awards

NRJ Music Awards

Meteor Music Awards

NME Awards

Swiss Music Awards

Brit Awards

Grammy Awards

MTV Europe Music Awards

MTV Video Music Awards

World Music Awards

Latin American MTV Video Music Awards
MuchMusic Video Awards
Teen Choice Awards
TMF Awards
Channel [V] Thailand Music Video Awards
Eska Music Awards
International Dance Music Awards
Billboard Awards



</doc>
<doc id="24954" url="https://als.wikipedia.org/wiki?curid=24954" title="Burg Wiesneck">
Burg Wiesneck

Di Burg Wiesneck isch e Burgruine im Ortsdeil Wisneck vu dr Gmei Buechebach im Schwarzwald im Landchreis Bryysgau-Hochschwarzwald z Bade-Wirttebärg.

D Ruine lyt im Zartner Becki am Yygang vum Helledal, em Wagesteigdal un em Unteryybedal. D Burg isch strategisch ginschtig gläge un het d Stroß bewacht, wu iber s Wagesteigdal uf dr Durner uffegfiert het.

Um d Burg het sich scho frie d Ortschaft Wisneck bildet gha, wu anne 1837 uf Buechebach yygmeindet woren isch.

D Burg isch s erscht Mol anne 1079 urkundlig gnännt wore un isch im Bsitz vu dr Grofe vu Haigerloch gsi. Im Johr 1096 het sich s dr Grof "Adalberg vu Haigerloch" no dr Burg as "vu Haigerloch-Wisneck" gnännt. Eso hän sich d Burgherre zue Konkurrente vu dr Zähringer entwicklet, wu im Bryysgau vorgherrscht hän.

Im Johr 1118 het dr "Bruno vu Haigerloch-Wisneck" s Chloschter St. Märge errichte loo. Um 1121 isch d Burg s erscht Mol vu dr Zähringer gschlisse, aber bal wider ufböue wore. D Familie vu dr Grofe vu Haigerloch-Wisneck isch um 1170 uusgstorbe, dodermit isch d Burg un dr Bsitz an d "Grofe vu Hoheberg" gfalle. Si hän d Burg anne 1293 wyterverchauft.

Im Buurechrieg isch d Burgaalag vu eme Hufe vu ufständische Buure unter em Hans vu Bulgebach gstirmt un gschlisse wore, aber bal scho wider zem Deil wider ufböue wore.

Anne 1577 isch si an d Freiherre vu Sickinge-Hoheburg ibergange. Im Dryßgjehrige Chrieg isch d Burg anne 1646 vu dr Franzose gschlisse wore. In dr Zyt derno het d Burg as Steibruch dient fir d Lyt in dr Gegnig.

Vu dr Burgaalag sind abgsäh vum Yygangsberyych hite nume no wenig Muurräscht erhalte. An dr Iberräscht vu dr Vorburg, dr Hauptburg un em Palas isch aber no guet z sähne, ass es eini vu dr greßere Burgaalage in dr Region gsi isch.

Anne 2002 isch dr "Verein Burg Wiesneck e. V." grindet wore, wu wett Sorg drage fir d Burgruine Wisneck.




</doc>
<doc id="24957" url="https://als.wikipedia.org/wiki?curid=24957" title="Lothar Späth">
Lothar Späth

Dr Lothar Späth (* 16. Novämber 1937 z Simmeringa, Hauezollere; † 18. Merz 2016 bi Stuegert) isch e dytsche Politiker (CDU) un Manager gsii. Vu 1978 bis 1991 isch er Minischterpresidänt vu Bade-Wirttebärg gsi.

Dr Lothar Späth isch ghyrote gsii un het mit syre Frau Ursula geb. Heinle e Suhn un e Dochter ghaa.

Noch em Bsuech vu dr Staatlige Verwaltigsschuel Stuegert isch dr Späth anne 1965 Byygordnete un Finanzreferänt vu dr Stadt Bietge-Bissinge wore. 1967 isch er dert zum Burgermeischter gwehlt wore. Vu 1970 bis 1974 isch er Gschäftsfierer vu dr "Neuen Heimat" z Stuegert un Hamburg gsi un bis 1977 au im Vorstand bzw. Ufsichtsrot vu dr Böufirma C. Baresel AG z Stuegert.

Anne 1968 isch er s erscht Mol as Abgordnete in dr bade-wirttebärgische Landdag gwehlt wore, 1972 isch er derno scho Vorsitzende vu dr CDU-Fraktion wore. Dr Minischterpresidänt Filbinger het ihm e baar Minischterämter aabotte, wun er zerscht abglänht gha het. Anne 1978 isch er schließli zum Inneminischter ernännt wore.
Noch em Rucktritt vum Hans Filbinger wäge dr isch dr Lothar Späth am 30. Augschte 1978 zum fimfte Minischterpresidänt vu Bade-Wirttebärg gwehlt wore. Är het sich innerhalb vu dr Landdagsfraktion geg dr Stuegerter Oberburgermeischter Manfred Rommel chenne dursetze, wu au Ambitionen uf s Amt gha het. Vu 1979 bis 1991 isch er Landesvorsitzende vu dr CDU vu Bade-Wirttebärg gsi, derno däre ihre Ehrevorsitzende, derzue vu 1981 bis 1989 stellvertretende Bundesvorsitzende vu dr CDU. Turnusgmäß isch er as Minischterpresidänt vu Bade-Wirttebärg vom 1. Novämber 1984 bis zum 31. Oktober 1985 Bundesrotspresidänt gsi.

Dr Späth het bi dr Landdagswahle 1980, 1984 un 1988 di absolut Mehrheit fir d CDU chene verdeidige, derwylscht di andre Bardeie stagniert sin. As Minischterpresidänt het er di wirtschaftlig Entwicklig vum Land firschidribe un het fir dr ökonomisch Erfolg dr Spitzname „Cleverle“ iberchuu. Wu dr Späth im Zämmehang mit dr „Traumschiff-Affäre“ Vordeilsnahm bi Feriereise vorgworfe woren isch, isch er am 13. Jänner 1991 vum Amt as Regierigsschef zruckdrätte un het am 31. Juli 1991 au syy Mandat as Landdagsabgordnete nidergleit. Syy Noofolger as Minischterpresidänt vu Bade-Wirttebärg isch dr CDU-Fraktionsvorsitzende Erwin Teufel wore. Syy Landdagsmandat het dr Oberburgermeischter vu Bietge-Bissinge ibernuu, dr Manfred List.

Im Bundesdagswahlkampf 2002 isch dr Späth as Schatte-Wirtschaftsminischter Mitglid im Schattekabinett vum Chanzlerkandidat Edmund Stoiber gsi.

Dr Späth isch im Juni 1991 Gschäftsfierer vu dr "Jenoptik GmbH" z Jena wore, em Rächtsnoofolger vum "VEB Carl Zeiss Jena", un het die am 16. Juni 1998 as Vorstandsvorsitzende as Aktiegsellschaft "Jenoptik AG" an d Börse gfiert. D Aazahl vu dr Mitarbeiter us dr Stammbelegschaft vu urspringli 30.000 im Johr 1990 isch zum Zytpunkt vum Börsegang nume no bi eppe 2.000 gläge. Dr Späth het syy Detigkeit im Vorstand vu dr Jenoptik AG im Juni 2003 ufghert. Bis hite isch umstritte, eb dr Rucktritt as Vorstandsvorsitzende frejwillig gsi isch oder eb er gangen isch, voreb Fähler im Zämmehang mit em Börsegang vu dr Jenoptik AG ufdeckt wore sin. Im April 1996 isch dr Späth Presidänt vu dr Induschtrii- un Handelschammere Oschtthüringe z Gera wore.

Vu 1997 bis 2001 het er all Wuche d Gsprechssändig "Späth am Abend" uf n-tv moderiert. Syt 2005 moderiert er wider e glyychnamigi Sändig, wu eimol im Monet uusgstrahlt wird.

Dr Späth het e Honorarprofessur fir Medien un Zytdiagnoschtik an dr "Friedrich-Schiller-Universität Jena".

Im Mai 2005 isch er Vorsitzende vu dr Gschäftsfierig vu dr Investmentbank "Merrill Lynch" fir Dytschland un Eschtryych wore, derzue schafft er as Ufsichtsrotsvorsitzende vu dr "Verlagsgruppe Georg von Holtzbrinck".

Vu Juli 2007 bis April 2013 isch er Ufsichtsrotsvorsitzende vu dr "J&M Management Consulting AG" mit Sitz z Manne un vu 1998 bis Septämber 2012 Ufsichtsrotsvorsitzende vu dr "Herrenknecht AG" gsii.

Dr Lothar Späth isch Stifter vum "Lothar-Späth-Pryys" fir Chinschtler mit ere geischtige Behinderig un Botschafter vu dr "Initiative Neue Soziale Marktwirtschaft". Ab 2004 isch er Jury-Mitglid vum Unternämmerpryys "Entrepreneur des Jahres". Syt November 2009 isch er Vorsitzende vum Kuratorium vu dr "Dänkmolstiftig Bade-Wirttebärg".

Ab em Spotjohr 2009 engagiert sich dr Lothar Späth fir s Sozialprojäkt "Mir hälfe Afrika" zue dr Fueßball-Wältmeischterschaft 2010 z Sidafrika. Är isch Stadtgetti fir syy Geburtsort Simmeringe.





</doc>
<doc id="24966" url="https://als.wikipedia.org/wiki?curid=24966" title="Kastelburg">
Kastelburg

D Kaschtelburg isch e Burgruine oberhalb vu Waldkilch im Landkreis Emmedinge z Bade-Wirttebärg.

D Räscht vu dr friejere Burgaalag lige uf eme Biel 100 Meter oberhalb vu dr Innestadt vu Waldkilch im Bryysgau.

D Kaschtelburg isch zwische 1260 un 1270 dur d "Herre vu Schwarzeberg" böue loo wore. Wie d Schwarzeburg, wu uf dr äänere Dalsyte lyt, isch si fir dr Verdeidigung vu dr Stadt Waldkilch do gsi un fir d Kontroll iber dr Handelswäg dur s Elzdal.

Dr erscht Bewohner vu dr Burg isch dr "Johann I. von Schwarzenberg" gsi. D Schwarzeberger sin scho anne 1345 uusgstorbe, d Burg isch an dr Martin Malterer vu Fryybeg verchauft wore, wu im Johr 1386 in dr Schlacht bi Sempach gfallen isch. 1429 isch d Burg an dr "Berthold von Staufen" chuu.

Im Dryssgjehrige Chrieg isch d Burg dur chaiserligi Truppen am 14. März 1634 gschlisse wore, ass si si nit dr schwedische Truppe hän miesse iberloo, wu als wyter vorgruckt sin.

Syt e baar Johr wird versuecht, d Ruine, wu romantisch iber dr Waldkilcher Altstadt lyt, böulig z sichere (Aktion Kaschtelburg).



</doc>
<doc id="24967" url="https://als.wikipedia.org/wiki?curid=24967" title="Koliburg">
Koliburg

D Koliburg, au "Kohlebärg" gnännt, isch e Burgruine in eme Wald uf 360 m Hechi am Nordhang vum Katharinebärg 2300 Meter sidweschtlig oberhalb vu dr Stadt Ändige am Kaiserstuehl im Landchreis Ämmedinge z Bade-Wirttebärg.

Die Hecheburg isch um 1200 böue wore un isch im Bsitz vu dr "Koler vu Ändinge" gsi. D Burg isch e Läche vum chloscher St. Margarete z Waldkilch gsi. Anne 1321 isch d Burg vu dr Herre vu Üseberg mit Hilf vu dr Burger vu Ändige gschlisse wore. D Burg isch im Lauf vu dr Johrhundert as Steibruch gnutzt un doderdur abdrait wore.

Vu dr friejere Buurgaalag sin nume no wenig Muurräscht erhalte.




</doc>
<doc id="24971" url="https://als.wikipedia.org/wiki?curid=24971" title="Oberharzer Wörterbuch">
Oberharzer Wörterbuch

S Oberharzer Werterbuech (dt. "Oberharzer Wörterbuch") isch e Dieläktwerterbuech, wu dr Wortschatz vu dr erzgebirgische Sprochinsle im Oberharz erfasst un bschrybt.

D Oberharzer Sprochinsle isch im 16. Johrhundert entstande, wu Bärglyt us em Erzgebirge in dr Harz yygwanderet sin. Bis hite het sich do die erzgebirgisch Dieläkt in eme niderdytsche Umland ghalte. Wel d Oberharzer Dieläkt zue dr mitteldytsche Dieläkt zelle, sin si nit in s Niidersächsisch Werterbuch, wu syter anne 1935 an dr Universitet Göttinge dra gschafft wird, ufgnuu.

Dr erscht Versuech fir e Oberharzer Werterbuech het s scho vor em Zweite Wältchrieg gee. Im "Wörterbuchkartell", wu in dr 1930er Johr di dytsche Dieläktwerterbiecher zämmegschlosse gsi sin, wird anne 1932 as Kontakt fir e Oberharzer Werterbuch dr Studierot Sumpf vu Clausthal ufgfiert. Des Projäkt isch aber uuvolländet blibe.

Dr "Karl-Heinrich Weidemeier" (* 1931 z St. Andreasberg) het sich scho syt Aafangs 1980er Johr mit Oberharzer Dieläkt bschäftigt. Är isch kei Sprochwisseschaftler, het aber anne 1994 e Mundart-Glossar vu St. Andreasberg uusegee. 

Unter syyre Leitig het sich e "„Arbeitskreis Oberharzer Wörterbuch“" grindet, wu (ehreamtlig) Matrial fir e Oberharzer Werterbuech zämmedrait. Sprochwisseschaftlig unterstitzt wore sin dr Weidemeier un dr Arbeitskreis vum Prof. Dr. Joachim Göschel un vum Dr. Kurt Kehr vum "Forschigsinschtitut fir dytschi Sproch - Dytsche Sprochatlas" an dr Universitet Marburg.

Anne 1987 isch uf Aaregig vum Rudi Barke un em Kurt Astheimer au ne "„Oberharzer Mundartstammtisch“" grindet wore, wu langi Zyt rege Zuelauf gha het. Dr Kurt Astheimer het am Oberharzer Werterbuech as Organisator mitgschafft un het Gälder bsorgt fir dr Druck.

Im „Arbeitskreis Oberharzer Wörterbuch“ hän verschideni Lyt mitgschafft as Gwährslyt fir di verschidene Gmeine vu dr Oberharzer Sprochinsle:

Druckt wore isch s Oberharzer Werterbuech in acht Bänd zwische 1998 un 2004. S isch in dr "„Schriftenreihe des Oberharzer Geschichts- und Museumsvereins (OGMV)“" erschine.


Dr Karl-Heinrich Weidemeier het anne 2006 fir s „Oberharzer Werterbuech“ dr Kulturpryys Harz 2006 vum Kulturuusschuss vum "Regionalverband Harz e. V. Quedlinburg" iberchuu.



</doc>
<doc id="24972" url="https://als.wikipedia.org/wiki?curid=24972" title="Sebastian Sailer">
Sebastian Sailer

Dr Sebastian Sailer (* 12. Februar 1714 z Weißehorn as "Johann Valentin Sailer;" † 7. März 1777 z Obermarchtal) isch e dytsche Prämonstratenser, Prediger un Barockschriftsteller gsi. Är isch vor allem bekannt wore dur syyni Komödie im oberschwebische Dieläkt un giltet as Grinder un Meischter vu dr schwebische Dieläktdichtig.

Dr Sailer isch as Suhn vun eme greflig Fuggersche Amtsschryyber z Weißehorn uf d Wält chuu. Scho as Schieler isch er in s Prämonstratenserchloschter Obermarchtal yydrätte. 1730 het er dr Chloschtername "Sebastian" aagnuu, 1732 het er d Ordesglübd abgleit un isch derno 1738 zum Prieschter gweiht wore. Ab 1739 het er an dr Chloschterschuel z Obermarchtal as Lehrer unter anderem fir Chilcherächt gschafft. Dernääbe isch er Pfaarer gsi in dr chloschtereigene Derfer Seekirch am Federsee un Reitlengedorf (hite Ortsdeil vu Obermarchtal). 
Am 10. Novämber 1743 het er im Chloschter Schusseriad syy nej Singspil "Schöpfung der ersten Menschen, der Sündenfall und dessen Strafe" ufgfiert (speter bekannt as "Die schwäbische Schöpfung", Text: lueg in dr ). S Wärch, wu as d wichtigscht Meischterwärch vum Sailer giltet, versetzt uf e liebivolli, wänn au därbi Wyys di biblisch Schepfigsgschicht um Adam un Eva in d Wält vu dr oberschwebische Buure. Dr Gottvater, dr Adam un d Eva schwätze un singe uf dr Bihni im oberschwebische Dieläkt. D Komödie isch seli erfolgryych gsi un isch 1796 sogar vum Wãẽgaademer Chloschterkomponischt "Meingosus Gaelle" as Oper "Adam und Evas Erschaffung" vertont wore, wahrschyns het dr Gaelle do au Melodie vum Sailer dryygschafft. D "Schwäbische Schöpfung" het zue allene Zyte vil Frynd gfunde, s het e Huffe, zem Deil illuschtrierti Uusgabe dervu gee un s wird hite allno ufgfiert, zem Byschpel im Ramme vu dr "Sebastian-Sailer-Däg", wu alljohr z Obermarchtal stattfinde. D Furtsetzig vu dr Schepfigsgschicht "Kain und Abel", wu am Aafang vum 20. Johrhundert im Chloschter Mehrerau z Breagaz ufgfunden woren isch, losst sich nit sicher em Sailer zueordne un chennt au e Bearbeitig oder e Wärch vun eme Nochahmer syy.

D Dieläktkomödie "Der Fall Luzifers" (Text: lueg in dr ) vum Sailer losst sich nit gnau datiere, muess aber no 1738 entstande syy, wel s e Referänz din het uf d Hiirichtig vum "Joseph Süß Oppenheimer". Die skurril Komödie verzellt wie dr Luzifer dr Deifel woren isch un vo de Notwändigkeit, d Schutzängel, wu s uf d Äärd nimi brucht, wider in dr Himmel zruckzhole as Versterkig vu dr himmlische Heerschare. Dr Sailer parodiert in dr Komödie Sprochen un Dieläkt, un verspottet so d Eigeheit vu dr Velker un ihri Sinde. Zem Byschpel prangeret dr Franzoseängel dr Hochmuet aa, dr Schwobeängel d Vellerei, dr Schwyzerängel dr "höllischa Giz", un s git au ne Ufdritt vun eme bayrische Hanswurscht. Dr Luzifer wird gege Änd in e Abdritt yygspeert, un schließli wird em fir d Strof vu syyne Untate dr Gnuss vun eme Schluck vum Bodeseewyy aadroht, wu dr Sailer schyns nit seli gschetzt het.

Au im Sailer syym wältlige Schwank "Die sieben Schwaben" (Text: lueg in dr ) , wu sibe Schwobe uf Hasejagd gehn, bietet sich Ruum fir syy Spott. D Hauptfigure sin dr "Gelbfüßler", dr verfrässe "Spätzlesschwab", dr schlofrig "Nestlerschwab", dr ufsässig "Mückenschwab", dr dräckig "Spiegelschwab", dr grob "Blitzschwab", dr ehrgyzig "Suppenschwab" un e gschwätzige Allgaier.

Im Schwank "Schwäbischer Sonn- und Mondfang" (Text: lueg in dr ) versueche schwebischi Buure, s Wätter z kontrolliere, indäm si d Sunne un dr Mond wän yyfange.

S Schauspil "Die Schultheißenwahl zu Limmelsdorf" (Text: lueg in dr ), wu dr Sailer in Hauptsach in Alexandriner verfasst het, isch in dr Chloschterschuel Obermarchtal ufgfiert wore. S het Elemänt vun em Schwank din, aber au vun eme Lehrstuck.

Ab 1756 isch dr Sailer Pfaarer z Dieterschkirch. 1761–1763 het er e baar Mol dr chunschtsinnig Grof "Friedrich von Stadion" z Wartshause bsuecht, wun er au dr "Christoph Martin Wieland" un d "Sophie von La Roche" droffe het.

Dr Sailer isch e gfrogte Prediger gsi un isch vil uf Reise gsi fir syyni Bredige. Anne 1750 isch er vu dr mächtige Ryychsabtei Salem yyglade worde, d Bredig z halte zue dr Iberfierig vum Gnadebild in d Wallfahrtschilche Birnau. 1762 isch er uf Augschburg greist un uf Landsberg am Lech, 1764 het er d "Ignatius-von-Loyola-Bredig" ghalte bi dr Jesuite z Würzburg, 1766 d Chilbi-Bredig zue dr Döusertjohrfyyr vum Chloschter Ottobeure un 1767 d "St.-Ulrichs-Bredig" fir di schwebische Landesgnossenschaft z Wien. Uf däre Reis het er sogar e Privataudiänz iberchuu bi dr Maria Theresia.

Wu d Dochter vu dr Maria Theresia, d Maria Antonia, di speter franzesisch Chenigi Marie Antoinette, uf ere Reis vu Wien zue ihre Hochzyt uf Paris am 1. Mai 1770 au s Chloschter Obermarchtal bsuecht het, isch ihre z Ehre im Sailer syy Huldigungskantate "Beste Gesinnungen Schwäbischer Herzen" ("in einer einfältigen Kantate abgesungen", Text: lueg in dr ) ufgfiert wore. In däm amüsante Stuck wägsle pathetischi hochdytsche Värs vum "Marchtalls Genius" un dr "Liebi" mit schwebische vu dr vier Buure "Theißle", "Joackele", "Veitle" und "Michel" un em Chor. 

Au in dr "Kantate auf die Aderlässe" (Text: lueg in dr ) wird e "Doktor", wu hochdytsch schwätzt, mit eme oberschwebische "Buur" konfrontiert, bis zuen eme „zwosprochige“ Duett ("Herr Dokter! krank bi-n-i, As beißt mi, und klimmt mi" / "Freund! schick nur zum Bader, Lass öffnen ein Ader"). Gege s Änd gehen au d Wort vum Dokter in Richtig Dieläkt.

Anne 1771 het dr Sailer zue dr Sechshundertjohrfyyr vum Chloschter syy Chloschtergschicht "Das Jubilierende Marchtall" vereffentligt.

In syyre Prosakomödie "Die schwäbischen heiligen drei Könige" (um 1771, abzleite us ere Nännig vum 4. Russischen Türkechrieg uf dr Krim dur di drej Chenig, Text: lueg in dr ) het dr Sailer d Legänd mit dr derflige Wält vu syyre Heimet vermischlet. Dr Herodes wird as schwebische Dorfwirt dargstellt, di heiligen drej Chenig heischen as Stärnsinger um Spyys un Trank, was di findig Wirtsfrau aber mit eme Hiiwyys uf s Faschtegebot vor em Drejchenigsfescht ablähnt.

Anne 1773 het dr Sailer e Schlagaafall gha un het sich vu syyre Pfaarstell z Dieterskirch in s Chloschter Obermarchtal zruckzoge. Noch syym Dod 1777 isch er in dr Gruft vum Chloschter byygsetzt wore.

Im Sailer syy schwebische Dieläkt isch uf eire Syte bregt vu syre Heimetstadt Weißehorn (hit im bayrische Schwobe), uf dr andre Syte vum Dieläkt vu syyne oberschwebische Pfarreie.









</doc>
<doc id="24980" url="https://als.wikipedia.org/wiki?curid=24980" title="Paul Ibenthaler">
Paul Ibenthaler

De Paul Ibenthaler (* 18. Juni 1920 z'Lörrach; † 2001 z'Eichsle, Stadt Rhyfelde, Landkreis Lörrach) isch e dütsche Moler, Bildhauer un Autor gsi. 

Um de 2500 Werke, wu im Bsitz vu de "Paul und Regina Ibenthaler Stiftung" sin, wu am 1. April 1993 gründet worde isch, werde sit 2009 in zwei Usstellige im Johr im Paul-Ibenthaler-Huus z Lörrach für d'Bevölkerig zuegänglich gmacht.

De Paul Ibenthaler isch 1920 z'Lörrach uf d'Welt chu un het 1934 e Lehr als Installateur aagfange. 1937 het er z'Münche d'Eröffnig vu de nationalsozialistische Große Dütsche Kunstusstellig im Huus vu de dütsche Kunst in Münche bsuecht, wu ihn beiiflußt het. Uf de einde Sidde het er dört e Usstellig gseh, wu kulturpolitisch iinepasst het in d'nationalsozialistischi Gsinnig, uf de andere Sidde hets dört in de Hofgartearkade e Usstellig geh mit "entarteter" Kunst, so daß er zwei Kunschtrichtige direkt mitnander vergliiche het chönne. 

1939 isch er zum Militärdienst iizoge worde un isch ab 1940 z Vélizy-Villacoublay stationiert gsi. Dört het er sich im Rahme vumme Soldatebetreuuigsprogramm vu de dütsche Bsatzigsmacht an de Académie de la Grande Chaumière mit de ziitgenössische französische Kunscht usnandersetze chönne. Wu er wieder deheim gsi isch us de amerikanische Kriegsgfangeschaft 1945, isch er uf Lörrach chu, wu er 1947 bi de erschte Kunschtusstellig noch em Krieg mitgwirkt het. Ab 1962 het er an de Gymnasie Rhyfelde un z Grenzach-Wyhle Kunscht unterrichtet bis 1980. 1974 isch er mit sinere Familie uf Eichsle zoge. Sini zweiti Frau Regina isch 2006 gstorbe. 

Im Lauf vu sinem Lebe het de Paul Ibenthaler mehr als 4000 Bilder un Skulpture gschaffe, wu er mit sinere Frau archiviert het. Er het am meischte mit Öl- un Temperafarbe gmolt, aber au Aquarellfarbe, Chohle un Tuschi het er gnu. De Paul Ibenthaler isch e bedüddende Vertreter vum expressive Realismus. 

Sit em April 2009 het d'Stiftig ihre Sitz in de Lörracher Baumgartnerstrooß 16. S'Huus isch vu de Stiftig kauft worde, damit mr dört sini Werk usstelle cha. 




</doc>
<doc id="24983" url="https://als.wikipedia.org/wiki?curid=24983" title="Burg Alzenach">
Burg Alzenach

D Burg Alzenach isch e abgangeni Burg bim Ortsdeil Ginglige vu dr Stadt Brysach im Landchreis Bryysgau-Hochschwarzwald z Bade-Wirttebärg.

D Burg Alzenach isch im 12. Jahrhundert s erscht Mol gnännt wore un isch im Bsitz vu Minischteriale vu dr Herzeg vu Zährige gsi. Anne 1283 isch si an dr Johanniterorde chuu. D Burg isch vor 1347 gschlisse wore, un s Guet, wu derzue ghert het, isch an s Frauechloschter Sulzburg chuu. Vu dr friejere Burgaalag isch nyt me erhalte. Uf Luftbilder chaa mer d Struktur vu dr Aalag no sähne.




</doc>
<doc id="24986" url="https://als.wikipedia.org/wiki?curid=24986" title="Burg Au">
Burg Au

D Burg Au isch e abgangeni Burg bi Au im Landchreis Bryysgau-Hochschwarzwald z Bade-Wirttebärg. Si isch uf eme Sporn bim untere Burghof im Wald oberhalb vum Gwaan „Burghefe“ gläge uf ere Aahechi vum Schyymbeg

Die Spornburg isch anne 1344 s erscht Mol gnännt wore. Si isch im Bsitz vu dr Familie Au gsi.

Hite isch vu dr Burgaalag nyt me erhalte.




</doc>
<doc id="24987" url="https://als.wikipedia.org/wiki?curid=24987" title="Burg Auggen">
Burg Auggen

D Burg Augge isch e abgangeni Burg bi dr Gmei Augge im Landchreis Bryysgau-Hochschwarzwald z Bade-Wirttebärg. Si isch sidlig vu dr Chilche im Beryych Hauptstroß / Metzgergässli / Am Brunnebuck gläge. S het no ne Gwaanname "Schlössligarte".

D Burg isch im 14. Joh. s erscht Mol gnännt wore. Si isch im Bsitz vu dr "Herre vu Staufe" as Läche gsi un speter im Bsitz vu dr Familie "von Reischach" un dr Familie "von Alten-Summerau und Praßberg". Im Dryssgjehrige Chrieg isch si gschlisse wore, zue däre Zyt het si dr Markgrofe vu Bade ghert.

Vu dr ehmolige Burgaalag isch nyt me erhalte.




</doc>
<doc id="24994" url="https://als.wikipedia.org/wiki?curid=24994" title="Italische Sprachen">
Italische Sprachen

Di idalische Sprooche sìn e Ùndergrùppe vù de ìndogèrmanische Sprooche. Dass si – wie friehner vermüetet worre isch – mìt de keltische Sproochfamììlie nööcher verwandt sìn, isch bìsheer nò nìt noochgwììse.

Ìm Alterdùùm, bevoor s Latinisch, wùù sälber zù de idalische Sproochfamììlie ghöört, di andere Sprooche ùs derre Grùppe zrùckdrängt hät, sìn sälli ùf de idaliänische Halbìnsle ùn ùf Sizilie gschwätzt worre. Wänn si ussgstorbe sìn, cha nìt genau bstìmmt werre, di meiste sìn abber wohl ìn de Antike ùn no voor de Zittwändi verschwùnde. Ùs em Latin hän sich deno di hǜtige romanische Sprooche entwìckelt.

Schrìftligi Züügnìss vù de idalische Sprooche gìt's ìn größere Mänge nùme vùm Latin, em Oskisch ùn em Ùmbrisch. Vù de andere sìn nùme no weenigi chùrzi Ìnschrìfte ǜǜbrig.

Ìn de Sproochwǜsseschaft sìn mìt em Begrìff „idalischi Sprooche“ nìt öbbe alli Sprooche gmeint, wùù ìm alterdǜǜmlige Idalie gschwätzt worre sìn, sùndern nùme zwei Grùppe devùù; sälli sìn sälber no ìn vili Ùndergrùppe ùn Dialäkt ùnderdeilt gsìì. De Grooßdeil vù de Sprooche cha nìt genau züegordnet werre, wiil si z weenig bezüügt sìn; nùme fǜr d'Namesgäber vù de beide Ùndergrùppe cha d'Züeordnig mìt Sicherheit gsait werre. Di beide Ùndergrùppe existiere drùm, wiil s Latinisch ùn s Faliskisch ùf de eine ùn s Oskisch ùn s Ùmbrisch ùf de andere Sitte äng mìtenand verwandt sìn.

Bim Messapisch, wùù z Apulie gschwätzt worre isch, hät's sich ùm e illyrische Dialäkt ghandelt; Veneetisch isch wohrschints e eigene Zwiig ìnnerhalb vù de ìndogèrmanische Sprooche gsìì. Lepontisch hät zù de festlandkeltische Sprooche ghöört.

Ìn de Antike hät's z Idalie usserdèm no Sprooche gee, wùù nìt zù de ìndogèrmanische Sproochfamììlie ghöört hän, wie s Edrùskisch ùn s Rätisch, wù beid zu de tyrsenische Sprooche ghööred.

Ùnder de moderne idalische Sprooche verstoht mer sälli, wùù vùm Vulgärlatin abstamme. Si werre voor allem z Idalie, Frankriich, Spanie, Portugal, Rumänie ùn Sǜǜd- bìs Mìttelameerika gschwätzt.


D'Ùrsprüng vù de idalische Sprooche lììge nìt z Idalie. D'Sprächer sìn ùm 1500 v. e. Chr. vù Mìttel- bìs Ostöiropa, wùù si entlang de Donau gläbt ghaa hän, iigwandert. Voor-e-ne hän ùf de Apenninehalbìnsle d'Edrùsker ùn anderi nìt-ìndogèrmanischi Völcher gläbt.

Di älteste Züügnìs vù de idalische Sprooche sìn zwüschem 6. ùn em 5. Johrhùndert v. e. Chr. entstande. Si sìn mìt em "altidalische Alphabeet" gschrììbe worre, wùù sich vùm griechische Alphabeet ableitet. Es macht sich e Iiflùss ùs em Griechisch ùn ùs em Edrùskisch bemerkbaar.

Dùrch d'Vergrößerig vùm Römische Riich isch s Latin di dominantesti vù de idalische Sprooche worre. Sällem sinni verwandte Sprooche z Idalie sìn bìs ìns erscht Johrhùndert v. e. Chr. ussgstorbe. Ùs em spötere Vùlgärlatin hän sich deno di romanische Sprooche usebìldet.

S Veneetisch, wùù ìm 1. Johrhùndert ussgstorbe isch, wùù abber dùrch Ìnschrìfte sogar vollständigi Sätz devùù erhalte sìn, isch äng mìt de idalische Sprooche verwandt gsìì ùn wìrd ne sällewääg vù mänke Linguiste au züegordnet.

De Radoslav Katičić hät noochgwììse, dass de nordöstlig Deil vù de römische Brovìnz Illyrie züe-n-re anthroponymische Eiheit ghöört hät, wùù sich vù Istrie (em Gèbiet, wùù s Veneetisch verbreitet gsìì isch) bìs an di östlige Alpe erstreckt hät. Di benochberti dalmato-pannonischi anthroponymischi Eiheit, wùù au vù de Römer beherrscht worre isch, hät au vili Gmeinsamkeite mìt em erschte ghaa.

Sälli Entdeckige zeige, dass di idalische Sprooche bìs ìns mìttler Öiropa verbreitet gsìì sìn.

De Begrìff „moderni idalischi Sprooche“, wùù allerdings rèlatiiv sälte aazdräffe isch, ùmfasst 48 Sprooche, iideilt ìn zwei Ùndergrùppe:

Di romanische Sprooche werre meistens ìn zwei Grùppe ùnderdeilt, wùù vù de Lììnie zwüsche La Spezia ùn Rimini vùnenand drännt werre:

E anderi Klassifikation mìt drèi Zwiig isch sälli:


</doc>
<doc id="25005" url="https://als.wikipedia.org/wiki?curid=25005" title="Burg Bickensohl">
Burg Bickensohl

D Burg Bickesohl isch e abgangeni Burg im Ortsdeil Bickesohl vu dr Stadt Vogtsburg im Kaiserstuehl im Landchreis Bryysgau-Hochschwarzwald z Bade-Wirttebärg. Si isch uf rund 265 Meter iber Normalnull gläge uf em chleine Bärgsporn circa 80 Meter sidweschtlig vum Rothuus un circa 100 sidweschtlig vu dr Chilche.

Iber d Bsitz- un Herrschaftsverhältnis vu dr Burg Bickesohl isch wenig bekannt.

Vu dr ehmolige Burgaalag isch hite nyt me erhalte.




</doc>
<doc id="25006" url="https://als.wikipedia.org/wiki?curid=25006" title="Burg Bischoffingen">
Burg Bischoffingen

D Burg Bischeffinge isch e Burgruine bim Stadtdeil Bischeffinge vu dr Stadt Vogtsburg im Kaiserstuehl im Landchreis Bryysgau-Hochschwarzwald z Bade-Wirttebärg. Si lyt in Ortslag uf rund 225 Meter iber Normalnull am sidlige Rand vu Bischeffinge in dr Dorfstroß 5.

D Burg isch vu dr Herre "von Bischoffingen" im 11. Johrhundert böue wore (1083 bis 1087 isch e "Hermann von Bischoffingen" gnännt) un gege Änd vum 14. Johrhundert vu dr Herre "von Trottikofen" uusböue wore. No böulige Verändrige isch d Aalag au as Zehntschyyre un as Drotte brucht wore.

Hite isch d Aalag in Privatbsitz.

D ehmolig circa 30 mol 30 Meter groß quadratisch Burgaalag zeigt Räscht vu dr mittelalterlige Böusubschtanz us Buckelquader mit ere Hechi bis 4 Meter im Sidweschtecke, wu hite in e Wohnhuus verböue sin. 




</doc>
<doc id="25007" url="https://als.wikipedia.org/wiki?curid=25007" title="Burg Breisach">
Burg Breisach

D Burg Breisach isch e abgangeni Burg bi dr Stadt Brysach im Landchreis Bryysgau-Hochschwarzwald z Bade-Wirttebärg. Si lyt bi rund 198 Meter iber Normalnull am nerdlige Änd vum langgstreckte Brysacher Minschterbärg

Die Hecheburg isch im 12. Johrhundert vum Berthold V. von Zähringen böue loo wore, anne 1294 uusböue wore un 1315 zuen ere Ryychsburg ernännt wore. 1633 un 1638 isch si im Dryssgjehrige Chrieg bschädigt un im Johr 1745 schließli gschlisse wore. 

Di ehmolig Burgaalag het e Donjon gha, e Palas, e Bärgfrid mit ere Heche vu 28 bis 30 Meter uf ere Grundflechi vu 24 mol 17 Meter un ere Muursterki vu 3 Meter, derzue ne Halsgrabe mit ere Breiti vu 20 bis 24 Meter un ere Diefi vu 12 Meter. Vu dr Aalag sin no Muurräscht un dr Halsgrabe erhalte. E Burgmodäll isch im Stadtmuseum im Ryydor uusgstellt.




</doc>
<doc id="25016" url="https://als.wikipedia.org/wiki?curid=25016" title="Ruine Bubenstein">
Ruine Bubenstein

D Ruine Buebestei, au "Nej-Falkestei" gnännt, isch e Burgruine oberhalb vum Ortsdeil Falkesteig vu dr Gmei Buechebach im Landchreis Bryysgau-Hochschwarzwald z Bade-Wirttebärg. Si lyt uf eme Felssporn an dr Nordsyte vum Helledal circa 500 Meter weschtlig vu dr Burg Alt-Falkestei 

Die Spornburg isch vum "Walter von Falkenstein" im 13. Johrhundert böue wore, 1266 wäre d Herre "von Falkenstein" as Bsitzer gnännt, anne 1328 d Herre "von Staufen". Im 19. Johrhundert wird e Deil vum Burgfelse fir e Yysebahnlinie gsprängt un no 1960 wird d Burg wäge Böufälligkeit abbroche. 

Dr Bärgfrid vu dr Burg het e Grundflechi vu 10 mol 10 Meter gha, dr Halsgrabe ne Diefi vu 5 Meter un e breiti vu 8 Meter. Vu dr ehmolige Burgaalag sin no Muurräscht un dr Halsgrabe erhalte.




</doc>
<doc id="25017" url="https://als.wikipedia.org/wiki?curid=25017" title="Burg bei Burg">
Burg bei Burg

D Burg bi Burg isch e abgangeni Burg nerdlig vum Ortsdeil Burg vu dr Gmei Kilchzarte im Landchreis Bryysgau-Hochschwarzwald z Bade-Wirttebärg. Si isch uf eme Uuslaifer vum Galgebiel uf eme Buckel ober halb vum Laubishof gläge. 

Wahrschyns isch die Durmhigelburg nume us eme Durm bstande uf eme Burgareal vu circa 10 mol 10 Meter. Vu dr ehmolige Burgaalag isch nume no dr Durmhigel erhalte. 1975 het mer no ne Grabe chenne sähne. Keramikschärbe, wu gfunde wore sin, stamme us em 13. bis 15. Johrhundert.




</doc>
<doc id="25018" url="https://als.wikipedia.org/wiki?curid=25018" title="Ruine Burkheim">
Ruine Burkheim

D Ruine Burge, au "Nejs Schloss" oder "Schwendi-Schloss" gnännt, isch e Burgruine sidweschtlig vum Ortsdeil Burge vu dr Stadt Vogtsburg im Chaiserstuehl im Landchreis Bryysgau-Hochschwarzwald z Bade-Wirttebärg. Si lyt uf eme gäche Felse in Spornlag.

Die Hecheburg isch vor 1000 vu dr Herre "von Burkheim" böue wore. Anne 1231 wird si s erscht Mol gnännt. Anderi Bsitzer sin d Markgrofe von Hachberg gsi un 1316 d Herre von Üsenberg, 1561 dr Lazarus von Schwendi un d Familie Bastian. No Zersterige un Widerufböute isch d Burg 1672 bis 1676 im Luxeburgische Chrieg ändgiltig gschlisse wore. 1991 bis 1995 isch d Schlossmuure saniert wore. Hite isch d Burg in Privatbsitz vun ere Wyychällerei.

Vu dr ehmolig Burgaalag sin no Räscht vum Nejböu, eme langgstreckte Wohnböu mit eme hoche Gibel, un Räscht vu dr Währmuure erhalte.




</doc>
<doc id="25020" url="https://als.wikipedia.org/wiki?curid=25020" title="Ortsnamen in Baden-Württemberg">
Ortsnamen in Baden-Württemberg

In däre Lischt het s d Dialäktnäme vu Ortschafte z Bade-Wirtteberg. D Näme vo Ortschaften us de reschtlichi qlemannische Biet cha mer uf dr Iberblickssyte Alemannischi Ortsname finde.










































</doc>
<doc id="25024" url="https://als.wikipedia.org/wiki?curid=25024" title="Pécs">
Pécs

Pécs (ungarischi Usssprooch: , Slowakisch: "Päťkostolie", Kroatisch: "Pečuh", Dütsch: "Fünfkirchen", Serbisch: "Печуј, Pečuj", Türkisch "Peçuy", Latinisch (ìm Mìttelalter): "Quinque Ecclesiae", Latinisch (im Alterdùùm): "Sopianae") isch e Stadt ìm Sǜǜdweste vù Ungarn. Es isch di fümftgröschti Stadt vù sällem, de Komitaatssìtz vù Baranya ùn e Stadt mìt Komitaatsrächt.

Pécs isch schù ìmmer e multikulturälli Stadt gsìì. Nooch de verschììdene Schichte vù de letschte zweidausend Johr läbe hǜt näbe Ungare hauptsächlig kroatisch- ùn donauschwöbischstämmigi Lütt doo; sälli kulturälli Viilfalt isch eine vù de Faktore gsìì, wisoo Pécs fǜr 2010 zùr Kulturhauptstadt vù Öiropa ussgwählt worre isch. Ìn Voorbereitig doodrùf isch e Brojäkt gstartet worre, wùù d'Stadt attraktiver soll mache ùn wùù vù de EU finanziert wìrd. De Titel vù de Kulturhauptstadt hät z Pécs e diefgriffendi Entwicklig vüregrüefe; under anderem werre mehreri 4-Stärn-Hotels, e Iichaufszändrùm ùn e Bürogeböidè baut.

De Name vù de römische Stadt Sopinæ ùf em Gebiet vùm hǜtige Pécs chùnnt vùm keltische Wort "sop" (Moor). Grund vù derre Benännig isch gsìì, dass sich Sopinæ ìm Sǜǜde ùf e moorigi Wììse göffnet hät. Sälli Aanahm hät sich bstätigt, wùù Archäologe 1980 d'Ruine vùm sǜǜdlige Deil gfunde hän.

De ungarisch Name daucht zùm erschte Mool ìn-e-re Urkùnde vù 1235 ùf, wùù vù de "Pechuth" ("pécsi út" = Pécser Strooß) d'Reed isch; 1290 wird de "Ponch villichus de Peech" gnännt. D'Heerchumft doodevùù isch unchlaar. Ei Theori bsait, dass es di gliiche Wurzle hät wie "Bécs" (Wien) ùn Bény (Stadt ìm ehemolige Chönigriich Ungarn, hǜt ìn de Slowakei). S slawisch Wort "peć" hät "Ofe" gheiße (vgl. au d'Etymologi vù de Stadt Pest ihrem Name). Anderi gön vù me-ne türkische Ursprung uss odder fiehre s Wort ùf e indoeuropäischs Zahlwort fǜr „fümf“ zrùck. Ìm Kosovo gìt's usserdèm e Stadt, wùù ìm serbische "Peć" heißt.

Ìm Mìttelalter isch Pécs ìm Latinische als "Quinque Ecclesiae" (fümf Chirche) bezeichnet worre. E älteri Version doodevùù, "Quinque Basilicae", chùnnt schù 871 ìn-e-re fränkische Urkunde voor. Vù doo chömme au s düttsch "Fümfchirche" ùn s slowakisch "Päťkostolie".

Pécs lìt ìm Karpatebecke z Mìttelöiropa. Ìm Norde gränzt s Mecsek-Gebirg aa, ìm Sǜǜde Flachland. Dank de Ressource hät d'Kohleindustri z Pécs friehner Bedüttig ghaa. S Mecsek-Gebirg isch fǜr sii Karstwasservoorchùù beriehmt, wùù riich an Mineralie isch.

Di sǜǜdligi Hälfti vù de Stadt isch ehner flach, während de nördlig Deil devùù bìs ùf de Berg ùfe ùn ìn sinni Däler ine längt. Wägem grooßflächige Wald, wùù Pécs ùmgìt, isch's au vùm Klima heer günschtig gläge. An schwüle Sùmmerdääg cha ùf em Mecsek e Lùftstroom ussglööst werre, wùù d'Lùft ìn de Stadt abchielt ùn reinigt.

Ìm Sǜǜde öffnet sich d'Stadt ùf s Flachland use, ìm Norde wird si vùm Gebirgszùùg gschǜtzt, wùù sich blötzlig vù 120-130 ùf 400-600 Meeter erhebt. Ìm Weste vùm Mecsek lìt de Jakab-hegy 592 m), diräkt ǜber Pécs de Tubes (610 m) ùn de Misina (535 m). D'Usslöifer vù de Stadt länge bìs ùf e Hööchi vù 200 bis 250 Meeter ùfe. S Wiibaugebiet hät sich ùf e rèlatiiv schmole Streife zrùckzoge; ab 300 Meeter fange d'Wälder aa.

Ìn-e-re Höhli ìm Mecsek-Gebirg sìn Spure vù-ne-re sechzig- bis achzigdausend Johr alte Sììdlig gfunde worre; ùf em Makár hän voor rund sechsdausend Johr Mänsche ùs de Jungsteizit gläbt. Ùf em Jakab-hegy sìn zùdèm Züügnìss vù-ne-re keltische Bsììdlig gfunde worre. Voor de Aachumft vù de Römer, wùù ìm 1. Johrhùndert "Sopinae" dört gründet hän, wùù hǜt Szeged isch, hän usser de Kelte no Illyrer d'Region bewohnt. Sopinae isch e Deil vù de römische Brovinz Pannonie gsìì ùn hät under de Herrschaft vùm Kaiser Hadrianus (117-138) d'Stadträcht griegt. Sii Zändrùm isch am Blatz vùm hǜtige "Postapalota" gsìì. Rest vù de Bewässerigsaalage vù de Römer sìn hǜt no z seh.

Wùù Pannonie ìm 3. Johrhundert vierdeilt worre isch, isch Sopinae mìt 8.000 bìs 10.000 Iiwohner d'Hauptstadt vùm Bezirk Valeria worre. Sälle Bezìrk hät sii Name vù de Frau vùm Kaiser Galerius Maximianus (250-311) griegt. Ìn de erschte Hälfti vùm 4. Johrhundert hät sich au z Sopinae s Christedùùm ussbreitet; ìn derre Zitt sìn au di erschte christlige Frììdhööf vù dört entstande, an ihrer Stell stoht hǜt d'Basilika.

Am Änd vùm 4. Johrhundert isch d'Macht vù de Römer bedingt durch d'Iifäll vù de Barbare ùn durch di hùnnischi Herrschaft zrùckgange ùn wùù de Karl de Groß mìt sinne Drùppe chùù isch gò d'Stadt an s Fränkisch Riich aaschließe, isch sälli nùme no vù Aware ùn Slawe bewohnt gsìì. Chìrchlig hät si zùm Bisdùùm Salzburg ghöört. Ìm Johr 871 wird ì'me-ne Dokumänt vù Salzburg zùm erschte Mool "Quinque Basilicae" gnännt; sälle Name chùnnt doodevùù, dass zùr Erbauig vù de Chirche d'Stei vù fümf altchristlige Kapälle bruucht worre sìn.

Nooch de magyarische Landnahm am Änd vùm 9. Johrhundert isch nìt öbbe Pécs, sundern Baranyavár zùm Zändrùm vùm nöi gründete Komitat Baranya worre; Pécs isch allerdings e religiöses Zändrùm gsìì ùn wird ìn latinischsproochige Quelle als "Quinque Ecclesiae" (fümf Chirche) gnännt. 1009 hät de Chönig István I. s Bìsdùùm Pécs gründet.

De Péter Orsoleo hät de Pécser Doom baut, wùù èr sälber au dìnne begrabe worre isch. 1064 hät de Chönig Salamon nooch de Versöhnig mìt sinnem Schwoger Géza I. Oosere ìn sällem Doom gfiirt, wùù am Daag drùf abbrännt isch. Deno hät de Bau vù dèm Doom aagfange, wùù hǜt no existiert.

1235 wird de Name "Pécs" (bzw. "Pechyut", pécsi út, Pécser Strooß) zùm erschte Mool gnännt. Ìn de Stadt hän sich au schù Mönch aagsììdelt ghaa, di erschte devùù sìn 1076 d'Benediktinermönch gsìì. 1181 hät's schù e Chrankehuus gee. S erscht Dominikanerchlooster isch 1238 baut worre.

1367 hät de Chönig Lajos Nagy di erschti Universität vù Ungarn baut. D'Urkunde vùm Baapscht Urban V. isch säller vù de Wiener Universität ähnlig ùn erlaubt re, usser Theologi jeedi Wǜsseschaft z lehre. D'Lehrer sìn dominikanischi Mönch gsìì, nööchers isch abber ǜber d'Universität nìt bekannt. Au ìhr Standort lìt ìm Dunkle; di letschti urkundligi Erwähnig stammt ùs em Johr 1464.

Pécs isch eine vù de bevoorzùùgte Ùfenthaltsort vùm Chönig Mátyás gsìì ùn au sii Sohn, de Herzoog János Korvin, isch nooch-e-me Champf z Sárvár mìt de Chrone dooheer gflüchtet ùn zùm Bischof Zsigmond. Wùù 1459 de humanisdisch Dichter Janus Pannonius Bischof vù Pécs worre isch, hät säll meh kulturälli Bedüttig griegt. 1476 hät sich au s ungarisch Parlamänt doo nììdergloo. Noochdèm ab 1485 e dräijöhrige Waffestìllstand zwüschem Chönig Ulászló II. ùn de Türke vereibaart worre isch, hän letschteri nooch de Schlacht vù Mohács Pécs nììderbrännt.

Nooch de Schlacht vù Mohács hät de Süleyman I. Pécs blündert ùn e Deil vù de Bevölkerig ùmbrocht. Ìn de z Ungarn ùmstrìttene Froog, wèr de Chönig soll werre, isch d'Bevölkerig zweideilt gsìì: Pécs hät de Ferdinand von Habsburg ùnderstǜtzt, während de Rest vùm dörtmolige Komitat Baranya fǜr de János Zápolya gsìì isch. Wùù de Ferdinand ìm Sùmmer 1527 ìm Zápolya sinni Drùppe bsììgt hät, isch er am 3. Novämber chröönt worre. Als Belohnig fǜr ihri Dröii hät er de Pécser Bevölkerig d'Stüre erloo ùn doodemìt zù ihrer Stärkig ùn zùm schnällere Wìderùfbau vù de Stadt biidrage.

1529 hän d'Türke Pécs vù nöiem bsetzt ùn sìn deno ìn Richtig Wien zoge. Si hän d'Pécser dezüe zwunge, de Zápolya als Chönig aazerkänne, wùù abber schù 1540 gstorbe isch. 1541 hän si au Buda bsetzt gò ìm Zápolya sinni Witwe, d'Izabella, dezüe zwinge, ne Pécs z gee. Pécs isch abber vù sinne Iiwohner verdeidigt worre, wùù ìm Ferdinand von Habsburg Dröii gschwore hän; èr hät ne zwaar zerscht ghulfe, sich spöter abber ùf Székesfehérvár ùn Esztergom konzendriert hät. Wiil d'Lütt gwǜsst hän, dass si d'Stadt nìt chönne ohni sinni Hìlf schǜtze, hän si ìm Juni 1543 de Türke d'Pforte ùfgmacht. Ìnfolg vù ihrer nöie Bsetzig isch Pécs züe-n-re noochöstlige Stadt worre; d'Chìrche sìn zù Moschee ùmbaut worre (vù sälle stön hǜt no zwei, eini devùù isch abber sittheer wìder züe-n-re Chìrch worre), Türbe, türkischi Bäder ùn Koran-Schüele sìn entstande: "Peçuy" hät sich züe-n-re wichtige Handelsstadt vùm Balkan entwìckelt, ùn de Schriftsteller Evliya Çelebi hät ihri Schöönheit mìt derre vù Istanbul vergliche. Als osmanischi Handelsstadt hät Pécs ǜber hùndert Johr lang Frììde erläbt, während drùm ùme de Chrieg doobt hät.

1664 isch d'Armee vùm Miklós Zrínyi z Pécs aachùù. Sälle hät abber gwǜsst, dass er d'Stadt, wùù di osmanischi Kultur schù dief dìnne verwurzelt gsìì isch, nìt hät chönne verdeidige, ùn wäge dèm vùm Mecsek uss mìt Kanone ùf si gschosse ùn si abbrännt. Doodebii isch s mìttelalterlig Pécs zerstöört worre, s Schloss hät de Zrínyi abber nìt chönne iineh. Nooch de Befräiig vù Buda ìm Johr 1686 isch s christlig Heer under em Ludwig Wilhelm Markgraf von Baden ìn Richtig Pécs zoge. D'Türke hän gmerkt, dass si d'Stadt nìt chönne verdeidige, ùn si drùm abebrännt ùn sich ìn s Schloss zrùckzoge. Noochdèm s Heer vùm Ludwig Wilhelm abber d'Wasserleitige dörtane hìì gmacht hän, hän d'Türke au s Schloss ùfgee. Z Pécs hät s Chriegsgricht vùm Karl von Thüringen gherrscht.

Langsaam hät sich d'Stadt wìder aafange entwìckle, ihri Bracht vù frieher hät si abber nie meh chönne erreiche. D'Pestepidemiie ìn de 1690er-Johr hän säll nùme no verschlìmmert.

1688 hät e Iiwanderigswälle ùs de sǜǜddüttsche Länder stattgfunde. Ìnfolg doodevùù isch di ungarischstämmigi Bevölkerig z Pécs züe-n-re Minderheit mìt-e-me Aadeil vù me-ne Viertel worre; zù ihne ùn de Düttsche sìn no di sǜǜdslawische Iiwohner chùù. Ìnnerhalb vù de Muur, wùù d'Ìnnestadt ùmgee hät, hän jetz di Düttsche de gröscht Deil vù de Bevölkerig ussgmacht, während d'Slawe vor allem ìn de üssere Deil vù de Stadt gläbt hän ùn d'Ungare ùf de Wiiberg ìn de Ùmgeebig vù Pécs. Wiil d'Stadt de Fräiheitschampf vùm Ferenc Rákóczi nìt understǜtzt hät, isch si 1704 vù ihm sinne Drùppe blündert worre.

Ìm 18. Johrhundert hät d'Industri aagfange sich z entwìckle ùn Zumfte sìn entstande. Bedingt durch di türkisch/slawische Draditione isch Läder broduziert worre. Ìm säller Zitt isch au s Roothuus entstande, de Handel hät e Ùfschwung erfahre ùn dank de düttsche Iiwanderer au de Aabau vù Wii; sälle isch di wichtigsti Branche vù de Landwirtschaft, wùù näbe de Industri e große Deil vù de Iiwohner ernährt hät, gsìì. Ab em Änd vùm Johrhùndert isch au Steichohle abbaut worre. Durch s Ùfläbe vùm Handel sìn Blätz wie de hǜtig Széchenyi tér ùn de Jókai tér zù Zändre worre.

D'Stadt hät versüecht, sich vùm Bisdùùm löse ùn züe-n-re "fräie Chönigsstadt" werre. De Bischof György Klimó hätt dèm schù züegstìmmt ghaa, hät abber d'Erlaubnìs vù Room nìt griegt. De Klimó isch e ussergwöhnlig ùfchläärte Bischof gsìì; er hät di erschti Schüel fǜr Meidlì ùn 1772 di erschti Drùckeräi vù Ungarn gründet. Zwei Johr spöter hät er au di erschti öffentligi Bibliotheek landeswitt ùfgmacht, wùù 3000 Biecher enthalte hät; sälli Biecher sìn hǜt e Bstanddeil vù de Universitäätsbibliotheek vù Pécs.

Am 21. Januar 1780 hät d'Maria Theresia Pécs de Rang vù de fräie Chönigsstadt verlìhe, noochdèm de Bischof schù gstorbe gsìì isch.

Ìm Johr 1787 hät de József II. di erschti Volkszällig z Pécs iigleitet ùn 1474 Hüser, 1834 Famììlie ùn 8853 Iiwohner zällt. Vù sälle sìn 133 Geistligi gsìì ùn 117 Aadligi.

Als Folg vù de Industrialisierig hän ìm Johr 1848 z Pécs 1739 Arbeter vù Manufakture gläbt. Vù de Fabrike sìn e baar au landeswitt bekannt gsìì; di modernste devùù sìn d'Babier- ùn d'Isefabrik gsìì. Di wichtigste Undernämme sìn Hamerli, Höfler ùn Erreth gsìì. De Hamerli (frieher Haberényi) isch e Maschììnefabrik gsìì, wùù au e wichtigi Branche vù de Industri z Pécs daargstellt hät. Ìm Wittere sìn d'Kupferfabrike, d'Gießeräie, de Orgelbauer Angster, wùù no witt ǜber di ungarische Gränze usee bekannt isch, d'Heerstellig vù landwirtschaftlige Werkzügg ùn d'Verarbeitig vù Läder erwähnenswert. Näbe de Schweerindustri hät's abber au Liichtindustri gee.

Durch de Ussbau vùm Handel hän sich ball au Gäldinstitut wie Banke ùn Versicherige z Pécs aagsììdelt. Zämme mìt em Ussbau vùm Isebahnnetz ùn de Verbesserig vùm Bildigssysteem hän si zùr Entwìcklig vù Pécs biidrage. Weenigi Zitt spöter sìn au Undernämme wie d'Zùckerfabrik, d'Tabakwerk, d'Porzellanfabrik Zsolnay ùn d'Bierbraueräi entstande. Pécs hät ìn de 1840er-Johr ǜber 14.000 Iiwohner ghaa. Es isch ìnfolg vù de Revolutione vù 1848/49 während-e-re churze Zitt vù de Kroate bsetzt gsìì, ìm Januar 1849 vù de Habsburger Drùppe under de Fiehrig vùm Joseph Jelačić von Bužim.

Wie di meiste andere ungarische Städt hät sich au Pécs nooch em Ööstriichisch-Ungarische Ussgliich schnäll entwìckelt. Di erschti Isebahnlììnie hät ùf Mohács gfiehrt ùn isch 1857 fertig gsìì, di zweiti (sitt 1867) ùf Barcs ùn di drìtti (sitt 1882) ùf Budapest. Au sìì hän zùr schnälle Entwìcklig vù Pécs biidrage.

Am Änd vùm Erschte Wältchrieg hän d'Serbe de Sǜǜde vù Baranya bsetzt ùn d'Stadt no bìs 1921 ìn Atem ghalte. Ihri Blünderige hän dezüe gfiehrt, dass sich di industriälli Entwìcklig vù de Stadt wìder länger hììzoge hät. Noochdèm di nöie Staatsgränze zoge worre sìn, hät Pécs e Deil vù sinnem Gebiet ìm Sǜǜde verlore. 1923 isch d'Erzsébet-Universität ùs em verlorene Bratislava ùf Pécs zoge, was de Stadt wìder zù me-ne gwǜsse Ùfschwung verhulfe hät.

De Zweit Wältchrieg hät Pécs nìt soo schweer droffe wie zùm Bispiil Villány (20-25 Kilomeeter witter sǜǜdlig), wùù Chämpf zwüsche Banzer stattgfunde hän. Nùme e einzigi Bombe hät's droffe, wùù ìn de Nööchi vùm Bahnhoof iigschlaa isch. Am Änd vù de 1940er-Johr sìn di industriälle Iirichtige ìn de Bsìtz vùm Staat ǜbergange.

D'Entwìcklig nooch em Chrieg hät alli vorheerige ǜberflǜǜgelt ùn Pécs isch zù me-ne Zändrùm fǜr d'Industri worre. S Ise, de Stahl ùn s Kooks, wùù doo gwùnne worre sìn, isch fǜr ganz Ungarn unverzichtlig gsìì, de Abbau vù Uranerz, wùù ìn de 60er-Johr aagfange hät, hät ìn de 80er-Johr schù fümf Fabrike bschäftigt. Au d'Iiwohnerzahle sìn aagstììge ùn Pécs hät ìn de 80er-Johr ǜber 180.000 Iiwohner ghaa. Abber au nìt zletscht wägem Erfolg, wùù d'Bauindustri hät chönne verzeichne, sìn di beide nöie Stadtdeil Kertváros ùn Uránváros entstande. De Mecseki Park isch aaglegt worre ùn zahlriichi witteri Ussflùùgsziil wie de Vergnüegigspark, de Zoo ùn Fräibäder. Anstell vùm alte Fernsehdurm isch e nöie errichtet worre, wùù zùm Symbol vù de Stadt worre isch.

Ùf de Fall vùm iserne Voorhang sìn fǜr Pécs schweeri Joohr gfolgt. Di industriälle Iirichtige hän an Bedüttig verlore odder sìn sogar ganz züegmacht worre; d'Arbetsloosigkeit isch starch gstììge. Wägem Jugoslawiechrieg, wùù nìt witt vù Pécs ewèg stattgfunde hät, isch ìn de 1990er-Johr au de Tourismùs zrùckgange.

Obwohl d'Stadt ìn de letschte 15 Johr e wirtschaftligi Veränderig dùùregmacht hät (Züehnahm vù de pharmazeutische Industri ùn em Tourismùs) isch si viilfältig blììbe ùn e Stadt, wùù vù Aaghörige vù verschììdene Natione bewohnt isch. Säll hät au dezüe biidrage, dass Pécs am 19. Okdober 2005 zùr Öiropäische Kulturhauptstadt worre isch, was d'Bedribig vù zùm Deil rììsige Entwickligsbrojäkt ussglööst hät. D'M6 ùf Budapest isch no ìm Bau.

S Wappe isch 1780 vù de Maria Theresia vergee worre ùn ìn ihrer Urkunde definiert worre. Es gìt zwei Versione, nämlig s „eifach“ Wappe ("címerpajzs"), wùù nùme ùs em Schild bstoht, ùn s „grooß“ Wappe ("nagycímer", lüeg unde).

Ùf em eifache Wappe sìn voor-e-me blaue Hindergrund ǜber-e-me griene Deil ìn dräi Bergspìtze z seh. De mìttler devùù, wùù de Mecsek daarstellt, lìt diräkt hinder de Daarstellig vù de Stadt ùn drait e goldeni Chrone mìt dräi Spìtze. Am Füeß vùm Berg isch di fräii Chönigsstadt Pécs z seh, ùmgee vù-ne-re viereckige Muur, wùù an jedem Ecke e wisses Dürmlì mìt rotem Dach ùn mìt-e-me Ussgang ùs de Stadt hät. Ìn de Mìtti vù de Stadt isch e Chirchdurm z seh. Ùf de linke Sitte isch de Berg Aranyhegy z seh, rächts de Tettye, an sinnem Füeß entspringt s gliichnamig Flǜsslì, wùù deno ǜber e Wììse an de Stadt vorbii fließt. Vùm rächte Dürmlì uss fiehrt e Wäg züe-n-re Brùck ǜber s Flǜsslì. Links vùm Mecsek isch e goldene Stern mìt sechs Zacke z seh, rächts e silbrige Moond. De Rahme vùm Schild isch gold, obedraa stönn d'Büechstabe "I(osephus) II. M(aria) T(heresia)".

S grooß Wappe enthaltet zùdèm e goldeni Chrone ùf em Schild drùf, links ùn rächts vùm Címerpajzs stönn zwei Figùùre, wùù am Schild lähne. Am Füeß vù de linke Figur lìt e wisse Hund, näbe de rächte, wùù e Spate ìn de Hand hät, stoht e goldene Bienestock, wùù vier Biene drǜber flììge.

Langi Zitt isch d'Bevölkerigszahl vù Pécs noo stärcher gwachse wie ìm Rest vù Ungarn; ìn de 1970er-Johr hät si ìhr Höhepunkt erreicht. Zwüsche 1985 ùn 2005 losst sich abber e Rùckgang ùm 12,3 Brozänt (20.988 Persone) gsunke, doodemìt entspricht Pécs öbbe ìm ungarische Durchschnìtt. De Aadeil vù ältere Lütt isch größer wie sälle vù jüngere.

Z Pécs sìn zwei vù de Minderheite ìn nänneswertem Ussmaaß verdrätte, nämlig di Düttsche ùn d'Kroate. Indressant isch, dass d'Bevölcherigszahl vù de Stadt ìm Gsamte zwaar gsunke, d'Zahle vù sälle Minderheite ìn de letschte Johrzähnt abber gstììge sìn: die vù de Düttsche vù 996 (1980) ùf 1704 (1990) ùn die vù de Kroate vù 629 (1980) ùf 637 (1990) ùn 2001 ùf 820. Säll wird voor allem de Iiwanderig ùs de draditionäll düttsch- bzw. kroatischsproochige Gmeinde ìm Ùmfäld vù Pécs züegschrììbe.

Z Pécs werre au Schüele aabotte, wùù bìs iischließlig Gymnasiùm ùf Kroatisch underrichtet wird. Au de "August Šenoa Club" drait dezüe bii, dass di kroatischi Sprooch z Pécs erhalte blibbt. Es gìt kroatischsproochigi Theater, Radiosändige ùn am Sùnndig Gottesdienscht.

S bekanntest Brodukt vù Pécs isch s Zsolnay-Borzellan, wùù sii bsundere griene Farbdoon ìm Eosin verdankt. Churz Zitt nooch de Gründig vù de Fabrik isch s Bauborzellan dezüechùù. S Zsolnay-Borzellan isch an vile wichtige Geböide als Schmùck z finde, ùn des ùf em ganze Gebiet vù de friehnere Ööstriichisch-Ungarische Monarchi: vù Lemberg bìs ùf Triest ùn vù Wien bìs ùf Budapest. Pécser Geböide, wùù riich mìt Zsolnay-Keramik verziert sìn, sìn zùm Bispiil de Bostpalast ùn s Zsolnay-Mausoleum. Z Pécs stoht au d'Bierbraueräi, wùù zù de vier bekannteste Braueräie vù Ungarn ghöört. Si isch 1848 under em Name "Pannónia Sörgyár" gründet worre. Bìs voor churzer Zitt sìn z Pécs au Chohle ùn Uranerz abbaut worre.

Z Pécs gìt's 31 Bank- ùn Versicherigsfiliale. Voor churzem hät d'Verwaltig vù de Stadt nöii Industrigwerbefläche gschaffe: zerscht isch s Industrigebiet ìn de Ìnnestadt (mìt draditioonsriiche Undernämme wie de Maschììnebau- ùn de Läderindustri) restauriert worre, deno säll ìm Sǜǜde ùn säll ìm Oste vù Pécs. Sälli dräi Gebiet sìn insgsamt rund 50 Hektar grooß.



Pécs isch eini vù de älteste ungarische Städt ùn riich an Denkmöler. Es wird viilmool als Zändrùm vù Dransdanubie aaglüegt. S kulturäll Läbe isch sowohl ìn Bezùùg ùf d'Musik wie au ìn Bezùùg ùf d'Chunscht einzigartig z ganz Ungarn: Musee wie s "Modern Magyar Képtár", s "Csontváry Múzeum", s "Martyn Ferenc Múzeum", s "Victor Vasarely Múzeum", s "Amerigo Tot Múzeum" ùn s "Utca"-Museum vù de Erzsébet Schaár zeige e ussergwöhnlig vollständigi Sammlig an ungarischer Chunscht ùs em 20. Johrhundert. Z Pécs gìt's au e Opere, e Symphoniorchester ùn mehreri Theater; es isch draditionäll e beläbti Stadt ùn Schaublatz vù zahlriiche Veraastaltige ùn Fest.

Z Pécs ǜberlagere sich d'Züügnìss vù 2000 Johr Gschicht: d'Rest vù de römische Sììdlige, di friehchristligi Nekropolìs ùs em 4. Johrhundert, d'Ìnnestadt mìt ihrer Muur, di türkische Moschee, di bürgerlige düttsche Hüser, de Doom, s Zsolnay-Viertel ùn di skandinavischi Sììdlig – e einzigartigi Sammlig z Öiropa.

Z Pécs gìt's meh wie 250 Musee ùn e riichi Usswahl an Veraastaltige, wùù voor allem ìm Sùmmer stattfinde. Ùf de Ìnternetsitte vù Pécs cha mer e virtuälle Spaziergang durch d'Stadt mache ùn sich Bräsentatione ǜber d'Sehenswürdigkeite vù de Stadt aalose.

Au bietet Pécs e großi Zahl an Ussflùùgsziil. De Mecsextrém-Park lìt zwei Kilometer ewèg, usserdèm gìt's e Vergnüegigs- ùn e Dierpark, wùù vù-ne-re Schmoolspuurbahn mìtenand verbunde sìn. Sälli fahrt ùf de chürzeste Schmoolspuurstrecki (570 m) vù Ungarn.

Di zäh Chindergärte z Pécs sìn ìm Johr 2008 vù insgsamt 4408 Chinder bsüecht worre. D'Aazahl Schieler vù de Grundschüele isch zämmegrächnet bi 9.342 gläge, die vù de Mìttelschüele bi 10.493.

Vùm Chönig Lajos Nagy isch 1367 z Pécs di erschti ungarischi Universität ǜberhaupt baut worre. Ǜber sìì isch nùme weenig bekannt. Di hǜtigi Universität, d'JPTE ("Janus Pannonius Tudományegyetem") isch di gröschti vù ganz Ungarn ùn zällt ǜber 30.000 Studänte. 2006 isch s Systeem vùm Bologna-Brozäss iigfiehrt worre.

Usserdèm stoht z Pécs di erschti Mìttelschüel, wùù äxdra fǜr d'Roma gründet worre isch, s "Gandhi Gimnázium".




</doc>
<doc id="25026" url="https://als.wikipedia.org/wiki?curid=25026" title="Bezirk Reutte">
Bezirk Reutte

Dr Bezirk Raete isch e Verwaltigsbezirk vum eschtryychische Bundesland Tirol. Är gränzt im Norde an Bayern (Landkrois Oberallgai, Landkrois Oschtallgai un Landkreis Garmisch-Partenkirchen), im Side an d Tiroler Bezirk Landeck un Imst un im Weschte an Vorarlberg (Bezirke Breagaz un Bluadaz). D Region nännt mer au Außerfern.

Dr Bezirk umfasst s Lechtal, s Tannheimer Tal un s sognännt "Zwischetore" zwische Reutte un em Fernpass. Dr Bezirk het Aadeil an dr Lechtaler Alpe, am Wättersteigebirg, an dr Allgaier Alpe un dr Ammergauer Alpe. Wichtige Seä sin dr Plansee, dr Heiterwanger See, dr Haldesee, dr Urisee un dr Vilsalpsee.

D Wirtschaft vum Bezirk isch bregt vum Dienschtleischtigssektor un vum industriäll-gwärblige Sektor. Im Beryych vu dr Dienschtleischtig dominiert dr Turismus, vor allem in dr Gebiet Zugspitze, Tannheimer Tal, Plansee, Lechtal un Sytetäler. Greßeri Induschtriizäntre sin Reutte, Elbigenalp, Höfen un Vils, wichtigi Produktionsbetrib het s in dr Beryych Metallinduschtrii un Böugwärb.

Dr Bezirk bildet e gschlossene Arbetsmärt un het e verglyychswyys nidere Uus- un Yypändleraadeil us andere Regione.

Dr Bezirk Raete glideret sich in 37 Gmeine, dervu ei Stadt un ei Märtgmei. In Chlammere stehn d Yywohnerzahle vum 31. Dezämber 2008.



</doc>
