<doc id="25027" url="https://als.wikipedia.org/wiki?curid=25027" title="Außerfern">
Außerfern

As Außerfern bezeichnet mer d Landschaft vum Bezirk Reutte z Tirol, Eschtryych.

Dr Name „Außerfern“ leitet sich wahrschyns ab vu ‚Außer dem Fern‘ (Fernpass). "Außer-" un "Inner-" sin im Tirolerisch vilmol bruchti Zuesätz zuen eme Dal un dodermit wird unterschide zwischen em Dalyygang un dr hintere Dalberyych, oder zwischen em Dalabschnitt vum Hauptort flussabezues un dr Gegnige bärgyynezues, oder eifach d Richtige durab un duruf. ‚Außerfern‘ meint also urspringlig villicht s Dal bis zue friejere Aastig zum Fernpass.

S Gebiet isch ab em 10. Johrhundert dr "Via Claudia Augusta" vu Alemanne bsidlet wore un isch am Änd vum 13. Johrhundert dur d Ryychseinigung dur dr Herzog "Meinhard II." zue dr Grofschaft Tirol chuu. Di änge wirtschaftligen un kulturälle Beziehige zum Allgai sin aber bstoh blibe. S Außerfern isch zem Byschpel langi Zyt chilchlig em Bischtum Augschburg unterstellt gsi. Do hän au di guete Verchehrsverbindige in s Allgai un no Oberbayern derzue byydrait, derwylscht s in s Inndal mit em Fernpass nume ei wintersicheri Verbindig gee het.

D Dialäkt im Außerfern leite iber vum Alemannisch zum Bairisch. D Biet, wu vu Oberbayern un vum Inndal här bsidlet wore sin, hän e Dialäkt, wu ähnlig isch zue dr Dialäkt vum Oberinndal, derwylscht in dr Gegnig um Reutte un im Tannheimer Tal Schwäbisch gschwätzt wird.

Hit isch dr Begriff vor allem gnutzt as "Regionalentwicklig Außerfern" – d Region isch e Deil vu dr Europaregione "Tirol-Südtirol-Trentino", "EUREGIO via salina" un "Zugspitze-Wetterstein-Karwendel".

Dr Turismus isch e wichtigi Yynahmequälle, wel di ender magere un hoch glägene Bede schwär zum Wirtschafte sin. Dernäbe spile d Induschtrii un s Gwärbe e Roll vor allem im mittlere Lechdal un im Reuttener Becki.

Dr "Naturpark Tiroler Lechtal" mit em Lech as eim vu dr letschte Naturfliss z Europa, verbunde mit dr große Zahl vu sportlige Megligkeite bietet d Grundlag fir dr Turismus im Außerfern.

Hauptverbindig ins ibrig Tirol isch dr Fernpass. Mit Yysebahnstrechine isch s Biet iber d Außerfernbahn vu Dytschland här aagschlosse.























</doc>
<doc id="25033" url="https://als.wikipedia.org/wiki?curid=25033" title="Adolf Riedlin">
Adolf Riedlin

De Adolf Riedlin (* 3. April 1892 z'Laufe bi Sulzburg im Landchreis Brisgau-Hochschwarzwald; † 9. September 1969 z'Friburg) isch e dütsche Moler gsi.

De Adolf Riedlin het noch de Schuel zerscht e Lehr als Moler und Lackierer z'Friburg absolviert, wu er 1910 mit de Gselleprüefig abgschlosse het. Ab 1911 het er d'Kunstgwerbschuel z'Karlsrueh bsuecht. 1912/13 het er dann no zwei Semeschter an der Großherzogliche Kunstschuel Karlsrueh als Schüeler vum Profässor Walter Georgi. Hindenooch het er selbstständig als Chilchemoler gschafft.

1914 isch de Riedlin zum Militär iizoge worde. Im September 1914 isch er schwer verwundet worde, aber bis zum Kriegsendi isch er wieder gsund gsi un het an d'Front müesse. 

Vu 1919 bis 1920 isch er Schüeler vum Adolf Hölzel an de Stuegeter Kunschtakademie gsi. De Hölzel, wu hüd als eine vu de Wegbereiter in de Entwicklig vu de abstrakte Molerei gilted und sich no vor em Kandinsky mit abstrakte Gstaltige befasst het, het de Riedlin beiidruckt. Er het ab 1921 Erfahrige als freie Moler gsammlet und isch 1924 uf Bade-Bade umzoge, wu er sich mit de Porträtmolerei bschäftigt het. 1926 isch er uf Laufe zruggkehrt.

Bimene fünfmonatige Ufenthalt in Paris anne 1928 isch er vu de Surrealischte un vum Kubismus prägt worde. Sini Darstellige vu Markgräfler Landschafte un Mensche im Stil vum expressive Realismus hänn ihm d'Ächtig vu de nationalsozialistische Kulturpolitik iibrocht.

Ab 1930 het er z'Basel gwohnt, aber 1933 isch er wieder uf Laufe zrugg. 1937 isch er dann uf Friburg zoge. Dört sin im gliiche Johr durch d'Richskulturkammere fünf als „entartet“ iigstufti Bilder us em Augustinermuseum z'Friburg beschlagnahmt und hii gmacht worde.

1940 het er nomol Kriegsdienst leischte müesse un isch in amerikanischi Kriegsgfangeschaft chu. Nach sinere Entlassig 1946 het er wider z'Friburg gwohnt, wu er 1969 gstorbe isch.




</doc>
<doc id="25035" url="https://als.wikipedia.org/wiki?curid=25035" title="Wolfgang Amadeus Mozart">
Wolfgang Amadeus Mozart

Dr Wolfgang Amadeus Mozart (* 27. Jänner 1756 z Salzburg; † 5. Dezämber 1791 z Wien) isch e Komponischt in dr Zyt vu dr "Wiener Klassik" gsi. Syy vollständige Daifnamme isch "Johannes Chrysostomus Wolfgang Theophilus Mozart" gsi, är sälber het sich zmeischt "Wolfgang Amadé Mozart" gnännt. 

Syyni Eltere sin dr firschtbischeflig Kammermusikus Leopold Mozart, wu uf berueflige Grind vu Augschburg in s Firschtbischtum Salzburg chuu isch un ab 1757 Hofkomponischt un ab 1763 Vizekapellmeischter gsi isch, un d Anna Maria Pertl vu Sankt Gilgen.

Dr Mozart isch ein vu dr wichtigschte europäische Komponischte. Syy Wärch isch hite in dr ganze Wält populär un zellt in dr klassische Musik zue däne mit dr greschte Bedytig. Är het di musikalische Gattige „Konzert“ un „Sinfonii“ zuen eme Hegschtpunkt brocht, noch ihm sin die wichtigischte Forme vu dr klassische Orcheschtermusik blibe, s glych giltet fir d „Sonate“. Derzue het er wichtigi Opere gschribe, wu bis hit gärn gspilt wäre. Syyni Kompositione wäre im "Köchelverzeichnis" ufglischtet.







</doc>
<doc id="25046" url="https://als.wikipedia.org/wiki?curid=25046" title="Burg Dachswangen">
Burg Dachswangen

D Burg Dachswange isch e abgangeni Burg bi Umkilch im Landchreis Bryysgau-Hochschwarzwald z Bade-Wirttebärg.

D Burg Dachswange isch vu dr Herre "von Dachswangen" böue wore. si isch im 12. Johrhundert s erscht mol gnännt. No 1765 isch si zuen ere Mihli umböue wore, isch aber speter verfalle. Anne 1977 isch si umböue wore, doderby het mer Räscht vu dr urspringlige burgaalag gfunde.




</doc>
<doc id="25047" url="https://als.wikipedia.org/wiki?curid=25047" title="Burg Dottighofen">
Burg Dottighofen

D Burg Dottighofe isch vermuetlich e abgangeni Burg bim zue Chrozige-Bienge ghörige Wyyler Dottighofe im Landchreis Bryysgau-Hochschwarzwald z Bade-Wirttebärg gsi. 

Si zellt zue dr zwifelhafte Alage, wil vu dr Burg nit meh erhalde isch. D'Topographi vum Dottighofer Buck eschtlig vum Wiler losst aber e Burgalag vermuete.




</doc>
<doc id="25048" url="https://als.wikipedia.org/wiki?curid=25048" title="Burg Falkenbühl">
Burg Falkenbühl

D Burg Falkebiel isch e abgangeni Burg bi dr Gmei Stäge im Landchreis Bryysgau-Hochschwarzwald z Bade-Wirttebärg. Si isch uf eme Biel 380 Meter iber Normalnull am Uusgang vum Wittedal gläge, 1000 Meter vum Schloss Weiler.

S isch nit bekannt, wänn die Higelburg böue woren isch. S erscht Mol gnännt wird si anne 1405. Si isch im Bsitz gsi vu dr Herre "von Falkenstein", vu dr Herre "von Blumeneck", vum "Dietrich von Landeck" (anne 1517) un im Bsitz vu dr Herre "von Sickingen".

Wahrschyns isch d Burg in dr Hauptsach us eme 9 Meter hoche Wohndurm as Bärgfrid bstande. vu däm Durm sin no 3 Meter hochi Räscht erhalte.




</doc>
<doc id="25050" url="https://als.wikipedia.org/wiki?curid=25050" title="Feimlisburg">
Feimlisburg

D Feimlisburg isch e abgangeni Burg bi Chilchofe, em Ortsdeil vu dr Gmei Ehrechilche im Landchreis Bryysgau-Hochschwarzwald z Bade-Wirttebärg. Si het wahrschyns as Fluchtburg dient. Vu däre ehmolige Wallburg isch hite nyt me erhalte.




</doc>
<doc id="25051" url="https://als.wikipedia.org/wiki?curid=25051" title="Burg Galgenbühl">
Burg Galgenbühl

D Burg Galgebiel isch e abgangeni Burg bi Burg, eme Ortdeil vu dr Gmei Kilchzarte im Landchreis Bryysgau-Hochschwarzwald z Bade-Wirttebärg. Si isch uf eme Uuslaifer vum Galgebiel gläge. 

Bis am Änd vum 19. Johrhundert sin vu dr ehmolige Burg no Muurräscht erhalte gsi.




</doc>
<doc id="25052" url="https://als.wikipedia.org/wiki?curid=25052" title="Burg Grüneck (Lipburg)">
Burg Grüneck (Lipburg)

D Burg Grieneck, au "Gerneck" gnännt, isch e abgangeni Burg bi Lipburg, eme Ortsdeil vu dr Gmei Badewyyler im Landchreis Bryysgau-Hochschwarzwald z Bade-Wirttebärg. 

D Burg isch im 13. Johrhundert böue wore un anne 1272 gschlisse. Hite isch vu dr ehmoloige Burgaalag nyt me erhalte.




</doc>
<doc id="25053" url="https://als.wikipedia.org/wiki?curid=25053" title="Grüneck">
Grüneck

Grüneck isch dr Namme vu däne Burge:


</doc>
<doc id="25057" url="https://als.wikipedia.org/wiki?curid=25057" title="Burg Heitersheim">
Burg Heitersheim

D Burg Heitersche isch e abgangeni Burg bi dr Stadt Heitersche im Landchreis Bryysgau-Hochschwarzwald z Bade-Wirttebärg.

Die Burg isch vum Heiterschemer Ortsadel böue wore. Vu dr ehmolige Burg isch hite nyt me erhalte.




</doc>
<doc id="25058" url="https://als.wikipedia.org/wiki?curid=25058" title="Burg Horburg">
Burg Horburg

D Burg Horburg isch e abgangeni Burg bim Etzebach gsi, eme Wyyler, wu hite zue Staufe im Landchreis Bryysgau-Hochschwarzwald, Bade-Wirttebärg ghert. Die Hecheburg isch uf dr Etzebacher Hechi gläge bim hitige Uussichtsdurm. 

Vu dr ehmolige Burgaalag isch hite nyt me erhalte.




</doc>
<doc id="25059" url="https://als.wikipedia.org/wiki?curid=25059" title="Horburg">
Horburg

Horburg stoht fir:




</doc>
<doc id="25060" url="https://als.wikipedia.org/wiki?curid=25060" title="Burg Hugstetten">
Burg Hugstetten

D Burg Hüschtett isch e abgangeni Burg in Ortslag z Hüschtett, eme Ortsdeil vu dr Gmei March im Landchreis Bryysgau-Hochschwarzwald z Bade-Wirttebärg. Si isch villicht do gsi, wu hite s Schloss Hüschtett stoht.

Vu dr Burgaalag vu dr ehmolige Niiderigsburg isch hite nyt me erhalte.




</doc>
<doc id="25061" url="https://als.wikipedia.org/wiki?curid=25061" title="Burg Ihringen">
Burg Ihringen

D Burg Ihringe, au "Burghalde" gnännt, isch e abgangeni Burg bi dr Gmei Ihringe im Landchreis Bryysgau-Hochschwarzwald z Bade-Wirttebärg. Si isch uf em Gwan „Burghalde“ nerdlig vum Ortschärn in Richtig Achkarren gläge.

Vu dr ehmolige Burgaalag isch hite nyt me erhalte. Wahrschyns sin di letschte Räscht vu dr Burg im Dryssgjehrige Chrieg abbroche wore.




</doc>
<doc id="25062" url="https://als.wikipedia.org/wiki?curid=25062" title="Burgrest Kastelberg">
Burgrest Kastelberg

Dr Burgräscht Kaschtelbärg isch e Burgruine bi Ballrächte-Dottige im Landchreis Bryysgau-Hochschwarzwald z Bade-Wirttebärg. Si lyt uf em Kaschtelbärg 500 Meter nerdlig vu Sulzburg.

Die Hecheburg isch im 12. oder 13. Johrhundert vu dr Herre von Üsenberg böue wore, wahrschyns as Durmburg. 

Di ehmolig rächteckig Burgaalag het e Grundflechi vu 36 x 16 Meter, e Bärgfrid as Wohndurm uf ere Grundflechi vu 10 x 10 Meter mit ere Muursterki vu circa 3,6 Meter, derzue ne Ringmuur un e Ringgrabe. Hite sin no ne 5 Meter hoche Räscht vum Bärgfrid erhalte, dr Ringgrabe un Räscht vu dr Ringmuur.




</doc>
<doc id="25072" url="https://als.wikipedia.org/wiki?curid=25072" title="Burg Kirchzarten (Hagenmatten)">
Burg Kirchzarten (Hagenmatten)

D Burg Kilchzarte (Hagematte) isch e abgangeni Burg bi Burg, em Ortsdeil vu dr Gmei Kilchzarte im Landchreis Bryysgau-Hochschwarzwald z Bade-Wirttebärg. Si isch circa 500 Meter nordweschtli vu dr Dalvogtei gläge im Beryych vum Gwan „Hagematte“.

Vu dr ehmolige Burgaalag isch nyt me erhalte.




</doc>
<doc id="25073" url="https://als.wikipedia.org/wiki?curid=25073" title="Burg Kirchzarten (Hochstauden)">
Burg Kirchzarten (Hochstauden)

D Burg Kilchzarte (Hochstude) isch e abgangeni Burg bi Burg, em Ortsdeil vu dr Gmei Kilchzarte im Landchreis Bryysgau-Hochschwarzwald z Bade-Wirttebärg. Si isch circa 1000 Meter nordweschtli vu dr Dalvogtei gläge im Beryych vum Gwan „Hochstude“.

Vu dr ehmolige Burgaalag isch nyt me erhalte Anne 1887 het dr Adolf Poinsignon e ringfermige Wall bschribe, langi Zyt isch des s Einzig gsi, was vu dr Burgaalag bekannt gsi isch. Im Johr 1991 het derno s Landesdänkmolamt uf Luftbilder e zwoti ringfermigi Struktur sideschtlig vu däm Wall uusgmacht, wu uf e vorglagereti Vorburg zruckgfiert wird. Fund fir e Datierig vu däre Burgaalag fähle bishär. .




</doc>
<doc id="25074" url="https://als.wikipedia.org/wiki?curid=25074" title="Burg Kranzenau">
Burg Kranzenau

D Burg Kranzenau isch e abgangeni Burg bi Oberschaffhuse, eme Ortsdeil vu dr Gmei Betzinge im Landchreis Bryysgau-Hochschwarzwald z Bade-Wirttebärg. Si isch sideschtlig vum Ort gläge.

No im 19. Johrhundert sin Räscht vu dr Burgaalag z sähne gsi. Hite isch vu dr ehmolige Burg nyt me erhalte.




</doc>
<doc id="25078" url="https://als.wikipedia.org/wiki?curid=25078" title="Burg Mengen">
Burg Mengen

D Burg Mänge isch e abgangeni Burg bi Mänge, eme Ortdeil vu dr Gmei Schallsched im Landchreis Bryysgau-Hochschwarzwald z Bade-Wirttebärg. Si isch weschtlig vum Ort im Gwan „Chaiberiedli“ gläge.

Anne 1466 wird d Burg as "Burgstal zu Mengen" gnännt. Vu dr ehmolige Burgaalag isch hite nyt me erhalte.




</doc>
<doc id="25079" url="https://als.wikipedia.org/wiki?curid=25079" title="Burg Neu-Blumberg">
Burg Neu-Blumberg

D Burg Nej-Bluembärg, au "Raiberschlessli" gnännt, isch e Burgruine bi Geschwyler, eme Ortsdeil vu dr Gmei Löffingen im Landchreis Bryysgau-Hochschwarzwald z Bade-Wirttebärg. Si lyt uf eme Felse in dr Wueteschlucht.

D Burg isch im 14. Johrhundert s erscht Mol gnännt wore. Anne 1525 isch si im Buurechrieg gschlisse wore. As Bsitzer wäre d Herre "von Blumberg" gnännt. Hite sin vu dr Burgaalag nume no wenig Muurräscht erhalte.




</doc>
<doc id="25080" url="https://als.wikipedia.org/wiki?curid=25080" title="Burg Oberried">
Burg Oberried

D Burg Oberried isch e abgangeni Burg bi Oberried im Landchreis Bryysgau-Hochschwarzwald z Bade-Wirttebärg. Si isch in dr Nechi vum Chloschterareal gläge am Nordoschtrand vu dr Gmei.

Wär di Higelburg het böue loo isch nit bekannt. Si isch e rundi Motte gsi, e Durmhigelburg, mit eme Durmässer vu circa 20 Meter un ere Hechi vu circa 3 Meter. Vu dr ehmolige Burgaalag isch no dr Burghigel erhalte.




</doc>
<doc id="25081" url="https://als.wikipedia.org/wiki?curid=25081" title="Der Christus der Gipfel">
Der Christus der Gipfel

De Christus vùm Spìtze (düttsch: "Der Christus der Gipfel," gressoneydüttsch: "Der Christus vom Spétze," französisch: "Le Christ des sommets," Idaliänisch: "Il Cristo delle vette") isch e Bronzestatue vùm Jesus Christus, wùù ùf em Gipfel vùm Balmehorn ùf-e-re Hööchi vù 4.167 Meeter stoht. Säll isch ùf em Massiv vùm Monte Rosa (ùf Gressoneydüttsch "Gletscher" gnännt) im Aostatal (gressoneydüttsch "Ougschtal") z Idalie.

D'Statue isch vùm Bildhauer Alfredo Bai realisiert worre. Er isch ìm Zweite Wältchrieg e idaliänische Wìderstandschämpfer gsìì ùn hät gschwore ghaa, si bi me-ne Sììg z meißle gò si deno ùf e Berg stelle.

Nooch em Änd vùm Chrieg isch ìm Bai d'Realisierig vù de Statue finanziert worre ùn er hät si ùs ölf Deilstǜck gmeißelt. Alpiniste hän si deno ùf de Gipfel vùm Balmehorn brocht ùn si zämmegsetzt. Am 4. Septämber 1955 isch si iigweiht worre.

Fǜr Alpiniste isch de "Christus vùm Spìtze" e Ziilort, cha abber au als Orientierigspunkt diene, wiil si vù wittem sichtbaar isch. Mer cha si güet seh, wè'mer vù de Berghǜtte Giovanni Gnifetti zù de Berghǜtte Reine Marguerite ùfestiggt. Nìt witt devùù isch s Biwak Felice Giordano.


</doc>
<doc id="25082" url="https://als.wikipedia.org/wiki?curid=25082" title="Burg Oberschaffhausen">
Burg Oberschaffhausen

D Burg Oberschaffhuse, au "Burg uf em Seelebärg" gnännt, isch e abgangeni Burg bi Betzinge im Landchreis Bryysgau-Hochschwarzwald z Bade-Wirttebärg. Si isch sidlig vu dr Gmei uf em Seelebärg gläge.

Die Hecheburg isch anne 1964 bin ere Erkundig vum Gländ entdeckt wore. Vu dr ehmolige Burgaalag isch hite nyt me erhalte.




</doc>
<doc id="25083" url="https://als.wikipedia.org/wiki?curid=25083" title="Rosenburg (Müllheim)">
Rosenburg (Müllheim)

D Roseburg isch e abgangeni Burg bi dr Stadt Mille im Landchreis Bryysgau-Hochschwarzwald z Bade-Wirttebärg.

D Burg isch anne 1439 s erscht Mol gnännt wore. Im 19. Johrhundert sin di letschte Räscht vun ere abdrait wore. Hite isch vu dr ehmolige Burgaalag nyt me erhalte.




</doc>
<doc id="25084" url="https://als.wikipedia.org/wiki?curid=25084" title="Rödelsburg">
Rödelsburg

D Rödelsburg isch e abgangeni Burg bi dr Gmei Ehrechilche im Landchreis Bryysgau-Hochschwarzwald z Bade-Wirttebärg. Si lyt uf ere bewaldete Aahechi eschtlig vu Staufe.

Vu dr ehmolige Burgaalag isch hite no ne Grabe erhalte.




</doc>
<doc id="25085" url="https://als.wikipedia.org/wiki?curid=25085" title="Burg Neuenstein (Badenweiler)">
Burg Neuenstein (Badenweiler)

D Burg Nejestei, au "Burg Bade", "Burg Badin" oder "Burg Badewyyler" gnännt, sich e Burgruine uf ere Hechi iber em Kurpark vu dr Stadt Badewyyler im Landchreis Bryysgau-Hochschwarzwald z Bade-Wirttebärg. 

Anne 1122 isch d Burg s erscht Mol gnännt wore. Uusgrabige in dr Burg un uf em Burghigel hän aber zeigt, ass dr Higel scho vor 1122 bsidlet gsi isch. Fund belege, ass d Remer zum Schutz vu "Aqua Villas" e Kaschtell errichtet gha hän. Speter hän d Alemanne ne Hechburg böue go ihre Biet sichere. Die isch vu dr Franke ibernuu wore. Ab 1122 isch d Burg im Bsitz vu dr Herzeg vu Zährige gsi, si hän si zum Schutz vum Silberbärgböu brucht. Im Johr 1147 isch d Burg as Mitgift in dr Bsitz vu dr Welfe chuu. Dur e Dusch isch d Burg Bade 1157 an d Staufer, 1268 as Erb an d Grofe "von Freiburg", 1303 dur Hochzyt an d Grofe "von Straßberg" chuu. Im 14. Johrhundert sin Ussebfestigunge aagleit wore wäg dr ständigen Strytereie mit dr Nochberherrschafte. Dur Erbschaft isch d Burg 1363 in dr Bsitz vum Firschtehuus Firschtebärg chuu, derno an d Grofe vu Fryybeg un e Zytlang au an d Habsburger. D Burg isch 1409 dur d Soldate vum "Humbrecht von Neuenburg", em Firschtbischof vu Basel bschedigt un derno wider ufböue wore. Noch em Konzil vu Koschtanz isch si wider an d Grofe vu Fryybeg zruckchuu. Dur e Schänkig vum letschte Grof vu Fryybeg isch si anne 1444 an d Markgrofe vu Hachberg-Sausenberg chuu un 1503 an d Markgrofschaft Bade. Am 6. April 1678 isch d Burg im Holländische Chrieg vu dr franzesische Bsatzer unter em Marschall Crequi bim Abmarsch gsprängt wore. Dernbo isch si nimi wider ufböue wore. Bis dert isch d Burg dr Bsitz vu dr Burgvegt vu dr Burgvogtei Badewyyler gsi, derno hän die Burgvegt ihre Sitz uf Mille verleit.

Go d Ruine vor em Verfall schitze un si turistisch erschließe isch si reschtauriert wore. Uf eme Bärgfrid isch hite ne Uussichtsplattform. Di vile hoche erhaltene Muure vu dr Ruuine ziege verschideni Ryym un dr Palas. Mer cha iber e gäche Wäg uf d Burgruine uffestyyge. An däm Wäg lang het s Muure, er fiert am Runddurm verbyy. Nord-Eschtlig dervu cha mer am Palas mit dr drej Unterdeilige no sähne, ass d Burg mehreri Steck gha het. D Forme vu dr Fänschter sin no erhalte. 




</doc>
<doc id="25086" url="https://als.wikipedia.org/wiki?curid=25086" title="Alfredo Bai">
Alfredo Bai

De Alfredo Bai (* 27. Novämber 1913 z Turin, † Juni 1980 z San Bernardino (Trana)) isch e idaliänische Bildhauer gsìì, wùù voor allem durch sinni Statue "De Christus vùm Spìtze" ùf em Monte Rosa ìn Erìnnerig blibbt.

De Bai isch mìt de Rosina Bai verhürote gsìì, wùù-n-er z Turin känne glehrt hät ùn wùù ursprünglig vù Piombino (Ligurie) gsìì isch. Mìt ihre hät der di beide Sǜhn Annibale (* 1934) ùn Luigi ("Gigi", * 1941) ghaa. De Alfredo und d'Rosina Bai hän bis zùm Aafang vùm Zweite Wältchrieg ìm Arsenal z Turin gschafft.

De Bai isch e Antifaschist gsìì ùn hät sich ìm Val d'Intelvi (Como, nooch an de Gränze zù de Schwizz) bedeiligt, bìs de Chrieg fertig gsìì isch.

Ìm Juni 1980 isch er z San Bernardino, Trana, gstorbe.

Erscht ìn de 50er-Johr hät de Bai ìn de Bildhaueräi eins vù sinne Begabige entdeckt hät. Di meiste vù sinne Werk stönn ìm Piemont:

Sälli Statue, zwifelloos di markantesti vùm Alfredo Bai, isch ùs Bronze ùn ǜber vier Meeter hooch. Si stoht ùf em Gipfel vùm Balmehorn (Monte Rosa) ùf 4167 Meeter. Ihr Bau goht drùf zrùck, dass de Bai als idaliänische Wìderstandschämpfer gschwore hät, ìm Fall vù me-ne gwùnnene Chrieg e Dänkmool an di Gfallene z errichte.

Wiil's keini geignete Fahrzügg gee hät zùm di ca. 100 Kilo Statue ùf de Gipfel ùfezdrage, sìn Alpiniste ùs ganz Idalie ussgwählt worre gò si dransportiere. Säll Undernämme isch ùf e breiti Resonanz gstoße ùn vù de Meedie mìt großem Indrässè verfolgt worre. An de Seegnigsfiir, wùù vùm dörtmolige Turiner Kardinal Maurilio Fossati organisiert worre isch ùn ùf em Blatz voor de Chirch Santuario della Consolata stattgfunde hät, hät's Dausendi Deilnämmer gee. Am 4. Septämber 1955 isch d'Statue iigweiht worre.

De Zwäck vù de Statue isch's, ùf eewig an di vergangene Chrieg z erìnnere ùn als Mahnig voor züechümftige z diene. Si soll s Zitat vùm Alfredo Bai au ìn Zitte vù Komflikt vergeegewärtige:


</doc>
<doc id="25087" url="https://als.wikipedia.org/wiki?curid=25087" title="Burg Sulzburg (Breisgau)">
Burg Sulzburg (Breisgau)

D Burg Sulzburg, au "Schlossbärg" gnännt, isch abgangeni Burg bi dr Sulzburg im Landchreis Bryysgau-Hochschwarzwald z Bade-Wirttebärg. Si isch uf ere Aahechi bim Chloschterwald iber Stadt gläge.

Die Hecheburg isch vu dr Herre "von Uesenberg" böue wore. Hite isch vu dr ehmolige Burgaalag no dr Halsgrabe geg dr Chloschterwald erhalte.




</doc>
<doc id="25088" url="https://als.wikipedia.org/wiki?curid=25088" title="Sulzburg (Begriffsklärung)">
Sulzburg (Begriffsklärung)

Sulzburg isch dr Name vu däne Ortschafte:
Sulzburg isch dr Name vu däne Burge:


</doc>
<doc id="25089" url="https://als.wikipedia.org/wiki?curid=25089" title="Burg Tunsel">
Burg Tunsel

D Burg Dunsel isch abgangeni Burg bi Dunsel, eme Ortsdeil vu dr Stadt Chrozige im Landchreis Bryysgau-Hochschwarzwald z Bade-Wirttebärg. Si isch uf eme Räbbärg im Nordweschte vu Dunsel gläge.

Die Hecheburg isch im 13. Johrhundert vu dr Herre "von Tonsul" böue wore. Anne 1256 wird si s erscht Mol gnännt. Hite isch vu dr ehmolige Burgaalag nyt me erhalte.




</doc>
<doc id="25098" url="https://als.wikipedia.org/wiki?curid=25098" title="Burg Üsenberg">
Burg Üsenberg

D Burg Isebärg (dt. Burg Üsenberg) isch e isch e abgangeni Burg uf em Isebärg bi dr Stadt Brysach im Landchreis Bryysgau-Hochschwarzwald z Bade-Wirttebärg. 

Die Hecheburg isch vu dr Herre "von Üsenberg" im 11. Johrhundert böue wore. Am Änd vum 12. Johrhundert wird si s erscht Mol gnänn. Anne 1291 isch si scho as "Burgstall", d. h. as abgangeni Burg, bezeichnet wore. Vu dr ehmolige Burgaalag isch hite nyt mer erhalte.




</doc>
<doc id="25099" url="https://als.wikipedia.org/wiki?curid=25099" title="Wilde Schneeburg">
Wilde Schneeburg

Di Wild Schneeburg isch e isch e abgangeni Burg bi dr Gmei Oberried im Landchreis Bryysgau-Hochschwarzwald z Bade-Wirttebärg. Si isch uf dr eschtlige Syte vum Bruggadal gläge.

Di Burg isch anne 1302 in ere Urkund gnännt woren as "nuwe unde wilde Snevspurg". Vu dr ehmolige Burgaalag isch hite nyt me erhalte.

Bim vermuetete Standort heisst e Gwann noch hit "Raiberfelse", was, wie au dr Namme "Wildi Schneeburg", erscht emol uf Raubritter schliesse losst. D'Burg het aber dr Falkesteiner ghört, wo eigetlich nit fier Raubrittertum bekannt gsi sin. Vilmeh schint dr schlächt Ruef in dr Burg vu dr Stadt Friburg aghängt worre si. Sällere ware d'Falkesteiner nämlig e Konkurrent im Renne um d'Vorherrschaft im Dreisamdal.




</doc>
<doc id="25100" url="https://als.wikipedia.org/wiki?curid=25100" title="Wallburg Badenweiler">
Wallburg Badenweiler

D Wallburg Badewyyler isch e abgangeni Burg uf em Burgbärg bi dr Gmei Badewyyler im Landchreis Bryysgau-Hochschwarzwald z Bade-Wirttebärg. 

Die Hecheburg isch vu Alemanne böue wore. Vu dr ehmolige Burgaalag isch hite nyt me erhalte.




</doc>
<doc id="25104" url="https://als.wikipedia.org/wiki?curid=25104" title="Reykjavík">
Reykjavík

Reykjavík [] isch d Haupstadt vu Island un mit 120.165 Yywohner (Stand: 1. Oktober 2008) au di grescht Stadt uf Island. Vu dr Gsamtbevelkerig vu Island wohne 37,3 % z Reykjavík. In dr ganze Metropolregion läbe iber 200.000 Mänsche. D Stadt lyt am Atlantik, an dr Faxaflói-Bucht unterhalb vum rund 900 m hoche Huusbärg Esja.

In dr Stadt sin di meischte Fakultäte vu dr "Háskóli Íslands", dr Universitet vu Island, un au verschideni anderi Hochschuele, Theater, Museä un Kulturyyrichtige, derzue ne Hochseehafe. Zmittsen in dr Stadt lyt au ne chleine See, dr Tjörnin. Dää See isch ein vu dr greschte Bruetplätz fir Wasservegel im Sidweschte vu Island.

Dr isländisch Namme "„Rauchbucht“" chunnt wahrschyns vu dr Dämpf vu dr heiße Quälle in dr Gegnig un wird eme Missverständnis vum erschte Sidler, em Ingólfur Arnarson, zuegschribe. D Stadt isch di eltscht permanänt Sidlig vum Land. Drotz ass di erschte Silder scho anne 870 chuu sin, isch die Ortschaft nume langsam gwachse un het erscht anne 1786 s Stadträcht iberchuu.



</doc>
<doc id="25105" url="https://als.wikipedia.org/wiki?curid=25105" title="Auguste Lustig">
Auguste Lustig

Dr Auguste Lustig (* 4. Novamber 1840 z Hàrtmànswìller; † 2. Janner 1895) ìsch a elsassischer Dìchter gsìì, aui bekànnt fer d Theàterstìckla wo-n-'r gschrìewa hàt.

Si Vàter, dr Nicolas Lustig, ìsch a Wawer gsìì. Sina Màmma hàt Anne Marie Brayer gheißa.

Ànna 1844, wo dr Auguste Lustig viar Johr àlt gsìì ìsch, ìsch d gànza Fàmìlia uf Milhüüsa kumma. Do ìsch'r ìn d kleina Schüel gànga. Mìt zwälf Johr ìsch'r ìn d Firma Thierry Mieg & Cie àls Moler-Lehrbüe kumma. Wo d Zitt vu dr Militärpflìcht kumma gsìì ìsch, ìsch dr Auguste Lustig ìns 3. Regimant vu da Lanciers gànga. Zum Glìck hàt'r därt ìn dr Militärmüsik känna spìela, denn s Militärlawa hàt ìhm gàr nìt gfàlla. Ar hàt sìch liawer um Müsik, Gedìchta un Nàtür ìntressiart...

Noh sìwa Johr Militärdianscht ìsch'r andlig uf Milhüüsa zruckkehrt. Do hàt'r fànga à dìchta, uf Frànzeesch un uf Hochditsch.

Ar hàt àls Retoucheur bi'ma Milhüüser Fotogràf gschàfft: ìm Àtelier Kohler-Dietz. Mìt 27 Johr hàt'r d Sophie Emilie Thys ghirota; sa han a Maidla bikumma. D Fàmìlia hàt ìm Àrweiterviartel gwohnt, dr Auguste Lustig hàt do a zìmlig riawig Lawa verbrocht, mìt sinera Fràui un sim Maidla. Àls Schrìftsteller hàt'r wohl luschtiga un kurzwilliga Gedìchter gschrìewa, ìm Àlltàg ìsch'r àwer kè so luschtiger Mànn gsìì: ar ìsch diskret gsìì, ar hàt wia-n-a eifàcher Àrweiter glabt un as hàt ìhm hàuiptsachlig ìn dr Nàtür un ìn sinera Fàmìlia gfàlla. Leider hàt'r aui Gsundheitsorga ghàà: ar hàt àn Asthma glìtta, ar hàt pràwiart sina Lunga z heila àwer mìt da Johra ìsch'r doch làngsàm schwächer worra.

Ànna 1870, wo s Elsàss ditsch worra ìsch, hàr dr Auguste Lustig sina elsassischa Identität spiira erwàcha; dàs Gefühl hàt a manker Elsasser empfunda. Vu därt àb hàt dr Lustig Gedìchta uf Elsassisch gschrìewa.

Ànna 1875, mìt 35 Johr, hàt'r a Büech uf Milhüüserisch Dialekt veräffentligt: ""Luschtige Milhüserditsche Vars"". Drèi àndra Gedìchterbiacher sìn nochhar noch üssakumma.

Ànna 1879, ìm ehmàliga milhüüser Theàter "Cercle Mulhousien", ìsch si erschta Theàterstìckla ufgstellt worra: ""Drei schwarze Liebschafte"". 's hàt vìel Elfolg ghàà.

Dr Auguste Lustig hàt ìm Gànza 25 Theàterstìckla uf Elsassisch gschrìewa.

Ànna 1889 hàt'r a Grippe bikumma, wo-n-ìhm vìel gschàda hàt. Schwàch un miad, hàt'r noh dam müeßa hàlta mìt schàffa. Àm 2. Janner 1895 ìsch'r gstorwa; fer ìhn ìsch's a Erleesung gsìì.

A Grupp vu sina Frìnd hàt si gànza Wark wìder veräffentligt. Ànna 1896 sìn zwei Biacher üssakumma, bi dr Büechdruckarèi J. Brinkmann z Milhüüsa:

A. Lustig's sämtliche Werke. Mülhausen i. Els. J. Brinkmann
Mehrera Uflàga sìn noochhar noch veräffentligt worra.

Sina Frìnd han aui a Stele uf sim Gràb lo màcha, ìm Milhüüser Kìrchhoff. Do druf steht eins vu sina Gedìchta, wo-n'r sajt wia-n-ìhm s Lawa schwar worra ìsch: 

<poem>
"Dr einzig Wunsch, wo-n-i noch hätt,"
"Thàt alles ferig mache:"
"Ischlofe rüehig z'Nacht im Bett"
"Un nimmig meh verwache !"
</poem>



</doc>
<doc id="25108" url="https://als.wikipedia.org/wiki?curid=25108" title="Wallburg Kegelriss">
Wallburg Kegelriss

D Wallburg Chegelriss, au "Burg Ehrestette" gnännt, isch e abgangeni Burg bi Ehrestette, eme Ortsdeil vu dr Gmei Ehrechilche im Landchreis Bryysgau-Hochschwarzwald z Bade-Wirttebärg. Si isch uf eme Buckel 2600 Meter sideschtlig vu dr Ortschaft göäge.

Di ehmolig Burgaalag isch e trapezfermigi Ringwallaalag gsi uf ere Fleichi vu 16 ha. Dur Fund isch si in d Latènezyt datiert wore. Deil vum Wall sin no erhalte.




</doc>
<doc id="25109" url="https://als.wikipedia.org/wiki?curid=25109" title="Burg Amoltern">
Burg Amoltern

D Burg Amoltere isch e abgangeni Burg sidlig vu Amoltere, eme Ortsdeil vu dr Stadt Ändinge am Kaiserstuel im Landkreis Ämmedinge z Bade-Wirttebärg.

D Burg isch im 13. Johrhundert böue wore. Wahrschyns scho am Änd vum 13. Jh. isch si gschlisse wore. Anne 1973 sin bi Flurbereinigunge Fundamänträscht vu dr Burg gfunde wore.




</doc>
<doc id="25110" url="https://als.wikipedia.org/wiki?curid=25110" title="Burg Bahlingen">
Burg Bahlingen

D Burg Bahlinge isch e abgangeni Burg z Bahlinge am Kaiserstuehl im Landkreis Ämmedinge z Bade-Wirttebärg. Si isch im obere Deil am weschtlige Ort vu dr Gmei gläge.

Vu dr ehmolige Burgaalag isch hite nyt me erhalte.




</doc>
<doc id="25113" url="https://als.wikipedia.org/wiki?curid=25113" title="Burg Broggingen">
Burg Broggingen

D Burg Brogginge isch e abgangeni Burg bi Brogginge, eme Ortsdeil vu dr Stadt Härwelze im Landkreis Ämmedinge z Bade-Wirttebärg. Si isch wahrschyns nordweschtlig vu Brogginge im Gwan „Bürklin“ gläge. 

Si isch im 15. Johrhundert böue wore un anne 1547 s erscht Mol gnännt wore. Vu dr ehmolige Burgaalag isch hite nyt me erhalte.




</doc>
<doc id="25114" url="https://als.wikipedia.org/wiki?curid=25114" title="Bürgle (Köndringen)">
Bürgle (Köndringen)

S Birgli, au "Burg Kendringe" gnännt, isch e abgangeni Burg bi Kendringe, eme Ortsdeil vu dr Gmei Däninge im Landkreis Ämmedinge z Bade-Wirttebärg. Si isch uf eme langgstreckte spornartige Bode vum Gwan „Bürgle“ 500 Meter eschtlig vu Kendringen gläge.

Die Hecheburg isch wahrschnys vu dr Herre "von Köndringen" böue wore un isch s erscht Mol anne 1111 as Sitz vu dr Herre vu Kendringe gnännt wore. In dr erscht Herlfti vum 14. Johrhunderts wird si im Dännebacher Gieterbuech gnännt. D Burg isch im 14. Johrhundert gschlisse un derno ufgee wore. S Birgli isch eini vu dr friejeschte Burge im Bryysgau

D Aalag het e Flechi gha vu 35 x 30 Meter. Vu dr ehmolige Burgaalag isch nyt me erhalte. Uf dr Flechi stehn hite Räbe.




</doc>
<doc id="25115" url="https://als.wikipedia.org/wiki?curid=25115" title="Burg Denzlingen">
Burg Denzlingen

D Burg Dänzlinge, au "Burg Maurach" gnännt, isch e abgangeni Burg bi dr Dänzlinge im Landkreis Ämmedinge z Bade-Wirttebärg. D Spornburg isch an an dr Stell vu dr St. Severins-Kapälle uf em eschtliche Sporn vum Mauracher Bärg uf rund 250 Meter iber dr Normalnull.

D Burg Dänzlinge isch wahrschyns im 12. Johrhundert vu dr Herre "von Denzlingen" böue wore. In däre Zyt isch si au s erscht Mol gnännt wore. Vu dr ehmolige Burgaalag sin hite no zwee Halsgräbe erhalte.




</doc>
<doc id="25119" url="https://als.wikipedia.org/wiki?curid=25119" title="Ortsnamen in Bayerisch-Schwaben">
Ortsnamen in Bayerisch-Schwaben

In däre Lischt het s d Dialäktnäme vu Ortschafte im bayerische Regierigsbezirk Schwabe. Ortsname us de reschtlichi Alemannische Biet cha mer uf Alemannischi Ortsname finde.
















</doc>
<doc id="25124" url="https://als.wikipedia.org/wiki?curid=25124" title="Burg Hünersedel">
Burg Hünersedel

D Burg Hienersedel isch e abgangeni Burg bi dr Stadt Elzach im Landkreis Ämmedinge z Bade-Wirttebärg. 

S isch nyt wyters bekannt driber, wär die Burg het böue loo. Au d Zyt vu dr Nutzig isch nit klar. Vu dr ehmolige Burgaalag isch hite nyt me erhalte.




</doc>
<doc id="25125" url="https://als.wikipedia.org/wiki?curid=25125" title="Burg Kastenbuck">
Burg Kastenbuck

D Burg Kaschtebuck, au "Kaschteschlessli" oder "Kaschtehofe" gnännt, isch e abgangeni Burg bi Bleiche, eme Ortsdeil vu dr Stadt Härwelze im Landkreis Ämmedinge z Bade-Wirttebärg. Si isch im untere Beryych vum Nordoschtabhang unterhalb vu dr Kirnburg in "s Meiers Wäldeli" im Gwan „Kaschtebuck“ in dr Nechi vu dr Mattemihli un em Kirnhalterhof.

Die Durmhigelburg isch im 12. Johrhundert böue wore. S erscht Mol gnännt wore isch si in ere Urkund vum 16. Juli 1203, wu ne "Rudolf von Castilhoven" im Zämmehang mit "ambo cellerarii domni Bvrchardi de Osinberc" (Burkhard von Üsenberg) gnännt wird. D Burg wird "Castri Chornbere" gnännt. Im Johr 1403 wird si as "Castilhovin" gnännt. Die Burg isch dr Stammsitz gsi vu dr Meier "von Kastenhofen". Si isch anne 1999 dur Vermässige uf eme Burgareal vu 60 mol 40 Meter noogwise wore mit eme Durmhigel am sidlige Eck. Wahrschyns isch si e Vorgängeraalag vu dr Kirnburg gsi. Im 19. Johrhundert sin no Räscht vun eme Durm z sähne gsi. Hite isch vu dr ehmolige Burgaalag nyt me erhalte.




</doc>
<doc id="25126" url="https://als.wikipedia.org/wiki?curid=25126" title="Burg Katenmoos">
Burg Katenmoos

D Burg Katemoos, au "Wachtbiel" gnännt, isch e abgangeni Burg bi Katzemoos, eme Ortsdeil vu dr Stadt Elzach im Landkreis Ämmedinge z Bade-Wirttebärg. Si isch im Gwan „Wachtbiel“ gläge circa 500 Meter sideschtlig vu Katzemoos.

Wahrschyns isch si im Bsitz vu dr Herre "von Spitzenbach" gsi. Vu dr ehmolige Burgaalag isch hite nyt me erhalte.




</doc>
<doc id="25130" url="https://als.wikipedia.org/wiki?curid=25130" title="Bessiburg">
Bessiburg

D Bessiburg isch e abgangeni Burg bi Märdinge im Landchreis Bryysgau-Hochschwarzwald z Bade-Wirttebärg. Si isch im Dunibärg uf ere Bärgzunge nerdlig vum Dorf im Gwan "Bösenbürgle" gläge.

D Bessiburg isch vu dr Herre "von Merdingen" böue wore. Anne 1456 isch s erscht Mol gnännt wore ("uff Bessiburg ob dem umsweiff"). 1507 wird si as "Besebürglin" gnännt. Vu dr Burgaalag isch hite nyt me erhalte.


 

</doc>
<doc id="25133" url="https://als.wikipedia.org/wiki?curid=25133" title="Gabathuler">
Gabathuler

Gabathuler isch e Schwyzer Familienamme. Är chunnt sälte au in dr Schryybwyys 'Gabatuler' vor,

Dr Name "Gabathuler" chunnt noch em Schwyzer Familienämmebuech vu Malans, eme Dorf, wu hite zue dr Gmei Wartau im Sanggaler Rhintl ghert. Bis am Aafang vum 20. Johrhundert losst er sich numme dert noowyyse. 

Vu Wartau uus sin Lyt mit em Namme "Gabathuler" au in anderi Biet vu dr Schwyz uusgwanderet un hän sich in andere Ortschafte yyburgere loo. Noch em Familienämmebuech findet mer Burger mit em Namme "Gabathuler" syt 1942 z Züri, syt 1946 z Wädischwil un syt 1960 z z Vervey VD. Hitte chunnt dr Namme in vile Gegnige vu dr Schwyz vor, vor allem im Kanton St. Galle, im Kanton Züri un im Bünderland.



Hittigi Verbreitig vum Namme "Gabathuler" in dr Schwyz uf verwandt.ch 


</doc>
<doc id="25137" url="https://als.wikipedia.org/wiki?curid=25137" title="Burg Kenzingen">
Burg Kenzingen

D Burg Känzinge isch e abgangeni Burg sidlig vu dr Stadt Känzinge im Landkreis Ämmedinge z Bade-Wirttebärg. Si isch im Gwan "Eyerkuchen" in dr Flustickli „Burgbrunnen“ un „Vorm Burgbrunnen“ gläge.

Anne 1094 isch d Burg as "„castrum Cancingen“" s erscht Mol gnännt wore. D burg isch im Bsitz vu dr Herre "von Üsenberg" un vu dr Herre "von Kenzingen" gsi.

Vu dr ehmolige Burgaalag isch hite nyt me erhalte. Uf em Burggländ stoht e chlei Steihyysli mit eme hostorisch gstaltete Stapflegibel, wu im Dialäkt „Kuppelburg“ gnännt wird.




</doc>
<doc id="25138" url="https://als.wikipedia.org/wiki?curid=25138" title="Burg Kiechlinsbergen">
Burg Kiechlinsbergen

D Burg Kiechlischbärge isch e abgangeni Burg sideschtlig vu Kiechlischbärge, eme Ortsdeil vu dr Stadt Ändinge am Kaiserstuel im Landkreis Ämmedinge z Bade-Wirttebärg. Si isch in dr Gwan „Burg“ un „Auf der Burg“ gläge.

Bi Uusgrabige in dr Johr 1979 bis 1980 uf em Bärghigel sidlig vum Schloss isch Fundamäntmatrial vun ere mittelalterlige Burg gfunde wore. Vu dr ehmolige Burgaalag isch hite nyt me erhalte.

Wahrschyns ghert des Fundamänt zuen ere Higelburg vu dr Kiechlischbärger Herre "von Küchlin". Si hän im Namme vum Chloschter Andlau d Grichtsbarkeit uusgiebt zerscht as Untervegt, speter as Vegt, vu dr Üsenberger. Die Higelburg isch in dr erschte Helfti vum 13. Johrhundert uusböue wore.




</doc>
<doc id="25139" url="https://als.wikipedia.org/wiki?curid=25139" title="Alte Limburg">
Alte Limburg

Di Alt Limburg isch e abgangeni Burg uf em Limberg, eme Uuslaifer vum Kaiserstuel, 40 Meter iber em Ryy uf em Baan vu dr Gmei Saschbe am Kaiserstuel im Landkreis Ämmedinge z Bade-Wirttebärg.

Wänn die Hecheburg entstande isch, isch nit sicher. Uf dr Ebeni sin chleini Räscht vu ehmolige keltische Ringwäll z sähne. Wahrschyns isch uf em Burgplatz friejer e remisch Kaschtäll gsi. Im 11. Johrhundert isch wyter weschtlig e neji Burg böue wore, di Nej Limburg. Fir s Johr 1078 isch beleit, ass dr "Bertold I. von Zähringen" uf dr Limburg gwohnt het, s isch aber nit klar, eb des di Alt oder di Nej Limburg gsi isch.

D Burg isch fir Iberwachig vum Ryyibergang do gsi un het e Runddurm gha mit eme Durmässer vu 5 Meter. Vu dr ehmolige Burgaalag sin no Fundamänt vum Durm un Wäll erhalte.




</doc>
<doc id="25141" url="https://als.wikipedia.org/wiki?curid=25141" title="Emil Kübler">
Emil Kübler

Dr Emil Kübler (* 16. Abril 1909 en Honau – der Ort gheert heit zor Gmoid Lichtastoi em Landkreis Reitlenga - † 8. Mai 1981 en Bad Boll) isch a deitschr Kombonischt ond Kirchamusiker gwäa.

Em Emil Kübler sei Vaddr isch Pfarrer en Honau gwäa. So isch’r scho als kloiner Bua fescht mit dr Kirch vorbonda gwäa. Als Schialer hot’r drvo draimt, emol a beriimtr Pianischt oder Schauspiiler zo werda. Deshalb hot’r noch em Abidur en Stuegert an dr Musikhochschuel ogfange, Klaviir ond Orgl zo studiira. Neabaher hot’r au no Schauspiilondericht gnomma. Langfrischtig durchgsetzt hot sich abr sei Hang zor Kirchamusik.

1941 isch’r zom Kriag eizoga worda. Sein Dinscht an dr Front hot abr grad emohl oi Johr dauret, bis em deet sei reachda Hand – net dr Arm, wia mr manchmol leasa koo – abgrissa worda isch. Fir en Musiker, wo gwohnt ischt, mit zwoi Hend a Instrument zo spiila, isch der Oofall natiirlich a Kadaschtrof gwäa. Spätr hot’r des Schicksal en seim Gedicht „Schmerz und Überwindung“ verarbeitet. Abr au drhoim en Musberg em Landkreis Esslenga isch’r vom Kriag et vorschont bliiba: Zwoimol hend en seim Haus Bomba eigschlaga. Noh während-em Kriag hot en dr Degerlocher Dekan Hermann Kopp zom hauptamtlicha Bezirkskirchamusikwart fir da ganza Filderbezirk ernannt. 

Weil abr des Wort „Wart“ fir da Emil Kübler noch em Kriag mit ma Gschmäckle aus dr Nazizeit behaftet gwäa ischt, hot dr oifach sei Berufsbezeichnong aagändret en „Bezirkskantor“. Dean Titl geit’s heit noh. Mr ko also saga, dass dr Emil Kübler dr erschde Kirchabezirkskantor en Wirteberg gwäa ischt. Der Bezirk vo Degerloch ischt – vergleicht ma’n mit heit – riisagrauß gwäa: er hot vo Degerloch bis Esslenga ond Nirdenga greicht. Jeden Chor hot’r mit seim Fahrrädle aufsuecha missa. Weil d Oforderonga vo de Sänger hegscht ondrschiidlich gwäa send, hot’r neie Chorsätz komboniert, vo saumäßig leicht bis kreizschwer. Weil’r s herkemmliche Nodamatrial mit oira Hand uf dr Orgl net spiila hot kenne, isch em nix andrs iibrig bliiba, als des gengige Repertoar fir de lenk Hand ond Doppelpedal zo bearbeida. 

1973 isch dr Emil Kübler en Ruhestand ganga ond bald drnoch mit seira Frau noch Auschdralia ausgwandret. Trotzdem hot’r da Kontakt zo seira Hoimet beibhalda ond ischt emmr mol wiidr ens Schwobaland zruckkomma, so au em Johr 1981, wo-n’r bei dr Evangelischa Akademii Bad Boll en Vortrag iibr Auschdralia hot halda wella. So weit isch’s abr nemme komma, weil’r kurz vor seim Vortrag gschtorba isch.

Sei letschda Ruah hot dr Emil Kübler uf em Kirchhof vo Musberg – des ischt heit a Stadtdoil vo Leifelda-Echderdenga – gfonda.





</doc>
<doc id="25147" url="https://als.wikipedia.org/wiki?curid=25147" title="Wiener Sängerknaben">
Wiener Sängerknaben

D Wiener Sängerknaben (WSK) sin en Öschtrycher Buebekoor vo Wien. Är isch 1498 gründet wore.<br>
D Buebe singe normalerwys Musig vom Wolfgang Amadeus Mozart, em Schubert, em Strauß, un tradizionelli und Wiehnächtsliedär.

D Uffgab vo dr urschbrünglich zirka 14 bis 20 Chinder isch d musikalische Gschdaldung vo dr hellige Messe gsii.<br>
Hütt gid s 100 Knabe uffdeild uf vier Köör. Als Üebigsstätte un Indernad diend em Koor sytt 1948 s Palais im Wiener Augarde.

Unverkennbar sy d Knabe durch ihri Madrosehäs während dr Konzärt.




</doc>
<doc id="25161" url="https://als.wikipedia.org/wiki?curid=25161" title="Gaby (Aostatal)">
Gaby (Aostatal)

Goaby (französisch "Gaby," frankobrovenzalisch "Goby," im Titsch vù Greschonei "Goabi," im Töitschu vù Éischeme "Uberlann;" s Idaliänisch verwändet iebligerwiss de französisch Name) isch e Gmeind ìm Lysdaal ìm Norde vù Idalie.

Goaby lìt ìm Lysdaal am Monte Rosa („Gletscher“), 17 Kilomeeter vù Martinsteg. Nochbergmeinde sìn Éischeme ùn Greschonei zer Chilchu. S Ortszändrùm lìt ùf 1040 Meeter ǜber em Meer, de höchst Punkt isch ùf em Berg Neryschthuare (Mont Néry, 3.075 m).

Zämme mìt Gressoney-Saint-Jean, Gressoney-la-Trinité ùn Issime ghöört Goaby zù de Unité des communes valdôtaines Walser. D Nochbergmeinde sìn Andorno Micca (Brovinz Biella), Brützu (Brovinz Aostatal), Callabiana (Brovinz Biella), Gressoney-Saint-Jean, Issime (beidi Brovinz Aosta), Piedicavallo (Brovinz Biella), Rassa (Brovinz Verceil) ùn Sagliano Micca (Brovinz Biella). Zù Goaby ghöre d Wiler Chef-lieu, Zappegly, Pont-de-Trenta, Crusmato, Bouri, Gattinery, Yair Desor, Tzen de la boa, Serta Desor, Serta Desout, Voury, Rubin, Zuino, Chanton Desor, Chanton Desout, Niel ùn Gruba.

Langi Zitt hät Goaby zù Issime ghöört ùn de Name "Issime-Saint-Michel" odder "Uberlann" drage. 1952 hät's de Statùs vù-ne-re selbständige Gmeind griegt. De Name "Goaby" chùnnt vùm Wort "Gabbio," was frieier e ùmzüünte Brivatbsìtz bezeichnet hät. "Uberlann" bidüttet eigetli hööcher glääges Dorf – hööcher us dr Sicht vù Éischeme.

Existurun nöit schriftini das zéllji van d'iestu lljöit das hen dschi pheen z'Überlann; ischt tellz das z'iest kantunh woa d'lljöit hen glebt séji gsinh Lihrla, woa ischt d'hoschtad van an maison forte, das dschi hen etwa broucht wi spittal wénn ischt gsinh la peste im 1630.

Z'duarf vam lann ischt dén gcheen Kiamourseyra, wi höit z'tagsch. Gut dar Vallaise en XVI siècle, z'lann ischt dén gsinh gsédduruts dar noble fammullju Troc-Drisquer das het kheen la maison forte Palatz, gmachiti en 1632, mu mat leesen la date gschribni in töitsch von d'vist.

Vür des siècles unner Éischeme, is het kheisse Issime-Saint-Michel, im 1952 Überlann ischt gcheen une commune einigi, wénn wol hejintsch aschuan kheen teilt di zwian perretschi im joar 1786 mit machun d'chilchu van Saint Michel Archange.

Éilu francoprovençal inter Greschonej un Éischeme, z'Überlann ischt auch z'kantunh Nijl, woa lannhuscht hen dschi kheen aréchturut d'walserlljöit das hen gloan an trassu im schwétze un in architecture, doa sén vill stoadla, ketschi stein un holz.

Van in Nijl, woa ischt a verousege wasserprunh z'28 meischtera, mat mu parturun um goan za vurku das a voart hen dinut um chaufen un varchaufen im Biellais un Vercellais.

D'Gmeind bstoht zù me-ne große Deil ùs Wald ùn isch vù Gebirgsbäch durchzoge. Dank de entspannte Atmosphäre, wùù doodurch vile vermìttelt wird, ùn au dank de güete Luft ìm Ortschern wie au ìn de Wiler, ergänzt durch e früschs, abber druches Klima, isch si e bliebts Touristeziil ìm Sùmmer, abber durch d'Nööchi zù de Skigebiet "Wissomattò" (Weißmatten) z Gressoney-Saint-Jean ùn "Monterosa Ski" z Gressoney-La-Trinité werre au ìm Winder Touriste aazoge.

D'Gmeind hät ǜber Johrhundert hìì e Sproochgmeinschaft bewahrt, wùù Valdôtain, e Dialäkt vùm Frankobrovenzalisch, schwätzt. D'Sprooch hät allerdings durch d'Nööchi zù Issime witter bergab ùn Gressoney-Saint-Jean witter bergùf e Iiflùss vù de düttsche Dialäkt erfahre, was mer ìn e baar Toponym (Crusmato, Niel, Halberpein, Palatz etc.) wie au ìn e baar Wörter hǜt no siht. Au e Iiflùss vù de Salasser, de Vorfahre vù de Valdôtain-Sprächer, isch z seh. Ìm gliiche Daal wird au s Walserdüttsch gschwätzt, wùù ìm Wiler Niel ìn de 50er-Johr durch d'Ussbreitig vùm Frankobrovenzalisch ussgstorbe isch. Am witteste verbreitet sìn abber Französisch (45,25% Müetersproochler) ùn Idaliänisch (41,03% Müetersproochler). Usserdèm schwätze ca. 6 Brozänt vù de Lütt Piemonteesisch.

Anne 2001 hät d "Fondation Émile Chanoux" in Zämmenarbet mit em "Centre d'Études Linguistiques pour l'Europe" un dr "Università degli Studi di Trento" di soziolinguistisch Situation vo allne Gmeine im Augschtdal untersuecht. Doderzue isch im Septämber un Oktober 2002 e Froogebooge verschickt woore. Vo Gaby sin 70 Froogebeege wider retuurchuu.

D'Drachte, wùù d'Fraue vù Goaby aaghaa hän, isch sällem ùs de Savoie, vù wùù uss vili Arbeter iigwandert sìn, durchuss ähnlig. Bìs ìns 19. Johrhundert isch si nùme an-e-re Hochzitt drait ùn nooch em Dood vù de Bsìtzerì hìì gmacht worre. Viilmool isch es vù Hand gnaajt worre zùm s eimoolig mache ùn zùm em eigeni Merchmool verleihe. Au isch an de Dracht di soziali ùn wirtschaftligi Situation z seh gsìì. Spöter isch d'Dracht usser Hochzitte au zù andere Aaläss drage worre ùn isch au e Zeiche defǜr gsìì, dass mer d'Sìtte kännt hät. Jeedi Frau hät vù de Händler, wùù durch s Dorf dùùre zoge sìn, Rubine, Posamenteriie ùn Side chauft mìt em Ziil, s Kostüm noo eimooliger z mache ùn sälli vù andere Lütt z ǜberdräffe. Frieier sìn Stoff ùs em Ussland fǜr d'Dracht chauft worre, während normali, iiheimischi Stoff fǜr di normali Chleidig vorgseh gsìì sìn. Di sälber schwarz-wissi Chleidig isch mìt Dekoratione wie Rubine ùn Spìtze bunter gmacht worre.



</doc>
<doc id="25162" url="https://als.wikipedia.org/wiki?curid=25162" title="Kirchhofen (Breisgau)">
Kirchhofen (Breisgau)

Chilchhofe im Brisgau isch e Ortsdeil vu dr Gmeind Ehrechilche am Südrand vum Schimbergmassiv, guet 15 km siidlich vu Friburg im Brisgau im Landchreis Brisgau-Hochschwarzwald.

Chilchhofe bestoht us Chilchhofe sälber sowie ussem - wie die Inge-Namme scho sait - wohl äldere Ambrige, wo sich widerum in Ober- un Underambrige ufdeilt. Weschtlich vu Underambrige lit s'Gwerbebiet Nidermatte, wo erscht nochem Johr 2000 entstande isch.

Dr Chilchhofemer Bann isch verhältnismässig gross bestoht us drei uverbundene Deilsticker. Zum eine dr Weschtdeil mit Chilchhofe, Ambrige un allene Räbe (so au am Batzeberg), wo am Hohfirscht an dr Hohbannstei grenzt, un zwei grossi Deiler im Oschte, durch Ehrestetter Bann vunenander un vum Weschtdeil drennt, wo us Wald bestehn un im Schwarzwald liige.

Chilchhofe het sich am 1. Jänner 1973 mit Ehrestette zue Ehrechilche zämmegschlosse. Es het - anderscht wie die 1974 igmeindete Ortschafte Norschige, Scherzige un Offnadinge - kei eigene Ortsverwaldig.

Ehrestette un Chilchhofe werre zämme vum neje Rothus us verwaltet, wo im neje Gmeizentrum lit. Säll het mer uf d'Ortsgrenze zwische Ehrestette un Chilchhofe baut.

Obowhl middlerwil baulich anenandergwachse bestoht noch immer e grossi Rivalität zwische Ehrestette un Chilchhofe. So isch die us wirtschaftlicher Not - zwei Hageljohr hinderenander - anno 2006 erfolgt Fusion vu dr beide Winzergnosseschafte anno 2009 de facto gschiteret, wo's zum Schwur kumme isch, welli WG ner jetz schliesse sott. Säll isch dr Chilchhofemer Cheller gsi, was zue dr Kündigung vu iber 100 ha Räbe vu Chilchhofemer Winzer bi dr WG Ehrechilche gfüehrt het.

Dr erst schriftlich Hiwiis fer e Besidlig vu Chilchhofe findet mer anno 805. Dr Namme Chilchhofe wird erstmols in ere Urchunde vu anno 1087 erwähnt. Als Wallfahrtsort un Sitz vu dr Lehnsherre isch Chilchhofe im Middelalder dr Middelpunkt fer e grösseri Azahl vu umligende Ort gsi. E Reihe vu Adelsgschlechter vum Brisgau sin nochenander Lehnsherre vu dr Herrschaft Chilchhofe gsi. Währendem Drissigjährige Chrieg hän schwedischi Truppe 1638 e Grossdeil vu dr männliche Bevölchrig vu Chilchhofe un Pfaffewiler massakriert. Nooch dr mündliche Volksyberliferig sin d'Opfer (öppe 300 Männer) bi lebendigem Liib in ere Wipressi im Chilchhofer Schloss z'Dod trottet worre.

Chilchhofe isch au nooch dr Reformation bi Öschterich un demit katholisch bliibe, Es isch noch hit e lokal beditsame Marie-Wallfahrtsort.


Dr Lazarus vu Schwendi isch anno 1583 in sinem Chilchhofemer Schloss gstorbe.


</doc>
<doc id="25164" url="https://als.wikipedia.org/wiki?curid=25164" title="Gaby">
Gaby

Gaby isch


</doc>
<doc id="25167" url="https://als.wikipedia.org/wiki?curid=25167" title="Hagenau">
Hagenau

Hàwenàu oder Hàjenöi (frz. "Haguenau", dt. "Hagenau") ìsch a Stàdt ìm Elsàss, ungfahr 25 Kilometer ìm Norda vu Stroßburi, 50 Kilometer Südwetschlisch vu Kàrlsruh un 75 Kilometer Südäschtlisch vu Sààrbrìcka. Noch Bevälkerung ìsch's d viartgreeschta Stàdt vum Elsàss un d zweitgreeschta Stàdt vum Unterelsàss.

D Stàdt ìsch dr Sìtz vum Arrondissement un s Hàuiptort vum .

Hàwenàu lìegt àn dr Moder un hàt ìn sim Gebìet dr Hàwenàuier Wàld; s Gebìet vu Hàwenàu ìsch sehr groß, dr greescht ìm Elsàss. Da Wàld màcht a geogràphischa Granza fer d Region wo ìm Norda vum Wàld lìegt: dia Region heißt "Outre-Forêt" uf Frànzeesch, uf Elsassisch "Hìnterm Wàld". (Dr elsassischer Dialekt, wo dert gsprocha wìrd, ìsch nìmm Àlemànnisch, àwer Frànkisch.)

D Ursprung ìsch a Jàgdgebìet uf'ra Ìnsel uf dr Moder, wo ìn de Herzoga vu Schwowa gheert hàt.

Àm Àfàng vum 12. Johrhundert hàt dernoh do dr Frìedrìch II. dr Eiàuigig a Wàsserburg gebàuia. Si Suhn, dr Kaiser Frìedrìch I. Barbarossa hàt a Pfàlz drüs gmàcht un hàt d Stàdt Hàwenàu grìndat.

Zitter 1262 ìsch Hàwenàu a frèia Stàdt gsìì. Àm 28. Àuigscht 1354 ìsch dr Zehnstädtebund ufgstellt worra un Hàwenàu ìsch derbii gsìì, àss Hàuiptstàdt. Ànna 1648 ìsch dr Weschtfàlischer Frìeda unterschrìwa worra; do hàt Hàwenàu si Stàtus às frèia Stàdt verlora. D Städter vum Zehnstädtebund sìn mit dam nìt iverstànda gsìì un han Wìederstànd dergega gmàcht. Ànna 1680 hàt sa àwer dr Keenig Ludwig XIV. unterworfa; do ìsch Hàwenàu verbrennt worra, durch d Truppa vum Generàl de Monclar, ànna 1677.

Ànna 1871 ìsch Hàwenàu ditsch worra. Uf Ditsch schribt ma si Nàma "Hagenau", d ditscha Üssproch ìsch fàscht gliich wia uf Frànzeesch.

Nohnem Erschta Waltkriag ìsch's wìeder frànzeesch worra.

 vun Hàwenau ìsch . Hàwenau ghert zem Kommünàlverbànd .

Dr elsassisch Dialekt vun Hàwenau ghert zem Owerrhinàlemànnisch.

Hàwenàu hàt a Pàrtnerschàft mìt dr Stàdt Landàu ìn dr Pfàlz (Ditschlànd).







Im Ortstail Mariethal stoht e Wallfahrtskirch, di ehmolig Klosterkirch vom Kloster Mariethal.



</doc>
<doc id="25169" url="https://als.wikipedia.org/wiki?curid=25169" title="Burg Malterdingen">
Burg Malterdingen

D Burg Malterdinge isch e abgangeni Burg bi dr Gmei Malterdinge im Landkreis Ämmedinge z Bade-Wirttebärg. Si isch uf eme Sporn im Gwan „Burg“ 1000 Meter sidweschtlig vum Dorfchärn gläge.

Vu dr ehmolige Burgaalag vu däre Hecheburg isch hite nyt me erhalte.




</doc>
<doc id="25170" url="https://als.wikipedia.org/wiki?curid=25170" title="Burg Nimburg">
Burg Nimburg

D Burg Nimburg isch e abgangeni Burg bi Nimburg, eme Ortsdeil vu dr Gmei Däninge im Landkreis Ämmedinge z Bade-Wirttebärg.

D Burg isch anne 1052 s erscht Mol gnännt wore. Si isch im Bsitz vu dr Herre "von Nimburg" gsi.

Dr Burghigel het e Durmässer gha vu rund 50 Meter. Vu dr ehmolige Burgaalag isch nume no dr Burggrabe erhalte. Hite stoht uf däm Higel s Nimburger Chriegerdänkmol.




</doc>
<doc id="25171" url="https://als.wikipedia.org/wiki?curid=25171" title="Burg Riegel">
Burg Riegel

D Burg Riegel isch e ehmoligi Burg bi dr Gmei Riegel am Kaiserstuel im Landkreis Ämmedinge z Bade-Wirttebärg.

D Grundstei vu dr Riegeler Kapälle sin um s Johr 969 böue wore. Im 12. Johrhundert isch vu dr Herre "von Roggenbacher" rund um d Kapälle e Burg böue wore, wu dr Üsenberger ghert het. D Burg isch zimli sicher gsi, wel si dur d Fliss vor Aagryfer gschitzt gsi isch.

Anne 1356 isch d Burg gschlisse wore. Im Johr 1399 isch die böufällig Burg as Steibruch gnutzt wore un mer het us dr Stei s Riegeler Schloss böue. Des stoht hite no in dr Leopoldstroß. S isch mittlerwyyli zue einzelne Wohnige umböue. Sogar unter dr Yyheimische isch des chum no bekannt, ass des friejer emol e Schloss gsi isch.

Im Johr 1465 isch di hitig Michaeliskapälle böue wore mit eme spotgotische Chor. Syt em 19. Johrhundert isch uf em 243 m hoche Michaelsbärg rund um d Kapälle ne schene Platz gschaffe wore, mit ere Ibersichtstafele un eme Rundblick bis zue dr Vogese un em Schwarzwald. Vu dr ehmolige Burgaalag isch hite nume no dr Grabe erhalte.




</doc>
<doc id="25191" url="https://als.wikipedia.org/wiki?curid=25191" title="Conradin Kreutzer">
Conradin Kreutzer

Dr Conradin Kreutzer (gebora am 22. Novembr 1780 em fürstebergische Meßkirch em heitiga Landkreis Sigmarenga, gschtorba am 14. Dezembr 1849 en Riga) isch a deitscher Kombonischt ond Kabellmoischtr gwäa.

Noch seira Geburt hot’r vo seine Eltra da Vornama „Konrad“ griegt, wo-n’r spätr zom „Conradin“ erweitret hot. Uf Wonsch vo seim Vaddr, emma Miller, hätt’r Theologii studiira solla, tatsächlich hot’r abr 1799 an dr Uni Freiburg em Breisgau mit Jura ôgfanga. Er hot abr bald gmerkt, dass dui Jurischderei nix fir en isch, ond scho a Johr spätr hot’r omgsaddlet uf d Musik, seira eigentlicha Begabong. Während seim Studium isch sei erschts kurz Sengspiil entstanda, "Die lächerliche Werbung". 

Em Altr vo 23 Johr hot’s da Conradin Kreutzer noch Wiin vorschlaga, wo-nem dr berihmde Johann Georg Albrechtsberger kombosidorische Feinheida beibrocht hot, wo-nem spätr vo graußem Nutza gwäa send. Em Johr 1812 hot’r firs Hoftheatr en Stuegert sei erschda graußa Opr gschriiba, "Konradin von Schwaben". Dui ischt so guet bei de Leit ôkomma, dass’r glei a feschda Ôstellong als Hofkapellmoischtr griegt hot. En dera Zeit en Stuegert hot dr Kreutzer Bekanntschaft gmacht mit-em schwäbisch-romantischa Dichterkreis, bsonders mit-em Ludwig Uhland, wo-ner mit em freindschaftlich vorbonda gwäa ischt. Etliche vo deam seine Gedicht hot’r vertont, teils fir Solostemma mit Klaviirbegleidong ond teils fir Männercheer. S bekanndeschde vo deane isch "Schäfers Sonntagslied", wo ôfangt mit "Das ist der Tag des Herrn".

1818 isch dr Kreutzer noch Donaueschenga omzoga, weils dortige Firschdahaus Firschdaberg grad an nuia Kabellmoischtr braucht hot. Lang hot’r s abr au deet et ausghalda, ond viir Johr spätr hot’s en wiidr noch Wiin zoga. Deet hot’r an vrschiidene Theater als Kabellmoischtr ond Hauskombonischt gwirkt, de lengscht Zeit am Kärntnertortheatr ond am Theatr en dr Josefstadt. 

Insgesamt hot dr Conradin Kreutzer oogfähr fuffzg Werk firs Theatr komboniirt. En deana herrscht dui tipischa Liederseligkeit vom Biidrmeier vor. De bekanndeschde send "Das Nachtlager in Granada" (meischdens hoißt’s falsch "Das Nachlager von Granada"), a zwoiaktiga Opr, ond d Schauspiilmusik zo dr Posse mit Gsang "Der Verschwender" vom Ferdinand Reimund. S "Nachtlager" ischt uf deitsche Bihna bis en dia Sechzgerjohr vom voriga Johrhondert emmer mol wiidr irgendwo ufgfiirt worda. Heit kennt ma do draus eigentlich bloß no des Chorlied "Schon die Abendglocken klangen", wo noh viil Gsangsvorei ond Kirchacheer en ihrem Repertoaar hend. S bekanntescht Lied aus em "Verschwender" isch des sognannte "Hobellied" ("Da streiten sich die Leut herum wohl um den Wert des Glücks").

En manche Goddesheisr wird noh hin ond wiidr sei "Missa in B-Dur", wo-ner em Kirchachor vo seira Hoimatstadt gwidmet hot, ufgfiirt. Weage deam wird se em Volksmund kurz "D Messkircher Mess" gnannt.








</doc>
<doc id="25192" url="https://als.wikipedia.org/wiki?curid=25192" title="Burg Limburg (Baden)">
Burg Limburg (Baden)

D Burg Limburg, au "Limpurg" oder "Alti Limburg" gnännt, isch e Burgruine uf eme Uuslaifer vum Kaiserstuel, em Limberg, 40 Meter iber em Ryy uf em Baan vu dr Gmei Saschbe am Kaiserstuel im Landkreis Ämmedinge z Bade-Wirttebärg.

D Limburg isch e Noofolger vu dr Alte Limburg, wu wyter eschtlig glägen isch. Di Nej Limburg isch wahrschyns im 11. Johrhundert vu dr Zähringer böue wore. Fir s Johr 1078 isch beleit, ass dr "Bertold I. von Zähringen" uf dr Limburg gwohnt het, s isch aber nit klar, eb des di Alt oder di Nej Limburg gsi isch. Di erscht sicher Nännig vu dr Neje Limburg in ere Urkund stammt vu anne 1215/21. Anne 1239 isch di Nej Limburg gnännt wore as "„castrum de Limberch“". Bsitzer sin no dr Zähringer d Grofe "von Freiburg" gsi, speter d Habsburger un vu 1498 bis 1590 d Grofe "von Tübingen", derno isch si wider an d Habsbuger chuu. Eb dr Rudolf I. vo Habsburg wirkli uf dr Limburg uf Wält chuu isch, isch nit ganz sicher. Wänn d Limburg zersterrt woren isch, isch nit bekannt, aber anne 1701 wird si as vollständig gschlisse gschilderet. Im Zweite Wältchrieg isch si 1945 bumbardiert wore.

D Burg isch fir Iberwachig vum Ryyibergang do gsi, fir dr "var zu Limperg", wu s erscht mol anne 1417 gnännt wird, aber scho friejer wichtig gsi isch. D Burg het e Runddurm gha mit eme Durmässer vu 5 Meter. Vu dr ehmolige Burgaalag sin no Fundamänt vum Durm, Muurräscht un Wäll erhalte.




</doc>
<doc id="25193" url="https://als.wikipedia.org/wiki?curid=25193" title="Eugen Zimmermann">
Eugen Zimmermann

De Eugen Zimmermann (* 19. August 1907 z'Villinge; † 12. November 1990 z'Lörrach) isch e dütsche Moler und Kunsterzieher gsi.

1907 isch de Eugen Zimmermann z'Villinge uf d'Wält chu. Zwische 1927 un 1932 het er an de Kunstakademie Karlsrueh unter em Georg Scholz, em August Babberger un em Hermann Gehri studiert, wu alli in de Zit vum Nationalsozialismus als „entarteti“ Künstler vu ihrem Lehramt entloh worde sin. 

Nach ere Zit an der Universität Berlin, wu er zwische 1937 und 1939 Kunstgschicht studiert het, isch er Lehrer am Hans-Thoma-Gymnasium z'Lörrach gsi. 1942 het er bim Wilhelm Pinder in Berlin promoviert, het aber dann bis 1945 zum Militär müesse. D'Tätigkeit als Kunsterzieher z'Lörrach het er unterbreche müesse. 

Ab 1948 bis 1977 isch er wieder als Kunsterzieher am Hans-Thoma-Gymnasium gsi und isch Mitgliid im Künstlerkreis Lörrach gsi. 1990 isch er z'Lörrach gstorbe.

33 Werk vum Künstler sin im Museum am Burghof z'Lörrach usgstellt. De gegenständlichi, abstrahierti Molerei vum Zimmermann isch vum dütsche Expressionismus prägt gsi. Zum 100. Geburtstag het ihm s'Museum am Burghof e Einzelusstellig gwidmet, wu au e Katalog dezue gmacht worde isch. 

In de ExpoTriRhena, de Erlebnisusstellig vu de Drei-Länder-Region und ihrer Geschicht im Museum am Burghof, isch si Bild vum „Fischerdorf“ Rhiwiler vu 1948 duuerhaft usgstellt.




</doc>
<doc id="25194" url="https://als.wikipedia.org/wiki?curid=25194" title="Burg Alt-Neuenstein">
Burg Alt-Neuenstein

D Burg Alt-Nejestei isch e abgangeni Burg bi Lütebach im Ortenaukreis z Bade-Wirttebärg. Si isch rächts vu dr Ränch oberhalb vu dr Gmei gläge, wahrschyns im Lütebachtal, wu dr Vorder un dr Hinter Lütebach zämmecheme.

Die Hecheburg isch im 12. Johrhundert vu dr Herre "von Neuenstein" böue wore. Anne 1123 wird si s erscht Mol gnännt, im 14. Johrhundert isch si derno ufgee wore. Vu dr ehmolige Burgaalag isch hite nyt me erhalte.




</doc>
<doc id="25195" url="https://als.wikipedia.org/wiki?curid=25195" title="Burg Berghaupten">
Burg Berghaupten

D Burg Bärghaupte isch e abgangeni Burg bi Bärghaupte im Ortenaukreis z Bade-Wirttebärg. Si isch im Gwan „Am Burgstall“ uf eme bucke sidlig vu dr Gmei gläge. 

Vu dr ehmolige Burgaalag vu däre Hecheburg isch hite nyt me erhalte.




</doc>
<doc id="25196" url="https://als.wikipedia.org/wiki?curid=25196" title="Burg Bielenstein">
Burg Bielenstein

D Burg Bielestei, au "Bilestei, Bärgschloss" gnännt, isch e abgangeni Burg bi Zell-Weierbach, eme Ortsdeil vu dr Stadt Offeburg im Ortenaukreis z Bade-Wirttebärg.

Die Hecheburg isch im Gwan "Riedle" uf em Birgstei (Bielstei) uf rund 450 Meter iber Normalnull gläge, di gnau Lag isch nit bekannt. Wahrschyns het si as Fluchtburg dient. Si isch im Bsitz vu dr Herre "von Bilenstein" un isch im Buurechrieg zwische 1524 un 1525 gschlisse wore.

Von dr ehmolige Burgaalag isch hite nyt me erhalte.




</doc>
<doc id="25218" url="https://als.wikipedia.org/wiki?curid=25218" title="Burg Bierkeller">
Burg Bierkeller

D Burg Bierkäller isch e abgangeni Burg in Ortslag in dr Stadt Kähl im Ortenaukreis z Bade-Wirttebärg.

D Burg isch anne 1224 s erscht Mol gnännt wore. Si isch im Bsitz vu dr Herre "von Grostein" gsi, speter vu dr Herre "von Bock". No 1491 isch si gschlisse wore. 

D Burgaalag het e Flechi vu 38 mol 25 Meter gha. S Chällergwelb vu dr ehmolige Burg isch hite vun eme Wohnhuus iberböue. 




</doc>
<doc id="25219" url="https://als.wikipedia.org/wiki?curid=25219" title="Schloss Dautenstein">
Schloss Dautenstein

S Schloss Dutestei isch e ehmolig Wasserschloss bi Dutestei, eme Ortsdeil vu dr Gmei Seelbach im Ortenaukreis z Bade-Wirttebärg.

Die Diefburg us dr Stauferzyt het s glych Böuschema wie d Diefburg Lohr mit eme rächteckige Grundriss un vier runde Eckdirm un isch wahrschyns um um 1235 vu dr Rychsministeriale "von Dautenstein" böue loo wore. Die Wasserburg isch im Burechrieg gschlisse wore un anne 1594 vum Jakob von Geroldseck im Stil vu dr Spotrenaissance zur Residänz usböue wore. Anne 1633 isch im Dryssgjehrige Chrieg wider gschlisse wore. Wu s anne 1744 abbrännt isch, isch in dr zwote Helfti vum 18. Jh. s nej Herrehuus böue wore, 1826 e Fachwärchschyyre. 1812 het em "Philipp Carl von Schmidt" ghert, 1837 dr Grofe "von der Leyen".

S hitig Gebej isch im Privatbsitz un goht uf dr Nejböu us dr zwote Helfti vum 18. Jahrhundert zruck, s nimmt nume ne Deil vu dr ehmolige Aalag yy.

Dutestei isch in d Dänkmollischt vum Land Bade-Wirttebärg ufgnuu un isch anne vum Landesverein Badischi Heimet zum "Kulturerbe des Landes" erhobe wore.




</doc>
<doc id="25220" url="https://als.wikipedia.org/wiki?curid=25220" title="Burg Fischerbach">
Burg Fischerbach

D Burg Fischerbach isch e abgangeni Burg bi Hinterfischerbach, eme Ortsdeil vu dr Gmei Fischerbach im Ortenaukreis z Bade-Wirttebärg. Si isch bim Untere Rechgrabehof uf em „Buckel“ gläge.

Die Hecheburg isch im 13. Johrhundert vu dr Ritter "von Fischerbach" böue un anne 1240 s erscht Mol gnännt wore. Speteri Bsitzer vu dr Burg sin d Herre "von Ramstein" un d Herre "von Fürstenberg" gsi. Um 1506 isch d Burg gschlisse wore. 

Vu dr ehmolige Burgaalag isch hite no dr Halsgrabe erhalte.




</doc>
<doc id="25221" url="https://als.wikipedia.org/wiki?curid=25221" title="Edmonton">
Edmonton

Edmonton isch d Hauptschdat vo de Provinz Alberta z Kanada. Si ligt am North-Sasketchewan-Fluss und isch mit insgsamt 1,034,945 Ywohner – lut ere Volkszöuig – di zwoitgröscht Stadt vo Alberta und die sächstgröschti Stadt vo Kanada. Mit ere Gsamtflechi vo 683 km² het si eini vo de gröschte Flächine vo ganz Nordamerika, het aber au eini vo de nidrigste Bevölkerungsdichtine uf em Kontinänt überhaupt.

Wäutwit bekannt isch d Metropole für s sächstgröschte Ichaufszentrum vo de Wäut; vo 1981 bis 2004 isch es s gröschte vo de Wäut gsi. D Verchaufsflechi ligt bi 350.000 m², die gsamti Flächi by 500.000 m². De Bou het 1.2 Milliarde kanadischi Dollar kostet.


</doc>
<doc id="25223" url="https://als.wikipedia.org/wiki?curid=25223" title="Christoph Pfister">
Christoph Pfister

Dr Christoph Pfister (* 10. Oktober 1945 ds Bärn) isch ä Schwiizer Historiker und Outor. Är isch ä Verträter vor Chronologikritik u steit dermit i starchem Widerspruch zur akademisch-etablierte Gschichtswüsseschaft. Sini historische Vorstellige si prägt vo verschwörigstheoretische Argumänt. Hauptsächlich befasst sich dr Pfister mit gschichtleche und heimatkundliche Theme über d Schwiiz, bsungers aber ou mit dr Stadt und em Kanton Bärn. Dr Pfister wird mit sine These vor etablierte Forschigswält sälte erwähnt u denn ou pouschal abglehnt. Sini Stellig ir Nische vo de Aahänger vor Chronologiekritik isch äbefalls umstritte. Aber är fingt dört immerhin doch ä bitz meh Beachtig und Anerchennig.

Dr Christoph Pfister het sini Chindheit ir Stadt Bärn verbracht. Är isch dört als Suhn vom Robert Pfister, ämene Generalagänt, u dr Marie-Elise, geboreni Roos, uf d Wält cho. Ds Bärn isch är vo 1952 bis 1956 i d Primarschuel u aschliessend bis 1960 i d Sekundarschuel gange. Im Jahr 1960 isch är nach Fryburg im Üechtland züglet, won är bis zur 5. Klass a ds Kollegium St. Michael het chönne. Vo 1964 bis 1967 het sech dr Pfister anere Privatschuel u im Sälbstungerricht uf die Eidgenösseschi Matuur vom Typ A vorbereitet. Die Prüefig het är ds St. Galle im Septämber 1967 bestange, so dass är ab em Wintersemester 1967/68 ds Fryburg im Üechtland het chönne afaa studiere. Als Houptfach het dr Pfister nöieri Gschicht beleit und derzue d Näbefächer ir mittelalterliche Gschicht (Mediävistik) und historische Hilfswüsseschafte gwählt. Im Wytere het är no Vorläsige zu angerne Gebiet ar philosophische Fakultät bsuecht.

Im Jahr 1974 isch ihm bim Profässer Heribert Raab Promotion über ds Thema "Die Publizistik Karl Ludwig von Hallers in der Frühzeit 1793–1815" glunge. Als Universitätsassistent het är drufabe a sire Heimuniversität ä Zyt lang chönne wyterschaffe. Später, nachdem är nümme är Universität het chönne lehre, het är sech als Lehrer, Publizist u Privatforscher aagfange betätige. Ersch i de 1990er Jahre isch dr Pfister uf d Theme vor Gschichts- und Chronologiikritik gstosse. Är het sech i dere Zyt ou erstmals mit wytere Verträter us em düütschsprachige Ruum i Verbindig gsetzt. Im Zäntrum vo sim Interässe stö die historische Verhältnis und Errungeschafte vo sinere Schwiizer Umgäbig.

Als Hobbyzeichner het är scho als Jugendleche äs Flair entwicklet für Landschafte u Burge. Sini gstalterische Interässe het är so mit sim nöie und komplett unorthodoxe Gschichtsverständnis verbunge und uf eigeni Fuscht meist weni bekannti Burgstelle im Bärner Mittelland agfange inventarisiere. Die etablierti Burgeforschig cha mit em Pfister sim Wärch gar nüt aafa.

Über die nächste Jahr ewäg het dr Pfister sini historische Asichte no wyter radikalisiert. Gliichwohl het är glägentlech ir Schwiizer Press, meist mit nume regionaler Verbreitig, Ghör gfunge, wenn äs um weniger umstritteni Theme gange isch. Derzue het dr Pfister aagfange, Vorträg z halte u a Träffe vo angerne Chronologiikritiker in Düütschland z reise. So het är vorerscht no mit eim vo de Vorryter vo däm Thema, em Heribert Illig, ä Zämmearbeit gsucht. I däm sinere Zytschrift «Zeitensprünge» het dr Pfister denn ou Biiträg dörfe veröffentleche. Äs isch de aber um d Jahrtuusigwändi zum grosse Krach mit em Illig cho, u dr Pfister het sini Publizistik als Privatverleger müesse wiiterfüere. Vorübergehend het är chlineri Texte bim düütsche Verschwörigstheoretiker Gernot L. Geise u däm sinere Zytschrift «Synesis» chönne laa drucke. Ab em Jahr 2002 het dr Pfister regelmässig aagfange, eigeni Bücher z publiziere. Die meiste dervo tuet är nach wenige Jahr überarbeite u mit gänderetem Titel nöi usegää mit immer radikalere Phouptige zur Gschicht vo Bärn, dr Schwiiz und allgemein zur, sinere Aasicht na, völlig falsche etablierte Gschichtsschribig. Sini grosse Findbilder si denn ou die akademische Kreise vo de Historiker, Mediäviste und Archäologe. Är wätteret hüüfig uf sinere private Internetsite gäge si. Dr Pfister het jüngst em Georges Andrey si Bestseller "Schweizer Geschichte für Dummies" lektoriert und derbii sini chronologiikritische Asichte ungerbunge. Denn dr Andrey vertritt nach wie vor äs vollkomme orthodoxes Gschichtsbild vor Eidgenosseschaft. Dr Christoph Pfister läbt u schaffet ds Fryburg im Üechtland.

Die orthodoxi Yteilig vor Gschicht i prähistorisch, antik, mittelalterlech und nöizytlech lehnt dr Pfister ab. Är leit d Antike und ds Mittelalter als ei parallel verloufeni Epoche zäme inklusive dr Übergangszyt mit Humanismus und Renaissance. Für ihn faht die historisch korräkt belegbari Zyträchnig aasatzwys ersch ir Mitte vom 18. Jahrhundert a. Als sicheri Zytschwelle, wo d Ereignis mit chlinere Uusnahme als gsichert überliferet gälti, ligi am Aafang vor Französische Revolution.

Dr Pfister ghört zu de Katastrophischte und verträttet d Aasicht, dass mindestens Europa, dr Nach Oste und Nordafrika vo einere oder mehrere gwaltige Naturkatastrophe mit Vulkanusbrüch, Ärdbebe und Fluetwälle isch zerstört worde. Die Ereignis setzt är zytlech ungefähr i ds 16./17. Jahrhundert a. Als Folg dervo heigi d Lüt nid nume ihri Zivilisation nöi müesse ufboue, si heigi de ou ä nöii Religion erfunge, ä früechi Form vom Christetum mit vorzytleche Element drin. Ds Zäntrum, vo wo die Religionsbewegig usgange sigi, gseht dr Pfister ir Gägend vom hütige Neapel mit em Vesuv als göttlechem Bärg. Da i dere Aafangszyt kei verlässlechi Schriftlechkeit existiert heigi und entsprächend ou keini Schriftquelle über d Vorzyt dene Lüt damals zur Verfüegig stange sigi, heig me aagfange, uf Grund vo bestimmte System erstens Sidligsrüüm mit de Orts- und Flurnäme nöi z benenne und zwöitens e Chronologii vonere erfungene Gschicht nach numerologische Sinnzahle z schaffe. Die erfungeni Gschicht basiert nach em Pfister sinere Meinig uf wenige Vorlage, wo über mehreri Epoche ewäg i Variazione sigi widerholt worde. Derzue ghöri ou d Schaffig vo parallele Herscherdynastiie mit widerchehrende Pärsönlechkeite, wie öppe em Alexander em Grosse, wo zletscht als Vorlag für e Karl dr Küehni sölli dient ha. Als Chärnelement ligi däm Gschichts- und Herrscherfundus der Sagekreis um Troja z Grund, gloubt dr Pfister.

D Gschichtserfindig isch nach em Pfister sinere Uuffassig i de Aafäng vom 18. Jahrhundert vo es paar wenige Lüt i ganz Europa betribe worde. Namentlech im Joseph Justus Scaliger u Denis Pétau gseht är die zwo wichtigste Pärsone vo dere Fältschigsaktion. Entsprächend sigi Urkunde u Bouinschrifte, wone elteri Datierig phoupti, nüt angers als Fältschige, um längi, natürlech gwachseni Traditione vonere Historik und Geischteswält vorztüsche. Die tribendi Macht, wo hinger dere Aktion gstange sigi, so dr Pfister wyter, müessi im Römische Rych gseh wärde, wo sis Zentrum im hütige Frankrych gha heigi mit Paris als Houptstadt. Das Rych sigi de aber uf Grund vo Überdehnig vo sinere Machtusbreitig zerfalle. Eroberigszüg im Nache Oste sigi inere militärische Katastrophe gmündet. Nume d Eroberige uf em amerikanische Kontinänt und in Afrika heigi gemäss em Pfister sine Aasichte für lengeri Zyt chönne ghalte wärde. Um d Niderlag im Oste z verschleiere, heigi d Gschichtserfinder die Ereignis ine vil früecheri Zyt verleit. Nach orthodoxer Gschichtsschribig wäre die, so dr Pfister, mit de Chrützzüg glychzsetze. Uf dr angere Site stöngi d Eroberige vor Nöie Wält mit de Entdeckigsfahrte u Kolonisierige im Yklang, wenn ou zytlech äbefalls um bis zu 200 Jahr vorverleit.

I de antike Sprache Griechisch und Latin gseht dr Pfister zwo Kunstsprache, wo vor allem zur Verständigung im Römische Rych si bruucht worde. Griechisch heig sech aber nid lang chönne halte und sigi dür ds Latin abglöst worde, wüll das d Lüt eifacher heige chönne lehre u bruuche. Hebräisch als dritti u jüngsti Kunstsprach, wo ihri Düresetzig gemäss em Pfister ds Römische Rych massgeblich z Grund grichtet hätti, hätti als globali Verständigungssprach i de Beryche Kultus, Militär und Verwaltung sölle diene. D Widerstäng vo de ungerworfene Völker gäge die Idee, heigi aber das Vorhabe gstoppt. Drufabe heig sech die Hebräisch sprächendi Elite zrüggzoge u are eigene heilsgschichtleche Lehr festghalte, wo im hütige Judetum wytergfüehrt wärdi. Dr Pfister gloubt drum o uf Grund vo sinere unorthodoxe Sprachtheorie, no hüt chönni me vili hebräische Spure grad im düütsche, vorab im alemannische Sprachruum nachewise.

Für sini radikali und mit unerbittlechem Wahrheitsaaspruch vertreiteti Geschichtsanalyse und Chronologiikritik bringt dr Pfister ou etlechi Argumänt us dr Bou- und Technologiigschicht. Entgäge de othodoxe Lehrmeinige sigi d Fortschritte uf dene Gebiet dütlech schnäller gmacht worde als vo dr akademische Wält tradiert. Boute mit aaspruchsvollere Architektur sigi ersch nach Yfüehrig vom Mörtel möglech worde. Dä sigi aber, so dr Pfister, erst um 1700 erfunge worde. D Boustil vor Romanik, Gotik und Barock sigi ir Abfolg vo wenige Jahrzänt, i bestimmte Regione teils gar parallel, ygfüehrt worde. Är kritisiert de o hüüfig die härkömmlechi Lehr über d Bougschicht vo Chilche mit mehrhundertjährige Bouzyte als abnormal läng.

Dendrochronologii u Radiochohlestoffdatierig als Verfahre zur Alterbestimmig sigi, so dr Pfister, absolut unzueverlässig u drum nid z bruuche. Äs gäbi gegewärtig gar kei Müglechkeit, irgend e Stoff vom Alter här z bestimme, gloubt är wyter.

Im düütschsprachige Ruum het dr Pfister mit sim Buch "Die Matrix der alten Geschichte" bishär als Einzige äs umfassends, wenn o völlig umstrittnigs geschichtsanalytisches und chronologiikritisches Thesegebäude publiziert. Är verwärtet in dere Publikation vili Aasätz vo ältere, aber o zytgenössische Outore, wo sech kritisch mit dr Gschichtsschribig befasst hei. Derzu ghöre byspielswys d Wärch vom Nikolai Alexandrowitsch Morosow, Robert Baldauf, Edwin Johnson, Karl August von Cohausen, Wilhelm Kammeier, Joseph Yahuda, Anatoli Timofejewitsch Fomenko, Uwe Topper und Francesco Carotta.

Em Pfister sis Houptgebiet ligt ir Schwiizer Gschicht und Heimatkund. Da derzue het är mit Abstang am meiste publiziert und im Vergliich zu sinere "Matrix" wäsentlech meh eigeständegi Überlegigä aagstellt. Wie die europäeschi und morgeländeschi Gschichtsschribig haltet dr Pfister ou die gsamti chronikaleschi Gschichtsüberliferig vor Alte Eidgenosseschaft für ä religiös prägti Sinngschicht ohne historisch gnau fassbari Substanz.

Nach em Pfister isch d Gschicht vo dr Eidgenosseschaft i irne wäsentleche Elemänt ersch im 18. Jahrhundert ir Schriberwärchstatt vom Bärner Historiker Michael Stettler erfunge und verbreitet worde. Eis vo de Mittel, wo dr Stettler u sini Lüüt zu däm Zwäck bruucht heigi, sigi d Uusegab vo absichtlech vordatierte Chronike gsi. Um die Verschleierige überzügender laa uusgseh, heig me äs paar fiktive Outore als Uurheber vo dene Textbüecher aagäh u zuesätzlech dür pseudo-altertümlechi Schribwyse heigi me dene Wärch, i Verbindig mit illuminierte Gstaltigstricks, no meh wölle ä outhänteschi Uustrahlig aadichte. Als wytere Produzänt vo gfälschte Chronike git dr Pfister d „Schrybchuchi“ um ä Ägidius Tschudi aa.
Inhaltlech sigi alli die Chronike einersits gspickt mit irrationale Beschribige, wo die moderni Gschichtswüsseschaft schlicht uusbländi, um nit i Erklärigsnotstang z grate, u angerersits gäbis i erster Linie numme die Texte als Grundlag, für wyterhin ar Plousibilität vonere fiktive alt-eidgenössische Gschicht chönne festzhalte, so em Pfister sini Kritik. Me chönni nit eifach nume das us de Chronike usepicke, so meint är wyter, wo eim grad für d Wüsseschaft passi, u angeri Stelle, wo aagäblech kei Sinn machi, ignoriere.

Uf diplomatischem Gebiet setzt dr Pfister nit numme die universitäri Gschichtswüsseschaft dr Kritik uus sondern o die staatlech besoldete Betryber vo Musee u Bibliotheke. Für ihn isch nämlech klar, dass Uurkunde oder angeri pergamänteni Konvolut us aagäblech alt-eidgenössische Zyte uf jede Fall nit ächt chönni si. Är isch ou dr Meinig, dass Musee u Bibliotheke ihres urkundleche Uustelligsguet ohne jede kritische Sachverstang als outhäntisch dr Bsuecherschaft zeigi, was äre böswillige Tüüschig glych chömi.

Entgäge dr Überzügig vo de meiste Historiker haltet dr Pfister zum Byspiil dr Bundesbrief vo 1291 fürn ä plumpi Fältschig, wo im 18. Jahrhundert vom Entdecker u Uusegäber sälber sigi fabriziert u verbreitet worde. Äs Vorgehe, wo für die Zyt im Übrige sig typisch gsi. Als eine vo de Begründige git dr Pfister aa, dass uf däm Brief bereits ä Anno-Domini-Datierig stöngi, obwohl so eine im 13. Jahrhundert no gar nit heigi chönne existiert ha. Moderni Kaländer sigi erscht viil später konstruiert worde, nämlech im 18. Jahrhundert. Im Wytere sigi die natuurwüsseschaftlechi Datierig dür d ETH Züri mit der C14-Methode offesichtlech dürne Absprach mit de Uftraggäber zstang cho u somit nit seriös. Nach dere Methode wird nämlech hüt tatsächlech dervo usgange, das das Pergamäntstück über 700 Jahr alt sigi.

Die ursprüngleche Stammlande vom Schwiizer Bung ligi nid ir hütige Innerschwiiz sondern im Ruum Bärn u Waadtland, phouptet dr Pfister i sine Wärch. D Waadt wäri nach ihm, die eigetleche Waldstätt, u nit die um e Vierwaldstättersee ume. Dass dört unmüglech chönni d Wiege vor Eidgenosseschaft lige, sigi allei dadermit z begründe, dass us dr Peripherii nie ä Impuls zunere Staatsgründig usgöngi. Im Fall vor Schwiiz wäri so öppis us städtische Rüüm, wie Bärn oder Züri, uusgange, wo die nötegi Wirtschaftschraft vorhande gsi sigi, argumäntiert dr Pfister.

Was Stadtgründige u –planig betrifft, vertritt dr Pfister äbefalls äs radikal angers Gschichtsbild im Gägesatz zur etablierte Wüsseschaft. Nach ihm isch Bärn u alli angere, als mittelalterlech bezeichneti Städt innert einere bis zwo Generatione u nach festem Bouplan entworfe und errichtet worde. Bärn, wo nach Pfister die trybende Chraft bir Gründig vor alte Schwurgenosseschaft müessi gsi si, stelli vom historische Grundriss här gseh — unger de Chronologiekritiker als "Urbanoglyphe" bezeichnet — ä Penis dar, was d Potänz u dr Herrschaftsaspruch vo sine Bewohner nach usse symbolisch ungerstriche heigi. D Gründig vo Bärn setzt dr Pfister i Aafang vom 18. Jahrhundert. Innert zwo Generatione sigi die Stadt fertig bouet gsi, phouptet är wyter. Die orthodoxi Lehr, dass Bärn über Jahrhunderti ewäg Stück für Stück sigi erwyteret worde, haltet dr Pfister für ungloubwürdig, nit zletscht wäge der yzeichnete Urbanoglyphe, wo ja bereits die gsamti Altstadt uf dr Aarehalbinsu umfassi.

Mit numerologisch bedütsame Takte, so em Pfister sini gschichtsanalyteschi Methodik, wo ersch mit Kenntnis vo kabbalistischem Wüsse cha entschlüsslet wärde, heigi die alte Chronischte um e Stettler u Tschudi ume die verschidene Ereignis uf dr Anno-Domini-Zytachse ufglistet zunere Art eidgenössische Gründigsheilsgschicht mit Parallelitäte zum trojanische Sagekreis aber ou zu verschidene biblische Gschichte us em Alte u Nöie Teschtamänt. D Namensgäbige vo Ereignis u Pärsone folgi äbefalls emene numerologische u hermetisch-ethymologische System mit Konsonante-Permutatione, woby äs nüt Ussergwöhnlechs sigi, vo de Chroniste bewusst i d Irri gfüehrt z wärde, wie dr Pfister i sini Wärch erlüteret. Die derzue nötegi esoterischi Analyse wird aber vor etablierte Gschichtswüsseschaft, wo usschliesslech positivistisch uusgrichtet isch u dr akademischi Betrib gägewärtig total dominiert, als Humbug verlachet. Hie setzt dr Pfister drum sini Fundamentalkritik am orthodoxe Historiker-Handwärch erst rächt aa. Är lehnt d Bemüehige vo de Historiker u Archäologe als reini Schindluederei ab, we die probiere, Uusgrabigsfunde mit historische Ereignis in ä kousale Zämmehang z bringe, während glychzytig d Tatsach uusbländet wärdi, dass die vergängene Ereignis an sich dünn u somit schlächt beleit sigi. Ä gloubwürdegi alt-eidgenössischi Gschichtsschribig chönni ersch ir Zyt churz vor em Ungergang vom Ancien Régime festgstellt wärde. Alles das, was vorhär passiert sigi, so meint dr Pfister, sigi hüt nümme gnau z rekonstruiere.

Em Pfister sini These wärde vor akademische Forschigswält abgleht u im Übrige o sälte zur Kenntnis gno. Bi de Chronologiekritiker, wo aber ihrersits vo de akademisch-etablierte Historiker nid ärnst gno wärde, erreicht dr Pfister vor allem wäge sim Matrix-Buech meh Resonanz u o stellewys Zuestimmig. Ir Schwiiz kennt me dr Pfister vorab als Verfasser vo glägentleche Zytigsbricht oder als Regionalist, we äs Lokalblatt öppis Historisches brichtet.




</doc>
<doc id="25229" url="https://als.wikipedia.org/wiki?curid=25229" title="Unité des communes valdôtaines Walser">
Unité des communes valdôtaines Walser

De Gmeindeverband Unité des communes valdôtaines Walser (früener "Communità Montana Walser Alta Valle del Lys" resp. "Communauté de montagne Walser – haute vallée du Lys") – dütsch öbbe: Vereinigung vù de valdostanische Walsergmeine – bstoht ùs de Gmeinde Goaby, Greschonei en de Tache, Greschonei zer Chilchu ùn Eischeme im obere Lysdaal.

De Name chùnnt vù de Walser, wùù z Greschonei ùn z Eischeme wohne. Si chömme ùrsprünglig ùs em Schwizzer Kanton Wallis ùn schwätze zùm Deil no alemannischi Dialäkt.

S Hauptaugemärk vùm Gmeindeverband isch d'Förderig vù de Entwìcklig, de Ùmwältschùtz ùn d'Erhaltig vù de regionale Kultur ùn ihre Draditione.

De Gmeindeverband hät sich ìn de letschte Johr bsunders starch gmacht fǜr



</doc>
<doc id="25232" url="https://als.wikipedia.org/wiki?curid=25232" title="Markt Rettenbach">
Markt Rettenbach

Markt Reätebaa, au Markt Rettabach (amtlich "Markt Rettenbach") isch a Gmoid im Unterallgai in Bayern.
D Gmoid Reätebaa isch im sidlicha Landkreis Unterallgai an dr Grenz zum Ostallgai. Ma ka's in der Landkaat guat finda, wemma da Schnittpunkt vo da Linia Memminga-Kaufbeira und Mindelhoim-Kempta suacht.

Nadturraimlich gseh gheat s Gmoidsgebiet zur Iller-Lech-Platta. Alle Bäch fliaßet vo da Berg her Richtung Norda der Donau zua. Die drei wichtigsta sind d Östlich Günz, d Schwelk und dr Auerbach. Es isch so an der Grenz vom Koara-Abau: im nördlicha Gmoidsgebiet geits scha reladtiv viel Mais, im südlicha so guat wia it.

D diafschda Punkt vo dr Gmoid sind mit um dia 632 Metter iberm Meer dau, wo d Schwelk ins Sonthoimer und dr Auerbach ins Steetener Gebiet neifliaßet. Dr hegschd Punkt isch mit um dia 802 Metter oberhalb vo Stoi an dr Grenz auf Rooschberg zua.

Dr Hauptort, vo deam dia Gmoid au ihren Nama kriat haut, isch Reätebaa. Ussa rum sind nau no a Haufa Deafer, Weiler und Oizlhef, wo friher (bis in d 1970er Jaur) fascht all eigana Gmoida gwea sind. Im Ganza sind s 8 eigaständiga Gmoida gwea. Auf Reätebaa sell haut au vorher scha s Käppala und s Rotmoos gheat.

Nui dazuakomma sind nau 1971 d Gmoid Lannaberg mit Buachabrunna, Nuibuachabrunn und Burg, 1972 Wenada.

A wing später, 1978, nau dia restlicha, wo heit au zur "Einheitsgemeinde Markt Rettenbach" gherat (bloß dia greaßara Weiler mit aufgführt): 
Engatriad mit da Linda und m Griasdal, Gottanau, Frechariada mit Altisriad und Krautaberg, Eitahausa mit Liachdanau und Erlis und Mussahausa.
Eita- und Mussahausa sind vorher beim Altlandkreis Mindelhoim gwea, dia sechs andra hand auf Memminga gheat.

Gmoida, wo ans Gebiet vo Reätebaa agrenzat, sind Ottobeira, Sonthoim, Steeta, Apfeltrach, Unteregg und als oiziga im Ostallgai: Rooschberg.

Der Artikel isch iber dia ganz Gmoid, drum bassts it ganz dau her, iatz d gschchtlich Entwicklung vo Reätebaa dau dana herzumschreiba. Jeder Ortsdeil haut sei eigene Gschicht. Dia easchda urkundlicha Erwähnunga vo da ganza greaßera Dörfer isch vom 12. bis zum 14. Jh. gwea. Gründunga werat aber scha zum großa Deil im 8./9. Jh. vermuatet.

Die Gschicht vo der Marktgmoid Reätebaa im heitiga Umfang gaut so gseah easchd mir der Gmoidsgebietsreforma vo da 1970er Jaur los. 

Dr Ausländeraadoil isch 2011 bei 1,5 % gleage.

93,4 % vo dr Eiwohner send em Jaur 1987 remisch-katholisch gwea, 5 % evangelisch.

Reätebaa ghert zua koenere Verwaltongsgmoeschaft. Dr Birgermoeschter vo Reätebaa isch dr Alfons Weber.

Ergebnis vo dr Landdagswahla seit 1986: 
Dr Dialekt vo Reätebaa ghert zom Oschtschwäbisch

D Wallfahrtskiachana im Käppala (Maria Schnee) und z Mussahause (Maria vom Berge Karmel) sind en Bsuach wert. Dia alt Mihla vo Reätebaa isch ois vo da weniga Fachwerkheiser in der Gmoid. Bis vor a baar Jaur haut ma dau no Meahl und Koara kaufa kenna, heit weat bloß no Strom produziert mitm Wasser vo dr Günz. Am Rand vom steila Günztal zwischa Reätebaa und Engatriad geits bei da Steinfelsen schroffe Felsa zum seah. Na kommt ma iber nette Wanderweag, vorbei an der Kneippalag.



</doc>
<doc id="25237" url="https://als.wikipedia.org/wiki?curid=25237" title="Burg Friedberg (Oppenau)">
Burg Friedberg (Oppenau)

D Burg Fridberg isch e ehmoligi Burg in Ortslag am Bärg oberhalb vu dr Chilche vu dr Stadt Oppenau im Ortenaukreis z Bade-Wirttebärg. D Burgruine isch im 20. Johrhundert zuen eme Wohnhuus umböue.

Die Burg isch wahrschyns im 13. Johrhundert vu dr Verwalter vum Chloschter Allerheilige böue wore. Anne 1268 isch d Burg gschlisse wore. Im 14. Johrhundert isch d Burg im Bsitz vu dr Bischef vu Stroßbeg gsi. Im johr 1574 isch si uusböue wore. Im Lauf vu dr Johrhundert isch d Burg Fridberg e baar Mol gschlisse wore: anne 1615, 1633 un 1665. Hite isch d Ruine in Privatbsitz.

D Burgaalag isch e Rächteckböu gsi mit eme runde, langlächte Bärgfrid as Wohndurm, wu no Räscht vun em erhalte sin. Drum ume het szwe großi Halsgräbe gha, wu hite iberböue sin mit Hyyser. 




</doc>
<doc id="25238" url="https://als.wikipedia.org/wiki?curid=25238" title="Burg Fürsteneck (Butschbach)">
Burg Fürsteneck (Butschbach)

Die Burg Firschteneck isch e Burgruine bi dr Ortsdeil Butschbach un Bottenau vu dr Gmei Oberkirch im Ortenaukreis z Bade-Wirtttebärg. Si lyt sildig vu dr Rench uf ere 278 Meter hoche Bärgnase am Uusgang vum Bottenauer Dal.

Die Hecheburg isch am Änd vum 12. Johrhundert vu dr Zähringer böue wore un isch im Johr 1225 s erscht Mol gnännt wore as "castrum". Anne 1286 sin dr "Friedrich" un dr "Egino Fürstenberg" Burgherre wore, Ministriali vum Chenig Rudolf I.. Speter isch d Burg in dr Bsitz vum Bischtum Stroßbeg chuu. Um 1635 isch d Burg Dryssgjehrige Chrieg gschlisse wore.

Vu dr ehmolige Burgaalag sin no Grundmuure erhalte. Noogwise sin e große ovale Burghoft mit eme Wohndurm un zwei Näbegebäude, e Zischtärneschacht un e Rungmuure.




</doc>
<doc id="25239" url="https://als.wikipedia.org/wiki?curid=25239" title="Fürsteneck (Begriffsklärung)">
Fürsteneck (Begriffsklärung)

Fürsteneck stoht für:



</doc>
<doc id="25240" url="https://als.wikipedia.org/wiki?curid=25240" title="Friedberg">
Friedberg

Friedberg isch dr Name vu däne Ortschafte:
Friedberg isch dr Name vu däne Burge:
Friedberg isch dr Name vu däne Persone:


</doc>
<doc id="25244" url="https://als.wikipedia.org/wiki?curid=25244" title="Miley Cyrus">
Miley Cyrus

D Miley Ray Cyrus (* 23. November 1992 z Nashville, Tennessee als Destiny Hope Cyrus) isch a US-amerikanischi Schouspiilere u Sängere. Ihrä Durchbruch vrdankt si dr Fernsehserii „Hannah Montana“, wo si d Hannah Montana/Miley Stewart spielt.

D Miley Cyrus isch d'Tochter vor Leticia geb. Finley u vom Countrysänger Billy Ray Cyrus. Ihri Gotte isch d Dolly Parton. Ihri äuterä Haubgschwüschterti Brandi u dr Trace Dempsey Cyrus chömmä vorä frühärä Beziehig vo ihrä Mueter Leticia u si beidi vom Billy Ray Cyrus nach dr Hochzyt adoptiert worre. Si het zwöi jüngeri Geschwüschter, Braison u d Noah Lindsey Cyrus. D Miley Cyrus isch uf dr Farm vo ihrä Euterä ir Nächi vo Nashville ufgwachsä u isch uf d Heritage Middle School gange. Zu ihrä beschtä Fründä zähle d Schauspiilkollege Mitchel Musso u Emily Osment u d Mandy Jiroux, wo mit ihre bi YouTube d „Miley And Mandy Show“ betribe het.

Bim Filme vo "The Last Song" im Juni 2009, het d Cyrus mit iirem Co-star Liam Hemsworth aabändlet. Im Juni 2012 häi si bekannt gee ass si verlobt sige. Denn häi si e zitlang zämme z Los Angeles gläbt, aber im Septämber 2013 häi si sich drennt.





</doc>
<doc id="25247" url="https://als.wikipedia.org/wiki?curid=25247" title="Balaton">
Balaton

De Balaton (ungaarischi Usssprooch: , mìt sinnem düttsche Name "Blattesee (Plattensee)", Latinisch "Lacus Pelso"; Spìtzname: "magyar tenger" = "ungaarischs Meer") isch de gröscht See vù Mìtteleuropa ùn e Gwässer, wùù d'Landschaft vù Ungarn mìt bräägt. Wie au de Fertő-tó ùn de Velencei-tó isch's e Steppesee ùn de am witteste westlig gläge See vù derre Art z Eurasie. Sinni Breiti variiert zwüsche 1,3 ùn 14 Kilometer ùn lìt ìm Durchschnìtt bi 7,8 km, d'Flächi isch 594 Quadratkilometer.

S östlig Becke wird vù de Tihanyer Halbinsle vùm westlige abdrännt. Ìm Sǜǜde isch s Ùùfer flacher wie am nördlige Rand, wùù sich s Wiiland vù Badacsony, s Becke vù Tapolca ùn di vulkanische Bärg erstrecke. De See, wùù an einzelne Stelle au d'Möögligkeit zùm Fischfang bietet, stellt s näbe de ungaarische Hauptstadt Budapest bliebtest Touristeziil vùm Land daar. Doodezüe drage au d'Heilbäder ùn Thermalquelle ìn sinner Ùmgebig bii, wie au s Segeldurnier "Kékszalag Nemzetközi Vitorlás Verseny".

S Wort "Balaton" chùnnt vùm slawische Wort "blato" (= Moor, Ried, Sumpf), d'Näme ùf Slowenisch, Serbisch ùn Kroatisch lutte "Blatno jezero" ùn ùf Slowakisch "Blatenské jazero". De latinisch Name "Lacus Pelso" bedüttet ùf Alemannisch "flache, seichte See", vù doo chùnnt au de düttsch Name "Blattesee", was allerdings au ähnlig döönt wie de slawisch ùn entfernter de ungaarisch Name, sällewääg isch's mööglig, dass Düttschi s Wort "blatno" als "blatt" verstande hän ùn de Name vù doo chùnnt.

De Balaton lìt zmìtz ìn Dransdanubie ùn gränzt ìm Norde an s Balaton-felvidék („Balaton-Oberland“), ìm Weste ùn Sǜǜde ans Zalaer- bzw. s Somogyer Hǜǜgelland ùn ìm Oste an d'Mezőföld.

S Becke vùm See isch im Mesozoikùm ùf ere Steischicht entstande, wùù sich ìn Zämmehang mìt de Formation vù de Alpe abglagert hän. De See sälber isch e vergliichswiss jungs Gebilde, wùù sich am Aafang vùm Holozän, d. h. voor rund 15.000 Johr, aafange hät bilde. Sällemools hät dört no e druches Klima gherrscht, ùn näbe de Èrosion durch de Wind hän au tektonischi Bewegige dezüe biidrage, dass sich s Becke verdieft hät. Noochdèm deno s Klima wìder füüchter worre isch, sìn ùm Keszthely am undere Änd vùm See chleineri See entstande, wùù sich ìm Lauf vù de Zitt zù einem große See zämmegschlosse hän. Sälle hät nìt nùme sii hǜtigs Becke ussgfǜllt, sundern isch au ǜber säll use gange (lüeg Bild) ùn hät ìm Norde au s Tapolcaer Becke ùn ìm Sǜǜde au d'Buchte ùmfasst. E Zitt lang isch ùs em Sió-Dal e Züeflùss chùù, wùù abber spöter vù Dǜǜne abgschnìtte worre isch. Hǜt wird de See sowohl vù de Flǜss wie au vù de Sedimänt ussgfǜllt. D'Sedimäntschicht ùf em Grund vùm See, wùù hǜt zwüsche sechs ùn zäh Meter dìck isch, däät sälle ohni di mänschlige Iigrìff (Baggerige) ìnnerhalb vù-n-e baar dausend Johr völlig ùffǜlle ùn druchelege.

De See fasst rund 1800 Mìllione Kubikmeter Wasser ùn säll wird ìnnerhalb vù 2,2 Johr eimool ussduscht. De Balaton hät e Iizùùgsgebiet vù 5180 km² ùn wird voor allem vùm Flùss Zala, abber au vù zahlriiche chleine Bäch gspeist. De Wasserstand verändert sich ìm Lauf vùm Johr ùn lìt ìm Sùmmer wäge de Verdunschtig diefer wie ìm Winder, wùù meh Nììderschlaag ghäit.

Wiil de See zimlig seicht isch ùn s Wasser ìm Sùmmer ùfgwärmt wird ùn doodurch e hoochi Viskosität erreicht, verùrsacht Wind schnäll emoll Wälle. Sälle Wind chùnnt voor allem ùs em Nordoste ùn entstoht ìm hǜǜgelige Balatonfelvidék. Durch di gringi Diefi vùm Wasser sìn d'Wälle steil; di bishäär höchste gmässene Wälle hän ìn Ùùfernööchi e Hööchi vù 1,82 Meter ghaa ùn ìn de Mìtti vùm See eini vù 1,95 Meter. Ihri Längi bewegt sich zwüsche 2 ùn 12 Meter. Wenn de Wind emoll ùfghöört hät, no bruuche Wälle no rund zwei Stunde zùm sich lege.

Wenn de Wind am Balaton lang weht, no cha-n-er e nänneswärte Iiflùss ùf de Wasserspiegel ussiebe: soo cha de Sǜǜdwestwind ìnnerhalb vù 5-11 Stunde e Deil vùm Wasser ìn Richtig Nordoste drùcke; di gröschti bekannti Veränderig vùm Wasserspiegel durch säll Phänomen isch am 14. Mai 1962 iidrätte, wùù bi Keszthely am Sǜǜdänd vùm See de Wasserspiegel ùm 45 Zäntimeter gsunke ùn bi Alsóörs (churz voor em obere Änd vùm Balaton) ùm 51 Zäntimeter gstììge isch. Wäge de Strömige, wùù quäär durch de See gönn, de Bschaffeheit vùm Ùùfer ùn andere Faktore cha mer esoo Veränderige chuum vorusssage.

Au ìn Nord-Sǜǜd-Richtig cha de Wasserspiegel vùm Wind beiiflùsst werre, meistens vùm Nordwind. Doo lìt de Rekord bi 52,7 Zäntimeter Abnahm bi Keszthely ùn 37,5 Zäntimeter Wachsdùùm bi Siófok gegenǜber.

D'Strömige werre sowohl vùm Wind wie au vù de Bschaffeheit vùm Seegrund beiiflùsst. Wiil de Wind hauptsächlig ùs em Norde chùnnt, dribbt er s Wasser an de Oberflächi ìn sǜǜdwestligi Richtig, was witter unde e Strömig ìn entgegegsetzti Richtig ussgliicht. Au d'Tihany-Halbinsle ìn de Mìtti vùm See isch e Faktor, wùù d'Strömige beiiflùsst. Durch sìì wird s Becke verängt ùn d'Gschwindigkeit vù de Wasserströöm wird ùf bìs zù 2 Meter broo Sekunde erhöht. Vù dört chùnnt ǜǜbrigens au de Name vù de Gmeind Örvényes (örvény = Strùùdel).

D'Suberkeit vùm Wasser vùm Balaton spììlt ùf de Ebeni vùm Tourismùs ùn vùm Ùmwältschùtz e wichtigi Rolle. Sällewääg bschäftigt d'MTA (Magyar Tudományos Akadémia, Ungaarischi Akademi fǜr Wǜsseschaft) e Inschtitut, wùù d'Wasserqualität vùm Balaton ǜberwacht.

Aafang Juni 2009 isch de Aadeil vù de Alge zwüsche 5 ùn 10 µg/l gläge, was weniger wie eme Zähntel vùm erlaubte Wert entspricht. Au d'Wert fǜr Nitrogen ùn Phosphor wise ùf e güeti Qualität hìì. Sälli variiert au nìt ìn größerem Maaß ìn Abhängigkeit vù de Laag; zwüsche Balatonfűzfő ùn Keszthely zùm Bispiil lön sich chuum Schwankige feststelle. D'Konzendration vù A-Chlorophyll lìt zwüsche 6 ùn 8 Mikrogramm broo Litter. Ìn de letschte warme Wuche vùm Johr lön sich au sonigi Alge feststelle, wùù ùf e subers Wasser hììwise.

Ìm Mai 2009 hät – zùm Ärger vù de Aawohner ùn Badegäst – di schnälli Ùfwärmig vùm Wasser e rapidi Ussbreitig vù de Mùcke ussglööst. Sälle Mùcke chùnnt au e wichtigi Rolle bi de Reinigung vùm Wasser züe, wiil si d'Ablagerige reinige. Wiil si an de Wasseroberflächi ùs de Bùppe schlupfe ùn säll bi alle gliichzittig bassiert, isch de See bsunders zù derre Zitt vù esoo Bùppe bedeckt gsìì. Vù ihne wird au e Sekret abgee, wùù bi starche Wälle cha ùfgschüümt werre, was zwaar fǜr de Mänsch nìt gsundheitsschäädlig isch, allerdings fǜr Badegäst e Abschräckig daargstellt hät, bìs de Schuum wìder verschwunde isch.

De Balaton lìt am sǜǜdwestlige Rand vùm Karpatebecke ùn hät doodemìt e kontinentaals Chlima mìt ozeanische ùn mediterrane Iiflǜss. D'Aazahl Sùnnestunde lìt bi rund 2000 broo Johr, de sùnnigst Monet isch de Juni. Di heißeste Monet sìn de Juni, de Juli ùn de August, am wenigste Nììderschlaag ghäit ìm August ùn ìm Septämber mìt ìm Durchschnìtt jee sechs Daag.

De See sälber iebt au e Iiflùss ùf s Mikrochlima vù sinner Ùmgebig uss: sinni rììsigi Wassermasse gliicht d'Temperature uss, sällewääg isch de Sùmmer ìn sinner Nööchi milder, de Herbscht ùn de Winder wärmer ùn de Friehlig chiehler. Usserdèm reflektiert sii Wasser d'Sùnnestrahle, was d'Sǜǜdsitte vù de Bärg am nördlige Ùùfer zù me-ne geignete Wiigebiet macht. Sälli hän schù d'Römer gschätzt.

Durch di gringi Wasserdiefi wird s Wasser vù de Sùnne schnäll ùfgwärmt ùn es cha ìm Sùmmer Maximaltemperature vù 28-29 Graad erreiche. Als Rèferänz dient bi de amtlige Mässige d'Sonde z Siófok, wùù ei Meter under de Oberflächi isch. Wenn gradd kei Wind isch, no isch s Wasser an de Oberflächi e baar Graad wärmer ùn diefer unde chälter; Sturm ùn Wälle gliiche d'Temperatur uss, was di „amtligi“ Temperatur ùm e baar Graad sänkt.

Ìm Winder isch de Balaton di meisti Zitt züegfrore; d'Iisschicht erreicht e Dìcki vù 20 bìs 30 Zäntimeter. Wenn d'Temperature no meh sinke, no cha s Iis au emoll ǜber d'Ùùfer drätte.

Zwüsche Keszthely ùn Tihany chùnnt de meist Wind ùs em Oste, nördlig vù Tihany degege ùs em Nordweste. Sǜǜdwest- ùn Sǜǜdostwind sìn sälte ùn drätte eher ìm Herbscht ùn Winder ùf.

Stürm sìn am Balaton zwaar eher sälte, drätte abber blötzlig ùf ùn chönne sällewääg z. B. wäge de Wälle zimli gföhrlig sii. Viilmool goht em Sturm e warmi Luftströmig ùs sǜǜdwestliger Richtig voruss, wùù deno e blötzlige, starche ùn vergliichswiss chalte Luftstroom ùs em Norde drùf folgt. Er cha ìnnerhalb vù zäh bis zwanzig Minute e Gschwindigkeit vù ǜber drissig Meter broo Sekunde (~ 108 km/h) erreiche. De stärchst Wind, wùù bishäär gmässe worre isch, hät e Gschwindigkeit vù 129,6 Stundekilometer ghaa ùn isch am 13. Juli 1961 gsìì. Ansunschte isch allerdings de Abrìl de windriichst Monet, während de Septämber am wenigste Wind ùfwiist. D'Tihany-Halbinsle ùn s Hǜǜgelland nördlig vùm See drage züe-n-ere bessere Verdeilig vùm Wind ǜber de Balaton bii.

Ìn de Touristesaison, d. h. zwüschem 1. Abrìl ùn em 30. Okdober, wird de Windwarnsystem bedrììbe.

D'Gschicht vù de Schìfffahrt ùf em Balaton längt bìs ìn d'Römerzitt zrùck. Sällemools sìn Stei vù Vörösberény fǜr de Bau vù Hüser ùf Fenékpuszta brocht worre. Au Kaiser hän d'Region bsüecht, soo isch zùm Bispiil de Tiberius z Badacsony gsìì ùn de Galerius z Siófok, wùù-n-er e Schlöise baut hät.

Ìm 17. Johrhundert hät de türkisch Bsüecher Evila Çelebi vù de Schìfffahrt brichtet; zwüsche 40 ùn 50 Schìff hän dört d'Händler mìt ihre Ware vù de eine Sitte ùf di anderi brocht. Ìn de erschte Hälfti vùm 19. Johrhundert isch degeege chuum Schìfffahrt bedrììbe worre; de Ängländer John Paget, wùù ùf Ungarn greist isch, schribbt 1836: „Eme Ängländer fallt's schwèèr sich voorzstelle, dass esoo-n-e See ǜberhaupt nìt ìm de Handel dient odder zùr Vergnüegig. Nìt emoll e Segelschìff cha mer drùf seh. D'Ungare hän kei Sìnn fǜr Schìfffahrt; ihri See ùn Flǜss sehn uss wie züegfrore.“

Ab 1846 isch zùm erschte Mool e Dampfer ùf em Balaton gfahre, 1910 sìn no dräi dezüechùù; 1936-37 no moll 18 Motorbööt. 1888 isch d’"Balatoni Gőzhajózási Részvénytársasság" („Aktiegsellschaft fǜr Dampfschìfffahrt Balaton“) gründet worre.

D'Isebahnlììnie vù Buda ùf Nagykanizsa isch 1861 ùfgmacht worre ùn isch di erschti gsìì, wùù de Balaton mìt andere Deil vù Ungarn verbunde hät; d'Nordsitte isch zerscht vù-n-ere Näbelììnie vù de Ungaarische Staatsbahne (MÁV), wùù vù 1907 bìs 1909 baut worre isch, erreicht worre. Wùù ìn de 1930er-Johr de Badetourismùs ùfgläbt isch, hät d'MÁV e sognännte Fillér-Zùùg etabliert (Fillér isch frieier e Underdeilig vùm Ungaarische Forint gsìì), wùù zwüsche de gröschte ungaarische Städt (u. a. Budapest, Eger, Esztergom, Pécs) ùn de wichtigste Badeört verchèhrt isch.

Es gìt e Isebahnnetz ùm de See ùme, wùù ìm Sùmmer, d. h. ìn de Hauptsaison, ìn churze Abständ vù Zǜǜg befahre wird. Mìt em Fährenetz BAHART cha mer jedi größeri Gmeind am See erreiche. Sälli beide Verchèhrsmìttel gìt's au e Fahrcharte, wùù einem s unbschränkt Benùtze vù de Fähre ùn de Zǜǜg rund ùm de See erlaubt.

D'Vèlostrecki "Balatoni Körút" („Balaton-Ringstrooß“) isch 1993 baut worre ùn verlauft ùf verchehrsarme Stroße. Di 210 Kilometer langi Strecki goht ìm Sǜǜde diräkt am See lang, ìm Norde degege entfernt si sich ìmmer wìder emoll vùm Ùùfer.



</doc>
<doc id="25250" url="https://als.wikipedia.org/wiki?curid=25250" title="Ottawa">
Ottawa

Ottawa isch d Hauptschdat vu Kanada un gheert zue de Provinz Ontario. De Regierungsitz isch au do; de Ort heißt „Parliament Hill“, weertlich „Hiigel vo de Parlament“. Bekannt isch d Schdat au fyr de „Rideau Canal“. De Rideau Canal isch e Kanal, wu durch d Schdadt fliesst. Im Winter, wenn de ganze Kanal yfriert, kenne do alli Lyt, wu wän, Schlittschuelaufe oder au Yshockey spile. S git au de „Ottawa Rapid Transit“", kurz ORT, e Schdatbahn, wu iber faschd alli Strooß vu de Schdat fährt. Mit dem Bähnli kunnt mer schnell faschd iberall in d Schdat hi.




</doc>
<doc id="25251" url="https://als.wikipedia.org/wiki?curid=25251" title="Schiltigheim">
Schiltigheim

Schìliga ìsch a frànzeesche Stàdt ìm Arrondissement () im Unterelsàss (Bas-Rhin). 's ìsch d drittgreeschta Stàdt vum Unterelsàss. 's ìsch beriahmt fer sina Bräiarèi Àktivität.

Schìliga lìegt ìm Norda vu Stroßburri, àn dr Ìll un àm Rhii-Marne Kànàl. Do sìn d letschta Bìckala, wo bis àn dr Rhii gehn.

D Linia B vum stroßburger Tràm verbìndet Schìliga mìt Stroßburri.

D Gschìcht vu dr Stàdt hàt àgfànga àm IX. Johrhundert: 's hàt zwei Ortschàfta gaa, Bothebür un Skitingdtböhel.
Z Bothebür ìsch a mìttelàlterliga Kàpalla gsìì, àn dam Plàtz steht jetzt d proteschtàntischa Kìrch. Z Skitingsdtböhel ìsch dr Sciltung Schloss gsìì.

D Entwìcklung vu Schìliga ìsch ang mìtem Àkunft vu Iwohner vum ehmàliga Dorf Àdelshoffa verbunda: àm And vum XIV.Johrhundert ìsch dàs Dorf gànz àbgrìssa worra, so àss d feindliga Truppa nìt känna dervu profitiara. Sina Iwohner han dernoh därfa unta àn Schìliga ge wàndla.

D Bevälkerung vu Schìliga hàt làngsàm ufgnuu bis àm XVIII.Johrhundert: ànna 1683 hàt's küüm 800 Iwohner ghàà.
Vu 1850 àb hàt's a ìnduschtriella Entwìcklung gaa: ànna 1905 ìsch d Bevälkerung bis ìwer 14 000 Iwohner gstìega.
Ànna 1999 sìn ìwer 30 000 Iwohner gsìì.

Dia Gegend ìsch àllawil zìmlig unriahwig gsìì. Scho ìm Mìttelàlter hàt's do Zersteerunga gaa.
Ànna 1870, wo Stroßburri durch de Preuißischa belàgert gsìì ìsch, hàt Schìliga vìel Schàda vu de Bumba bikumma. Ma kàt hìt noch a Grànàta vu sal'ra Zit sah, wo ìn dr Müüra vum a Hüs stackt.
Ìm Zweita Waltkriag, zwìscha Septamber 1939 un dr Summer 1940 ìsch d Bevälkerung uf Haute-Vienne evakuiert worra. Wenn d Elsasser uf Schìliga zruck kumma sìn, hàt's dernoh do d Nàzi Regiarung gaa. Ànna 1944 sìn d Truppa vum Generàl Leclerc d Stàdt ku befrèia.

Z Schìliga sìn scho vìel Bräiarèi gsìì ; lokàla Bräierèi wia Fischer, Schutzenberger, Adelshoffen un ìnternàtionàla wia Heineken. Dàdo làuift's àwer nìmm so güet: d Bräiarèi Adelhoffen hàt ìm Àuigscht 2000 züe gmàcht un Schutzenberger ìm Juni 2006. Ànna 1996 ìsch d Fischer Bräiarèi àbkàuift worra vu Heineken un sott àui boll züe màcha. Dr beriamta Logo ìsch dernoh s Einzigschta wo vum Fischer Biar ìwrig blibt.

S Unternama Caddie® produziart d Wagala wo d Client wahrem Ikàuifa ìn de großa Gschafter umanànderfiahra. 's hàt si Sìtz z Schìliga.

S Luxus-Bsteck Deetjen ìsch àui z Schìliga hargstellt.





</doc>
<doc id="25253" url="https://als.wikipedia.org/wiki?curid=25253" title="Burg Gutach">
Burg Gutach

D Burg Guetach, au "Guetach-Durm" gnännt, isch e abgangeni Burg bi dr Gmei Guetach im Ortenaukreis z Bade-Wirttebärg. Si isch uf eme Uuslaifer vum Bielerstei gläge.

Die Hecheburg isch um 1300 vu dr Herre "von Hornberg" böue wore. Anne 1368 isch si gschlisse un derno 1369 wider ufböue wore. No 1703 isch si schließli abbroche wore. Vu dr ehmolige Burgaalag, eme durmartige Gebej mit ere Sytelengi vu 12 Meter un eme Durmässer vu 2,6 Meter, sin no d Grundmuure erhalte.




</doc>
<doc id="25254" url="https://als.wikipedia.org/wiki?curid=25254" title="Ruine Heidburg">
Ruine Heidburg

D Ruine Heidburg, au "Steischleßli" gnännt, isch e abgangeni Burg bi dr Gmei Hofstette im Ortenaukreis z Bade-Wirttebärg. Si lyt uf eme Bärgchegel zwische Kinzig un Elz.

Die Hecheburg isch vor 1218 vu dr Zähringer böue wore un 1284 im Bsitz vu dr Herre "von Schwarzenberg" as „burg zu Haidberg“ gnännt wore. Um 1632 isch si gschlisse wore. Ehmoligi Bsitzer sin au Grofe "von Fürstenberg" gsi. Im 19. Johrhundert het s Burgareal as Steibruch dient, vu do chunnt au dr Namme "Steischleßli". D Heidburg het e strategischi Bedytig as Gränzburg zwische dr Herrschaft Kinzigdal un em Elzdal gha.

Vu dr ehmolige Burgaalag sin no ne Wallgrabe une Brunneschacht erhalte.




</doc>
<doc id="25255" url="https://als.wikipedia.org/wiki?curid=25255" title="Burg Hohenrod">
Burg Hohenrod

D Burg Hoherod, au "Hoherode" oder "Brigitteschloss" gnännt, isch e abgangeni Burg uf em Schlossbärg oberhalb vu dr Gmei Saschwalle im Ortenaukreis z Bade-Wirttebärg.

Die Burg isch in dr Mitti vum 11. Johrhundert vu dr Freiherre "von Röder", dr Herre vu Hoherod, böue wore, wahrschyns as Flucht- un Signalburg. Dertemol het s diräkti Sichtverbindig zue dr Burge Nej-Windeck un Sponeck gee. 
D Burg isch isch in dr Bsitz vu dr Bischef vu Stroßbeg un derno as Lääche wider an d Herre "von Röder" chuu. Im Johr 1339 hän si d Burg an d Markgrofe vu Bade verchauft, speter isch si im Bsitz vu dr Herre "von Neuenstein" gsi. Wahrschyns isch d Burg anne 1385 gschlisse wore un derno 1524, churz vor em Dytsche Buurechrieg (1524-1526), ufgee wore. Anne 1815 isch d Burg deilwys gsprängt wore un 1824 un 1899 isch si dur Blitzyyschlag beschädigt wore. Vu dr ehmolige Burgaalag sin no Räscht vu dr Schildmuure erhalte.

Um 1820 isch d Bezeichnig "Brigitteschloss" ufchuu, wu wahrschyns uf di Heilig Brigitta zruckgoht, wu Patroni vu dr Saschbacher Chilcher gsi isch.



 

</doc>
<doc id="25256" url="https://als.wikipedia.org/wiki?curid=25256" title="Honigbuck">
Honigbuck

Dr Hùùnibùg (dt. "Honigbuck" oder "Hunnenbuck") isch e Bäärgli im Mooswald zwische Haasle ùn Obfige. Är lyd eschdlig vù dr Audobaan A5 ùf em Baan vù Sandjèèrge ùn löegd rùnd 13 Meeder us em Draisemschotter uuse, dr Hegschdpùnggd lyd uf 225 m NN.

Dr Hùùnibùg isch wie dr Dùùnibäärg oder s Leemer Bäärgli e Schole vù dr Voorbäärgzoone, wù bi dr Absänggig vùm Ooberyygraabe weeniger dief abgsùngge isch. Dr Hùùnibùg bschdood us Jura-Gschdai, wù mid Lees iberdegd isch.

Di bsùndere geologische ùn hydrologische Verhäldnis (dr Hùùnibùg isch drùgener wie dr iibrig Mooswald) mache verschiideni Lääbesryym ùf ere chlaine Flèchi meegli, wäge däm isch d Aardevyylfald doo zimli groos. Mer finded doo säldeni Friebliehjer, z. B. dr Mèèrzebächer (Leucojum vernum L.), dr Zwaibledrig Blaauschdäärn (Scilla bifolia L.), dr Bärlauch (Allium ursinum) ùn s Schneeglegli (Galanthus nivalis L.). Au wagse do ne Hufe Laubbaumaarde, nääbe Böeche, Haageböeche ùn Aiche, z. B. d Ife (Ulmus laevis Pall.) oder d Winder-Linde (Tilia cordata Mill.). Scho ane 1963 isch dr Hùùnibùg ùnder Naduurschùz gschdeld woore. S hidig Naduurschùzgebied ùmfasd rùnd 7,5 ha.

Am Föes vùm Hùùnibùg lyd e 4 ha groos Versùmbfigsmoor mid bis zöe 2,6 mächdige Brùchtoorfschiichde. Des Moor isch dailwyys mid Brùchwald degd, dailwyys mid Wyyde oder Hoochschduude
Dr Name "Hùùnibùg" chùnd vilichd vù dr Imewaid, wù friejer e Rol gschbiild hed (> Honigbuck).

Scho dr Heinrich Schreiber, dr Verfaser vù dr Fryybeger Schdadgschiichd, hed vermöeded, as es ùf em Hùùnibùg emol e Bùùrg gee heb. Ane 1841 hed dr Fryybeger Schdadarchivar Adolf Poinsignon dr Name "Hùùnibùg" ùf e „Burg Hohneck“ zrùggfierd, zöe sälere Zyd sole no Rääschd vù dr Muure z sää gsii syy. Vù dääre Bùùrg isch hide nyd me noogwiise, vù doohäär isch s nid sicher, eb s die Bùùrg wiirgli gee hed. Vilichd hed mer derdemool aifach des Gschdai vù däre Juraschole mid alde Muure verwägsled, dr Haubdroogeschdai, wù in muurläche Schdùg verwidered. Z Obfige gid s e aldi Saag, as im Drysgjèèrige Chrieg drèi Jùmbfere in dääre Bùùrg yygschlose gsii sèie. D Obfiger Fraue heebe si dùr e ùnderiirdische Gang mid Äse ùn Dringge versoorgd ùn wù si wider befrèid woore sin, heebe si dr Obfiger zem Dangg dr Wald rùnd ùm dr Hùùnibùg gschänggd.

Noch ere andere Obfiger Saag sol do dr Hùnnecheenig Attila begraabe syy, vù doo sol dr Name "Hunnenbuck" chùù.

Au hed mer sich friejer verzeld, as ùf em Hùùnibùg znaachd Gschbängschder ùmegienge ùn as dèrd am Daag d Waagereeder bräche deede.


Honigbuck - Märzenbecher im Naturschutzgebiet seit 1963 - Badischi Zytig (07.03.2008)


</doc>
<doc id="25258" url="https://als.wikipedia.org/wiki?curid=25258" title="Burg Hundsfeld">
Burg Hundsfeld

D Burg Hundsfäld isch e abgangeni Burg bi dr Stadt Kähl im Ortenaukreis z Bade-Wirttebärg.

D Burg isch im 11. Johrhundert vu dr Herre "von Hundsfeld" as Diefburg böue wore. Im 11. Johrhundert isch si au in ere Urkund gnännt wore. Um 1400 isch die Niderigsburg derno ufgee wore. Vu dr ehmolige Burgaalag isch hite nyt me erhalte.




</doc>
<doc id="25259" url="https://als.wikipedia.org/wiki?curid=25259" title="Mörburg">
Mörburg

D Merburg isch e abgangeni Burg weschtlig vu Hefe, eme Ortsdeil vu dr Gmei Schutterwald im Ortenaukreis z Bade-Wirttebärg.

Die Wasserburg isch aafangs 12. Johrhundert vu dr Herre "von Geroldseck" böue wore un anne 1129 s erscht Mol gnännt wore. Im Dryssgjehrige Chrieg un nomol anne 1755 un 1759 isch si derno gschlisse wore. Wyteri Bsitzer sin dr Herre "von Böcklin" gsi un d Herre "von Nassau-Saarwerden". 1882 isch dr Burghigel yygebnet wore. Vu dr ehmolige burgaalag isch hite nyt me erhalte.




</doc>
<doc id="25260" url="https://als.wikipedia.org/wiki?curid=25260" title="Burg Mühlenbach">
Burg Mühlenbach

D Burg Mihlebach isch e abgangeni Burg bi dr Gmei Mihlebach im Ortenaukreis z Bade-Wirttebärg. Si isch oberhalb vu dr Gmei uf em „Birkle“ gläge.

Die Hecheburg isch vu dr Herre "von Büchern" im 13. Johrhundert böue wore un um 1313 s erscht Mol gnännt wore. No 1452 isch si verfalle. Vu dr ehmolige Burgaalag sin no zwee Gräbe erhalte.




</doc>
<doc id="25265" url="https://als.wikipedia.org/wiki?curid=25265" title="Niedersächsisches Wörterbuch">
Niedersächsisches Wörterbuch

S Nidersächsisch Werterbuech (dt. "Niedersächsisches Wörterbuch", au Nds. Wb.) erfasst d Dialäkt vu dr hitige Bundesländer Nidersachse un Breme. S isch e alfabetisch gordnet Bedytigswerterbuech. 

Syt 1935 wird an Georg-August-Universität Göttingen am Nidersächsische Werterbuech gschafft, syt 1973 am dertige Inschtitut fir Historischi Landesforschig.

Dialäktgeografisch behandlet s Nidersächsisch Werterbuech im weschtniderdytsche Dialäktruum di nordnidersächsische, di oschtfälische un di weschtfälische Dialäktverbänd. Nit berucksichtigt wäre di mitteldytsch Sprochinsle im Oberharz (bschribe im Oberharzer Werterbuech), s Mitteldytsch im Side vum Kreis Göttingen (abghandlet im Hesse-Nassauische Werterbuech) un s Ostfrisisch vum Saterland (erfasst im Saterfrisische Werterbuch). Dr urspringlig Blaan vun eme Werterbuech fir d Volksdumsforschig isch syt dr Widerufnamh vu dr Arbet noch eme Chrieg zuegunschte vun ere dialäktologisch-lexikologische Konzäption ufgee wore. Doderno goht s jetz um e synchron orientiert Dialäktwerterbuech, wu dr dialektal Wortschatz vum Bearbeitigsbiet vu dr Mitti vum 18. Johrhundert bis in d Gegewart alfabetisch gordnet uffiert, d Bedytige nännt, d Verbreitig un Aagabe vu „allgmein“ bis „sälte“ aagit un grammtischi Informatione mitdeilt. E systematischi Ergänzig vum Archiv isch kei Werterbuechziil me, syter ass mit dr Publikation aagfange woren isch, des isch aber derfir d Ufgab vum "Nidersächsische Dialäktarchiv", wu us em Werterbuecharchiv fiirigangen isch. Nämme wäre syt em dritte Band nimmi ufgfiert, numme wänn si Bstanddeil vu feschte Wändige un Sprichwerter sin. No dr Verändrig vu dr Konzäption vum Weschtfälische Werterbuech, wu z Münster dra gschafft wird, isch s Nds. Wb. s einzig Werterbuech, wu dr Dialäktwortschatz im weschtniderdytsche Ruum vollständig erfasst.

S Ergebnis vu 10 Frogebogenerhebige in rund 2.600 Ortschafte zwischen 1935 un 1951 isch s sognännt Frogebogenarchiv mit eppe 1,2 Millione Beleg. Dernäbe git s "Zetelarchiv" mit eppe 1 Million Noowys us geziilte Exzerptione un freje Sammlige. Dodermit wäre rund 150.000 nidersächsischi Dialäktwerter dokumäntiert. 

D Arbetsstell Nidersächsischs Werterbuech isch am 8. Dezämber 1934 grindet wore. Ihri Leitig het dr Altgermanischt un domolig Räktor vu dr Universitet, dr Friedrich Neumann (1890-1978), ibernuu. Bal derno isch d „Gschäftsstell“ (eso het d Arbetsstell aafangs gheiße) am Seminar fir Dytschi Filologyy in d „Abteilig fir nidersächsischi Mundarteforschig“ umgwandlet wore.

In dr Johre 1935-38 isch im ganze Biet vum hitige Nidersachse un vu dr Hansestadt Breme (in bstimmte Fäll au in Biet, wu dra gränze) sprochligs Datematrial erhobe wore mit acht Frogeboge, wu dr Hans Janßen entwicklet gha het. Us rund 2.600 Gmeine un Ortschafte sin die Boge zruckgschickt wore.

Derzue het dr Janßen e „Ufruf zur Mitarbet am Nidersächsische Werterbuech“ uusegee, wu Laie ufgforderet wore sin, Dialäktwerter z sammle un ihri Sammlige an d Arbetsstell abzgee. Gworbe woren isch mit Handzetel un mit Zytigsufrief. Ziil vu dr Ibernahm vu sonige freje Sammlige in s Datekorpus vum Nds. Wb. isch e greßeri Mängi vu beleite Dialäktwerter gsi, vor allem aber meh Kontext- oder Satzbeleg, derzue au e Uusglyych zue Verzerrige im Datematrial, wu dur d Frogeboge z erwarte gsi sin. S het zem Byschpel chum 'chleini Werter', aber au wenig Verbe im Frogebogematrial. Z Göttinge sin derno zwische 1935 un 1939 eppe 95.000 Zetel us freje Sammlige yygange. Dr Janßen het au aagfange druckti Orts- un Regionalwerterbiecher in s Datematrial yyzschaffe. Dr Blan Biecher, Zytschriften un Zytige vu däne Laie uuswärte z loo, isch wäg dr schlächte Ergebnis wider ufgee wore.

Im Dezämber 1945 isch d Leitig vu dr Arbetsstell em Wolfgang Jungandreas (1894-1991) iberdrait wore. Dr Jungandreas het di urspringlig Konzäption vun eme volkskundlig uusgrichtete Werterbuech ufgee un het aafange am Manuskript schryybe, au wänn s Quällematrial no gar nit systematisch gordnet gsi isch. Bis zum Uusbruch vum Zwete Wältchrieg het dr Janßen d Frogeboge, wu yygange isn, nume chenne in e geografischi Reihefolg bringe un in Aktordner archiviere. E systemantische Zuegriff uf s Wortmatrial, wu in dr Frogeboge din gsi isch, isch do nonig megli gsi, wäge däm isch s Matrial us däne Frogeboge am Aafang ender zuefellig un wenig sytematisch in s Manuskript yygschafft wore.

No dr Sichtig vum vorhandene Matrial het dr W. Jungandreas no zwe wyteri Frogeboge entworfe. Mit ere vil nidere Resonanz wie in dr 1930er Johr isch 1947 dr Frogeboge 9 verschickt wore, 1949 isch dr Frogeboge 10 stichprobeartig 15 uusgwehlte Gwährslyt vorgleit wore.

Anne 1951 het dr W. Jungandreas di erscht Liferig vum Nidersächsische Werterbuech vereffentligt, zwei Johr speter isch si mit em gänderete Vorwort nomol erschine. 

Vu 1951 bis 1954 isch dr Hans Neumann (1903-1990) Leiter vu dr Arbetsstell gsi.

Uf dr Lehrstuel fir Niderdytschi Sproch un Literatur, wu anne 1954 am Dytsche Seminar vu dr Universitet Göttinge gschaffe woren isch, isch dr Heinrich Wesche (1904-1978) beruefe wore, wu derzue au d Leitig vu dr Arbetsstell Nidersächsischs Werterbuech ibernuu het.

Wu dr Wesche anne 1972 emeritiert woren sich, het s e organisatorischi Umstrukturierig gee. Syterhär ghert d Arbetsstell Nidersächsischs Werterbuech nimmi zum Lehrstuehl fir Niderdytschi Sproch un Literatur am Dytsche Seminar, sundern zum Inschtitut fir Historischi Landesforschig. Wu dr Wesche in Pension gangen isch, isch bis 1982 e Wisseschaftlige Byyrot unter em Vorsitz vum Jan Goossens (Münster) dr Arbetsstell vorgstande, wu di fachwisseschaftlig Verantwortig drait gha het.

Anne 1982 het dr Dieter Stellmacher d Leitig vu dr Arbetsstell Nidersächsischs Werterbuech ibernuu, wu 1976 uf dr Lehrstuel fir Niderdytschi Sproch un Literatur beruefe woren isch un syt däre Zyt au scho em Wisseschaftlige Byyrot aaghert het.

Anderi Mitarbeiter vum Nidersächsische Werterbuech sin dr Hans Janßen (1935-1945), dr Peter Seidensticker (1955-1957), dr Gisbert Keseling (1957-1969), dr Wolfgang Kramer (1963-1998), dr Ulrich Scheuermann (1969-2002) un dr Peter Wagener (1986-1990) gsi. Hite schaffe an dr Arbetsstell dr Maik Lehmberg (syt 1999), dr Martin Schröder (syt 2003) un dr Eckhard Eggers (syt 2007).





</doc>
<doc id="25269" url="https://als.wikipedia.org/wiki?curid=25269" title="Office pour la Langue et les Cultures d’Alsace et de Moselle">
Office pour la Langue et les Cultures d’Alsace et de Moselle

S OLCA ìsch s elsassischa Sprochàmt. Uf frànzeesch heißt's «Office pour la Langue et la Culture d’Alsace» "(«Àmt fer Sproch un Kultur ìm Elsàss»)". Sit 2017 heisst s Office pour la Langue et les Cultures d’Alsace et de Moselle.

S Ziel vu dam Àmt ìsch d Unterstìtzung vu de elsassischa Sproch un Kultur. As ìsch ànna 1994 vum Regionàlrot vum Elsàss grìndet worra; d Generàlrota vu de beida Departement Unterelsàss un Owerelsàss namma aui Teil àn dam.

Ìn dr elsassischa Kultur ìsch dr Dialekt sehr wìchtig. Obwohl àss es noch zìmlig gsprocha wìrd, ìsch s Elsassischa a Sproch ìn Gfohr.
Àlso wìll s OLCA a Dokumentationzentrum sìì fer dr elsassischa Dialekt. As sàmmelt aui d meischta Nèikheita, wo Dialekt un Kultur àbelànga, zum Bispiel uf siner offiziella Website.

As organisiart oder unterstìtzt elsassischa Faschter un kulturella Ereignissa. As bàuit Projekta uf, fer àss d elsassischa Sproch làwandig blibt.

As gìt Hìnwiisa ìn da d Eltra, wo ìn ìhra Kìnder Elsassisch wann lehra: fer dàs gìt's Biachla un CD, wo n'ìhna halfa.







Zitter 2004 gìt's Wettbewerb fer nèia Theàterstìcker uf Elsassisch z schriwa.

S OLCA hìlft àn dr Sàmmlung vu àllem, wàs ìm kulturella Erbgüet vum Elsàss wìchtig ìsch. Zum Beispiel, ànna 2009 ìsch a CD mìt àlla bekànnta Kìnderliader wìder veräffentligt worra: "Ritte Ritte Ross".

'S Sprochamt unterstitzt Initiative vu Vereine, Gbietskörperschafte, Verwaltunge und Unternehme fir es Schwätze in Elsassisch.





</doc>
<doc id="25270" url="https://als.wikipedia.org/wiki?curid=25270" title="Burg Niederschopfheim">
Burg Niederschopfheim

D Burg Niderschopfe, au "Zixebärg" oder "Zizebärg" gnännt, isch e abgangeni Burg bi Niderschopfe, eme Ortsdeil vu dr Gmei Hohbärg im Ortenaukreis z Bade-Wirttebärg. Si isch uf em Zixebärg gläge.

Die Hecheburg isch vu dr Ritter "von Schopfenheim" im 11. oder 12. Johrhundert böue loo wore. Wyteri Bsitzer sin d Herre "von Windeck" un d Ritter "von Bach" gsi. Anne 1534 isch d Burg gschlisse wore. Vu dr ehmolige Burgaalag isch hite nyt me erhalte.




</doc>
<doc id="25271" url="https://als.wikipedia.org/wiki?curid=25271" title="Rauenburg">
Rauenburg

D Raueburg, au "Ruwenberg" oder "Rauwenburg" gnännt, isch e abgangeni Burg bi Ätteneminschter, eme Ortsdeil vu dr Stadt Ättene im Ortenaukreis z Bade-Wirttebärg. Si isch wahrschyns uf em Raubiel bim Pfingschteck gläge..

D Burg isch anne 1467 gnännt wore. Vu dr ehmolige Burgaalag isch hite nyt me erhalte.



 

</doc>
<doc id="25272" url="https://als.wikipedia.org/wiki?curid=25272" title="Burg Schnellingen">
Burg Schnellingen

D Burg Schnellinge isch e abgangeni Burg bi Schnellinge, eme Ortsdeil vu dr Stadt Hasle im Kinzigdal im Ortenaukreis z Bade-Wirttebärg. Si isch im Gwan „Schlossberg“, Am Schlossberg 16 gläge.

Die Hecheburg isch um 1300 vu dr Ritter "von Schnellingen" böue loo wore. Anne 1324 wird si s erscht Mol gnännt. Wyteri Bsitzer sin d Herre "von Blumeck", d Herre "von Rosenberg" un d Herre "von Fürstenberg" gsi. Um 1500 isch d Burg ufgee wore. 

Vu dr ehmolige Burgaalag sin nume no wenig Muurräscht erhalte.




</doc>
<doc id="25277" url="https://als.wikipedia.org/wiki?curid=25277" title="Burg Seelbach">
Burg Seelbach

D Burg Seelbach, au "Miller-Schlessli" oder "Berschelsbärg" gnännt, isch e abgangeni Burg bi Dutestei, eme Ortsdeil vu dr Gmei Seelbach im Ortenaukreis z Bade-Wirttebärg. Si isch uf em „Beschlisbärg“ in dr Nechi vum Schloss Dutestei gläge.

Die Hecheburg isch anne 1786 gnännt wore. Si isch dur e Steibruch gschlisse wore. Vu dr ehmolige Burgaalag isch hite nyt me erhalte.




</doc>
<doc id="25278" url="https://als.wikipedia.org/wiki?curid=25278" title="Burg Stollenburg">
Burg Stollenburg

D Ruine Stolleburg isch e Burgruine bi dr Gmei Durbach im Ortenaukreis z Bade-Wirttebärg. Si lyt uf em Stollebärg in dr Nechi vum Schloss Staufebärg

Die Hecheburg isch scho anne 1328 gschlisse wore. Si isch derno zuegunschte vum Schloss Staufebärg ufgee wore. Vu dr ehmolige Burgaalag sin näbe gringe Muurräscht nume Gräbe un Wäll erhalte.




</doc>
<doc id="25279" url="https://als.wikipedia.org/wiki?curid=25279" title="Burg Tiefenbach">
Burg Tiefenbach

D Burg Diefebach isch e abgangeni Burg bi dr Stadt Hornbärg im Ortenaukreis z Bade-Wirttebärg. Si isch uf ere Felsnase bim Unterdiefebacher Hof gläge.

Die Hecheburg isch vu dr Herre "von Hornberg" böue wore. Vu dr ehmolige Burgaalag sin no zwe Meter hochi Fundamänträscht vun eme quadratische Durm erhalte.




</doc>
<doc id="25280" url="https://als.wikipedia.org/wiki?curid=25280" title="Schauinsland">
Schauinsland

Dr Schauinsland im Schwarzwald isch dr 1284 Meter hoch Huusbärg vu Fryybeg im Bryysgau un e beliebt Uusflugsziil. Friejer het er wäg em Silberbärgböu "„Erzkaschte“" gheiße.

Vor allem bin ere Inversionswätterlag im Spotjohr bietet dr Schauinsland e bsundersch gueti Uussicht „iber dr Wulke“ bis zue dr Vogese, zue dr Hornisgrinde un in d Alpe: Tödi, Titlis, Eiger, Jungfrau, Wysshorn, Bietschhorn, Grand Combin, Mont Blanc. Andersch wie vum noch glägene Fälbeg isch d Schwebisch Alb aber nit z sähne, derfir e git s e scheni Uusicht abe uf Fryybeg.

Syt 2003 isch d Holzschlägermatt am Schauinsland dr Standort vu Windchraftaalage, wu politisch umstritte sin. Wäg dr Gipfel vum Schauinsland Landschaftsschutzgebiet isch, sin d Windreder unterhalb vum Gipfel uf eppe 1000 Meter böue wore. D Hechi vu dr Rotorbletter chunnt wäge däm nit bis uf Gipfelhechi un d Uusicht vum un uf dr Gipfel isch wenig yygschränkt.

Im Schauinsland sin iber 700 Johr Silber, Blei un Zink abböue wore. Dr Bärgböu isch im Mittelalter seli ertragryych gsi. Im 14. Johrhundert hän e baar Unternämmer (Gruebe Dieselmuot) Glasfänschter fir s Fryybeger Minschter gstiftet. D Bärglyt sin diräkt näbe dr Bärgwärch gwohnt in zwo Sidlige uf em Schauinsland, wu im Lauf vum 16. Johrhundert ufgee wore sin. S Silber, wu do gwunne wore isch, isch vu Fryybeg uus ghandlet wore oder in dr Stadt zue Minze bregt wore.

Dr Kapplerstolle het am Änd vum 19. Johrhundert di beide Derfer Kappel un Hofsgrund verbunde. Dää Stolle wird au "Hebammestolle" gnännt, wel e d Hebamm as Abchirzig uf Hofsgrund het chenne bruche. Aber au vu dr Kappler Chinder isch dr rund zwe Kilometer lang Stolle as Schuelwäg gnutzt wore zue dr Zwärgschuel z Hofsgrund.

D Stolle un Gäng vum Bärgwärch hän zämme ne Lengi vu insgsamt rund 100 Kilometer gha, verdeilt uf 22 Ebene.
Am Aafang vum 20. Johrhundert sin rund 250 Bärglyt do bschäftigt gsi. Erscht 1954 isch dr Bärgböu wäg dr Wältmärtlag yygstellt wore.

Syter anne 1975 wird e Deil vum Bärgwärch, dr umböue Barabarastolle, vum Bundesverwaltigsamt as Ufbewahrigsort fir d Archivalie vu dr Bundesrepublik brucht, wu uf Filmrolle kopiert sin.

E baar alti Gruebeböu sin vu dr 1976 grindete Forschergruppe Steiber frejgruumt un vermässe wore.

Di zwelf Kilometer lang Schauinslandstrecki vu Horbe iber d Holzschlägermatt bis zue dr Bärgstation vu dr Schauinslandbahn isch au bekannt wore dur s legändär Bärgränne, s vu 1923 bis 1984 uusdrait ADAC-Schauinsland-Ränne. Syt em Johr 2000 wird die Motorsport-Dradizion uf ere verchirzte Strecki bis zue dr Holzschlägermatt as "Schauinsland Klassik" furtgfiert, aber nume no as Glyychmäßigkeitsfahrt fir Oldtimer.

Fir Motorreder isch d Schauinslandstrecki am Wuchenänd gsperrt.

Syt 2007 wird uf dr L 124-„Rännstrecki“ zwische dr Abzwyygig Horbe un dr Bärgstation Schauinsland au ne Bärgeinzelzytfahre fir Jedermann durgfiert, dr sognännt „Schauinslandchenig“ iber 11,5 km un 770 Hechemeter - wahlwyys mit Rännrad, Mountainbike, mit Chinderaahänger, Tandem, Eirad oder Inlineskates/Skiroller. D Sigerzyt bi dr Premiere 2007 isch bi dr Herre du dr Florian Link erzilt wore (29 Minute un 37 Sekunde). Di schnällscht bi dr Dame isch di finnisch Profiradsportleri (MTB) Pia Sundstedt gsi (37 Minute un 15 Sekunde). Im Johr 2008 het wider dr Fryybeger Florian Link gwunne in ere Zyt vu 29 Minute un 14 Sekunde. 
D Siger bim dritte Schauinslandchenig 2009 sin dr Florian Link gsi in eme Streckerekord vu 29 Minute un 04 Sekunde bi dr Herre un d Fryybeger Triathleti Simone Schwarz in 37 Minute un 30 Sekunde bi dr Dame.

S Fallerhyysli isch e Bärgmannshuus eppe ei Kilometer unterhalb vum Yygang vum Bsuecherbärgwärch. S isch e verchleinereti Form vum "Schauinslandhuus". Um des Bärgmannshyysli het s um d Mitte vum 18. Johrhundert großi Stryt gee zwische dr Hofsgrunder Buure un dr Bärherre. D Bärgherre hän us Tirol Bärgfachlyt derhär gholt, aber nit fir Wohnige gsorgt. Us däre Not uuse isch dr Tiroler erlaubt wore, ihri Hyysli uf dr Haale un Gruebe z böue.

Ufgrund vu dr exponierte Lag an dr Ryyebeni, het s do vil un deilwys e zimli heftige Wind, in dr Hauptsach us weschtlige Richtige. Des fiert zue Forme bi dr Rotbueche, wu s dert obe het, wu zem Deil rächt bizarr uussähn.

Oberhalb vu Hofsgrund cha mer dr Schnyderlihof, e 400 Johr alte Schwarzwaldhof, bschaue.

Im Johr 1593 isch dr Schnyderlihof böue wore. Dr Hof lyt uf 1050 m Hechi. Vu dr Hofsgrunder Chilche uus isch s e Fueßwäg vu eppe 30 Minute.

Syt 1997 isch e Deil vu dr alte Erzgruebe as Museumsbärgwärch fir d Effetligkeit zuegängig. Im Ramme vu Fierige cha dr Bsuecher e breit Spektrum vu mittelalterlige Stolle bis zue Abböu un Streckine us dr letschte Bedribszyt bschaue.

Vu Fryybeg (Dalstazion "Horbe") uus cha mer uf dr Schauinsland uffe fahre mit ere Kabine-Umlauf-Seilbahn, dr lengschte vu Dytschland. D Schauinslandbahn iberwindet doderby uf ere Lengi vu 3600 Meter e Hecheunterschid vu 746 Meter. D 37 schaffnerlose Kabine chenne bis zue 700 Lyt pro Stund transportiere, pro Johr sin s uugfehr 240.000 Fahrgescht. Im Johr 1930 isch d Schauinslandbahn as erschti Personeseilbahn vu dr Wält noch em Umlaufprinzip in Bedrib gnuu wore.

Am 17. April 1936 isch e Gruppe vu änglische Schueler mit ihrem Lehrer Kenneth Keast uf dr Schauinsland uffegloffe. Churz unterhalb vum Gipfel sin si in e Schneesturm grote un hän doderdur d Orientierig verlore. Erscht no ne baar Stund isch die Gruppe derno uf Hofgsrund chuu, wu ne Suechakzion dervu uus gangen isch. Fimf Schueler sin aber scho verfrore gsi. Zum Gedänke an die isch anne 1938 s Ängländerdänkmol yygrichtet wore no Blän vum Architäkt Hermann Alker vu Charlsrue. Bedeiltig an däre Akzion isch d Hitlerjuged gsi, wu des Dänkmol fir Propagandazwäck yygsetzt het.

Noch em Zwete Wältchrieg isch d Inschrift "Die Jugend Adolf Hitlers" dur "Die Jugend Deutschlands" ersetzt wore un dr Ryychsadler un s Hokechryz sin ewäg gmacht wore.

Dr Eugen-Keidel-Durm uf eme Schauinslandgipfel, wu 1981 böue un noch eme friejere Fryybeger Oberburgermeischter gnännt woren isch, isch e Uusgangspunkt fir vil Wanderzil in däre Bärgregion. Vu syyre Uussichtsplattform in ca. 20 m Hechi cha mer bin ere guete Sicht au dr Mont Blanc sähne; vum Fueß vum Durm uus cha mer des nit, wel do s Haldechepfli im Wäg isch.

Uf em Schauinsland stoht e vum "Kiepenheuer-Institut für Sonnenphysik" bedribe Sunneobservatorium, wu hite nume no fir Lehrzwäck un fir d Efetlkigkeitsarbet dient - di aktuälle Forschige wäre unter anderem im Observatorio del Teide uf Teneriffa durgfiert. S Sunneobservatorium uf em Schauinsland veraastaltet alljohr zwische Mai un Septämber fimf "Däg vu dr uffige Dire", wu mer s ohni Aamäldig cha aaluege. Do git s derno Fierige all volli Stund zwische 11 un 15 Uhr.

S Observatorium isch anne 1943 vu dr Luftwaffe vum Dritte Ryych grindet wore go dur e Beobachtig vu dr Sunneaktivitet e meglischt gnaui Vorhärsag mache z chenne vu dr optimale Frequänze fir dr militärisch Funkverchehr. S isch vu 1943 bis 1975 vum Karl-Otto Kiepenheuer gleitet wore.

Uf em Schauinsland het s au ne Luftmässstazion vum Umwältbundesamt un vum Bundesamt fir Strahleschutz.
Do wäre im Ramme vum "European Monitoring and Evaluation Program" (EMEP) d Konzentrazione vu Luftschadstoff gmässe un im Ramme vum "Global Atmosphere Watch" klimarelevanti Gas un Radionuklid in dr Atmosfäre erfasst. S Gebäude isch anne 1943 zämme mit em Sunneobservatorium böue wore fir d Beobachtig vu dr Ionosfäre.




</doc>
<doc id="25284" url="https://als.wikipedia.org/wiki?curid=25284" title="Ullenburg">
Ullenburg

D Ullenburg isch e abgangeni Burg bi Diergarte, eme Ortsdeil vu dr Stadt Oberkirch im Ortenaukreis z Bade-Wirttebärg. Si isch in Ortslag uf em Schlossbärg gläge.

Die Hecheburg isch um 1070 s erscht Mol gnännt wore. Im 15. Johrhundert isch si uusböue wore, 1689 gschlisse un anne 1785 derno abbroche wore. D Burg isch im Bsitz vu dr Bischef vu Stroßbeg un dr Familie von Botzheim. Noch em Dryssgjehrige Chrieg het dr Hans Jakob Christoffel von Grimmelshausen as Burgverwalter uf dr Burg gläbt, dr Verfasser vum Simplicissimus.

Vu dr ehmolige Burgaalag sin nume no gringi Räscht vu dr Ringmuure erhalte.




</doc>
<doc id="25285" url="https://als.wikipedia.org/wiki?curid=25285" title="Burg Waldstein">
Burg Waldstein

D Burg Waldstei isch e abgangeni Burg bi dr Gmei Fischerbach im Ortenaukreis z Bade-Wirttebärg. Si isch uf ere Aahechi bim „Franzosehof“ im Waldsteidal gläge.

Die Hecheburg isch uv dr Herre "von Waldstein" böue wore. Anne 1353 isch si in ere Urkund gnännt wore un no 1500 isch si verfalle. 

Vu dr ehmolige Burgaalag uf eme Felsplateau vu 40 mol 10 Meter sin no gringi Muurräscht erhalte.




</doc>
<doc id="25286" url="https://als.wikipedia.org/wiki?curid=25286" title="Waldstein">
Waldstein

Waldstein stoht fir

Waldstein isch dr Familienname vu däne Persone:


</doc>
<doc id="25287" url="https://als.wikipedia.org/wiki?curid=25287" title="Thüringisches Wörterbuch">
Thüringisches Wörterbuch

S Thüringisch Werterbuech (dt. "Thüringisches Wörterbuch", churz ThWb) isch e Gsamtwerterbuech vu dr dialäktale un regionalsprochlige Lexik vum thüringische Sprochruum mit ere alfabetische Anornig un eme Stichwortansatz, wu an dr Schriftsproch oriäntiert isch.

Drägerinschtituzione vu dr Arbetsstell Thüringisch Werterbuech sin d "Friedrich-Schiller-Universität Jena" (Filosofischi Fakultet, Inschtitut fir Germanistischi Sprochwisseschaft) un d "Sächsisch Akademii vu dr Wisseschafte z Leipzig" (Projäktbegleitendi Kommission „Dialäktwerterbiecher“) gsi.

S Arbetsbiet umfasst e Biet mit ca. 2.800 Ortschafte. S isch s Biet vum hitige Frejstaat Thüringe, dr Side vum Land Sachse-Anhalt bis zue dr ik/ich-Linie links vu dr Saale un dr nerdlig Deil vum bayrischen Chreis Coburg (het friejer zum thüringische Herzogtum Sachse-Coburg ghert). E Iberlappig mit em Hesse-Nassauische Volkswerterbuech git sich dur dr Yybezug vu Belegmarial us em thüringischsprochige Ringgau, wu weschtlig aagränzt.

Erfasst wird in dr Hauptsach dr dialäktal un regionalsprochlig Wortschatz us dr zwote Helfti vum 19. un dr erschte Helfti vum 20. Johrhundert. Historischs Wortguet isch numme in Uuswahl ufgnuu.

Dr Wortschatz wird botte in syyre Bedytig, syyre lutlige un grammatische Form, in syyre ryymlige Verbreitig, in syym sprochlige Zämmehang un syym Bezug zue soziale Schichte un in syyne sach- un volkskundlige Zämmehäng. E umfangryych Verwyyssyschtem dient em onomasiologische Ufschluss vu dr Lexik. S ThWb wändet sich an Wisseschaftler un an sprochlig un volkskundlig inträssierti Laie.

S Unternämme isch anne 1907 grindet wore as Projäkt vum "Verein fir Thüringischi Gschicht un Altertumskund". Di erscht Sammelarbet isch mit Unterstitzig vum Dytsche Seminar vu dr Universitet Jena (Victor Michels, Gustav Kirchner) durgfiert wore bis Mitti vu dr 20er Johr. 1930 isch d "Landesstell fir thüringischi Mundartforschig" bildet wore (Leitig: Herman Hucke), wu an d Universitet Jena aaglideret woren isch. In vier große Frogebogeerhebige isch dr Wortschatz gsammlet wore. 1939 isch d Werterbuechstell zuegmnacht wore, im Zweite Wältchrieg sin vil wärtvoilli Matrialbständ zerstert wore. Schließli isch anne 1949 d Arbet wider ufgnuu wore. Im Johr 1952 isch s Inschtitut fir Mundartforschig an dr Friedrich-Schiller-Universitet Jena yygrichtet wore, ab 1954 isch au di Dytsch Akademii vu dr Wisseschafte bedeiligt gsi. Näb neje Frogebogeerhebige isch dr Thüringisch Dialäktatlas uusegee wore. Anne 1962 isch dr Hermann Hucke us Altersgrind uusgschide un dr Karl Spangenberg het d Leitig vu dr Werterbuechstell ibernuu. 1966 isch mit dr Publikation vum Beginn ThWb aagfange wore. In dr Umstrukturierige anne 1968 isch s Inschtitut fir Mundartforschig ufglest wore un s Thüringisch Werterbuech isch in dr Wisseschaftsberyych Germanischtik vu dr Sektion Sprochwisseschaft an dr Universitet Jena yyglideret wore. Syt 1970 het s e Kooperazion gee mit dr Sächsische Akademie as ere zwote Dregerinschtituzion. Noch em Abschluss vu dr Publikation anne 2005 isch d Arbetsstell zum Jänner 2006 in "Arbetsstell Thüringischi Dialäktforschig" umgnännt wore.

Im Archiv vu dr Werterbuechstell het s uugfehr 5,5 Millione Wortbeleg. 1,3 Millione dervu sin uf Einzelzetel lemmatisiert. 4,2 Millione Beleg sin uf 3.300 handzeichnete Sprochcharte yydrait un dur Verwyyszetel im Zetelarchiv abruefbar. D Beleg sinm gsammlet wore dur d Frogebogeerhebige (45 zwische 1913 un 1965, in bis zue 2.500 Ortschafte), dur diräkti Erhebige (Fälduntersuechige zue Dissertazione un Examensarbete, Tonbandufnahme) un dur Exzerpzion us Orts- un Bietswerterbiecher un dr verfigbare dialäktologische Fachliteratur iber s Arbetsbiet, us dr thüringische Dialäktdichtig un us historische Quälle (Gmeinornige, Inventarverzeichnis, Urkundebiecher usw.). Ufgnuu in s Archiv sin derzue d Beleg us zahlryyche handschriftlige Dialäktsammlige un us Hälferzueschrifte. Fir d Verwändig vum Synonyme- un Querverwyyssyschtem sin fir d Autore näb em Belegarchiv un dr Sprochchartesammlig Zetelkatelog z Verfiegig gstande. D Handbibliothek vu dr Arbetsstell umfasst ca. 2.500 Titel.





</doc>
<doc id="25290" url="https://als.wikipedia.org/wiki?curid=25290" title="Wilhelm Hauff">
Wilhelm Hauff

Dr Wilhelm Hauff, gebora am 29. Novembr 1802 en Stuegert, wo-nr am 18. Novembr 1827 au gstorba ischt, isch a deitschr Dichter gwäa, wo heitzodag hauptsächlich weaga seine Märle noh bei viil Leit bekannt ischt.

Dr Wilhelm Hauff stammt aus ra graußbirgerlicha Familie. Sei Vaddr ischt Jurischt em Staatsdinscht vom Herzogtum Wirdaberg. Trotz derra Stellong isch em et erspart bliiba, dass’r em Johr 1800 a baar Monet lang uf em Hoha-Aschberg eikerkret gwäa isch. Ma hot em vorgworfa, Mitgliid vom a revoluzionära Geheimbond zo sei, abr beweisa hot-mr em’s et kenna. Durch dui Haft hot sei Gsondheit so en Schada gnomma, dass’r 1809 em Altr vo 37 Johr stirbt. Om dui Zeit rom ischt dr Wilhelm grad emol siiba Johr alt. Noh em gleicha Johr geit d Witwe Wilhelmine Hauff ihr Wohnong en dr Stuegerter Ebrhardstroß auf ond ziiat mit ihre viir Kendr – oiner vo de selle isch dr Hermann Hauff – zo deane ihrem Graußvaddr noch Diibenga. Der ischt deet Richter am Obrtribunal, am hechschda Griicht vo Wirdaberg. En deam seira Wohnong hot’s an Riisabestand vo Biacher. Dia werdet vom jonga Wilhelm reglreacht vorschlonga. Er liist älles, was’r en d Fenger kriegt, vo dr Hochlitradur vom Geede ond Schiller bis zo Raibr- ond Ritterroman. D Folg ischt, dass’r oftmols d Realideet kaum vo dr Fantasiiwelt onderscheida kô. En dera Zeit erfendet’r scho oigene kleine Märla, wo-nr mit ra graußa Begeischterong vor seine Schwestra ond dere ihre Freindinna zom Beschta geit.

Wia so viile Schwoba aus guadbirgerliche evangelische Familia soll au dr Wilhelm Hauff dui fir so en Stand typische Beruafslaufbôh eischlaga: er soll Pfarrer werra. Noch seira Schualzeit bsuecht’r s Seminar en Blaubeira. Dui Stadt bezeichnet’r a engs Nescht, aus deam mr bald wiidr naus sott. Hendrher studiirt’r Theologii em Diibenger Stift, kô sich abr et mit dera Wissaschaft ôfreinda. Viil gerner macht’r bei de Aktiviteda vo dr Burschaschaft „Germania“ mit ond leabt bei de Diibenger Waterloo-Fescht ond de Theodor-Körner-Feira richtig auf. Älles zom Trotz bestôht’r 1824 sei theologischs Exama. Em Pfarrerberuaf sait’r abr endgiltig „Adee“.

Em Oktobr 1824 wuud dr Wilhelm Hauff Hauslehrer fir d Kendr vom Präsidenda vom Kriagsminischderium, em Ernst Eugen Freiherr von Hügel. So arg scheint en abr dui Stellong et en Âspruch z’nemmet, er hot nemlich an Haufa Zeit zom Schreiba. Em Altr vo 23 Johr voreffentlicht’r sein erschda "Märchenalmanach für Söhne und Töchter gebildeter Stände". Sei Vorbild send dô drbei d Märla vo "1001 Nacht". Desweaga handlet au de meischte em Orient. Wia bei seim Vorbild geit’s a Rahmahandlong, en dui de oinzlne Gschichta eibettet send. Zwoi weitere "Märchenalmanache" folget em jährlicha Abstand. 

Noch anderthalb Johr, em April 1826, hengt’r da Hauslehrer-Beruef an Nagl. Ziilstrebig macht’r sich drâ, a freier Schriftsteller zo werra.

Om d Leit neigiirig zo macha, geit’r seim erschda Roman da reißerischa Titl "Mitteilungen aus den Memoiren des Satan" ond als Verfassr hoißt’s bloß „...f“. An Verleger hot’r au schnell gfonda, da gleichaltriga Friedrich Franckh en Stuegert. Sei Plâ goht auf, dia zwoi Bend werdet en Rennr. Scho guet en Monet spätr kommt sei nekschtr Roman raus: "Der Mann im Monde oder Der Zug des Herzens ist des Schicksals Stimme". Au dô drfir wählt’r a Pseidoniim, abr et irgendoi beliibigs, sondern ganz ziilt "H. Clauren". Fascht jedr, wo leasa kô, kennt dean Nama. Dr Clauren stôht fir Herz-Schmerz-Gschichta, nâch deane sich d Leit reglrecht d Fengr lechzet. Älle Zuatada vom Clauren hot dr Hauff au en sei Werk presst, bloß noh viil digger uftraga als sei Vorbild. Er hot praktisch da Clauren so richtig durch da Kakao zoga. Au desmôl goht em Hauff sei Plâ wiidr auf ond er erziilt glenzende Einahma. Em Carl Heun – so hoißt dr Clauren richtig – hot der Stroich vom Hauff nadiirlich gar et basst. Er strengt an Prozess gega da Verlegr Franckh â. En Esslenga mueß sichs Griicht mit dera Frôg romschlaga, ob’s iibrhaupt meglich ischt, dass mr a Pseidoniim klaua kâ. Am End wuud dr Franckh zo-ra milda Geldstrof vorurteilt, was’r abr leicht vorschmerza kâ, wenn’r an dia grauße Vorkaufszahla denkt, dia em dr Roman brôcht hot.

Als Erfendr vom eiropäischa Gschichtsroman gilt em Hauff sei Zeitgenoss Walter Scott. Bsondrs seine Roman "Ivenhoe" ond "Waverly", wo 1820 bzw. 1821 en ra deitscha Ibrsetzong rauskomma send, send au bei de deitsche Leasr saumäßig beliebt. Deshalb stellt dr Hauff fescht, seine Landsleit däded sich en dr schoddisch-englischa Gschiicht bessr auskenna als in ihrer oigena vaddrländischa. Damit des et so bleibt, schreibt’r da erschda deitscha hischdorischa Roman, da "Lichtenstein". Der handlet vo dr Ausanandersetzong zwischem Herzog Ulrich vo Wirdaberg ond em Schwäbischa Bond im 16. Johrhondert. "Auch wir hatten eine Vorzeit", hoißt’s en dr Eileidong, "die reich an bürgerlichen Kämpfen, uns nicht weniger interessant dünkt als die Vorzeit des Schotten". Ond wia bei seim Vorbild nemmt’s au dr Hauff en deam Buach mit dr hischtorischa Wâhret et so ganz gnau. Dr "Lichdastoi" jedafalls wuud sein graischtr Erfolg. Des viile Geld, wo-nr domit vordeant, vorschafft em d Meglichkeit, a graußa Bildongsreis zo macha. Siiba Monat lang kutschiirt’r en dr Gegend rom. Seine Stationa send Frankreich, Holland, Bremen, Berlin, Leipzig ond Dresden. Er knipft viil nuie Kontakt ond wuud oft als erfolgreichr Schriftstellr gfeiret. Irgendwo uf seira Reis erreicht en dr Ruef vom Johann Friedrich Cotta, zo ehm noch Stuegert zo komma ond d Redaktioo vo seim "Morgenblatt für gebildete Stände" zo ibrnemma. Weil em dr Cotta als Vorlegor vom Geede ond vom Schiller bekannt ischt, bricht’r sei Reis vorzeidig ab ond nemmt des Âgebot ab 1. Januar 1827 â.

Am 13. Februar 1827 heiradet dr Wilhelm Hauff sei Bäsle Luise Hauff aus Nerdlenga. Dera Ehe ischt abr bloß a kurza glicklicha Zeit bschiida, denn bald druff fangt dr Mâ zo kränkla â. Wia-nr sei Gallakolik a bissle ibrwonda hot, goht’r wiidr uf Reisa. Desmol zuit’s en noch Sidtirol. Er will an Roman ibr da Andreas Hofer schreiba ond zo deam Zweck d Originalschaublätz ufsuecha. Wia-nr wiidr drhoim ischt, vorschleachdret sich sei Gsondheitszuastand zemlich schnell. Am 10. Novembr wuud deam jonga Baar a Dechterle gebora ond noch weidre 19 Däg schließt dr Dichtr seine Auga fir emmr, kurz vor seim fenfazwanzischda Geburtsdag. Als Todesursach nennt dr Arzt a Longaentzendong infolge vo ra Maga-Darm-Infekzioo.

Sei ledschda Ruah fendet dr Wilhelm Hauff uf em Hobbalau-Friidhof en Stuegert.






<poem style="font-style:italic">
Reiters Morgengesang

Morgenrot, Morgenrot,
Leuchtest mir zum frühen Tod?
Bald wird die Trompete blasen,
Dann muss ich mein Leben lassen,
Ich und mancher Kamerad.
Kaum gedacht, kaum gedacht,
War der Lust ein End gemacht!
Gestern noch auf stolzen Rossen,
Heute durch die Brust geschossen,
Morgen in das kühle Grab.
Ach, wie bald, ach wie bald, 
Schwindet Schönheit und Gestalt!
Tust du stolz mit deinen Wangen,
Die wie Milch und Purpur prangen?
Ach, die Rosen welken all!
Darum still, darum still
Füg ich mich, wie Gott es will.
Nun, so will ich wacker streiten,
Und sollt ich den Tod erleiden,
Stirbt ein braver Reitersmann.
Treue Liebe

Steh ich in finsterer Mitternacht
So einsam auf der stillen Wacht,
So denk ich an mein fernes Lieb,
Ob mir auch treu und hold verblieb,
Als ich zur Fahne fort gemüßt,
Hat sie so herzlich mich geküßt,
Mit Bändern meinen Hut geschmückt
Und weinend mich ans Herz gedrückt.
Sie liebt mich noch, sie ist mir gut,
Drum bin ich froh und wohlgemut.
Mein Herz schlägt warm in kalter Nacht,
Wenn es ans treue Lieb gedacht.
Jetzt bei der Lampe mildem Schein
Gehst du wohl in dein Kämmerlein
Und schickst dein Dankgebet zum Herrn
Auch für den Liebsten in der Fern.
Doch wenn du traurig bist und weinst,
mich von Gefahr umrungen meinst,
Sei ruhig, bin in Gottes Hut,
Er liebt ein treu Soldatenblut.
Die Glocke schlägt, bald naht die Rund'
und löst mich ab zu dieser Stund'.
Schlaf wohl im stillen Kämmerlein
und denk' in deinen Träumen mein.
</poem>

Zo Lebzeida vom Hauff hot’s d Burg (oder s Schloss) Lichdastoi noh et gäa. An dera Stell, wo dui Burg heit stôht, ischt bloß a Forschthaus gstanda, des em Wilhelm Graf vo Wirdeberg gheert hot. Der ischt vom Hauff seim Roman ond bsonders vo dera Beschreibong vo dr Burg so arg beeidruckt gwäa, dass’r s Forschthaus hot aareißa lau ond da Archidekta Carl Alexander Heideloff beauftragt hot, noch em Hauff seira Beschreibong a Schlessle uf dean Felsa am Steilhang vor-em Honauer Dal zo baua. Heit gilt dr Lichdastoi als Wahrzeiche vo dr ganza Schwäbischa Alb. Koi andrs Bauwerk uf dr Alb lockt meh Turischda â. Et weit weg vo deam Schloss ischt au a Denkmal fir da Dichtr errichdet worra. 
1982 ischt em Ortsdoil Honau vo dr Gmoid Lichdastoi d Wilhelm-Hauff-Stub eigrichtet worra, a kleis Litradurmuseum, wo au iibr d Gschicht vo deam Schlessle Auskonft geit.






</doc>
<doc id="25292" url="https://als.wikipedia.org/wiki?curid=25292" title="Kirchhofen">
Kirchhofen

Kirchhofen heiße


</doc>
<doc id="25297" url="https://als.wikipedia.org/wiki?curid=25297" title="Auenstein AG">
Auenstein AG

Gaueschtäi (schriftdütsch: "Auenstein") isch en Iiwohnergmeind im Bezirk Brugg vom Kanton Aargau. 

Gaueschtäi lyt am linggen Ufer vo de Aare am Südhang vo de Gisliflue. S Dorf isch am Jurafuess öppe drei Kilometer nordweschtlich vo Länzbrg. Im Schachen a dr Aare unden isch d Baadi und s Chraftwäärch Robischwil-Gaueschtäi.

De Gmeindsbann het e Flächi vo 568 Hektare, dodevo sind 263 Hektare Wald und 100 Hektare sind überbaut. Di höchschti Stell vo de Gmeind isch uf de Kreete vo de Gisliflue mit , di tüfschti a de Aare unde mit 

D Nochbergmeinde vo Gaueschtäi sind Oberflachs und Välte im Norde, Mörike-Wildegg im Oschte, Robischwil im Süüde, Büberschtäi im Weschte und Tale im Nordweschte.

Mä chunt vo Wildegg uus über en alti Aarebrugg bim Ortsteil Au uf Gaueschtäi, und vo Robischwil häär goot au e Brugg über d Aare und dr Kanaal vom Chraftwäärch Robischwil-Gaueschtäi. Vom Doorff uus het’s schmaali Verbindigsstroosse dr Aare noo obsi uf Büberschtäi und übere Hoger uf Välten übere. E nöie chlyne Fuessstääg isch bim Schloss Gaueschtäi über d Aare.

S Dorf isch zum erschte Mol in ere Urkund us em Johr 1212 ufgschribe. Do heisst d Ortschaft "Gowenstein". Vermuetlech chunt de Name vo de Burg Gaueschtäi, wo öppe um 1200 ufemene Felse am Rand vo de Auelandschaft vo de Aare baut worden isch. Am Aafang vom 14. Johrhundert isch d Burg in Bsitz vo de Herre vo Rynech choo und im 1389 isch si abebrönnt, wo d Bärner si aazündt hei.

Uf em Gmeindgebiet het d Zimäntfabrigg z Wildegg grossi Schteibrüüch us dr vordere Jurachetti usegsprängt, zum Chalch und Mergel abzboue. Jetz wärde die wider mit anderem Material uufgfüllt.




</doc>
<doc id="25298" url="https://als.wikipedia.org/wiki?curid=25298" title="Westerstetten">
Westerstetten

Weschdrschdett (amtl. "Westerstetten") isch a Gmoid em Lonedal auf dr Schwäbischâ Alb. Schdatt Weschdrschdett sagt mâ au Weschdrschdettâ odr Weschschdett.

Nôchbrgmoidâ von Weschdrschdett send Weidâschdett em Nordâ, Holzkirch ond Brôideng em Oschdâ, Boimrschdett em Siidâ, Dôrâschdadt em Siidweschdâ ond Lausâ im Nordweschdâ. Bis auf Ulm nei sends ogfähr 15 km.

Zo Weschdrschdett drzuâ gheerâd au z Weilr (Vordrdengâdal), z Hendre Dengâdal und dr Birghof.

Weschdrschdett ligt an dr Lone. De eldre Weschdrscheddr sagâd au "Laudl", odr oifach "dr Baach". En Weschdrschdett machts Lonedal an Knick, bleibt abr a relativ brôids Dal. Em Dal hôds viel Wiisâ, wenigr Äggr, ond am Hang zuâ Äâgâdâ odr Wald. Am Ordseignang von Lonsee her quert d Eisâbâhlinie Ulm - Schdurgâd z Lonedal, ond dr Bâhdamm ond mehrere Ondrfiirongâ prägâd s Bild.
Obrhalb vom Lonedal send auf bôide Seidâ d Hochebânâ von dr Schwäbischâ Alb. Moischdens send des Äggr, ond weidr weg von dr Gmoid au Wald. Drzuâ gibts au no â baar enge Karschddälr, vor allem s Ulmr Dal ond z Dengâdal von Hendrdengâdal ââ Richdong Doomrdeng ond Schaarâschdett. 

D Weschdrschdettr Ortsgschicht gôôd en dr Zeit nach dr Velkswandrong los, wo Alemannâ ens Lonedal kommâ send. Oinige Ordschafdâ om Weschdrschdett dromrom send ganz glar von de Alemannâ gründet wôrâ, wiâ mâ guâd am dr Endnong "-ingen" seâ kâ (zom Beischbiel Brôideng, Doomrdeng). Ortschafdâ mit dr Endong "-schdadt" ond "-schdett" send moischdens â wengâ jengr. Wo mâ Âfângs 18. Jôhrhondrd en Weschdrschdett d Kirch neu baud hôt, hôt mâ abr alemannische Roihâgreebr gfondâ - ond s isch drom âzneâ, dass en Weschdrschdett om 800 rom scho Leid gwohnt hend. 

De erschd Urkund, wo Weschdrschdett drauf schdôd, isch von 1225. Abr mâ woiss, dass es seid mendeschdens 1094 d "Herren von Westerstetten" geâ hôd, wo auf dr weschdrschdettr Burg gwohnt hend. D Herrâ von Weschdrscheddâ send adlige Riddr gweâ. Vom 11. bis ens 16. Johrhondrd hends se emmr widr wichtige Poschdâ emâ Kloschdr odr am Wirdâbergischâ Hof bsetzt.

Von dr Burg isch nemme vill iibring, seid se an â 1378 vom Schwäbischâ Bund, also von de Ulmr, zersteerd worâ isch. Letschdr Reschd gibts auf m Burgberg glei hendrm Birghof.

An â 1414 hend Herrâ von Weschdrschdett z Dorf ans Kloschdr Elchengâ vrkauft. En dr Reformationszeit isch Weschdrschdett drom kadolisch bliebâ. Vordr- ond Hendrdengâdal hend zur Ulmr Herrschaft gheerd ond send drom evangelisch.

Mit m Reichsdeputationshauptschluss isch Weschdrschdett an â 1803 wiâ z ganze Kloschdr Elchengâ an Boirâ gangâ. Seid 1810 gheerd s Dorf zu Wirddâberg.

Ergäbnis vo de Landdagswahla seid 2006: 

Mittlâtsch em Dorf schdôd d Weschdrscheddr Kirch, wo am Heilige Martin gweiht isch. Zwischâ 1717 ond 1721 hôd mâ d Kirch im Barockschdil bauâd, bloss dr ondre Dôil vom Turm isch no eldr, aus m 13. oder 14. Jôhrhondrd. 

Em Novembr 2010 isch dr "Alexander Bourke" zom Schuldâs von Weschdrschdett gwählt wôrâ, und er isch jetzt seit am Mârz 2011 em Amt. Sei Vorgengr, dr "Hermann Krieger", wo seit 1988 für 23 Jôhr dr Schuldâs gweâ isch, isch em Mârz 2011 vom Gmoidrôt zom Ehrâbürgr gmacht wôrâ.

Dr Monsignore "Ernst Tatarko" isch von 1958 bis 2001 dr katholische Pfarrr gweâ, ond drom zom Ehrâbürgr gmacht wôrâ.

En Weschdrschdett auf d Welt komme isch ondr andrm dr "Benedikt Denzel" OSB (1692-1767), wo Abt en Oxâhausâ gweâ isch.



</doc>
<doc id="25302" url="https://als.wikipedia.org/wiki?curid=25302" title="Breitingen">
Breitingen

Brôideng (amtl. "Breitingen") isch â kloinâ Gmoid em Lonedal auf dr Schwäbischâ Alb ond gheert zom Gmoids-Vrwaldongsvrband Langenau en Langnau. Schdatt Brôideng sagt mâ au Brôidengâ.

Nôchbrgmoidâ von Brôideng send Holzkirch em Nordâ, Bärâschadt em Oschdâ, Boimrschdett em Siidâ ond Weschdrschdett em Nordweschdâ. Bis auf Ulm nei sends ogfähr 15 km.

Brôideng ligt an dr Lone, ond wiâ dr Nâmâ scho said, isch Brôideng an â râ recht brôidâ Schdell vom Lonedal. Em Dal hôds Wiisâ ond Äggr, ond am Roinâ zuâ Äâgâdâ odr Wald. Ondrhalb von Brôideng isch d Lone friâr oft vrsiggrd. Heid laufd dr Baach oft au no ibrs Fohlâhaus (â râ kloinâ Heehle am Rand vom Dal) naus, weil ds Wassr et bloss aus dr Karstquelle en Urspreng kommt sondrn au aus dr Klärââlag.

D Brôidengr Ortsgschicht gôôd en dr Zeit nach dr Velkswandrong los, wo Alemannâ ens Lonedal kommâ send. En Ordschafdâ wo mit dr Endnong "-ingen" aufheerâd, hend moischends scho im 7. ond 8. Jôhrhondrd Leid gwohnt.

De ersch Urkond, wo Brôideng erwähnt isch, isch an â 1225 gschriebâ wôrâ. Em schbädâ Middlaldr ond bis 1803 hôd z Dorf zu Ulm gheerd. Mit m Reichsdeputationshauptschluss isch es wiâ de ganz Reichsschadt Ulm an Boirâ gangâ. Seid 1810 gheerd d Gmoid zu Wirddâberg.

Ergäbnis vo de Landdagswahla seid 2006: 


</doc>
<doc id="25303" url="https://als.wikipedia.org/wiki?curid=25303" title="Ruine Walkenstein">
Ruine Walkenstein

D Ruine Walkestei, au "Falkestei" oder "Valkenstein" gnännt, isch e Burgruine bi Walke, eme Ortsdeil vu dr Gmei Oberwolfe im Ortenaukreis z Bade-Wirttebärg. Si lyt uf em weschtlige Uuslaifer vum „Weberskepfli“.

Die Hecheburg isch wahrschyns im 14. Johrhundert vu dr Grofe "von Fürstenberg" as Wehr- un Wohndurm böue wore fir d Sicherig vu dr Bärgböurächt un dr Erztransport. Anne 1364 wird e „Aigelwart von Walkenstein“ as Bsitzer vu dr Durmburg gnännt. In dr Johre 1988 bis 1990 sin di Iberräscht vu dr Durmburg archiviert un gsicheret wore.

Vu dr ehmolige Burgaalag sin no Räscht vu dr quadratische Grundmuure vum Durm erhalte. Si hän e Uusdehnig vu 7,80 mol 8,75 Meter.




</doc>
<doc id="25304" url="https://als.wikipedia.org/wiki?curid=25304" title="Burg Weiler (Fischerbach)">
Burg Weiler (Fischerbach)

D Burg Wyyler, au "Ramsteiwyyler" gnännt, isch e abgangeni Burg bi Wyyler, eme Ortsdeil vu dr Gmei Fischerbach im Ortenaukreis z Bade-Wirttebärg. Si isch uf ere gäche Bärgnase an dr Stell vum hitige Gaschthuus „Schlossbärg“ gläge.

Die Hecheburg isch wahrschyns im 12. Johrhudnert vu dr Ritter "von Weiler" böue wore. Um 1240 isch si s erscht Mol gnännt wore un anne 1486 isch si abbrännt. Wyteri Bsitzer sin d Herre "von Ramstein" gsi.

Vu dr ehmolige Burgaalag sin no Fundamänträscht erhalte.




</doc>
<doc id="25305" url="https://als.wikipedia.org/wiki?curid=25305" title="Burg Weiler">
Burg Weiler

Weiler isch dr Name vu däne Burge:
Lueg au:


</doc>
<doc id="25306" url="https://als.wikipedia.org/wiki?curid=25306" title="Burg Altenstein (Südschwarzwald)">
Burg Altenstein (Südschwarzwald)

D Burg Altestei isch e abgangeni Burg bi dr Gmei Häg-Ehrschbärg im Landchreis Lörrach z Bade-Wirttebärg. Si isch uf eme Felsspron im Angebachdal nerdlig vum Ortsdeil Altestei gläge. Änere andere Hypothese noch isch d' Burg Altestei ufem Henscheberg oberhalb vo Zell gstande.

Die Hecheburg isch im 13. Johrhundert s erscht Mol gnännt wore. Si isch im Bsitz vu dr Herre "von der Steine" gsi.

Vu dr ehmolige Burgaalag isch hite nyt me erhalte.




</doc>
<doc id="25308" url="https://als.wikipedia.org/wiki?curid=25308" title="Bürgle (Enkenstein)">
Bürgle (Enkenstein)

S Bürgli isch e abgangeni Burg bi Enkestei, eme Ortsdeil vu dr Stadt Schopfe im Landchreis Lörrach z Bade-Wirttebärg. Die Burg isch wahrschyns e Vorposchte vu dr Burg Roteburg gsi. Si lyt uf eme bewaldete Bärgchopf in dr Nechi vum Dorf.

Hite isch nume ne chleine Grabe erhalte. 



</doc>
<doc id="25309" url="https://als.wikipedia.org/wiki?curid=25309" title="Altenstein">
Altenstein

Altenstein isch dr Namme vu däne Ortschafte:
Altenstein isch dr Namme vu däne Burge:
Altenstein isch dr Familienamme vu däne Persone:


</doc>
<doc id="25310" url="https://als.wikipedia.org/wiki?curid=25310" title="Burg Neu-Waldeck">
Burg Neu-Waldeck

D Burg Nej-Waldeck isch e abgangeni Burg uf eme Gländesporn in dr Nechi vu Dägernau in dr Gmei Chleis Wisedal im Landchreis Lörrach z Bade-Wirttebärg.

Die chlei Hecheburg isch im 11. un 12. Johrhundert gnännt wore. Bsitzer sin dr d Herre "von Waldeck" gsi. Wahrschyns isch s e Durmburg gsi, wu fir d Iberwachig vu dr Verchehrswäg dient het. E Halsgrabe het d Burg vum Bärgrucke abdrännt.
Vu dr ehmolige Burgaalag isch hite no ne chlei Plateau un e Biel erhalte, wu uf e Bärgfrid hiiwyst.




</doc>
<doc id="25311" url="https://als.wikipedia.org/wiki?curid=25311" title="Burg Steineck (Südschwarzwald)">
Burg Steineck (Südschwarzwald)

D Burg Steineck, au "Steinegg", "Burgholz" oder "Neuestei" gnännt, isch e abgangeni Burg bi Raitbach, eme Ortsdeil vu dr Stadt Schopfe im Landchreis Lörrach z Bade-Wirttebärg. Si isch uf eme bewaldete Biel sidlig vum Steinighof gläge. D Burg Steineck isch di eschtligscht vu dr Burge z Raitbach.

Vu dr ehmolige Burgaalag sin hite nume no gringi Räscht erhalte. D Burg wird vor em 18. Johrhundert niene erwähnt, und wohrschiins isch si scho in de Mitti vom 19. Johrhundert widder abgrisse worde. De Burgruine Burgholz in de Nöchi hätt mer lang au "Steineck" gsait, so dass e gwissi Verwechsligsgfoar bstoht.




</doc>
<doc id="25312" url="https://als.wikipedia.org/wiki?curid=25312" title="Steineck">
Steineck

Steineck isch dr Namme vu däne Ortschafte:
Steineck isch dr Namme vu däne Burge:
Steineck isch dr Familiennamme vu däne Persone:


</doc>
<doc id="25316" url="https://als.wikipedia.org/wiki?curid=25316" title="Mittelelbisches Wörterbuch">
Mittelelbisches Wörterbuch

S Mittelelbisch Werterbuech (dt. "Mittelelbisches Wörterbuch," churz MeWB) erfasst dr Dialäktwortschatz vun eme Biet, wu dr Nordharz, Anhalt, d Magdeburger Börde, d Altmark un s Jerichower Land, e Streife eschtlig vu dr Elbe mit eme brandeburgische Dialäkt, umfasst.

S Mittelelbisch Werterbuech schließt e großi Lucke in dr flechemäßige, lexikografische Erfassig vu dr dytsche Dialäkt, wel s stellt d Verbindig här zwisch em Brandeburg-Berlinische, em Obersächsische, em Thüringische, em Nidersächsische un em Meckleburgische Werterbuech. S Bearbeitigsbiet isch aber kei einheitligi Sprochlandschaft. Im Side wyycht s Niderdytsch vor dr mitteldytsche Dialäkt zruck un au in dr niderdytsche Dialäkt, wu dr grescht Deil vum Bearbeitigsbiet uusmache, git s großi Unterschid. Wäge däm git s im MeWB e dopplete Stichwortaasatz: Di niderdytsche Beleg wäre in eme normalisierte Niderdytsch aagfiert, wu uf em Mittelniderdytsch basiert, di mitteldytsche Beleg wäre (sachlig analog) standardsprochlig aagsetzt. Wänn s niderdytschi un mitteldytschi Beleg het, wird s niderdytsch Stichwort as Hauptlemma gnuu, un vum mitteldytsche Stichwort uus dodruf verwise.

S Werterbuech spieglet dr Sprochzuestand vu dr erschte Helfti vum 20. Johrhundert. Historischi Beleg wäre nume ufgnuu, wänn si Beleg us däm Zytrumm chenne zuegordnet wäre.

S MeWB isch vum Karl Bischoff grindet wore. Är het 1935 vum Walther Mitzka dr Uftrag iberchuu, e Werterbuech vum niderdytsche Deil vu dr preußische Provinz Sachse z verfasse, speter isch s Biet uf dr hitig Beryych erwyteret wore. Dr Bischoff het die Ufgab ellai un au ohni großi staatligi Unterstitzig aagfange, au im Chrieg het er mit großem persenlige Yysatz wytergschafft. Mit ere umfangryyche Frogebogenerhebig un dur d Uuswärtig vu andere verfiegbare Quälle het er e ryychhaltigi Matrialgrundlag gschaffe. Wu dr Bischoff anne 1958 us dr DDR ewäggangen isch, isch s Werterbuech yygstellt wore.

Syt em Augschte 1992 wird s Projäkt "Mittelelbischs Werterbuech" wytergfiert an dr nej grindete Arbetsstell an dr "Sächsische Akademi vu dr Wisseschafte z Leipzig.

Noch ere eijehrige Unterbrächig isch s Werterbuech vu 2000 bis 2003 mit ere Landesfinanzierig iber d "Martin-Luther-Universität Halle-Wittenberg" an dr Sächsische Akademi vu dr Wisseschafte z Leipzig wytergfiert wore. Vu 2004 bis 2006 isch s as Drittmittelprojäkt (finanziert dur d Fritz-Thyssen-Stiftig) diräkt an d Martin-Luther-Universität Halle-Wittenberg aabunde gsi, un syt Februar 2007 stehn d Arbete unter dr Obhuet vum "Landesheimatbund Sachse-Anhalt e. V." Arbetsstelleleiter isch vu 1992 bis zue syym Dod im Septämber 2009 dr Gerhard Kettmann gsi, syterhär isch s dr Hans-Joachim Solms.

S Belegmatrial vum MeWB umfasst eppe 250.000 Belegzetel, wu vilmol scho e Vilzahl vu Einzelbeleg druf zämmegfasst sin.

D Beleg stamme us Frogebogenerhebige un vereinzelte Diräkterhebige, derzue chemme Exzerpt us Werterbiecher, Ortsgrammatiken un dialektologischi Literatur, historischi Quälle un Dialäktliteratur. Derzue sin au no ne baar Privatsammlige chuu.


Syter 2018 cha mer di beede fertige Bänd au online nooschlaa.




</doc>
<doc id="25318" url="https://als.wikipedia.org/wiki?curid=25318" title="Burg Stockberg">
Burg Stockberg

D Burg Stockberg isch e Burgruine bi dr Gmei Malschburg-Marzell Landchreis Lörrach z Bade-Wirttebärg. Si lyt uf eme Bärgrucke nordeschtli vum Gipfel vum Blaue. D Burg Stockbärg isch mit ihre Lag uf 1074 m NN wahrschyns di hegschtgläge Burgstell vu Bade-Wirttebärg.

Die Hecheburg isch im 11. oder 12. Johrhundert böue un im 13. Johrhundert gschlisse wore. Vu dr ehmolige Burgaaalag uf eppe 40 mol 24 Meter sin no Gräbe, Wäll un Muurräscht erhalte.




</doc>
<doc id="25319" url="https://als.wikipedia.org/wiki?curid=25319" title="Burg Hammerstein (Südschwarzwald)">
Burg Hammerstein (Südschwarzwald)

D Burg Hammerstei isch e abgangeni Burg bi Wullbach, eme Ortsdeil vu dr Gmei Chander im Landchreis Lörrach z Bade-Wirttebärg.

Die Burg isch e Währaalag gsi zum Schutz vum Wullbacher Hammerwärch. Vu dr ehmolige Burgaalag sin no gringi Muurräscht erhalte.




</doc>
<doc id="25320" url="https://als.wikipedia.org/wiki?curid=25320" title="Hammerstein">
Hammerstein

Hammerstein isch dr Namme vu däne Ortschafte:
Hammerstein isch dr Namme vu däne Burge, Sclesser un sunschtige Gebei:
Hammerstein isch dr Familiennamme vu däne Persone:



</doc>
<doc id="25321" url="https://als.wikipedia.org/wiki?curid=25321" title="Atlas der historischen deutschen Mundarten auf dem Gebiet der Tschechischen Republik">
Atlas der historischen deutschen Mundarten auf dem Gebiet der Tschechischen Republik

Dr Atlas vu dr historische dytsche Mundarte uf em Biet vu dr Tschechisch Republik (dt. "Atlas der historischen deutschen Mundarten auf dem Gebiet der Tschechischen Republik", churz ADT) isch e international Gmeinschaftsprojäkt vu Wisseschaftler un Universitete in dr Tschechische Republik, z Dytschland un z Eschtryych.

Ziil vu däm sprochgeografische Projäkt sin zum Eine d Erforschig un Dokumäntation vu dr dytsche Dialäkt z Behme un z Mähre-Schlesie dur Befrogig vu Persone us dr dytschsprochige Bevelkerig, wu noch em Zwete Wältchrieg dert bliben isch, solang des no meglig isch. Zum Andre richtet sich d Ufmerksamkeit uf di tschechische Yyfliss in dr dytsche Dialäkt un dodermit uf e sprochligi Dokumäntation vum Zämmeläbe vu Dytsche un Tscheche.

S Biet vu dr hitige Tschechische Republik isch bis 1945 e Ruum vu intensive sprochlige Kontakt zwisch em Dytsch un em Tschechisch gsi. Dr Wortschatz wird vum Sudetedytsche Werterbuch erfasst un bschribe. 

E uusfierligi sprochgeografischi Bschryybig vu dr dytsche Dialäkt in dr behmische Länder isch aber nie zstand chuu. Was in dr Johre zwische 1945 un 1989 wäg dr politische Situation nit dänkbar gsi isch, isch syt dr Wändi z Oschteuropa uf eimol meglig wore, un au di hitig dytschsprochig Bevelkerig in dr Tschechische Republik isch groß gnue, ass mer e großi sprochwisseschaftligi Untersuechig cha durfiere. Des isch bi Dialäktufnahme uusechuu, wu bi Verblibene in dr Tschechische Republik vu Bayern un Eschtryych uus im Ramme vum Bayrische Sprochatlas un em Sprochatlas vu Obereschtryych durgfiert wore sin.

S vorrangig Ziil isch es, di dytsche Dialäkt z Tschechie, wie si mit ihre letschte Sprächer no gryfbar sin, z dokumäntiere un z bschryybe. Innerhalb vu dr negschte Johr isch ändgiltig mit em Uusstärbe vum Dytsch in dr Tschechische Republik z rächne. D Sproch vu dr verblibene dytsche Muetersprochler isch in vile Fäll konservativ bis archaisch, zmeischt stoh blibe uf em Stand vu 1945. 

Fir d Sprochwisseschaft, d. h. vor allem fi di dytsch Dialäktforschig, isch d Erforschig vu dr dytsche Dialäkt, wu an s hitig dytsch Sprochbiet aagränze un vilmol e zytversetzte eltere Zuestand vu dr eigene Dialäkt repräsentiere, seli wichtig au fir d Erforschig vu däne eigene Dialäkt.

S Unternämme ADT stoht in dr Tradition vu dr sognännte "oberdytsche Chleiruumatlante", d Method, wu dert entwicklet un aagwändet woren isch, isch ibernuu wore un au dr grescht Deil vum syt langem bewährte Frogebuech.

Im oberdytsche Ruum schaffe germanistischi Linguischte syt iber 50 Johr an dialektologische Atlasunternämme, aagfange het s mit em Schwyzer Sprochatlas. Die Sprochatlante umfasse alli grammatische Ebene un wäre dur diräkti Befrogige vor Ort un mit eme änge Ortsnetz erhobe. Dr Frogekatalog, wu derbyy brucht wird, wird an di jewylig spezifisch Situation aabasst. Au fir s Projäkt ADT isch e eige Frogebuech erstellt wore, in Aalähnig an d Frogebiecher vum Bayrische Sprochatlas un vum Sprochatlas vu Obereschtryych. Aabassige het s vor allem gee, wel s im Untersuechigsbiet vum ADT au mitteldytschi Dialäkt het un dr tschechisch-dytsch Sprochkontakt in ere aagmässene Art un Wyys het solle thematisiert wäre. S Frogebuech fir dr ADT git s as 2-bändigs Frogebuech mit 2960 Froge fir Vollufnahme un as Churzfrogebuech mit 865 Froge fir Churzufnahme.

S Untersuchigsbiet isch dur e gnau definiert Raschter in 600 Planquadrat ufdeilt wore, wu in jedem ei Ufnahm soll gmacht wäre. E Vollufnahm git s numme in jedem vierte Quadrat. D Befrogig wird dur uusbildeti Sprochwisseschaftler durgfiert, wu d Antworte vu dr Gwehrslyt in ere Variante vu dr Teuthonista-Lutschrift ufzeichne un Deil vum Gsprech uf DAT-Kassette ufnämme.

Mit dr Erhebige isch anne 2001 aagfange wore. Im Lauf vu dr Johre sin us dr Erhebige scho ne baar Dissertatione zue speziälle Frogestellige vereffentligt wore.

Leiter vum ADT sin dr Prof. Dr. Albrecht Greule (Universität Regensburg), dr PhDr. Mojmír Muzikant CSc. (Masaryk-Universität Brünn / Masarykova univerzita v Brne) un dr Prof. Dr. Hermann Scheuringer (Universität Wien).

Exploratore vum ADT sin:

https://web.archive.org/web/20081208044301/http://www-adt.uni-regensburg.de/



</doc>
<doc id="25322" url="https://als.wikipedia.org/wiki?curid=25322" title="Ruine Hertenberg">
Ruine Hertenberg

D Ruine Herteberg isch e Burgruine uf eme Gländssporn weschtlig vu Herte, eme Ortsdeil vu dr Stadt Ryyfälde im Landchreis Lörrach z Bade-Wirttebärg.

Die Hecheburg isch vu dr Grofe vu Habsburg böue wore. 1268 isch si s erscht Mol gschlisse wore un anne 1356 isch si bim große Basler Ärdbidem ändgiltig gschlisse wore. Vu dr ehmolige Doppelburgaalag sin no Muurräscht erhalte. 2008 sin Grabige uf em Burgareal durgfiert wore.




</doc>
<doc id="25323" url="https://als.wikipedia.org/wiki?curid=25323" title="Burg Istein">
Burg Istein

D Burg Istei isch e Burgruine uf em Isteiner Chlotze bi Istei, eme Ortsdeil vu dr Gmei Efrige-Chilche im Landchreis Lörrach z Bade-Wirttebärg.

Im 11. bis 12. Johrhundert isch die Felseburg vu dr Bischef vu Basel böue wore. Anne 1185 isch si s erscht Mol as "castrum istein" gnännt wore. 1410 bis 1411 isch d Burg vun eme Basler Heer noch em Isteiner Chrieg gschleift wore, wo dr Burckhardt (dr Jüngeri) Münch vo Landskron Pfandheer vo dr Burg gsi isch. Anderi Bsitzer sin dr Jakob von Waldkron gsi, dr Werner Schaler, wo 1382 zum Bischof vo Basel gweelt wore isch, schliesslich aber verzichtet het und d Herrschaft Istei als Entschädigung übercho het, d Stadt Basel, Eschtryych, d Grofe vu Fryybeg un d Markgrofe vu Sausenberg.

1900 bis 1914 isch d Burgaalag as Feschtig uusböue wore. ab 1936 sich si in dr Weschtwall mit yybezoge wore un noch em Zwete Wältchrieg no 1945 gsprängt wore.




</doc>
<doc id="25324" url="https://als.wikipedia.org/wiki?curid=25324" title="Ruine Turmhölzle">
Ruine Turmhölzle

D Ruine Durmhölzli isch e Burgruine bi Raitbach, eme Ortsdeil vu dr Stadt Schopfe im Landchreis Lörrach z Bade-Wirttebärg. Si lyt uf ere bewaldete Aahechi eschtlig vum Oberdorf.

Die Hecheburg isch vermuetlich im 12. Jahrhundert böue wore. Vu dr ehmolige Burgaalag sin no Räscht vum Bärgfrid un Muurräscht erhalte.




</doc>
<doc id="25327" url="https://als.wikipedia.org/wiki?curid=25327" title="Schloss Hohenbaden">
Schloss Hohenbaden

Im Schloss Hochebade (bi dr Grindig Burg Hochebade, hite "Alts Schloss") z Bade-Bade sin d Markgrofe vu Bade gwohnt.

D Burg isch as erschts Herrschaftszäntrum vu dr Markgrofe vu Limburg am Weschthang vum Battert iber em Ort Bade böue wore, wu die ihri Herrschaft an dr Oberryy verlageret hän. S wird aagnuu, ass mit eme Böu vu dr Oberburg, em sognännte Hermannsböu, um s Johr 1100 dur dr Markgrof Hermann II. (1074–1130) aagfange woren isch. Ab 1112 hän sich d Markgrofe "von Baden" gnännt.

Unter em Markgrof Bernhard I. vo Baden (1372–1431) isch di gotisch Unterburg entstande, wu dur dr Markgrof Jakob I. (1431–1453) zum repräsentative Zäntrum vu dr Markgrofschaft erwyteret woren isch. Dr wichtigscht Deil vum Böu isch dr Bernhardsbäu (um 1400), wu friejer s Gwelb dervu dur e Syyle gstyperet woren isch mit eme vu Ängel draite Wappe. In syyre Glanzzyt het s Schloss hundert Ryym gha.

No im nämlige Johrhundert het dr Markgrof Christoph I. s "Nej Schloss" in dr Stadt Bade erwyteret, wu 1370 dermit aagfange woren isch, un het d Residänz anne 1479 dert ane verlageret. S "Alt Schloss" het derno as Sitz fir d Wittfraue dient, 1599 isch s schließli dur e Brand gschlisse wore. Erscht no 1830 isch d Ruine gsicheret wore.

Vum Durm vum Alte Schloss het mer e guete Rundblick iber Bade-Bade un bi Färnsicht uf d Ryyebeni un d Vogese. Au dr Burghof lohnt sich zum aaluege. Mer cha d Burg un dr Durm umesunscht bsichtige.

E großi Windharpfe stoht hite in dr Ruine vum Rittersaal vum Alte Schloss. Si isch anne 1999 ufgstellt wore, mit ere Gsamthechi vu 4,10 Meter un 120 Saite. Si isch vum Musiker un Harpfeböuer Rüdiger Oppermann entwicklet un böue wore. D Nylonsaite wäre vum Luftzug zue dr Grundten C un G aagregt. Scho vu 1851 bis 1920 het s im Rittersaal vum Alte Schloss e chleini Windharpfe gee.

S Alt Schloss isch e beliebte Uusgangspunkt fir Wanderige rund um Bade-Bade un am Battert lang. S zellt zue dr landeseigene Monumänt un wird vu dr Yyrichtig "Staatliche Schlösser und Gärten Baden-Württemberg" verwaltet.



</doc>
<doc id="25329" url="https://als.wikipedia.org/wiki?curid=25329" title="Dornstadt">
Dornstadt

Dôrâschdadt (dt. "Dornstadt") isch â Gmoid auf dr Schwäbischâ Alb, diregt an dr A8. Bis auf Ulm nei sends 8 km.

Zur Gmoid drzuâ gherâd nebr am Dorf Dôrâschadt au d Derfr Doomrdeng, Scharâschdett, Demmâhausâ ond Bollengâ mit Beddengâ.

Nôchbrgmoidâ von Dôrâschadt send Lausâ em Nordâ, Weschdrschdett ond Boimrschdett em Oschdâ, d Schadt Ulm em Siidâ, Blauschdoi em Siidweschdâ ond Mêrgleng, Lôichengâ ond Nällengâ em Nordweschdâ.

Dô, wo heid Gmoid Dôrâschdadt isch, hend scho en dr Jungschdeinzeit Leid gläbt. Auf dr Doomrdengr Gmargong hôd mâ aussrdem â keldischâ Schanze ond an Reemischâ Guâtshof gfondâ.
De môischde von denne 6 Derfr gibts abr seid dr Zeit nach dr Velkrwandrong, wo Alemannâ auf d Alb kommâ send. En Ordschafdâ, wo mit dr Endnong "-ingen" aufheerâd, hend oft scho im 7. Jôhrhondrd Leid gwohnt. Ortschafdâ mit dr Endong "-schdadt" ond "-schdett" send moischdens â wengâ jengr, ond Leid von de "-ingâ"-Derfr send dô nâ omzogâ.

Em Middlaldr hôd â jedâs von denne Derfr sei ôigânâ Gschicht ghedd. Z wichdigschde dôdrzuâ schdôd em Abschnidd Derfr. Erschd mit m Reichsdeputationshauptschluss anâ 1803 kommâd se – von vrschiidâne Herrschafdâ aus – älle zom Herzogdom Boirâ. Seid 1810 gheerâd d Gmoidânâ zu Wirddâberg; se send älle em Obramt Blaubeirâ gweâ.

En de 1970er Jôhr isch aus denne 6 Gmoindâ oinâ wôrâ. Iibrall en Badâ-Wirddâberg hôds â Gmoidsreform geâ, ond zerscht isch also an â 1971 Bollengâ mit Beddengâ zo Dôrâschdadt drzuâ kommâ. Doomrdeng hôd sich gwerd, ond obwohl 89,7% von de Doomrdengr drgegâ gweâ send, hend se an â 1975 mid Dôrâschdadt zammâgangâ messâ. Scharaschdett ond Demmâhausâ send nô au glei mit eingmoindâd wôrâ.

Doomrdeng (oine sagâd au Dommrdengâ, auf Hochdeitsch "Tomerdingen") isch zemlich sichr des eldeschde von denne Derfr. Z Dorf isch em mâ flachâ Doil von dr Schwäbischâ Alb, auf dr Flächâalb, und d Eggr oms Dorf rom hend oft recht guâde Beedâ. 

Dr Nama Doomerdeng kommt vomâ Alemann, wo "Tuomhard" ghôisâ hôd. Als oins vo de erschde Derfr emâ weidârâ Omkrôis hôd Doomdreng â Kirch ked; dees gôd bis end Zeid von de Karolingr zruck. Z erschde Môl aufgschriibâ isch dr Namâ von dr Gmôid an â 1225. Do hôd r zom Dôil scho zom Kloschdr Elchengâ gheerd. Â andr Doil vom Dorf hôd bis an â 1693 dr Ulmr Deutschordenskommende gheerd. Z Kloschdr Elchengâ hôd en Doomrdeng â Pflägamt eigrichdâd ond von dô aus au Dôrâschdadt ond Weschdrschdett vrwaldât.

Doomrdeng hôd mendeschdens seid am 17. Jôhrhondrd z Marktrecht, drom gibts au heid no zwoimôl em Jôhr an Marktdag.

Zom ââgugâ gibts zwôi Kirchâ, de ald Martinskirch und â Mariä-Himmelfahrts-Kirch. Von dr Bausubschdanz her isch d Martinskirch oinâ von de eldeschde Kirchâ em Land, wo no aus m 10. odr 11. Jôhrhondrd schdammd. Vom Schdandort her ischd Mariâkirch eldr (7. Jôhrhondrd), mâ hôd abr an â emâ weidârâ Omkrôis nei baud.

Bollengâ (auf Hochdeitsch "Bollingen") isch z kloinschde Dorf en dr Gmoid Dôrâschdadt, ond wahrscheinlich am zwôideldeschdâ. Z Dorf isch no obâ auf dr Schwäbischâ Alb, abr Richtong Blauschdoi gôds nô recht bald ens Kiesâdal na.

Von Bollengâ liist mâ z erschd Môl was em 12. Jôhrhondrd. Lang, ond no bis 1803, hôd s Dorf am Deitschâ Ordâ (Kommende Ulm) gheerd. Zom ââgugâ gibts de kloi Schdefanskirch.

Von Bollengâ aus Richdong Doomrdeng kommt nomôl a kleis sepêrats Derfle, nämlich Beddengâ (auf Hochdeitsch "Böttingen"). Gsellschaftlich ond a politisch gheerd Beddengâ scho emmr mit Bollengâ zamma.

Dôrâschdadt (heid sagâd vill au Dornschdadt, zom Hochdeitschâ "Dornstadt") z greeschde Dorf von dr Gmoid, ond dr Sitz von dr Gmoidsvrwaldong. Z Dorf ligt bsondrs gschickt, nä bei Ulm ond nä bei dr Audobahauffahrd.

Ob dr Nâmâ Dôrâschdadt tatsächlich vo mâ Egg mid vill Dôrâ kommt, isch ed ganz klar, abr ââzneâ. An â 1225 wird d Gmoid z erschd Môl erwähnt. Bis an â 1803 hôd z Dorf zur Herrschaft vom Kloschdr Elchengâ gheerd.

Schaarâschdett (oine sagâd au Schaarâschdettâ; zom Schbass herd mâ au scho môl Schaarâbach (obwohl odr graad weil s en Schaarâschdett weid ond brôid koin Bach gibt); auf Hochdeitsch "Scharenstetten") ligt auf â mâ Bergâle obâ auf dr Schwäbischâ Alb ("Kuppenalb").

Schaarâschdett hôd em Hochmiddlaldr an ôigânâ Ordsadl ghed, d Herrâ von Schaarâschdett. An â 1260 isch s Dorf z erschde Môl erwähnt, ond an â 1396 isch Schaarâschdett an d Reichsschaddt Ulm vrkaufd worâ ond hôd nô bis 1803 zu Ulm gheerd.

Oobedengt ââgugâ muâs mâ d Laurentius-Kirch. Dr Turm isch wahrscheinlich scho em 11. Jôhrhondrd baud wôrâ. D Aposchdlbildr schdammâd vom Doomrdengr Barockmôôlr Josef Wannâmachr. Bsondrs wertvoll isch dr Aldar, wo em 15. Jôhrhondrd en Ulm gmacht wôrâ isch ond seid 1760 in Schaarâschdett schdôôd.

Demmâhausâ (auf hochdeitsch "Temmenhausen") ligt an dr Kande von dr Flächâalb zor Kubbâalb, also am Berg. Dui Kande isch s Kliff vom terziärâ Molassemeer, wo von dô aus bis zo de Albâ gângâ isch. 

An â 1225 send oine Doil vom Dorf vom Kloschdr Elchengâ vrwaldâd wôrâ, ond en dem Zammâhang liist mâ z erschde Môl von Demmâhausâ. Andre Demmâhausânr Heef hend sälâmôl abr andere Kleeschdr ond Herrschafdâ gheerd. Ogfähr seid 1500 gheerd s ganze Dorf zo dr Reichsschdadt Ulm.

Ergäbnis vo de Landdagswahla seid 2006: 

Au iibr s oigâne Dorf naus kennd mâ 


</doc>
<doc id="25330" url="https://als.wikipedia.org/wiki?curid=25330" title="Burg Balm">
Burg Balm

D Burg Balm isch e abgangeni Burg uf eme chleine Gländssporn bi Balm, eme Ortsdeil vu dr Gmei Lostette im Landchreis Waldshuet z Bade-Wirttebärg. 

Die Hecheburg isch anne 1294 s erscht Mol gnännt un 1449 vellig gschlisse wore. Si isch derzue brucht wore, dr Verchehr im Ryydal z kontrolliere. Bsitzer vu dr Burg sin d Herre "von Balm" un d Herre "von Regensburg" gsi. 

Vu dr ehmolige Burgaalag isch hite nyt me erhalte.




</doc>
<doc id="25332" url="https://als.wikipedia.org/wiki?curid=25332" title="Burg Gut-Krenkingen">
Burg Gut-Krenkingen

D Burg Guet-Chränkige, au "Guetchränkige" gnännt, isch e abgangeni Burg bi dr Stadt Waldshuet-Düenge im Landchreis Waldshuet z Bade-Wirttebärg. Si lyt uf ere Hochflechi 800 Meter eschtlig vu Schnörrige, eme Ortsdeil vu dr Gmei Wyyle

Die Hecheburg isch Aafangs 12. Johrhundert böue wore. Bsitzer sin dr Herre "von Krenkingen" gsi. No 1275 isch d Burg verfalle. 

Vu dr ehmolige Burgaalag, eme Durmhigelburg, sin no Räscht vum Burggrabe un vum Burghigel erhalte.




</doc>
<doc id="25333" url="https://als.wikipedia.org/wiki?curid=25333" title="Balm">
Balm

Balm (keltisch "Hehli", "Grotte", "Felswand") stoht fir die Ortschafte:




Balm stoht fir die Burge:
Balm isch dr Namme vu däm Adelsgschlächt:
BALM stoht fir:


</doc>
<doc id="25335" url="https://als.wikipedia.org/wiki?curid=25335" title="Burg Hörnle">
Burg Hörnle

D Burg Hernli isch e abgangeni Burg uf em Baan vu dr Stadt Leffinge im Landchreis Bryysgau-Hochschwarzwald z Bade-Wirttebärg. Si isch eooe 90 Meter iber dr Wuetachschlucht nerdlig vu Ebedinge gläge, eme Ortsdeil vu dr Gmei Wuetach.

Die Spornburg isch im 12. Johrhundert böue wore. Vu dr ehmolige Burgaalag sin hite nume no gringi Muurräscht erhalte.




</doc>
<doc id="25336" url="https://als.wikipedia.org/wiki?curid=25336" title="Burg Tombrugg">
Burg Tombrugg

D Burg Tombrugg isch e abgangeni Burg bi dr Gmei Höcheschwand im Landchreis Waldshuet z Bade-Wirttebärg. Si isch 2600 Meter eschtlig vu dr Chilche im Gwan "Uf dr Burg" am Rand vun eme Plateau vum Höcheschwander Bärg gläge.

Die Hecheburg isch wahrschyns im 10. Johrhundert vum Chloschter St. Galle böue wore as Durmburg zum Schutz vum Bsitz, wu s Chloschter im 9. Johrhundert dert gchauft gha het. Bsitzer vu dr Burg sin d Herre "von Tombrugg" gsi. No 1480 isch d Burg gschlisse wore.

Vu dr ehmolige Burgaalag sin no Spure vun eme Burgdurm erhalte.




</doc>
<doc id="25337" url="https://als.wikipedia.org/wiki?curid=25337" title="Burg Ballrechten">
Burg Ballrechten

D Burg Ballrächte isch e abgangeni Burg bi dr Gmei Ballrächte-Dottige im Landchreis Bryysgau-Hochschwarzwald z Bade-Wirttebärg. 

D Burg isch 1317/41 im Tennebacher Gieterbuech gnännt wore. Vu dr ehmolige Burgaalag isch hite nyt me erhalte.




</doc>
<doc id="25338" url="https://als.wikipedia.org/wiki?curid=25338" title="Sketsch">
Sketsch

A Sketsch isch a kurz Theatrstick, wo vo wenig Persona gschbiilt wuud, s Publikum zom Lacha brenga will ond mit ma ibrraschenda Schluss ufheert.

S Wort „Sketsch“ kommt aus em Englischa ond kô em Deitscha sowohl „Sketsch“ als au „Sketch“ gschriiba ond mit „Skizze“ oder „Entwurf“ ibrsetzt werra.

Uffkomma isch dr Sketsch gega Ende vom 19. Johrhondert, wo en viile Ländr Kleikonschtbiina entstanda send, wo ma bald als "Kabarett" bezeichnet hot. Deane ihr Ziil ischt, d Leit zo ondrhalda ond mit luschdige Vorträg, doils gsonga ond doils gschwätzt, zom Nochdenka ond zom Lacha zo brenga, manchmol au so, dass oim s Lacha em Hals stegga bleibt. Fir dia Szena hot mr sich a kleina Handlong ausdenkt, wo en dr Regl vo zwoi bis viir Schbiiler uf dr Bihne (en Bayern hoißt’s uf em "Brettl") ufgfiirt worra ischt. An feschda Tekscht hot’s et geba, dia Schbiiler hend imbrovisiirt. So hot’s vorkomma kenna, dass der Sketsch jeda Dag a bissle andersch gwäa isch. Schbäter hend au d Laia dui Kunschtform ibrnomma ond Sketsch als Eilaga bei bonde Âbad, Familiafeschd, Firmafeira ond Jugendgrubba ufgfiirt. Wia nô s Fernseha d Wohnzemmr erobret hot, hot au des Medium probiirt, seine Zuaschauer mit ganze Reiha vo Sketschsendonga zo ondrhalda.

D Bedeidong vo deam Begriff "Sketsch" hot sich em Lauf dr Zeit gwandlet: Was am Âfang koi Ferdichbrodukt gwäa ischt, sondern Platz zom Imbrovisiira glau hot, isch emmr meh zom-ma kurza Oi-Akter worra, wo Satz fir Satz genau vorgeba worra ischt. Heitzodag geit’s em Handl a graußa Auswahl vo Biachr ond Heft mit ferdige Sketsch.

Wenn ma et grad beim Fernseha ischt, wo fir d Sketsch faschd emmr ganz naturalischdische Kulissa zor Verfigong standet ond d Schauschbiiler perfekt koschdimiirt send, nô langet a Bihne, wo bloß âdeided ischt. S muaß et emol emmr a Bihne sei, ma kô au uf ra Danzfläche schbiila. Es sott halt an Platz sei, wo ma d Schbiiler guet seha kâ. Au d Koschdimiirong braucht ma bloß âdeida, om da Personatyp z karakderisiira, z. B. durch a Monokl fir an alda General odr durch a Sonnabrill fir an Gängschder. Schbarsam kâ ma au mit de Requisidda ond de Kulissa omganga. Wenn z. B. a Sketsch em-ma Biro schbiilt, no braucht ma koin richdiga Schreibdisch, a ganz normals Dischle erfillt da Zweck au. Fir a Feaschdr em Hendergrond langet a baar alde Zeidonga, wo ma mit Reißnegl and d Wand hefdet ond mit ma digga Bensl grob d Omriss nuffmôlet.

Was bei de Uffiironga vo Sketsch uf koin Fall fehla deff, des ischt dui Meglichkeit, dass ma schlagardig Liachd ausschalda kâ, wenn dr letschd Satz gschwätzt worra ischt. Sonschd goht d Pointe faschd emmr vorlaura.

Weil der Artikl uf Schwäbisch gschriiba ischt, werret z’erscht de klassische Sketschbaar erwehnt, wo en deam Dialekt schwätzet. 1931 hend en Stuegert dia Kunschtfigura "Häberle ond Pfleiderer" s Scheiwerferliacht vo derra Welt erblickt. Dia send bis en de Sibzgerjohr vom voriga Johrhondert vom schwäbischa Komikerduo Oscar Heiler ond Willy Reichert gschbiilt worra. An de 200 Sketsch send em Lauf dr Zeit entstanda. Viile drvoo werret au heit noh vo Laiaschauschbiiler ufgfiirt, wobei meischdens dia Figura andre Nama krieget, weil mr "Häberle ond Pfleiderer" noh z’arg mit de Nama Heiler ond Reichert en Verbendong brengt. Dia zwoi Komiker send so beliibt gwäa, dass mr en sogar vor em Friidrichsbau-Theatr en Stuegert a Denkmal gsetzt hot.

Dr Siddeitsche Rundfunk hot 1963 a weidrs Sketschbaar gschaffa, d "Stroßakehrer Karle ond Gottlob", gschbiilt vom Walter Schultheiß ond vom Werner Veith em graußa Sendesaal vo dr Villa Berg en Stuegert, wo viile Johr lang emmr am Samschdich-Nochmiddag em Radio komma send. De bekanndeschde akduelle schwäbische Sketschpersona send "Hannes ond dr Birgrmoischtr", seit 1985 gschbiilt vom Albin Braig ond em Karlheinz Hartmann ond seit 1994 reglmäßig em Sidweschd-Fernseha âzgugget.

Dass mr et obedengt mehrere Persona braucht, om an gueda Sketsch ufzfihra, hot dr Schweizer Emil Steinberger bewiisa, wo dui vo ehm gschaffene Kunschdfigur "Emil" hot ällas alloi macha lau.

Bekannde Sketsch-Shows em deitscha Fernseha, wo emmer mol wiidr wiidrholt werret, send "Harald und Eddi" mit em Harald Juhnke ond em Eddie Arend, "Sketchup" mit em Dieter Krebs, dr Beatrice Richter ond dr Iris Berben, "Nonstop Nonsens" mit em Dieter Hallervorden ond viile andre. Dr am efdeschda gsendede Sketsch ischt "Dinner for One", wo seit Johr ond Dag vo älle dridde Programm em deitscha Fernseha ond em Schweizer Fernseha ausgschdrahlt wuud. Dô drvo geit’s enzwischa au vorschiidene Fassonga en deitsche Dialekt.

Dr Kombonischd Paul Hindemith ond sein Librettischt Marcellus Schiffer hend 1927 d Opr "Hin und zurück" gschriiba, wo grad amôl a Virtlstond dauret. Bezeichnet hend dia zwoi ihr Werk abr et als "Opr", sondern als "Musikalischa Sketsch". Der vorzählt a Ällerweltsgschiicht, en dui auf em Hehepunkt a hehera Macht aus dr Goischtrwelt eigreift ond d Handlong wiidr zricklaufa lôht bis zom Âfang.




</doc>
<doc id="25341" url="https://als.wikipedia.org/wiki?curid=25341" title="Illkirch-Grafenstaden">
Illkirch-Grafenstaden

Ìllkìrich-Gràffestàde ìsch a frànzeesche Stàdt ìm Arrondissement () im Unterelsàss (Bas-Rhin). 's ìsch d sechstgreeschta Stàdt vum Elsàss un d viartgreeschta Stàdt vum Unterelsàss.

Uf Frànzeesch ìsch si Nàma Illkirch-Graffenstaden, uf Hochditsch ìsch's Illkirch-Grafenstaden (numma mìt eim " f ").

Vor 1790 sìn Ìllkìrich un Gràffestàde zwei verschìedena Därfer gsìì. Üs ekonomischa Grìnda han sa sìch zammagmàcht.

Ìllkìrich-Gràffestàde lìegt ìm Süda vu Strossburi, àm Oschta entlàng vu dr Ìll. As gheert ìn d .

Dr Kànàl zwìscha Rhii un Rhône làuift vu Norda bis Süda durch d Stàdt.

D Linia A un E vum strossburger Tràm verbìnda Ìllkìrich-Gràffestàde mìt Strossburi.

Dia Ortschàft ìsch grìndet worra wahren dr frànkischa Perioda, ma weiss nìt gnàui wenn.

Ìllkìrich hàt durch d Johra scho mehrera àndra Nama ghàà : Ellofanum (720), Illechilechen (826), Illenkirche (845), Illekiriche (920), Illachirecha (1163), Illenkirchen (1172) un jetzt Ìllkìrich. Dr Nàma kummt vun'ra ehmàliga Kìrch bàuia àn dr Ìll. Friahier sìn in'ma Teil vu dr Stàdt Wìnzer gsìì ; as gìt hìtta noch a "Rue des Vignes" (Wìnzertstross).

S Dorf Gràfestàda ìsch s erschta Mol erwähnt worra ànna 1284 : "Gravestaden vor dem Hatte"..

Ànna 1273 ìsch Rudolf vu Hàbsburg Keenig vu da Romaner worra. Do hàt er drìngend militära Hìlf brüücht vu sina Àlliarta, gegem Keenig Ottokar II vu Beehma, wo'na nìt àls Kaiser hàt wälla erkenna. Fer sa vu dara Hìlf belohna, hàt'r ànna 1284 mehrera Strossburger Ritter gmàcht. Dr Bernhard vu Müllenheim hàt dr Fort vu Gràfestàda bikumma un àui s Racht fer ìn da Reisenda Stiira verlànga.

Ma erfàhrt vu Ìllkìrich durch d "Kàpitulàtionsurkunda vu Ìllkìrich". Ànna 1681 hàt dr Hàns Georg vu Zedlitz, wo àn dara Zit Stettmeischter vu Strossburi gsìì ìsch, vu'ma Ìwerfàll vu da Frànzoosa Àngscht ghàà. Ar hàt prowiart, Hìlf z bikumma vu Soldàta vu Strossburi, wo salamols a frèia kaiserliga Stàdt gsìì ìsch. Àwer 's ìsch ìhm nìt ghulfa worra, un dr Hàns Georg vu Zedlitz hàt kàpituliart, denn ar hàt nìt wälla greessera Schàda z verursàcha. Àm 30. Septamber 1681 hàt'r dr Kàpitulàtionsurkunda vu Ìllkìrich unterschrìewa.

Gràffestàde ìsch a Dorf nawa Ìllkìrich gsìì. Zwischa 1790 et 1794 sìn dia zwei Gmeinda zamma gànga. Dàdo weiss ma fàscht nìmm wo d Granza zwìscha d beida ehmàliga Därfer gsìì ìsch.

Vu 1872 bis 1918 ìsch d EMBG (Elsässische Maschinenbau-Gesellschaft Grafenstaden) a ditscha Unternama vu dr Schwarìnduschtrie gsìì. 's ìsch kumma vu dr Vereinigung vu da "Elsässische Maschinenbaugesellschaft Andreas Köchlin & Cie." z Milhüsa un vu da "Maschinenwerkstätte Rollé & Schwillgué" z Strossburi-Grafestàda.

Nohnem Erschta Waltkriag ìsch d SACM (Société Alsacienne de Constructions Mécaniques) s greeschta Unternama gsìì vu Ìllkìrich-Gràffestàde. Sa hàt Motor un Zug-Lokomitiv hargstellt.

Dernoh, ìn dr zweita Hälfta vum XX. Johrhundert, hàt d Schwarìnduschtrie àbgnumma. Àm Plàtz hàt sìch Tertiärsektor gewìdmet. Dàdo gìt's z Ìllkìrich-Gràffestàde a beriahmter Technopole, mìt Schüela, un Firma speziàliziart ìn Biotechnologie oder Ìnformatik zum Beispiel.


Dr elsassisch Dialekt vu Ìllkìrich-Gràffestàde ghert zem Owerrhinàlemànnisch.






</doc>
<doc id="25342" url="https://als.wikipedia.org/wiki?curid=25342" title="Burg Bärenfels (Wehr)">
Burg Bärenfels (Wehr)

D Burg Bärefels, au "Steinegg" gnännt, isch e Burgruine bi dr Stadt Wäär im Landchreis Waldshuet z Bade-Wirttebärg. Si lyt uf rund 700 m iber NNN am Aafang vum Wehradal uf em Steinegg iber dr Stadt.

Wahrschyns isch im 12. Johrhundert mit em Böu vu däre Hecheburg aagfange wore, ere typische hochmittelalterlige Rodigsburg. D Burg isch derno im Besitz vu dr Freiherre "von Schönau" gsi un noch em Bärg Steinegg gnännt wore. Im 13. Johrhundert isch si in dr Bsitz vu dr Herre "von Aesch", eme Gschlächt vu dr Grofe von Thierstein un im 14. Johrhundert in s Lääche vum Basler Bischof chuu.

Am 18. Oktober 1356 isch d Burg dur s groß Basler Ärdbidem gschlisse wore un isch derno im spote 14. Johrhundert an d Herre "von Bärenfels" verchauft wore, eme Basler Rittergschlächt, wu d Stammburg vun ene im Birstal bi Basel glägen isch. Ab do isch d Burg no syyne neje Bsitzer gnännt wore un het ihri Bedytig verlore. Im 15. Johrhundert isch d Burg verloo gsi, Dryssgjehrige Chrieg isch si dur Truppe, wu durezoge sin, wyter gschlisse wore.

Vu dr ehmolige Burgaalag sin dr 16 Meter hoch Bärgfrid mit syym Yygang in 9 Meter Hechi un eme 6,4 Meter große Durmesser erhalte, derzue Räscht vun ere 3,6 Meter starke Schildmuure. Dr Bärgfrid dient hit as Uussichtsdurm.




</doc>
<doc id="25343" url="https://als.wikipedia.org/wiki?curid=25343" title="Bärenfels (Begriffsklärung)">
Bärenfels (Begriffsklärung)

Bärenfels isch dr Namme vu däne Ortschafte:
Bärenfels isch dr Namme vu däne Burge:
Bärenfels isch dr Namme vu däne Aadelsfamilie:
Lueg au:


</doc>
<doc id="25344" url="https://als.wikipedia.org/wiki?curid=25344" title="Burg Blumegg">
Burg Blumegg

D Burg Blommegg isch e Burgruinè in dè Nöchi vu Blommegg, èm Ortsdeil vu dè Stadt Stüèlingè Landchreis Waldshuèt z Baddè-Württèbärg. Si lyt am obberè Rand vu Chalchwänd. Selli Wand ghört zu dè Wuètèflüè, welli au unteri Wuètèchschlucht benamst wörd. Diè rächti Flankè vo dè Wuètèflüè nennt mo au "Blomegger Flüè", diè fanget bi Bluemberg-Achdorf als Fortsetzig vom Wuètèknüè aa. En Felsdurm, wu i dè Nöchi lyt, heißt "Lunzischtei" odder "Bruètfelsè".

D Höchèburg isch vu dr Herrè vo Blommegg im 12. Johrhundert baut worrè. Anne 1192 isch si s èrscht Mòl gnennt un im Johr 1577 gschliffè worrè. Selli Burg isch dè Stammsitz vo dè Blomegger

Vu dè ehmolige Burgaalag sin hüt no gringi Räscht erhaaltè.




</doc>
<doc id="25347" url="https://als.wikipedia.org/wiki?curid=25347" title="Mexiko (Begriffsklärung)">
Mexiko (Begriffsklärung)

Mexiko, spanisch "México", stoht fir:



</doc>
<doc id="25348" url="https://als.wikipedia.org/wiki?curid=25348" title="Vietnam (Begriffsklärung)">
Vietnam (Begriffsklärung)

Vietnam stoht fir:


</doc>
<doc id="25349" url="https://als.wikipedia.org/wiki?curid=25349" title="Armenien (Begriffsklärung)">
Armenien (Begriffsklärung)

Armenie stoht fir:


</doc>
<doc id="25350" url="https://als.wikipedia.org/wiki?curid=25350" title="Juli (Begriffsklärung)">
Juli (Begriffsklärung)

Juli stoht fir:
Verglyych au: 


</doc>
<doc id="25351" url="https://als.wikipedia.org/wiki?curid=25351" title="Mai (Begriffsklärung)">
Mai (Begriffsklärung)

Mai stoht fir
Mai isch dr Namme vu däne Persone:
D Abchirzig MAI stoht fir:
Verglyych au: May


</doc>
<doc id="25352" url="https://als.wikipedia.org/wiki?curid=25352" title="März (Begriffsklärung)">
März (Begriffsklärung)

März stoht fir
März isch dr Namme vu däne Persone:

Verglyych au: Maerz, Mertz, Merz


</doc>
<doc id="25353" url="https://als.wikipedia.org/wiki?curid=25353" title="Malta (Begriffsklärung)">
Malta (Begriffsklärung)

Malta stoht fir:

Malta isch dr Familienamm vu däne Persone:



</doc>
<doc id="25354" url="https://als.wikipedia.org/wiki?curid=25354" title="April (Begriffsklärung)">
April (Begriffsklärung)

April stoht fir:


April isch dr Noonamme vu däne Persone: 


</doc>
<doc id="25355" url="https://als.wikipedia.org/wiki?curid=25355" title="August (Begriffsklärung)">
August (Begriffsklärung)

August stoht fir:

August isch dr Familienamme vu däne Persone:


</doc>
<doc id="25360" url="https://als.wikipedia.org/wiki?curid=25360" title="Wikispecies">
Wikispecies

Wikispecies isch e Wiki, wu vu dr Wikimedia Foundation aabotte wird. S Ziil vu Wikispecies isch e freje Katalog vu allne Arte aazlege, meh fir Wisseschaftler, weniger fir Laie. D Benutzer, wu bi Wikispecies wänn mitmache, mien kei akademischi Diplom uuswyyse, aber alli Byydreg mien d Aaforderige vu dr wisseschaftlige Fachwält erfille. Wikispecies isch verfiegbar unter dr un dr .

Aagfange het Wikispecies mit eme Ufruef an Biologe im Augschte 2004. Dr Biolog "Benedikt Mandl" het im Summer 2004 Lyt zämmebrocht, wu an eme sonige Projäkt inträssiert gsi sin. Im Septämber 2004 isch s unter dr Adräss http://species.wikimedia.org yygrichtet wore. Syt em 14. Septämber 2004 isch s e offiziäll Schweschterprojäkt vu dr "Wikimedia Foundation". Syt em April 2005 git s des Projäkt, wu e Ramme z Verfiegig stellt fir e Katalog vu dr Linnesche Taxonomii mit Link zue Wikipedia-Artikel iber einzelni Arte.

Am 10. Oktober 2006 het Wikispecies 75.000 Artikel gha, am 20. Mai 2007 100.000 mit insgsamt 5.495 regischtrierte Benutzer. Am 8. Septämber 2008 het s 150.000 Artikel erreicht. 

Uf Wikispecies cha mer keini Bilder oder andri Dateie lokal uffelade, mer sott statt däm Bilder vu dr Allmänd bruche. 

Zue dr einzelne Artikel iber Arte cha mer au Nämme in verschidene Sproche yyfiege, z. B. au di alemannische Nämme.

E eige Alemannisch Wikispecies git s innerhalb vu dr Alemannische Wikipeda mit dr Projäktsyte Pflanzenämme, Diernämme un Pilznämme, wu dradizionälli alemannischi Volksnämme vu Pflanze, Dier un Pilz gsammlet wäre.



</doc>
<doc id="25361" url="https://als.wikipedia.org/wiki?curid=25361" title="Kanton (Frankreich)">
Kanton (Frankreich)

E Kanton () isch z Frankriich e Wählerchreis, wùù bi de Wahle vùm Generalroot vù me-ne Département dient.

Bi de französische Kantonalwahle wird broo Kanton ei Person ìn de Generalroot ("Conseil général") gwählt. E Ussnahm bildet nùme d Stadt Paris, wùù d Wahle anderscht verlaufe, sällewääg gìts dört keini Kantön ìn dèm Sìnn, allerdings werre d Arrondissements vù de Stadt ìn Statistike viilmool wie Kantön behandelt.

Ìn städtische Gebiet chas sii, dass e einzigi Gmeind (frz. "communes") zù mehrere Kantön ghöört, während ìm ländlige Ruum meistens mehreri Gmeinde zämmegfasst werre. D Verwaltig (Bolizäi, Finanzamt ùew.) hän deno ihr Sìtz ìm Hauptort ("Chef-lieu").

Vù 1790 bìs 1958 hän d Kantön au e Eiheit ìm jurisdische Sìnn bildet, d. h. si hän zùm Bispiil jee ei Schììdsamt ghaa.

S Gsetz vùm 22. Dezämber 1789 hät Frankriich ìn Gmeinde, Kantön, Distrikt ùn Départements underdeilt; säll Gsetz isch vù de Verfassig ùs em Johr 1791 ǜbernùù worre. Ìm Juni 1793 hät abber de Nationalkonvent ("Convention nationale") d Kantön wìder abgschafft ùn erscht am 26. Oktober 1795 sìn si vùm Direktoriùm pèr Verfassig wìder iigfiehrt worre. D Iideilig hät zämme mìt säller ìn Départements 1790 s "Comité de la Division du territoie" voorgnùù ùn sìn bìs 1795 zù Distrikt zämmegfasst worre, ab 1800 deno zù Arrondissements.

Bìs zù me-ne Gsetz vù 1795 (wùù au d Distrikt abgschafft hät) hän d Kantön nùme bi de Wahle ùn als Sìtz vùm Schììdsamt e Rolle ghaa, am 22. August isch ìn jedem Kanton e Verwaltigsiirichtig etabliert worre mìt eme Verdrätter vù jeder Gmeind ìm Kanton. Vùm 22. Septämber 1798 bìs zùm 17. Februar 1800 hän Hochzitte mieße ìm Kantoonshauptort gfiirt werre ùn nìt ìn de Wohngmeind.

Vù de 40–60 Kantön, wùù zù de Zitt vù de Iifiehrig 1790 e Département underdeilt hän, sìn am 28. Januar 1801 durch s Gsetz "loi portant réduction du nombre de justices de paix" („Gsetz zùr Sänkig vù de Aazahl Schììdsämter“) ùf 30–50 gsänkt worre. Spöter sìn au Bräfäkt iigstellt worre, wùù d'Underdeilig vù de Gmeinde zùr Ùfgaab ghaa hän. Die Iideilige sìn ìm "Bulletin des Lois" veröffentligt worre ùn hǜt allewiil no gültig.

Sitt em Johr 1800 sìn einzelni Kantön ùfglööst worre, wiil si z wenig Iiwohner ghaa hän, ùf de andere Sitte hät s (voor allem ìm städtische Beriich) au sonigi gee, wùù wägem starche Bevölcherigswachsdùùm witter ùfgspalte worre sìn. Insgsamt isch sitthäär d Aazahl Kantön liicht gstììge.

D Aazahl Kantön broo Département hängt vùm Département sälber ab ùn bewegt sich zwüsche 15 (Beffert) ùn 79 (Nord). Bis März 2015 hät s z Frankriich insgsamt 4.055 Kantön gää, doodevùù sìn 172 ìm Ǜberseegebiet gläge. Au d Insle Mayotte mìt ere ähnlige wie de Département-Underdeilig bstoht ùs 19 Kantön.



</doc>
<doc id="25362" url="https://als.wikipedia.org/wiki?curid=25362" title="Kanton (Begriffsklärung)">
Kanton (Begriffsklärung)

Kanton stoht fǜr:

Kanton als Gattigsname stoht fǜr:

Kantön als Verwaltigseiheit hän näbe de Länder, wùù witter obe ufzällt werre, au no Bolivie, Costa Rica, Ecuador, El Salvador, Bosnie-Herzegowina ùn Holland, usserdem hät s ehemolig Breuße ǜber Kantön verfiegt.


</doc>
<doc id="25364" url="https://als.wikipedia.org/wiki?curid=25364" title="Graphem">
Graphem

En Graphem isch imene Schriftsyschtem di chlynscht Eiheit wo no en symbolische Wärt het. Inere alphabetische Schrift sin des zum Byspil d einzelne Buechstabe. So bestoot s alemannisch Wort „Wand“ us viir Grapheme: W, A, N un D, wo alli ei Luut (ei Phonem) symbolisiere .

Wenn mehreri Buechstabe zämmegsetzt were zumme ei Phonem doozstelle sait mer ene Digraph (bi zwee Buechstabe), Trigraph (bi drüü Buechstabe), Tetragraph usw. So Buechstabezämmesetzige zääle als ei Graphem, wyl si numme ei Luut dooställe un einzeln e andri Bedütig hen. Im Alemannische finde sich z. B. Digraph wie <ch> für s Phonem („Bach“) oder <uu> für de Langvokal („Huus“). Ebeso zäält mer de Trigraph <sch> im Alemannische un Dütsche als ei Graphem, wyl er ei Luut, s Phonem symbolisiert, un s, c un h einzeln e andri Bedütig hen.

Verschidni Sprooche hen e verschide grossi Übereistimmig vo Phonem (Luut) un Graphem. So stoot in Sprooche wie em Italiensche, Polnische oder Albanische jeds Graphem in der Regel für ei Phonem, un jeds Phonem wird durch exakt ei Graphem symbolisiert. Im Änglische isch die Übereistimmig vil gringer. S bestoot s Wort "caught" zwar numme us drüü Luut, wird aber mit 6 Buechstabe gschribe, wo glychzitig in andri Wörter en ganz andre Luutwärt chönne haa.


</doc>
<doc id="25365" url="https://als.wikipedia.org/wiki?curid=25365" title="Salzburg (Begriffsklärung)">
Salzburg (Begriffsklärung)

Salzburg isch dr Namme vu däne Ortschafte:

Salzburg stoht au fir:

Salzburger Land bzw. "Land Salzburg", "Salzburgisches Land" u. ä.:
Vgl au:


</doc>
<doc id="25366" url="https://als.wikipedia.org/wiki?curid=25366" title="Minute (Begriffsklärung)">
Minute (Begriffsklärung)

E Minut (gchirzt us lat. "pars minuta prima" „verminderete Deil erschter Ornig“, vu dert s Zeiche  ′  ) isch:


</doc>
<doc id="25368" url="https://als.wikipedia.org/wiki?curid=25368" title="Wortschatz der Englischen Sprache">
Wortschatz der Englischen Sprache

Dr Wortschatz vum Änglische, enere weschtgermanische Sprooch zeichnet sich durch e grossi Aazaal vo Lehnwörter us andri Sprooche us. Wege dem wird in dr Volchslinguistik mängmool in Froog gstellt, ob s Änglische überhaupt e germanischi Sprooch isch; stattdesse chunt es aageblich vum Latiinisch. Dass die Vermuetig falsch isch, zeigt sich allerdings wemmer de Grundwortschatz aaluegt, wo germanisch prägt isch. Doodezue ghöre näbe alltäglichi Wörter wie "mother", "father", "daughter", "house", "water", "rain", "storm", "winter" oder "food" un Grundverbe wie "be", "live", "drink", "eat", "make", "speak", "walk", "sleep " au d gsamte Strukturwörter vo dr Grammatik wie "the", "it", "me", "you", "he", "she", "and", "to", "who", "what" usw.

D germanische Wurzle vum Änglisch zeige sich, wemmer verschidni Wörter ussem Alltag mit denne uss andri germanischi Sprooche verglycht (Wörter, wo numme sälte uss andri Sprooche entlehnt werde):

So hen vo de hundert hüffigschte Wörter alli ihre Ursprung im germanische Altänglisch, un vo de tuusig hüffigschte immerhy no über 80%. Je wyter mer aber vum Grundwortschatz furtgoot, je grösser isch de Aadeil vo Wörter, wo uss andre Sprooche in s Änglische cho sin. Die Zaale sin Schätzige, wo durch d Analyse vum Wortschatz wo in Zitige vorchunt, erhobe worde sin.

In dr Regel sin d Alltagswörter also germanisch, de Wortschatz vo de Fachsprooche allerdings bestoot uss französischi, vorallem aber latiinischi un griechischi Lehnwörter. Des gilt allerdings nit für alli Fachsprooche. So het de Fachwortschatz vo mangi Beruef wie z. B. de Mechaniker e starchi Tendenz uss germanischi Wurzle eigni Wörter z bilde.

Freili findet sich e Deil Paralelle numme in mangi germanischi Sprooche. So finde sich zwüschem Alemannische un em Änglische Kognate (gmeinsami Erbwörter) wie:

Scho bevor d Angelsaggse uf dr Insel aacho sin, hen si Wörter ussem Latiinische überno gha, d meischte vo denne Wörter finde sich wege dem in äänlicher Form au in de andre germanische Sprooche. Doodezue ghöre "street" (alem. Stroos, vo lat. "strada"), "cheese" (alem. Chääs, lat. "caseus") oder "wine" (alem. Wy, lat. "vinum").

Uss dr Sprooch vo de keltische Urywohner vo England sin numme ganz wenigi Wörter in s Änglische überno worde, so z. B. "bin", "cradle", "curse" oder "cross". Des hängt warschynts demit zämme, dass d Brittanier un ihri Sprooch als unterworfnes Volch kei hoche soziale Stellewärt gha hen.

Mit dr Chrischtianisierig vo de Angelsaggse sin uugfäär 400 neui Wörter ussem Latiinische in s Änglisch cho, wo allerdings numme no en Deil devo hüt no bruucht wird. Dezue ghöre "abbot" (Abt, lat. "abbas", altäng. "abbod"), "candle" (Cherz, lat. "candela", altäng. "candel"), "church" (Chilch, lat. "cyriacum", altäng. "cyrice"), "devil" (Teifel, lat. "diabolus", altäng. "deofol"), "nun" (Nonne, lat. "nonna", altäng. "nunne") oder "priest" (Prieschter, lat. "presbyter", altäng. "preost").

Im 10. Joorhundert sin durch d Glehrte in de Chlöschter wytri latiinischi Wörter in d Sprooch ygange, so z. B. "plant", "purple", "radish", "history", "paper", "school", "fever", "polite", un Verbe wie "describe", "discuss" oder "translate"; d meischte vo denne Wörter sin hüt fescht in de Alltagswortschatz integriert. Viile Wörter, wo vum Latiinische in s Änglisch cho sin, hen d Römer sälber ussem Griechische überno. So goot "school" über s Latiinisch "schola" uf s Altgriechisch "scholeion" zrugg.

De erschti grossi Yfluss uf de änglische Wortschatz isch allerdings de vum Altnordische, wo vo de Wikinger gsproche worde isch, wo England im spöte 8. Joorhundert mit Beitezüg heimgsuecht hen un in dr zweite Hälfti vum 9. Joorhundert schliessli en Grossdeil vo England erobret un bsiidelt hen. Es wird vermuetet, dass s Altänglisch un s Altnordische sich no äänlich gnue gsi sin, dass sich beidi Gruppe hen chönne verständige un usserdäm im Alltag mitenand verkehrt hen. Deswege fällt bi de skandinavische Lehnwörter au bsunders uf, dass es meischt Alltagswörter sin. Verbe wie "ill", "take", "hit" oder "die", Grundnahrigsmittel wie "bread" un "eggs" un sogar d Pronome "they", "them" un "their" chömme ussem Skandinavische.

Andri Wörter mit skandinavischem Ursprung sin "bag", "cake", "flat", "law", "knife", "skin", "sky" un "wrong", alles Wörter ussem alltägliche Grundwortschatz. Zum Deil sin sogar etymologisch verwandti Wörter, wo es im Änglische scho gää het, entlehnt worde. Doodezue ghöre "shirt" (altänglisch) un "skirt" (skandinavisch), beids het im Germanische ursprüngli „churzes Gwand” bedütet.

Di alte (altänglische) Wörter hän zum Deil überläbt, sin aber bedütigsmeeßig starch ygschränkt worde: S nordgermanisch "take" isch s normal Wort für „nää“ worde, weschtgermanisch "nim" heißt numme no „stibitze“; nordgermanisch "sky" isch s normaal Wort für „Himel“ worde, weschtgermanisch "heaven" isch numme no dr religiös Himel, oder nordgermanisch "cast" hät mitghulfe, dass s weschtgermanisch "warp" numme no „si verwärffe (vom Holz)“ meint. Anderi alti weschtgermanischi Wörter sind numme no umgangssprochlich, öbbe "hem" „ihnen“ (Objektiv Plural vo „sie“) as "em:" me schrybt mit em nordgermanische Wort "we love them" „mir händ si gärn“, aber uspräche cha me alewyl no "we love em" – hüt meint me, "em" seg gchürzt us "them," aber des isch nid richtig, des isch s alt "hem".

Mit dr Erobrig vo England durch de normännischi Herzog Wilhelm de Eroberer im Joor 1066 het sich d Entwigglig vo dr änglische Sprooch un vor allem em Wortschatz massgeblich verändret. Durch d Erobrig isch s Französisch bis zum Änd vum 13. Joorhundert d Sprooch vo dr gsellschaftliche Elite worde. Doodurch het sich de Wortschatz vum Änglische grundlegend verändret: er isch vumene homogene, germanische Wortschatz zumene gmischt germanisch-romanische Wortschatz worde. So sin im Altänglische bloss 3% vo de Wörter Lehnwörter gsi, bis zum 15. Joorhundert allerdings scho 25%.

In de 200 Joor nooch dr Erobrig sin no relativ wenigi französischi Wörter in s Änglische überno worde, uugfäär 900 sin vor 1250 bekannt. Doodezue ghöre zum Byspil "air", "beauty", "danger", "feast", "flower", "jealous", "judge", "liquor", "peace", "soil" oder "story". Dr Grossdeil vo de Wörter isch warschynts ersch in d Änglische Sprooch überno worde, wo d Oberschicht aagfange het Änglisch als Muettersprooch z rede, un debi ihre französische Fachwortschatz mit überno het.

Bi viilene französische Lehnwörter vorem 13. Joorhundert cha mer erkenne, dass si ussem normänische Dialäkt vum Französische, wo d Erobrer gsproche hen, überno worde sin. So hen viili änglischi Wörter dört de normänisch Diphthong "ei", wo im Französisch vo Zentralfrankriich "oi" ussgsproche un gschriibe worde isch: "prey", "strait" oder "veil" zum Byspil vo Normänisch "preie", "estreit" un "veile", statt Zentralfranzösisch "proie", "étroit" un "voile". En wytres Byspil sin Wörter, wo mit /ga/ un /ka/ aafange, wo im Zentralfranzösische zue un verschobe gsi sin. So findet mer im Änglische d normänischi Ussproch in Wörter wie "garden" oder "catch", statt Zentralfranzösisch "jardin" un "chasser".

In mangi Fäll isch s glych Wort in normänischer un zentralfranzösischer Ussproch zweimool mit verschidnigi Bedütige überno worde: "ward" (nor.) un "guard" (frz.) oder "warranty" un "guarantee" 
. Dr Grossdeil vo de französische Lehnwörter isch allerdings noochem 13. Joorhundert ussem zentralfranzösisch Dialäkt vo un um Paris ume überno worde.

De Yfluss vum Französische het mehreri Themeberych erfasst. So findet mer französischi Wörter im Wortschatz für d Verwaltig: "court", "crown", "people", "country", "duke", "empire", "parliament", "tax", em religiöse: "baptism", "cardinal", "cathedral", "prayer", "religion", "virgin", em Militär: "arms", "army", "battle", "defend", "enemy", "soldier", dr Chleidig: "button", "boots", "coat", "fashion", "dress", "robe", dr Kunscht: "art", "dance", "literature", "music", "colour", "paint", dr Bildig: "anatomy", "medicine", "noun", "geometry", un em Heim: "blanket", "ceiling", "curtain", "cushion", "towel".

Oft isch e französischs Wort überno worde un s germanische Wort, wo e äänlichi Bedütig gha het, isch bybhalte worde. In so Fäll wird s französisch Wort in dr Regel in formeleri Stilebene bruucht, d germanische Wörter sin degäge alltäglicher un heimeliger:

Intressant isch d Entwigglig bi Tiername. In dr Regel isch s Wort für s Tier sälber e germanischs Erbwort: "calf", "deer", "ox", "pig", d Wörter für s Fleisch vum Tier hen allerdings en französische Ursprung: "veal", "venison", "beef", "pork". Es wird oft aagno, dass des doodruf zruggzfüere isch, dass d Tier vo de änglischsproochige Buure ufzoge worde, s Fleisch deno aber für d französischsproochige Adlige vorgsänne gsi isch. Luut em R. W. Burchfield isch des allerdings e hartnäckigi Legende, im Mittelalter hätte d Wörter d glychi Bedütig gha un syge ersch im 18. Joorhundert uf s Tier bzw. uf s Fleisch bschränkt worde.

De starchi Yfluss vum Französische zeigt sich sogar in dr Morphologi vum Änglische. Französischi Morphem chönne aa germanischi Wörter aaghängt were un umgekehrt. So finde sich französischi Lehnwörter mit germanische Suffix wie "beauti-ful", "faith-less", "gentle-ness", "ungrac-ious", "gentle-man", "colour-less", oder "cheer-ful", un au französischi Affix aa germanischi Wörter wie in "talk-ative" oder "unknow-able".

Durch de Yfluss vo dr Renaissance isch de änglisch Wortschatz no emool starch aagwaggse. D bildeti Schicht het in derre Zit als Deil vunere Ussbildig au Latiinisch un Griechisch glehrt, un bim Übersetze vo Teggscht in s Änglische oft Wörter lieber überno statt neii z bilde. Statt französischi Wörter sin jetz ab em 16. Joorhundert meh un meh latiinischi un altgriechischi Wörter in de Wortschatz ufgno worde. S Französisch het trotzdäm en grosse Yfluss bhalte, vorallem im Militärische un dr Medizin ("anatomy", "muscle"), aber au Alltagswörter wie "invite" oder "enter" sin zu dere Zit überno worde.

Bi vilene Wörter isch freili nit ganz sicher, ob si ussem Französische, diräkt ussem Griechische oder ussem Latiinische entlehnt worde sin, wyl viili latiinischi Wörter sälber ussem Griechische stamme.

Durch d verschidnige Schichte vo Entlehnige gits hüt vilmool mehreri Wörter mit äänlicher Bedütig, wo aber uss verschidnigi Sprooche stamme. Byspil defür sin "ask" (altänglisch), "question" (französisch) un "interrogate" (latiinisch), oder "rise" (altänglisch), "mount" (französisch), "ascend" (latiinisch).
Au uf d Morphologi hen s Latiinisch un s Griechisch en grosse Yfluss gha, so sin Suffix wie "–ence", "-ancy", oder "-ia", "-ium", "-ious" un "-ate" un Prefix wie "post-", "sub-" un "super-" hüt Deil vo dr produktive Morphologi vum Änglische, des heisst si chönne aa andri Wörter (au germanischi) aaghängt were zume neii Wörter bilde.

Usser latiinischi un griechischi Wörter sin aber au Wörter uss andri Sprooche in s Änglisch cho. Ussem Holländisch sin vorallem Alltagswörter wie "pickle", "yacht", "rant", "trigger", "bully", "cookie", "crap", "gin", "kid", "booze", "scoop" oder "track" cho. Ussem Italienisch sin Wörter ussem kulturelle Berych cho, vorallem uss dr Musik, wie "piano", "duet" oder "opera", aber au Wörter wie "architecture" oder "balcony".

Was uffällt, isch dass ussem Holländische, wo wie s Änglisch e germanischi Sprooch isch, Subschtantiv wie au Verbe entlehnt worde sin, uss Sprooche wie em Italienische, Spanische oder Portugiesische allerdings fascht numme Subschtantiv.

Durch d Erkundig un Kolonialisierig vo Amerika durch d Europäer sin no emool bsunders vili Wörter in s Änglische cho. En Grossdeil devo chömme ussem Spanisch oder Portugiesisch, sin aber vo denne Sprooche zum Deil sälber uss Sprooche vo de Urywohner überno worde. Doo dezue ghöre zum Byspil Wörter wie "chocolate" (vo Spanisch "chocolata", ursprüngli Nahuatl "xocolatl"), "avocado" (span. "aguacate", vo Nahuatl "ahuacatl"), "tomato" (span. "tomate", Nahuatl "xitomatl"), "cigar" (span. "cigarro", ursprüngli Maya "sicar"), "hurricane" (span. "haracán", vo Taino "hurákan"), "ranch" (vo span. "rancho" = Hütte) oder "rodeo" (vum spanische Verb "rodear" = yfange).

Andri Wörter sin vum Änglische diräkt überno worde, so zum Byspil Bezeichnige für Tier un Pflanze wo d Europäer nit kennt hen wie "skunk" (Stinktier), "raccoon" (Waschbär) oder "squash" (Kürbis) uss de Algonkinsprooche.

Andri Byspil sin Wörter ussem Hindi ("karma", "thug", "loot", "shampoo") oder australischi Urywohnersprooche wie em Wort "kangaroo" uss dr Guugu-Yimithirr-Sprooch.

Über de Umwäg vum Spanische sin au vili arabischi Wörter entlehnt worde, wie zum Byspil "admiral" (أميرالبحار, "amīr al-bihār", Kommandant vo de See), "assassin" (vo dr arabische Bezeichnig für d Assassine-Sekte حشاشين "ḥashshāshīn"), "mattress" (مطرح "matrah") oder orange (نارنج "naranj", ursprüngli über s Persische ussem Sanskrit).

In dr neiere Zit werde Wörter uss allene möglichi Sprooche in d Alltagssprooch überno. Ussem Dütsche zum Byspil Wörter wie "kindergarten", "edelweiss", "gesundheit", "rucksack", "streusel" oder "schnapps".

Vili Wörter bezeichne kulturelli Gegeständ oder kulinarischi Bsunderheite wie "sushi" ussem Japanische oder "quesadilla" ussem Spanische.

Ussem Alemannische schliessli sind d Wörter Müesli als "muesli" ( oder ussgsproche) und Putsch als "putsch" () überno worde.

Näbe Entlehnige bildet s Änglische uf verschidi Wäg eigni Wörter. Durch Komposition wird zum Byspil uss alti Wörter e neis bildet. Aktueli Byspil defür sin z. B. "software" oder "skyscraper". In neischter Zit isch au s Verschmelze vo Wörter hüffig; so "smog" uss "smoke" un "fog", "blog" vo "web log" oder "brunch" vo "breakfast" un "lunch".

Durch d Volchsetymologi were mangi Wörter nei analysiert. So goot s Wort "hamburger" zwar uf d Stadt Hamburg zrugg, isch aber in dr Zwüschezit als "ham" (Schinke) + "burger" nei analysiert worde. Doodurch isch e neis Wort "burger" entstande, wo jetz als produktivs Morphem neii Wörter mit bildet were: "cheeseburger", "fishburger" usw.

Usserdäm verändre alti Wörter mangmool ihri Bedütig. So isch d Bedütig vo Wörter historisch oft abgschwächt worde: s Wort "soon" z. B. het ursprüngli „sofort“ bedütet, hüt allerdings bloss no „bald“. In neierer Zit verändret zum Byspil s Wort "wicked" (ursprüngli „bös“, „verdorbe“) sy Bedütig: in dr Sprooch vo jüngeri Sprecher meint mer demit „bsunders toll“. E wytres Byspil isch s Wort "gay", wo früener „froh“, „glücklich“ bedütet het, speeter denn in s Negetiv dreeit „läbesluschtig, liederlich, promisk“ – und hüt „homosexuel“ meint, woby me dodrby wider an di alt Bedütig „fröhlich“ aaschließt. Inzwüsche het sich d Bedütig aber no emool verändret: jüngri Sprecher meine mit gay vilmool „langwiilig“.


</doc>
<doc id="25374" url="https://als.wikipedia.org/wiki?curid=25374" title="Kamerun (Begriffsklärung)">
Kamerun (Begriffsklärung)

Kamerun isch:


Kamerun isch dr Noonamme vu


</doc>
<doc id="25375" url="https://als.wikipedia.org/wiki?curid=25375" title="Stuttgart 21">
Stuttgart 21

Stuttgart 21 isch e Verchehrs- un Stedteböubrojäkt im Böu fir e Nejornig vum Yysebahnchnopf Stuegert. In Verbindig mit dr Nejböustrecki Wendlenge–Ulm wird s offiziäll au Bahnprojekt Stuttgart–Ulm gnännt, zytwyys, ab Mitti 2000, isch s au Baden-Württemberg 21 gnännt wore.

S Chärnstuck isch d Umwandlig vum Stuegerter Hauptbahnhof in e unterirdische Durgangsbahnhof. D Zuelaufstreckine wäre doderbyy in schnäll befahrbari Tunäll verleit. Rund ei Quadratkilometer Gleisflechine, wu frej wäre, solle eso derno fir d Stadtentwicklig z Verfiegig stoh. Derzue solle drej neji Bahnhef entstoh.

S Bahnhof-21-Brojäkt isch Deil vu dr "Vorrangige Achse Nr. 17" vu dr Transeuropäische Netz („Magistrale für Europa“) un wird vu dr Dytsche Bahn AG, dr Bundesrepublik Dytschland, em Land Bade-Wirttebärg, dr Region Stuegert un dr Landeshauptstadt Stuegart verdrätte.

S goht zruck uf e Vorschlag vum Verchehrswisseschaftler Gerhard Heimerl vu 1988 un isch anne 1994 dr Effetligkeit vorgstellt wore. Am 2. Februar 2010 hän d Böuarbete aagfange. Di blante Cheschte lige zurzyt bi rund vier Milliarde Euro (Stand: Dezämber 2009).

S Brojäkt isch umstritte un wird syt Johre kontrovers dischpetiert. Bi zahlryyche Demonschtratione hän döuserdi Burger mitgmacht. E Alternativkunzäpt wird unter em Name „Kopfbahnhof 21“ dischpetiert. Im Oktober un Novämber 2010 het s e Serie vu Schlichtigsgspräch gee unter dr Vermittlig vum Heiner Geißler.

Dr gmeinsam Finanzierigsvertrag vu dr Projäktpartner us em Johr 2009 reglet d Finanzierig bis zue Gsamtcheschte vu 4,526 Milliarden Euro. Bi re Volksabstimmig am 27. Novämber 2011 isch en Uusstiig vum Land us dr Finanzierig vum Projäkt mit 58,9 Prozänt abglähnt wore. Dr Ufsichtsrot vu dr Bahn AG het am 5. Merz 2013 e Lupfig vum Finanzierigsramme uf bis zue 6,526 Milliarden Euro gnämmigt. D Ibernahm vu dr Meecheschte isch zwische dr Projäktpartner umstritte.

Im Zug vum Brojäkt soll di oberirdisch 17-gleisig Chopfbahnhofaalag vum Stuegerter Hauptbahnhof in e unterirdische, achtgleisige un gegeniber dr bisherige Aalage um rund 90 Grad drillte Durgangsbahnhof umgwandelt wäre; di zweigleisig S-Bahn-Station drunter soll doderbyy erhalte blyybe. Vier Zuelaufstreckine mit je zwei Gleis solle dr Bahnhof in Richtig Weschte mit Feierbach un Bad Cannstatt, in Richtig Oschte mit dr Filder (Flughafe/Messegelände, Ulm) un Ober-/Untertirke verbinde.

Näb eme Ringschluss im Stadtgebiet sin e neje Färn- un Regionalbahnhof am Flughafe Stuegert, e neje Abstellbahnhof z Untertirke un e neji S-Bahn-Station Mittnachtstroß blant.

Insgsamt solle 57 Kilometer neji Bahnstreckine entstoh, dodervu guet 30 Kilometer as Hochgschwindigkeitsstrecki. Im Zug vum Brojäkt sollen unter anderem 16 Tunällrehre (33 Kilometer Gsamtlengi) un 18 Brucke böue wäre. D Gaibahn soll dergege bis Stuegert-Rohr abböue, d Zig in Richtig Singe in Zuechumpft iber d Nejböustrecki zum Flughafe un vu dert uus wyter uf Rohr gfiert wäre.

Zmindescht 1000 Meter langi Tunäll solle doderbyy mit zwoo drännte Rehre böue wäre, wu im Abstand vu hegschtens 1000 Meter mitenander verbunde solle wäre; e Verchirzig uf 500 Meter wird dischpetiert (Stand: 2002). D Tunäll solle in ere uffige un bärgmännische Böuwyys (in Spritzbetonböuwyys oder mit Tunallbohrmaschine) aagleit wäre.

S Brojäkt isch noch em Ruumornigsverfahre vu dr Dregeri in sibe Blanfeschtstelligsabschnitt (BFA) ufdeilt wore, wu drännt zue dr Blanfeschtstellig ab Oktober 2001 bim Yysebahn-Bundesamt yygreicht wore sin:

Fir dr Chärnberyych vu Stuttgart 21 (Bahnhofsumböu, Innering, Zuefierige) lyt s Böurächt vor. D Blanfeschtstelligsverfahre fir d Abschnitt 1.3 (Flughafenaabindig, Rohrer Rank) un 1.6b (Abstellbahnhof) sin nonig abgschlosse (Stand: Augschte 2010).

Die 29,9 Kilometer lang Strecki fiert us em Hauptbahnhof im 9468 Meter lange Fildertunäll no Side un drifft sidweschtli vu Stuegert-Blienenge in dr Nechi vum Flughafe Stuegert uf d A 8 un folgt däre parallel nerdli rund 10 Kilometer in Richtig Oschte bis zue dr Raschtaalag Denkedorf.

Zwische Denkedorf un Nuihouse unterquert d Strecki d A 8 im 768 m lange Denkedorftunäll. D Strecki folgt dr Autobahn sidli parallel in Richtig Sidoschte un iberquert doderbyy dr Necker un d Necker-Alb-Bahn, wu iber dr eigleisig "chlei Wendlenger Rank" aabunde wird.

Ab dr Neckarbruck Wendlenge goht s Brojäkt Stuttgart 21 formal in d Nejböustrecki Wendlenge–Ulm iber.

Im Beryych vu dr Bindelig vu dr Verchehrswäg zwische dr Nejböustrecki un dr Autobahn fädele Zig zum blante Filderbahnhof am Flughafen uus, wu rund 200 m nerdli vum Terminal soll böue wäre un as Durgangsbahnhof uf bode Syte an d Nejböustrecki aabunde wäre. Doderzwische zwygt e zweigleisige Verbindigsrank ab, wu dr bishärig Flughafebahnhof in Richtig Stuegert an d Nejböustrecki aaschließt. Di bishärig Strecki fiert vum Bahnhof wyter uf Stuegert-Vaihenge, wu d Strecki uf d Gaibahn stoßt.

Us dr Empfählige vum Ruumornigsverfahre sin drej Erwyterigsoptione firigange, wu no Bahnaagobe speter chenne realisiert wäre, ohni ass Veränderige an dr Aalage, wu bstehn, mien durgfiert wäre:

Bi Bedarf cha dr Hauptbahnhof derzue um e nyynt un e zeht Gleis erwyteret wäre. D Cheschte fir die Erwyterig um zwei Gleis sin vu dr DB mit 99 bis 152 Millione Euro bezifferet wore.

Rund 100 ha vu derzytige oder ehmolige Gleisflechine am Rand vu dr Stuegerter Innestadt solle dur s Brojäkt nutzbar gmacht wäre. D Zäntrumsflechi chennt dodermit um 40 Brozänt erwyteret wäre.

Die Flechine sin in Deilbiet ufdeilt wore:

20 Hektar solle fir d Erwyterig vum Schlossgarte brucht wäre. Im räschtlige Ruum soll Wohnruum entstoh fir rund 11.000 Mänsche, derzue Arbetsblätz fir rund 24.000 Mänsche.

Brojäktbefirworter sähne dytligi Verchehrsverbesserige dur s Brojäkt. Zem Byschpel seje dytligi Aagebotssteigerige un Fahrzytverchirzigen im Färn- un Regionalverchehr megli, dr Flughafe chennt besser aabunde wären.

Ei wichtig Ziil vum Brojäkt isch d Schaffig vun ere schnäll befahrbare Verchnipfig zwische dr 1991 in Bedriib gnummene Nejböustrecki Manne–Stuegert un dr blante Nejböustrecki Wendlenge–Ulm.

Im Regionalverchehr solle noch em im Zug vum Brojäkt entwicklete Nooverchehrskunzäpt alli Regionalexpräss-Linie durbunde wäre. Doderby sin u. a. die Linie blant:
(Im Fahrblanjohr 2010 verchehrt e Deil vu dr Ziig uf dr Verbindig Ulm–Stuegert Hauptbahnhof–Neckarelz durbunde).

Uf allene Regionalverchehrsverbindige soll s Fahrzytverchirzge gee. Iber di nej S-Bahn-Station "Mittnachtstroß" soll driber uuse s blant "Rosesteiviertel" erschlosse un d Reisezyt im Tangentialverchehr zwische Bad Cannstatt un Feierbach verbesseret wäre.

Dr Stuegerter Flughafe un di Nej Landesmäss wäre uumittelbar an d Nejböustrecki aagschlosse. D Fahrzyt vum Hauptbahnhof zum Flughafebahnhof soll in Zuechumpft bi acht Minute lige. Dr blant Filderbahnhof lyt sidli vu dr Nejböustrecki un wird uf bode Syte iber Verbindigsgleis an die aabunde.

S erscht, im Zug vu dr Machbarkeitsstudie 1995 vorgleit Bedriibsprogramm het si uf s Johr 2010 bezoge un isch, je Wärchtig un Richtig (ohni S-Bahn), u. a. vu 175 Zig in Richtig Zuffehouse, 138 Zig iber d Nejböustrecki zum Flughafe un je 77 uf Bad Cannstatt un Esslenge/Blochenge uusgange. Im S-Bahn-Verchehr sin 310 Zig in Richtig Stuegert Mittnachtstroß un 300 in Richtig Schwobstroß vorgsähne. Fir d Bemässig vu dr Infrastruktur sin zwoo Stund vu dr Hauptverchehrszyt as Maß definiert un doderbyy 13 ICE/ECE-, 11 Interregio- un 35 Regionalschnällbahn-Zugfahrten am Hauptbahnhof aagnuu wore. 6 S-Bahn-Linie sotte doderbyy im 15-Minute-Takt bedient wäre. Dr Regionalverchehr sott zue Durmässerlinie durbunde wäre, bin ere Ufenthaltszyt im Hauptbahnhof vu megligscht zwoo Minute. D Abfahrts- un Aachumftszyte sin us em fir 1998 blante Integrale Taktfahrblan gnuu wore, doderbyy sin Fahrzytyysparige in Richtig Side un Oschte dur d Nejböustrecki vorgnuu wore. D Untersuechige hebe ergee, ass e Fahrblankunzäpt unter däne Randbedingige realisierbar sej. Derzue diej scho s Kunzäpt mit acht Gleis Kapazitetsreserve ufwyyse. D Bedriibssimulatione, un au Untersuechige vu 1990, hätte zeigt, ass einzelni Bahnhofsdeil bi dr prognoschtizierte Verchehrsmängine iberlaschtet seje; dr wichtigscht Ängbass sej nume dur ufwändigi böuligi Maßnahme z besytige.

Em Blanfeschtstelligsverfahre isch doderbyy s "Bedriibsszenario 2015" z Grund gläge. S basiert uf dr Vorgobe vum Bundesverchehrswägeblan (BVWP) 1992, isch zerscht uf s Prognosejohr 2010 uusgleit gsi un isch speter uf s Johr 2015 furtgschribe wore. Gegeniber em Fahrblan vu 2001 het s e Steigerig vum Zugaagebot um rund 75 Brozänt im Färn- un un rund 56 Brozänt im Noo- un Regionalverchehr vorgsähne. Die Prognos sich anne 2004 an s Bedriibsszeniario aabasst wore, wu im Zug vum Bundesverchehrswägeblan 2003 entwicklet woren isch; s Bezugsjohr isch ebefalls 2015 gsi. Derwylscht di erwartete Verchehrszuenahme dodermit insgsamt gringer uusgfalle sin, sin d Aaforderige an d Infrastruktur no DB-Aagobe glyych blibe, wel d Spitzestundebelaschtig fascht glyych blibe sej. Fir dr Hauptbahnhof Stuegert wäre doderno 434 Färnverchehrs- un 418 Regionalverchehrszig pro Dag erwartet (dervor: 448 im Färn- un 552 im Regionalverchehr). Dr Chnopf Stuegert iber d Gieterumgehigsbahn umgoh sotte no dr BVWP-Prognos zwee Färn- un 170 Färngieterzig (dervor 16 bzw. 192 Zig). Zwische Hauptbahnhof un Zuffehouse isch fir 2015 e Ufchuu vu 232 Färn- un 118 Nooverchehrszig prognoschtiziert wore, zuesätzli 16 Färn- un 46 Regionalverchehrszig vu un zue dr Gaibahn. Fir d Strecki uf Bad Cannstatt isch e Ufchuu vu 506 Zig (202 im Färnverchehr, 304 im Regionalverchehr) erwartet wore. Derwylscht s erwartet Verchehrsufchuu geg Feierbach bi Stuttgart 21 mit 350 Zig pro Dag glyych blybt, soll s hitig Ufchuu zwische Bad Cannstatt un Stuegert Hauptbahnhof uf s Fildertunäll (238 Zig pro Dag) un dr nejen Aabindig uf Bad Cannstatt iber dr Hauptbahnhof-Nordchopf ufdeilt wäre. Dr Abschnitt zwische Stuegert Hauptbahnhof un Bad Cannstatt isch dr meischtbelaschtet im Chnopf Stuegert (Stand: 2004).
Prognose gehn vun ere Verlagerig vu rund 350 Millione Pkw-Kilometer pro Johr vu dr Stroß uf d Schiine uus.

Dur d Schaffig vun eme Durgangsbahnhof goht d DB vun ere hechere Kapazitet uus uf Grund vu yysebahnbedriiblige Untersuechige. D Fahrstroßenuusschliss im derzytige Chopfbahnhof, wu us em kumplizierte Gleisvorfäld resultiere un wu ne Uusschepfig vu dr vorhandene Kapazitete verhindere, seje nume mit erheblige Böumaßnahme un Cheschte z verändere. Brojäktgegner bezwyyfle die Uussage un Cheschte un hän mit em Alternativbrojäkt "Kopfbahnhof 21" e Gegekunzäpt vorgstellt, wu ne Optimierig vum Gleisvorfäld un d Ergänzig vu dr Iberwerfigsböuwärch zuen ere chryzigsfreje Yyfierig vu dr Linie in dr Bahnhof vorsiht un unter dr cheschte lige soll, wu fir "Stuttgart 21" veraaschlat wäre.

Wäg dr Ringstruktur vu "Stuttgart 21" soll s Wände, ußer im Abstellbahnhof, uunetig wäre. D Wyychezahl, wu gegeniber em nit optimierte Gleisvorfäld mit 225 Wyyche uf 48 reduziert isch, soll glych wie di fescht Fahrbahn in dr Tunäll d Bedriibscheschte sänke, wel beides e gringeri Wartig brucht.

D Yyfahrtgschwindigkeite, wu im umböuene Hauptbahnhof Stuegert vorgsähne sin, lige zmeischt bi 80 Kilometer pro Stund, in dr Hauptgleisen 4 un 5, wu durgehn, bi 100 km/h. In einzelne Fahrstroße lyt d Gschwindigkeit bi 60 km/h. D Yyfahrt an dr Bahnstyyg vun eme Chopfbahnhof isch dergege nume mit 30 km/h megli. E Leischtigsfähigkeitsuntersuechig vu anne 2005 unter Berucksichtigung vum blante Bedriibsbrogramm het em Durgangsbahnhof e Kapazität zwische 42 un 51 Zig pro Stund bschyynigt.

S Bedriibsbrogramm isch us eme 1997 entwicklete un syterhär furtgschribene Mänginegrischt entwicklet wore. Em friejere Kunzäpt vu Stuttgart 21 isch e Bedriibsbrogramm unter Berucksichtigung vum Integrale Taktfahrblan (ITF) z Grund gläge. No Aagobe vu dr DB vu 2004 chennt z Stuegert Hauptbahnhof – au mit wirtschaftli verdrättbare Uusböute – wäg dr begränzte Zuelaufkapazitäte kei sinnvolle ITF-Vollchnopf yygrichtet wäre. E starri Aawändig vum ITF-Prinzip diej zue Bahnstyygufenthalt im Hauptbahnhof vu bis zue iber e halbi Stund fiere. Verchehrli sinnvoll umgsetzt wäre chennt dergege nume d Realisierig vun ere ITF-Zwischestapfle, wu in dr Hauptverchehrszyt e Halbstundetakt im Regionalverchehr chennt yygrichtet wäre. S sej megli, im Zug vu Stuttgart 21 an dr ITF-Taktchnepf in vollem Umfang feschtzhebe, wu s z Bade-Wirttebärg git.

Im Juli 2007 isch mit dr Kunzäption vu dr Nooverchehrsgsellschaft Bade-Wirttebärg (NBBW) aagfange wore fir d Johre ab 2020. D Aagebotskunzäption 2020 basiert uf dr Aanahme vum Bedriibsszenario vum Bundesverchehrswägeblans 2003 un dr Blanfeschtstellig vum Brojäkt Stuttgart 21 un goht vu dr Realisierig vu vile andere Brojäkt uus (Uusböu Rhyydalbahn, Elektrifizierig vu dr Sidbahn u. a.). Im Chnopf Stuegert solle Nooverchehrslinie idealerwyys zue dr Minute 15 un 45 verchehre, Färnverchehrslinie zue dr Minuten 00 un 30, go churzi un stabili Aaschliss megli z mache.

Ändi Juli 2010 isch e Bresäntation vu „SMA und Partner“ vu 2008an d Effetligkeit chuu, wu dervor unter Verschluss ghalte woren isch. S Unternämme het anne 2008 vu dr NBBW dr Ufdrag iberchuum dr Integral Taktfahrblan fir Bade-Wirttebärg fir s Johr 2020 z iberschaffe. Des Biro het doderbyy in eme iterative Brozäss e Büro e Fahrblankunzäpt entwicklet uf dr Basis vu dr Stuttgart-21-Infrastruktur. D Autore hän di hoch Belaschtig kritisiert vu dr eigleisige Streckineabschnitt am Flughafe un am Chleine Wendlenger Rank un anderi bedriibligi Ängbäss. Zem Byschpel dieje fir dr Färnverchehr uf Ulm unter em Strich nume zwoo Trasse pro Stund un Richtig z Verfiegig, im Zuelauf zue dr Gaibahn seje fir Färn- un Regionalverchehrs-Trasse wäge S-Bahn-Zugfolge Fahrzytverlängerige vu im Mittel rund sibe Minute erforderli. Mehreri Fahrstroßenkumflikt im Hauptbahnhof ließte sich nit uflese. D Gstaltig vum Fahrblan sej wäg dr „knapp dimensionierte[n] Infrastruktur (…) nur in sehr geringem Maße möglich“, s „Gesamtsystem nur sehr schwer beherrschbar“ un zuechimpftigi Aagebotsuuswytige nume seli bedingt realisierbar. „Aufgrund der Brisanz der vorliegenden Resultate“ wurde „absolutes Stillschweigen“ vereinbart. S bade-wirttebärgisch Verchehrsminischterium het d Kritik zruckgwise. Di blant Infrastruktur sej, eso s beufdrait Biro im Juli 2010, im Hiiblick uf s vorgsäh Bedriibskunzäpt „knapp bemessen und nicht überdimensioniert“, d Entwicklig vum Fahrblankunzäpt sej wäge däm seli wichtig. S Bedriibskunzäpt sej in dr Zwischezyt (Stand: Juli 2010) wyterentwicklet wore, di gwinschte Verchehrsmängine deete an e Deil Ort zue „fahrplantechnisch anspruchsvollen Konstruktionen“ fiere. D Fahrbarkeit chennt nume mit Simulatione vu DB Netz noogwise wäre, wu zurzyt (Stand: Juli 2010) nit vorlägte.

Kritiker hän au vorbrocht, bi Sterige im S-Bahn-Beryych diej d Megligkeit fähle, S-Bahne uf di ibrig Bahnaalag umzleite. Gegner vum Brojäkt ferchte derzue, ass dur d Halbierig vu dr Gleiszahl nimi aagmässe uf Bedriibssterige chennt reagiert wäre. Ußerdäm chennte Regionalzig d Aachumpft vu Färnzig nimi abwarte.

Scho anne 1901 isch mit em Sprickerhof’sche Durgangsbahnhof e Kunzäpt vorgleit wore, dr Stuegerter Chopf- zuen eme Durgangsbahnhof umzböue. Us böutächnische bedriiblige Grind isch s Brojäkt speter verworfe wore. Wu s Brojäkt ufgee woren isch, isch dr Chopfbahnhof, wu dertemol an dr hitige Bolzstroß glägen isch, dur e Nejböu no dr Entwirf vum Paul Bonatz un em Friedrich Eugen Scholer ersetzt wore.

In dr 1980er Johr isch e Nej- un Uusböustrecki zwische Blochenge un Genzburg blant gsi, wu d Reisezyte zwische Stuegert und Ulm dermit hätte verchirzt wäre solle. S Verchehrswisseschaftlig Inschtitut vu dr Universitet Stuegert het in däre Zyt verschideni Voruntersuechige fir d Yyrichtig vun eme Durgangsbahnhof z Stuegert durgfiert. 1988 hän Heimerl, Hohnecker un Dobeschinsky vu dr Universitet Stuegert e Dänkschrift uusegee, wu si zem erschte Mol Aamerkige schriftli zämmegfasst hän, wu syt 1985 u. a. in bolitische Gremie gmacht wore sin. S isch vorgschlaa wore, e Nejböustrecki uf Ulm, wu mit bis zue 25 Promill gneigt isch, mit eme viergleisige Durgangsbahnhof unter em jetzige Stuegerter Hauptbahnhof z verbinde. In ere Stellignahme het sich s Land Bade-Wirttebärg däne Iberlegige aagschlosse, wu ab em Änd vu dr 1980er Johr zum Uusgangspunkt fir wyteri Blanige wore sin. Im Lauf vu dr Zyt sin au no anderi großruumigi Alternative brieft wore.

Noch ere Abwägig vu verschidene Variante bis Oktober 1991 sin zwei Konzäpt wyterverfolgt wore:

Im Oktober 1991 het d DB je eini "H′" bzw. "K′" gnännti "Variante" fir d Yybindig in e viergleisige Durgangsbahnhof z Stuegert vorgleit, doderbyy hätt dr Chopfbahnhof mit 16 Gleis solle byybhalte wäre. Di gschetzte Cheschte sin bi 3,9 (K′) bzw. 3,2 (H′) Milliarde D-Mark gläge. Gegeniber dr Ursprungsvariante sin Fahrzytverlengerige vu vier (K) bzw. drej (H) Minute uusgrächnet wore. Bin eme maximale Uusbau hätt d Kapazitet vu bode Varianten solle länge.

Mitti 1992 sin alli vier Variante em Land-Bade-Wirttebärg vorgleit wore. In Abstimmig mit dr bedroffene Gebietskerperschafte het s Land am 15. Septämber 1992 e Stellignahm vorgleit, wu s sich klar fir e autobahnnochi Trasse uusgsproche het. Derzue isch unter anderem d Yybindig vu Stuegert un Ulm gforderet wore, d Unterfahrig vum Stuegerter Hauptbahnhof, e scho ab em Flughafe autobahnnoch gfierti Nejböustrecki un d Yybindig vum Flughafe in d Nejböustrecki.

In dr Zwischezyt het d DB mit „Netz 21“ e Grundsatzentscheidig droffe iber d Entmischig vum Bahnverchehr z Dytschland, un us dr Variante K e isch d Variante K entwicklet wore, wu ne abschnittswyys Nejböu vu dr Bstandsstrecki (25 Promill, 250 km/h) fir dr Färnverchehr un e durgängige viergleisige Uusböu im Filsdal fir 160 bzw. 200 km/h vorgsähne het. Glyychzytig sin fir dr Beryych Stuegert fir bodi Variante vier Lesigsaasätz entwicklet wore:

Im Dezämber 1993 het dr Vorstand vu dr Dytsche Bundesbahn bschlosse, dr Chopfbahnhof wyter z nutze. Zig uf Ulm hätte bi Esslenge-Mettenge uf e Nejböustrecki uf Ulm sotte chuu. Die Blanige sin speter "Weiterführungfall" bzw. "W-Fall" gnännt wore un em "Ausführungsfall" bzw. "A-Fall" gnännte Kunzäpt vu Stuttgart 21 gegenibergstellt wore.

Us dr Vorgab vu dr autobahnnoche Nejböustrecki un dr im Rosesteibahnhof-Kunzäpt "(Variante 4)" ufzeigte Megligkeit, verchehrligi Vordeil un stedteböuligi Entwicklig z kombiniere, isch e modifizierti Variante "H′" entwicklet wore, wu au Variante "LEAN" gnäänt woren isch. Si het e Modärnisierig vum Chopfbahnhof vorgsähne un d Erhechig vu dr Leischtigsfähigkeit. D Bstandsstrecki zwische Hauptbahnhof un Bad Cannstatt hätt sotte fimf- bzw. segsgleisig uusböue wäre, zwische Stuegert-Unterdirke un Esslenge-Mettenge segsgleisig. E zweigleisigi Nejböustrecki hätt vu dert sotte unterirdisch uf d Filderebeni bi Denkedorf fiere.

Schließlig sich mit dr "Variante H" (au Variante "KOMBI" gnännt) e letschti Vorstapfle zue "Stuttgart 21" vorgleit wore, wu dr Erhalt vum Chopfbahnhof vorgsähne het. Unter em uuveränderete Hauptbahnhof hätt derbyy e viergleisige Durgangsbahnhof fir dr Schnällverchehr sotte entstoh, doderby hätt dr Schnällverchehr zwische Manne un Ulm vollständig vum ibrige Verchehr sotte drännt wäre.

Vu däm uus isch au brieft wore, eb dr gsamt Bahnverchehr im Stuegerter Hauptbahnhof in e unterirdische Durgangsbahnhof chennt verlageret wäre. Doderzue isch e Bedriibkunzäpt unter Berucksichtigung vum Integrale Taktfahrblan uusgschafft wore.

S Brojäkt "Stuttgart 21" isch am 18. April 1994 dr Effentligkeit vorgstellt wore. Dr Bahnschef Heinz Dürr, dr Minischterbresidänt Erwin Teufel, dr Oberburgermeischter Manfred Rommel un d Verchehrsminischter Matthias Wissmann (Bund) un Hermann Schaufler (Land) hän uf ere churzfrischtig aagsetzte Pressekumferänz s Kunzäpt erklärt. Mit däm Brojäkt sin d Einzelinteresse in eim Brojäkt vereint wore:

Im Juni 1994 hän d Arbeite an ere Machbarkeitsstudie mit 18 Bänd aagfange, wu rund hundert Fachlyt mitgmacht hän. D Ergebnis vu däre Studie, wu vu dr DB, em Bund, em Land un dr Stadt in Ufdrag gee woren sich, sin uf dr Landespressekumferänz am 16. Jänner 1995 dr Effentligkeit vorgstellt wore. S Brojäkt isch as machbar aagsähne wore. Mit ere Entscheidig iber das Brojäkt isch Ändi 1995 / Aafangs 1996 grächnet wore, derno hätte zmindescht segs Johr Blanigs- un acht Johr Böuzyt sotte chuu. D Studie het dr Umböu vum Hauptbahnhof zuen eme achtgleisige Durgangsbahnhof vorgschlaa, verbunde mit eme zem greschte Deil unterirdisch gfierte Ring an Zuefahrtsstreckine. Vorgsäh gsi sin scho d Durbindig vu Regionalverchehrslinie, di nej S-Bahn-Station Mittnachtstroß, e Wartigsbahnhof u Unterdirke un e Färnbahnhof am Flughafe. Dää hätt sotte im Näbeschluss mit eme Gleisdrejeck an d Nejböustrecki uf Wendlenge aagschlosse wäre. Noch eme domolige Bryysstand sin Gsamtcheschte vu 4,8 Milliarde D-Mark vorgsäh gsi, wu dur Grundstucksverchaif, Mehyynahme uf eme hechere Fahrgaschtufchuu, verbesserete Bedriibsablaif un us Mittel vum Gmeindsverchehrsfinanzierigsgsetz hätte sotte ufbrocht wäre. E Wirtschaftligkeit isch aagnuu wäre, sowyt verdiefti Untersuechige (z. B. zue dr Mineralwasserproblematik) d Realisierbarkeit absichere dien. Mit em Brojäkt hätte pro Jahr vier Millione Pkw-Fahrte (51 Millione Pkw-Kilometer) in un um Stuegert hätte sotte vermyyde wäre.

Gegeniber spetere Entwirf isch u. a. e nej Pragtunäll vu dr Färnbahn im nerdlige Aaschluss an dr Bahnhof Mittnachtstroß, d Nutzig vum bishärige Rosesteitunäll (zem Deil iber e oberirdische Nejböustrecki zum Hauptbahnhof ab em Sidportal) blant gsi. Zue dr zahlryyche wytere iberleite Variante hän unter anderem Maßnahme zue dr S-Bahn am Hauptbahnhof, e S-Bahn-Verbindigsstrecki Feierbach–Bad Cannstatt un e eigleisige Gieterzug-Verbindigsrank vu dr Strecki vu Woeblenge in ere sidweschtlige Richtig zue dr Strecki uf Kornweschte ghert.

Di Bedeiligte an dr Machbarkeitsstudie hän dr Ufdrag iberchuu, s Brojäkt im Ramme vun eme "Vorbrojäkt" verdieft tächnisch un wirtschaftli wyter z untersueche. Des het di nämlige Aanahme wie d Machbarkeitsstudie gha un het uf däre ufböue. Derzue isch e geologisch un hydrologisch Untersuechigsprogramm ufgnuu wore, wu no Bahnaagabe d Realisierbarkeit vum Vorhaa wyter untermuurt heb. Ußerdäm heb s Vorbrojäkt di bedriibswirtschaftli Vordeilhaftigkeit vum Brojäkt erwise un e Finanzierigsvorschlag vorgleit.

Im Novämber 1995 sin d Ergebnis vum "Vorbrojäkt" vorgleit wore. Vier ICE- bzw. „ECE“-Linie hätte im Stunde- bzw. Zwoo-Stunde-Takt iber Stuegert Hauptbahnhof sotte gfiert wäre, im Durschnitt ei Abfahrt je Richtig alli 20 Minute. Fimf Interregio-Linie hätte im 120-Minute-Takt sotte Stuegert Hauptbahnhof bediene. D Zugkapazität vu dr Station fir Färnverchehr hätt um 50 Brozänt sotte hecher syy, fir dr Nooverchehr um 80 Brozänt. Stedteböuli hätte rund 1,3 Millione Quadratmeter Gschossflechine (fir 11.000 Yywohner un 24.000 Bschäftigi) sotte entstoh. S Verchehrswisseschaftli Inschtitut an dr Universitet Stuegert het e Volkswirtschaftlige Nutze vu 314 Millione Euro pro Johr uusgrächnet, e Nutze-Cheschte-Quotiänt vu 2,6. Am 7. Novämber 1995 hän dr Bund, s Land, d Stadt, dr Regionalverband un di Dytsch Bahn AG e Rammeveryybarig abgschlosse zue dr Entwicklig un Ferderig vum Brojäkt. Si isch speter im Zug vu dr verdiefte Blanige modifiziert un konkretisiert wore.

Im Juni 1996 isch d Brojäktgsellschaft "DB ProjektBau Stuttgart 21" grindet wore. Am 6. Dezämber 1996 isch e Aadrag gstellt wore fir s Ruumornigsverfahre fir dr Bahnchnopf un d Nejböustrecki uf Wendlenge. D Unterlage, mitsamt dr Umwältverdregligkeitsuntersuechig, sin am 7. Jänner 1997 bis 6. Februar 1997 in dr bedroffene Gmeine uusgleit gsi. Näbe alternative Trassierige un Bedriibskunzäpt sin di verchehrlige Wirkige un Lärm dr Hauptgegestand vu dr 13.700 Yywändige un Bedänke gsi, wu bim Regierigsbresidium Stuegert yygange sin. S Ruumornigsverfahre isch im Septämber 1997 abgschlosse un s Brojäkt fir ruumverdregli erklärt wore. Gegeniber dr beaadraite Trasse isch e Durgangsbahnhof am Flughafe vorgsähne un dr Chlei Wendlenger Rank no Oschte verschobe wore. D Bherde het di zuesätzlige Kapazitete vum Durgangsbahnhof, d Aabindig vu dr Filderregion un vum Flughafe un di stedteböulige Schangse positiv fiirghebt. E Verschiebig vum Flughafebahnhof no Side un e durgängigi Untertuällig im Beryych vu Wange, Ober- un Unterdirke hätt solle brieft wäre. Derno isch s Blanfeschtstelligsverfahre mit dr Feschtlegig vum Untersuechigsramme fir d Umweltverdregligkeitsstudie ufgnuu wore.

Im Februar 1997 isch e europawyte Architäktewettbewärb fir d Nejgstaltig vum Hauptbahnhof uusgschribe wore. Dr nej het e „sichtbares Zeichen zukunftsweisender Mobilität und Wahrzeichen für Stuttgart und seine Region“ solle syy. E Entwurf vun ere Arbetsgmeinschaft vum Biro ‚Ingenhoven, Overdiek und Partner‘ – berote dur dr Stuegerter Architekturbrofässer Frei Otto – het sich im Ramme vum Architekturwettbewärb aafangs Novämber 1997 unter 126 Yysändige dur. Dr Entwurf isch e baar Mol iberschafft wore.

Mitti 1999 isch s Brojäkt in s Stocke chuu, wel wichtigi Bolitiker, mittlerwyyli us ihre Ämter uusgschiide sin un im Bund 1998 e neji Regierigskoalition an d Macht chuu isch. D DB het ere Wirtschaftsbriefigsgsellschaft dr Ufdrag gee, s Brojäkt churzfrischtig nej z bewärte. D DB het noch eme Spitzegspräch erklärt, si sächt kei Megligkeit, s Brojäkt mitsamt Nejböustrecki „uf ei Schlag“ z realisiere. D Deilnähmer seje sich aber einig gsi, ass es Brojäkt grundsätzli soll wyter verfolgt wäre. E Arbetsgruppe vu Land, Stadt un DB het brieft, eb e Deilbrojäkt us Bahnhof, Fildertunäll un dr Strecki bis Wendlenge – ohni Furtfierig bis Ulm – wirtschaftli darstellbar sej.

Im Spotsummer 1999 het s Brojäkt zue sällene ghert, wu wahrschynli wäg Sparzwäng vum Bund deete abgsait wäre. D Bundesländer Bade-Wirttebärg un Bayern hän derbyy 1999 allmeh Druck uf d Bundesregierig uusgiebt, ass es Brojäkt realisiert wird. Im Novämber 1999 hän Land, Stadt, Regionalverband un Flughafe Stuegert aabotte, sich mit 1,3 Milliarde D-Mark am Brojäkt z bedeilige. Am 1. Dezämber 1999 het dr Ufsichtsrot vu dr Dytsche Bahn e Entscheidig iber s Brojäkt verdagt mit em Verwyys uf d Finanzierig, wu nit sicher erschinen isch. No Mediebericht het dr Bund uf e Ablähnig vum Brojäkt drängt im Kontrollgremium, wel dr Mischfinanzierig mit em Land nit dröue het un e Abwälzig vu Mehcheschte uf dr Bund gferchtet het. E Wirtschaftligkeitsberächnig vum Konzärn isch vun ere Lucke vu zmindescht 344,1 Millione DM zue dr Wirtschaftligkeit uusgange. Am 3. Dezämber het dr Stuegerter Oberburgermeischter Wolfgang Schuster mit ere Schadeersatzchlag geg di Dytsch Bahn droht, wänn dr Ufsichtsrot nit bis zum 1. März 2000 em Brojäkt zuestimmt. S Land Bade-Wirttebärg het sich fir Nooverhandlige uusgsproche. Im Dezämber 1999 isch im Zug vu dr Strategi „Netz 21“ e Vorblanigsufdrag erdeilt wore.

Am 5. Juli het dr DB-Ufsichtsrot d Theme Stuttgart 21 un Nejböustrecki Wendlenge–Ulm nomol verdagt, wel e Einigung iber di vou Bayern un Bade-Wirttebärg aabotte Vorfinanzierig nit z Stand chuu isch. Am 5. Dezämber 2000 hän dr Minischterbresidänt Teufel un dr Landesverchehrsminischter Müller d Bundesregierig ultimativ ufgforderet, bis zue dr Landdagswahl am 25. März 2001 Stuttgart 21 un d Nejböustrecki uf Ulm positiv z bscheide. Immer wider hän Landesbolitiker betont, s Brojäkt Stuttgart 21 chennt nume zämme mit dr Nejböustrecki uf Ulm realisiert wäre.

D Blanig fir s Großbrojäkt isch anne 2000 e Zytlang aaghalte wore S Blanigsteam isch vu urspringli 80 Mitarbeiter uf e baar zruckgfahre wore. Dr urspringli, bis zmindescht Mitti 1999 giltig, Zytblan het e Böuaafang anne 2001 un e Inbedriibnahm anne 2008 vorgsäh, in dr Folgezyt het sich dr Aafang vum Böu aber allmeh verschobe.

Wu sich dr Bund un d Länder Bade-Wirttebärg un Bayern (fir „Neu-Ulm 21“) uf e Vorfinanzierig geinigt gha hän, het dr Ufsichtsrot vu dr DB am 14. März 2001 s Brojäkt gnähmigt. Dodermit isch dr Wäg ebe gmacht wore fir s Blanfeschtstelligverfahre, wu bis Ändi 2003 hätt solle abgschlosse wäre. S isch blant mit em Böu anne 2004 aazfange, d Inbedriibnahm isch fir 2010/2011 vorgsäh gsi. Im Juli 2001 hän Bahn, Land, Stadt un Region e Ergänzigsveryybarig gschlosse zue dr Rammeveryybarig vu 1995 iber di wyter Zämmearbet fir d Realisierig vu Stuttgart 21 un dr Nejböustrecki uf Ulm. S Land het sich im glyche Monet verbflichtet, iber zeh Johr bi DB Regio alljohr rund 1,45 Millione zuesätzligi Zugkilometer (zue je 13,95 DM) z bstelle, wu urspringli erscht mit Stuttgart 21 hätte bstellt wäre solle. Derzue sin au u. a. 200 Millione DM fir neji Zig gwährt wore.

Mitti 2002 isch mit eme Aafang vum Böu anne 2005 grächnet wore, mit drr Inbedriibnahm anne 2013, eso au no 2003. 2004 isch d Realisierig zwische 2006 un 2013 vorgsäh gsi. In dr Johr 2001 un 2004 het mer blant, ass d Entscheidig iber dr Aafang vum Böu im Johr 2005 hätt solle falle. Im Juni 2006 isch e Entscheidig fir s Spotjohr 2006 erwartet wore.

Am 6. April 2006 het dr Verwaltigsgrichtshof Bade-Wirtteberg Chlage vum BUND un vu zwei Wohnigseigetimer gege dr Blanfeschtstelligsabschnitt 1.1 (Hauptbahnhof) abgwise. Dr „Verkehrsclub Deutschland“, wu s Brojäkt kritisiert het, het in däm Urdeil e juristischi un kei verchehrligi un finanziälli Bewärtig vum Brojäkt gsähne.

Im Oktober 2006 het dr Landdag vu Bade-Wirttebärg d Realisierig vu Stuttgart 21 un dr Nejböustrecki Wendlenge–Ulm bschlosse.

Noch e Huffe Gspräch un Verhandlige hän sich dr Bund, s Land Bade-Wirttebärg, d Bahn un d Stadt Stuegert am 19. Juli 2007 iber d Ufdeilig vu dr Cheschte un vum Böucheschterisiko geinigt. No däre Veryybarig ibernimmt s Land Bade-Wirttebärg mit 950 Millione Euro e hechere Aadeil wie urspringli blant un finanziert dr Bundesaadeil vor, wu erscht ab 2016 z Verfiegig stoht. Im Gegezug isch dr Aafang vum Böu uf 2010 vorverleit wore. Am 5. Septämber 2007 het dr Ufsichtsrot vu dr Dytsche Bahn AG dr Umsetzig vum Brojäkt zuegstumme. Am 2. April 2009 hän dr Minischterbresidänt Oettinger, dr Bundesverchehrsminischter Tiefensee un s DB-Vorstandsmitglid Garber schließli d Finanzierigsveryybarige unterzeichnet.

Am 9. Dezämber 2009 het dr Ufsichtsrot vu dr Dytsche Bahn dr Ufnahm vum Vorhaa in d Inveschtitionsblanig vum Unternämme zuegstumme. Am negschte Dag het au dr Länkischreis vum Brojäkt fir d Furtfierig vum Vorhaa gstumme. Am 16. Dezämber 2009 isch derno d Zuestimmig vum Verchehrsuusschuss vum Bundesdag chuu, am 17. Dezämber d Abschlussberotig im Plenum.

Syter ass d Wärbeagentur Scholz & Friends e Wettbewärb zur Umnännig gwunne het, wird s Gsamtbrojäkt Stuttgart 21/Nejböustrecki Wendlenge–Ulm syt März 2008 au "Bahnprojekt Stuttgart–Ulm" gnännt, verbunde mit em Slogan „Das neue Herz Europas“. Im Juli 2009 isch dr bade-wirttebärgisch Landdagsvizebresidänt Wolfgang Drexler Beufdraite fir d Effentligkeitsarbet vum Brojäkt wore.

Dr Böuaafang isch in dr letschte Johr e baarmol verschobe wore. Im Beryych vum ehmolige Gierterbahnhof wird scho syter anne 1999 böue. Im Februar un März 2009 isch d Böuiberwachig vu dr Abschnitt 1.1, 1.2 un 1.6a uusgschribe wore.<ref name="ted-2009/S 36-052979">"D-Stuttgart: Baustellenüberwachung". Bekanntmachung "2009/S 36-052979" vom 21. Februar 2009 im Elektronischen Amtsblatt der Europäischen Union.</ref><ref name="ted-2009/S 60-086615">"D-Stuttgart: Baustellenüberwachung". Ausschreibung "2009/S 60-086615" 27. März 2009 im Elektronische Amtsblatt vu dr Europäische Union.</ref> Aafangs Septämber 2009 isch d Vorverlegig vu dr Perron vergee wore un dr doderzue netig Umböu vum Chopfbahnhof-Gleisfäld im Zug vu dr Maßnahme, wu as Vorbereitig fir dr Böu notwändig sin. D Arbete, wu u. a. rund 10 km Gleis un 92 Wyyche zruckböue bzw. ersetzt wäre, solle bis Februar 2012 abgschlosse wäre.

Am 2. Februar 2010 hän offiziäll d Böuarbete aagfange. Dr Bundesverchehrsminischter Ramsauer, dr Chef vu dr Dytsche Bahn, Grube, dr Minischterbresidänt Oettinger, dr Stuegerter Oberburgermeischter Schuster un anderi hän symbolisch dr Brällbock am Gleis 049 aaghobe.

Zum 1. April 2010 isch dr bishärig Zäntral Omnibusbahnhof am Hauptbahnhof gschlosse un an anderi Standort verleit wore, wel s Gländ as Böulogischtikflechi fir Stuttgart 21 brucht wird.

Dur e Blanigsfähler bim Umböu vu dr Rampe vum S-Bahn-Tunäll am Hauptbahnhof chunnt s syt Ändi Juni 2010 zue Yyschränkige im S-Bahn-Verchehr. Bis Aafang 2011 soll di notwändig Leischtigsfähigkeit vu 24 Zig pro Stund dur d Versetzig vun eme Signal wider härgstellt wäre (Stand: Septämber 2010).

Dur s Brojäkt wird e Verlegig vu dr Stadtbahnhaltestell "Staatsgalerie" un vum Stadtbahntunäll zwische dr Haltestelle "Hauptbahnhof" un "Türlenstraße" notwändig. Aafangs Juli 2010 hän sich di Dytsch Bahn un d Stuegerter Stroßebahne iber d Verdeilig vu dr Cheschte in Hechi vu 132 Millione Euro geinigt.

Dr Abriss vu dr Sytefligel vum Hauptbahnhof het am 1. Augschte 2010 aagfange. Glyychzytig het d Errichtig vun eme 17 km lange Rohrnetz fir d Grundwasserhaltig solle aafange.

Dr Nordfligel vum Hauptbahnhof isch in dr Monet Augschte un Septämber 2010 vollständig abgrisse wore. In däm Zytruum isch au mit dr oberirdische Verlegig vu Rohr fir d Regulierig vum Grundwasser aagfange wore.

Scho Mitti Dezämber 2008 het im Schlossgarte d Yyrichtig vu 90 Grundwasser-Mässstelle aagfange go d 5 bis 8 m dief Absänkig iberwache, wu fir d Hauptbahnhof-Böugruebe notwändig isch.

In dr Nacht zum 1. Oktober 2010 sin unter Protescht vu mehrere Döusert Burger di erschte Baim im Stuegerter mittlere Schlossgarte unter Bolizeischutz gfellt wore.

No dr Landdagswahl het di Dytsch Bahn am 29. Merz 2011 aagchindet, ass d Böuarbete un d Vergabe bis zue dr Konschtituierig vun dr neje Landesregierig unterbroche wäre.

Dr Bahnchef Rüdiger Grube het Regressforderige gegeniber em Land in Hechi vu rund 1,5 Milliarde Euro aagchindet, wänn di grien-rot Landesregierung bschließe sott, us em Brojäkt uuszstyyge.

Am 5. Mai 2010 isch dr Böu vu dr Tunäll Filder un Ober- bzw. Unterdirke mit eme erwartete Ufdragsvolume vu 1,7 Milliarde Euro europawyt uusgschribe wore.<ref name="ted-2010/S 87-130705">"D-Stuttgart: Bauarbeiten für Tunnel". Dokument 2010/S 87-130705 vum 5. Mai 2010 im Elektronische Amtsblatt vu dr Europäische Union.</ref> Mitti Juli 2010 isch d Uusschryybig fir dr Böu vum Hauptbahnhof (mit dr Tunälllabschnitt vum Nord- un Sidchopf) gfolgt.<ref name="ted-2010/S 137-211193">"D-Stuttgart: Bau von Bahnhöfen". Dokumänt "2010/S 137-211193" vum 17. Juli 2010 im Elektronische Amtsblatt vu dr Europäische Union.</ref> Am 12. Oktober 2010 isch dr Rohböu vu dr Tunäll Feierbach un Bad Cannstatt (Färnbahnzuefierig) uusgschribe wore,<ref name="ted-2010/S 198-302726">"D-Stuttgart: Bauarbeiten für Tunnel". Dokumänt "2010/S 198-302726" vum 12. Oktober 2010 im Elektronische Amtsblatt vu dr Europäische Union.</ref> derzue au d S-Bahn-Zuefierig zwische Nord- un Hauptbahnhof.<ref name="ted-2010/S 198-302725">"D-Stuttgart: Bauarbeiten für Tunnel, Schächte und Unterführungen". Dokumänt "2010/S 198-302725" vum 12. Oktober 2010 im Elektronische Amtsblatt vu dr Europäische Union.</ref>

Ab Aafang 2011 soll s Fildertunäll böue wäre, Ändi 2012/Aafangs 2013 solle schließli wno meh Tunällböuarbete aafange. 2011 solle di großflechige Böuarbete usserhalb vum Hauptbahnhof aafange.

E Mediebricht vu Ändi Mai 2010, ass dr Gsamtzytblan gfährdet sej dur Blanigsverzegerige bi signaltächnische Zwischezuestände vu iber eme halbe Johr wäge Personalmangel het di Dytsch Bahn zruchgwise. Noch eme Mediebricht vum 1. September 2010 hebe sich d Verzegerige wyter vergreßeret.
Nit klar isch zurzyt (Stand: Aafangs Juli 2010), was fir Uuswirkige s het, ass es Verhandligsverfahre vum blante Umböu vu dr Nesebach-Unterfierig abbroche woren isch.

D Dalquerig mit em Hauptbahnhof soll in 25 Deilböugruebe schryittwyys aagleit wäre. Dr Uushub soll iber separati Böustroße un e Ferderband zuen ere zäntrale Logischtikflechi am Innere Nordbahnhof brocht un vu deert uus uf Gieterziig abtransportiert wäre.

D Aazahl vu dr Fahrstreife im Stroßenetz soll in dr Böuzyt nit yygschränkt wäre.

D Inbedriibnahm vu dr neje Bahnaalage isch fir Dezämber 2019 blant. Derno solle d Gleisaalage, wu nimmi brucht wäre, gruumt wäre.

In ihrem Koalitionsverdrag hän di Griene un d SPD no dr Landdagswahl vum Merz 2011 veryybart, e Volksabstimmig iber s Brojäkt Stuttgart 21 z veraastalte un d Neiböustrecki Wendlenge–Ulm in jedem Fall z realisiere. Ändi Juli 2011 isch doderzue ne Entwurf fir e S21-Chindigungsgsetz vorgleit wore. S Gsetz isch am 29. Septämber 2011 erwartigsgmäß im Landdag abglähnt wore. Dodermit isch dr Wäg zue dr Volksabstimmig frej gsii, wu am 27. Novämber 2011 abghalte wird.
D Burger vu Bade-Wirttebärg solle driber abstimme, eb s Land Chindigungsmegligkeite us em Finanzierigsverdrag nutze un eso us em Brojäkt soll uusstyge.

Bi dr Volksabstimmig am 27. Novämber hän sich 41,2 % vu dr Abstimmende fir e Uusstiig vum Land us em Projäkt uusgsproche, 58,8 % gege ne Uusstiig.

Di prognoschtizierte Cheschte fir s Brojäkt sin im Lauf vu dr Blöanig a baarmol aaglupft wore. D Machbarkeitsstudie vu Aafangs 1995 het d Cheschte (mit Bryysstand 1993) mit 4,807 Milliarde D-Mark (4,180 Mrd. DM Böucheschte zzgl. 15 Brozänt Blanigszueschlag) iberschlaa, inflationsbereinigt entspricht des hite 3,3 Milliarde Euro. S "Synergiekonzept", wu Ändi 1995 vorgleit woren isch, het e weng hecheri Brojäktcheschte vu 4,893 Mrd. D-Mark fir d Variante S4/F3 uusgwise. Uf dr Grundlag vum Bryys- un Blanigsstand vu 1998 sin Gsamtcheschte vu 2,6 Milliarde Euro ermittlet wore. D Mehrcheschte gegeniber friejere Blanige sin mit dr wyterentwicklete Blanig un dr allgmeine Bryyssteigerig begrindet wore.

Im Augschte 2008 het di bade-wirttebärgisch Landesregierig 5,08 Milliarde Euro Cheschte fir s Brojäkt Stuttgart 21 un d Nejböustrecki Wendlenge–Ulm gnännt. Derzue sej e Risikofond vu 1,45 Milliarde Euro notwändig.

E Guetachte vu dr Verchehrsberotig "Vieregg & Rößler", wu im Ufdrag vu BUND un Bündnis 90/Die Grünen erstellt woren sich, het Mitti 2008 d Gsamtcheschte vu Stuttgart 21 uf e Hechui vu wahrschyns 6,9–8,7 Milliarde Euro prognoschtiziert. Dr Bundesrächnigshof het in eme Bricht Ändi 2008, no Maßstäb vum Bundesverchehrsminischterium, mi Mehcheschte vu 1,2 Milliarde Euro un Gsamtcheschte vu 5,3 Milliarde Euro grächnet.

As Grundlag vum Finanzierigsverdrag vum 30. März 2009 het di Dytsch Bahn d Gsamtcheschte 2008 uf 2,8104 Milliarde Euro gschetzt (Realwärt 2004) beziehigswys furtgschribe un uf Nominalwärt aaglupft uf 3,076 Milliarde Euro.

E aktualisierti Cheschteschetzig, wu im Dezämber 2009 uf Basis vu dr Entwurfsblanig un mit Bryysstand vu 2009 vorgleit woren isch, bezifferet d Gsamtcheschte uf 4,088 Milliarde Euro. Dodervu sin rund 3,2 Mrd. Euro Böu- un 547 Mio. Euro Blanigscheschte. Derzue isch e Zueschlag fir Böubryyssteigerige vu rund 322 Mio. Euro vorgsähne.

No dr Machbarkeitsstudie vu 1995 sott d Finanzierig vum Brojäkt iber dr Verchauf vu Grundstuck, dur Mehyynahme us em hechere Fahrgaschtufchuu, verbesserete Bedriibsablaif un us Mittel vum Gmeiverchehrsfinanzierigsgsetz erfolge. D Bedeiligung vu brivate Inveschtore isch aadänkt gsi. Noch em "Synergiekonzept", wu Ändi 1995 vorgleit woren isch, hätt vu dr Brojäktcheschte vu 4893 Mio. D-Mark rund d Helfti (2175 Mio. DM) us Grundstuckserles sotte finanziert wäre. Dur dr Bund hätte d Cheschte fir d Aabindig vu dr Nejböustrecki uf Ulm (no § 8 Abs. 1 BSchwAG) vu 886 Mio. DM sotte finanziert wäre; wyteri 350 Mio. DM as zinslos Darläche no  8 Abs. 2 BSchwAG. Di ibrige 500 Mio. DM hätte no GVFG vum Bund, em Land un dr Kommune sotte finanziert wäre. Uf dr Grundlag vu däne Date isch am 7. Novämber 1995 e erschti "Finanzierigsveryybarig" fir s Brojäkt unterzeichnet wore.

Mitti Februar 2001 hän sich Bund un s Land Bade-Wirttebärg uf e Vorfinanzierig vu Stuttgart 21 un dr Nejböustrecki uf Ulm geinigt. Doderdur hätt dr Aafang vum Böu um sibe Johr uf 2004 sotte vorzoge wäre.

Im Ramme vun eme "Memorandum of Understanding" hän sich Bund, Land, Stadt, Bahn un dr Verband Region Stuttgart am 19. Juli 2007druf geinigt, dr Aafang vum Böu vu Stuttgart 21 un dr Nejböustrecki uf 2010 vorzzie. Dr Hauptdeilvu dr Cheschte vu 2,8 Milliarde Euro hätt doderno di Dytsch Bahn (1,115 Mrd. Euro) un s Land (685 Mio.), u. a. no GVFG, (Regionalisierigsgsetz u. a.), solle drage. Dr Bund hätt sich mit Mittel us em Bundesverchehrswägblan in Hechi vu 500 Mio. Euro un noch em Bundesschinewäguusböugsetz mit rund 200 Mio. Euro solle bedeilige. Am nämlige Dag isch e Eckpinktbapyr fir e Finanzierigsverdrag abgschlosse wore<.ref name="ds-14-4382"/>

Dr Dytsch Bundesdag het mit em Bundeshuushalt 2009 Bundesmittel in Hechi vu insgsamt 1,55 Milliarde Euro fir Stuttgart 21 un d Nejböustrecki zwische Wendlenge un Ulm gnähmigt. D Bundesmittel solle ab 2014 z Verfiegig stoh. Bis dert soll s Land Bade-Wirttebärg in Vorleischtig drätte. Mitti März 2009 het s Bundesfinanzminischterium aagchindet, im Ramme vun ere usserordelige Verbflichtigsermächtigung Mittel in Hechi vu 280,2 Millione Euro fir s Brojäkt bereitzstelle. D Bundesmittel sin iber elf Johr verdeilt.

Noch em Finanzierigsverdrag vum 30. März 2009 wäre d Gsamtcheschte vu 3,076 Milliarde Euro vu däne Quälle ibernuu:

Fir d Aktualisierig vu dr Böusumme im Ramme vu dr Entwurfsblanig isch e „Risikovorsorgebedrag“ vu 1.450 Mio. Euro vorgsäh, wu sich ufdeilt uf di Dytsch Bahn, s Land, d Stadt un dr Flughafe Stuegert.

Uf dr Grundlag vu dr im Dezämber 2009 vorgleite, aktualisierte Cheschteschetzig verdeile sich d Gsamtcheschte vu 4,088 Milliarden Euro eso:

Brojäktbefirworter betone unter anderem umfangryychi Megligkeite vu dr Stadtentwicklig, wirtschaftligi un gsellschaftligi Megligkeite dur s nej Verchehrskunzäpt, di durgängig Hochgschwindigkeitsverbindi mit Halt im Stuegerter Zäntrum, dr Erhalt vu dr Verchnipfigsfunktion vum Hauptbahnhof un dur Fahrzytverchirzigen un Reisendezuewächs, wu z erwarte seje.

Brojäktgegner halte s Brojäkt fir bedriibsschädli, nit bahnchundefryndli, iberdyyrt un fir e Belaschtig fir d Umwält. Si kritisiere unter anderem us ihre Sicht massivi Yygriff in Umwält, Mineralwasservorchuu, Grundwasser, Dänkmeler un brivat Eigetum. S Brojäkt miech derzue jedwäderi Perschpektive znicht, dr Hauptbahnhof Stuegert zuen eme Vollchnopf in eme Integrale Taktfahrblan uuszböue. Au deete zahlryychi wyteri Bahnbrojäkt z Bade-Wirttebärg (dodrunter dr Uusböu vu dr Gaibahn un vu dr Rhyydalbahn un d Elektrifizierig vu dr Sidbahn) dur s Brojäkt blockiert wäre, wel sich d Landesregierig uf Stuttgart 21 konzentriere deet. Mittel us dr Stryychig vu Regionalverchehre (2007) deete in s Brojäkt glänkt wäre. Dr Reisezytvordeil vum Durgangsbahnhof sej, au wäg em Wändezug-Kunzäpt, fir dr Großdeil vu dr Reisende im Verglyych zue dr Alternative Kopfbahnhof 21 null. Dur dr Durgangsbahnhof ließi sich kei signifikanti Fahrzytverchirzig erreichen. Au d Cheschte fir s Brojäkt sin kritisiert wore. Deilwyys wird d Meinig verdrätte, nume Böukunzärn un Banke dieje brofitiere vum Brojäkt, wu vun ere „Mafia“ vu Bolitik, Böuwirtschaft un Banke deet firschi dribe wäre.

In dr 1990er Johr isch kritisiert wore, ass kei Alternative zue Stuttgart 21 brieft wore seje. 1996 het "Umkehr Stuttgart" mit em Kunzäpt "Das bessere Stuttgart 21" e Vorschlag vorgleit, dr Stuegerter Hauptbahnhof ohni d Notwändigkeit vu Tunällrehre un mit bessere Megligkeite fir e Integrale Taktfahrplan umzböue. Brojäktgegner hän anne 1996 vorbrocht, ass dr blant Erles vu 2,2 Milliarde D-Mark fir 56 Hektar Nettoböuland (rund 4000 D-Mark je Quadratmeter) vil z hoch aagsetzt wore sej. Kritisiert woren (Stand: 2001) isch au d Vergob vun eme Zeh-Johres-Verdrag fir Regionalverchehr an di Dytsch Bahn ohni Uusschryybig. No DB-Aagobe diej sich Stuttgart 21 ohni langfrischtigi Nooverchehrsverdreg nit rächne. Syt 1996 setzt sich d Initiative „Leben in Stuttgart – kein Stuttgart 21“ gege s Brojäkt yy.

Wettbewärbsrächtler halte di 2001 erfolgt Diräktvergob vu zuesätzlige Verchehrsleischtige an d DB Regio un di driber uuse gwehrte Zahlige fir e versteckti Subvention vu dr Dytsche Bahn. D Nooverchehrsgsellschaft Bade-Wirttebärg het yygruumt, ass in dr Ufdragssumme e „gwisse Bedrag“ fir Stuegert din sej. Kritiker hän au gmeint, ass au im Aaschluss an dr Verchehrsverdag, wu bis 2016 lauft, 20 Brozänt vum Uufdragsvolume un wyteri attraktivi Leischtige ohni Uusschryybig an di Dytsch Bahn vergee wäre solle. Bis 2025 deete eso iber 100 Millionen Euro meh veruusgobt wäre wie unter Wettbewärb.

Iberyystimmig bstoht zwische Brojäktbefirworter un Brojäktgegner dodrin, ass Stuegerter Bahnchnopf mueß modernisiert wäre, au im Hiiblick uf syy Leischtigsfähigkeit. Dr Verkehrsclub Deutschland het mit „Umkehr Stuttgart“, eme Bindnis vu Umwält- un Verchehrsverbänd, un dr Burgerinitiative „Leben in Stuttgart – Kein Stuttgart 21“ s alternativ Kunzäpt "Kopfbahnhof 21" („K 21“) entwicklet, wu ne Umböu vu dr bishärige Aalage unter Byybhaltig vum 17-gleisige Chopfbahnhof vorsiht.

Rund 4200 Arbetsblätz wäre, no Aagobe vu dr Bahn, dur s Böubrojäkt z Stuegert gsicheret.

Dur s Brojäkt solle no Aagabe vu dr Bahn 10.000 neji Duurarbetsblätz z Bade-Wirttebärg entstoh, dodervu rund 4.200 z Stuegert. Fir d Zyt vu dr Böuarbete solle bis zue 7.000 Arbetsblätz entstoh.

Dr Architäkt Frei Otto, wu an dr Kunzäption vum Hauptbahnhof bedeiligt un im Jänner 2009 us em Brojäkt uusgeschiden isch, wyst uf geologischi un hydrologischi Brobläm mit em Brojäkt hin. Zem Byschpel sin bi Versuechsbohrige vilmol Schichte gfunde wore, wu Anhydrit fiere un wu in Kuntakt mit Wasser zue Gips ufquälle un zimligi Schäde un Ufwändige chennte verursache. Au d Grundwasserabsänkig, wu fir dr Böu vu dr Hauptbahnhof-Wanne notwändig isch, sej bromlematisch, wel glyychzytig s Grundwasser unter dr Gebej drumumme mueß ufrächt erhalte wäre. Dr Otto favorisiert sällewääg e Hochbahnhof.

E geologisch Guetachte vu 2003, wu vu dr Dytsche Bahn in Ufdrag gee woren isch, haltet dr Stuegerter Untergrund fir 'gfährli'. Är sej voller Doline un Hohlryym.

Dr blant Abriss vu dr Sytefligel vum Hauptbahnhof, wu unter Dänkmolschutz stoht, isch vilmol kritisiert wore.

Näbe dr Sytefligel vum Hauptbahnhof sollen au di hintere Deil vum dänkmolgschitzte Gebej vu dr alte Bundesbahndiräktion abgrisse wäre.

Im Zuge vum Brojäkt wäre rund acht Millione Kubikmeter Abruum bewegt; ellei im innerstädtische Beryych mit em Hauptbahnhof rund vier Millione Kubikmeter. Dr Abruum soll in dr Hauptsach iber eigeni Böustroße zuen ere zäntrale Logischtikflechi am Nordbahnhof transportiert wäre. Zeh Gieterzig solle vu dert all Dag dr Uushueb wytertransportiere. E Deil vu dr Masse soll unter anderem fir d Verfillig vun eme ehmolige Bruunchohledageböu z Lochau z Sachse-Anhalt un fir d Rekultivierig vun eme Gipsbruch z Lauffe verwändet wäre.

In dr Mittler Schlossgarte soll im Zug vu dr Böumaßnahme in eme rund 100 m breite Streife (zwisch em hitige Hauptbahnhof un em Landespavillon) yygriffe wäre. 8 der 19 Hektar Fläche sind nach Bahnangaben betroffen. Doderbyy solle 283 Baim gfellt wäre. As ökologische Uusglyych isch derfir d Bflanzig vu 292 Baim blant mit ere Hechi vu bis zue 12 m. Uf 30 Hektar nej gschaffene Grienflechine solle ußerdäm 5000 Baim un Hirscht bflanzt wäre. Im Rosesteipark solle bsundersch wärtvolli Einzelbaim un Ghelzflechine abgspeert wäre. Dr Park isch as FFH-Biet uusgwise, vor allem zum Schutz vum bedrohte Juchntechäfer. Fir wyteri Flädermuus- un Vogelvorchuu sin au Guetachte erstellt wore. No Meinig vu Brojäktgegener cha di vorgsäh Erwyterig vum Schlossgarte um 21 Hektar an andere Stelle dr Verluscht an dr historische Originalsubschtanz nit wettmache. D Topografii im Beryych vum Park soll zuen ere bis zue 7 % gneigte Bodewälle umgstaltet wäre. Di zäntral Grienaalag vu Stuegert un dodermit au d Grienverbindig vum Neje Schloss iber dr Schlossgarte un dr Rosesteipark zum Killesberg (s sognännt „Grien U“) wird doderdur in eme Deilberyych veränderet. Im Park solle sich, wänn dr Bahnhof fertig gstellt isch, e Huffe regelmäßig aageordneti gleserni Liechtauge vu dr unterirdische Bahnhofshalle mit je 15 Meter Durmesser ca. 6 m uufewelbe. D Oberflechi vum Bahnhof wird im Beryych vum Park begrient.

Rund 5,8 Millione m³ Wasser solle im Zug vum Brojäkt bhandlet wäre. Brojäktgegner ferchte ne Verdräckig vu dr Mineralquälle unter Stuegert-Bad Cannstatt un e Beyydrechtigung vum Stadtklima.

Anne 1998 isch in eme Deil vum Bahnhofsdurm am Hauptbahnhof e Informationszäntrum yygrichtet wore zue Stuttgart 21 un dr Nejböustrecki uf Ulm. Di multimedial Uusstellig, wu ober vier Stockwärch goht, wirbt fir s Gsamtbrojäkt un di stedteböulige Entwickligsmegligkeite, wu dermit verbunde sin. Dr Yydritt isch choschtelos.

D Uusstellig isch bis Ändi 2007 vu rund zwei Millione Mänsche bsuecht wore. Di jehrlige Cheschte vu rund 900.000 Euro deile sich Bahn un d Stadt im Verhältnis zwei zue eis.

S isch blant gsi, ass es Gebej vum Stuegerter Planetarium no däm syym blante Umzug in Mobilitätszäntrum uf Bad Cannstadt ab Mitti 2011 as Bsuecherzäntrum fir Stuttgart 21 hätt solle brucht wäre. Wu dr Stuegerter Gmeirot am 18. Dezämber 2009 bschlosse gha het, ass es Planetarium an syym bishärige Standort blybt, sin die Blän verworfe wore.

Au wänn am Aafang vu dr Blanige um 1990 no ne großi Sympathi fir s Brojäkt gherrscht gha het, hän Meinigsumfroge in dr letschte Johre allmol Mehrheite gege Stuttgart 21 in dr Bevelkerig ermittlet.

Noch ere Umfrog vu dr Stuttgarter Nachrichten im April 2008 sin d Befirworter un d Gegner vum Brojäkt no glyych verdeilt gsi. Im Novämber 2008 het e Umfrog vu dr nämlige Zytig scho ne Ablähnigsquote vu 64 Brozänt ermittlet. Noch ere Umfrog v Infratest dimap am Rand vu dr Kommunalwahl vum 7. Juni 2009 hän sich 39 Brozänt vu dr Wehler in ihre Wahlentscheidig dur s Böubrojäkt beyyflusse loo. 54 Brozänt vu dr Wehler sin gege s Brojäkt gsi, 38 Brozänt bderfir. Di Griene hän ihre bishär bescht Wahlergebnis in dr Landeshauptstadt in dr Hauptsach uf ihri Ablähnig vu däm Großbrojäkt zruckgfiert, si sin dert sterkschti Fraktion im Gemirot wore.

Mitti Augschte 2010 het e neji repräsentativi Umfrog im Ufdrag vu dr Stuttgarter Nachrichten e Ablähnigsquote vu 63 Brozänt im Stadtbiet ermittlet - 26 Brozänt sin fir s Brojäkt gsi, 11 Brozänt unentschide. In dr Region Stuegert sin 30 Brozänt fir s Brojäkt, 48 Brozänt lähne s ab un 22 Brozänt sin unentschide.

E Umfrog vum Forsa-Inschtitut im Ufdrag vum Magazin "Stern", wu am 1. Septämber vereffetligt woren isch, het e ähnlig Meinigsbild ergee. In dr Stadt hän 67 % s Brojäkt abglähnt, 30 % sin derfir gsi un 3 % unentschide. Z Bade-Wirttebärg isch zem erschte Mol e absoluti Mehrheit gege Stuttgart 21 ermittlet wore: 51 % sin dergege gsi, 26 % derfir un 23 % unentschide. D Umfrog het au ergee, ass no dr aktuälle Stimmigslag Di Griene zämme mit dr SPD mit je 24 % d Mehrheit im Landdag stelle deete. Fir 39 % vu dr Wehler sej Stuttgart 21 maßgäbli fir ihri Wahlentscheidig.

Syt dr offiziälle Entscheidig fir d Umsetzig vum Brojäkt im Juli 2007 het s vil Proteschtaktione gee. Zem Byschpel hän am 11. Oktober 2008 ca. 4.000 Burger mit ere Mänschechette geg dr blant Abriss vu dr Syteflige vum Stuegerter Hauptbahnhof demonschtriert. Am 29. Jänner 2010 hän rund 4.000 (no Aagobe vum Veraastalter iber 10.000) Mänsche geg s Brojäkt demonschtriert bim Bsuech vum Bahnschef Grube z Stuegert. Am 24. April 2010 hän ca. 8.000 Burger bin ere mehstindige Veraastaltig gege Stuttgart 21 am Ort vu dr blante Böugruebe im Schlossgarte demonschtriert.

Zue dr Organisatore vum Protescht ghere vor allem d Burgerinitiative "Leben in Stuttgart", dr Chreisverband vu Bündnis 90/Die Grünen un dr Bund für Umwelt und Naturschutz Deutschland. Zämme hän die au s s Alternativkunzäpt "Kopfbahnhof 21" entwicklet un Unterschrifte fir e Burgerbegehre gsammelt. Au dr Fahrgaschtverband Pro Bahn, dr Verkehrsclub Deutschland un Die Linke spräche sich gege s Brojäkt uus.

Syt Novämber 2009 git s all Wuche sognännti "Mentigsdemonschtratione" mit mehrere döusert Deilnämmer. (Stand: März 2010) Am 10. Juli 2010 hän no Bolizeiaagobe iber 5.000 Mänsche im Schlossgarte gege s Brojäkt demonschtriert; no Aagobe vu dr Veraastalter sin s iber 20.000 Mänsche gsi. Dr bis dert zum große Deil fridlige Protescht isch im Friejohr 2010 scherfer wore. S het zem Byschpel Sachbschädigunge an Bahnyyrichtige gee, an Gebej vu däne, wu Brojäkt bedeiltigtg sin un Dolige gege einzelni Brojäktmitarbeiter.

Im Dezämber 2009 isch d Initiative "Parkschützer" grindet wore. Si setzt sich primär gege s Fälle vu Baim yy, wu im Zug vum Brojäkt im Schlossgarte vorgsähne isch. Iber 22.000 Mänsche (Stand: 27. Augschte 2010) hän sich uf däre ihre Websyte as Parkschitzer regischtriert un wän sich mit verschidene Mittel dr blante Baumfällige entgege stelle.

Wu d Abrissarbete aagfange hän am Nordfligel vum Hauptbahnhof het d Zahl vu dr Lyt, wu dergege proteschtiert hän, zuegnuu. An ere Chundgäbig gege s Brojäkt am 7. Augschte 2010 hän no Bolizeiaagobe 12.000 Mänsche mitgmacht, no Aagobe vu dr Veraastalter 16.182. Am 13. Augschte 2010 sin bi dr bis dert greschte Proteschtveraastaltig gege Stuttgart 21, ere Mänschechette um dr Stuegerter Hauptbahnhof, rund 20.000 Mänsche derbyy gsi. Am 20. Augschte 2010 hän no Aagobe vu dr Bolizei 20.000 Mänsche in dr Stuegerter Innestadt gege Stuttgart 21 demonschtriert, noch em Veraastalter 30.000. Am 27. Augschte 2010 hän no Polizeiaagobe 30.000 Mänsche demonschtrier, no Veraastalteraagobe 50.000. Si sin vum Hauptbahnhof zum Landdag zoge un hän e Ring um sälle bildet. 
Am 3. Septämber 2010 hän no Aagabe vu dr Bolizei zmindescht 30.000, no dr Veraastalter 65.000 Mänsche in dr Innestadt gege Stuttgart 21 demonschtriert. Bin ere Mänschechette hän am 10. Septämber 2010 35.000, no Veraastalteraagabe 69.112 Mänsche mitgmacht.

Im Augschte 2010 hän Stuegerter Prominänti dr "Stuttgarter Appell" verfasst. Dodrin blediere si fir e sofortige Böustopp un e Volksentscheid. Iber 69.000 Mänsche (Stand: 1. Oktober 2010) hän dr Appell unterzeichnet.

Am 30. Septämber 2010 isch s no dr wuchelange fridlige Proteschte zue erschte Gwaltszene chuu, wu d Bolizei aagfange het, dr Schlosspark z ruume. Doderby sin Wasserwärfer un Bfäfferspray yygsetzt wore. No offiziälle Aagabe sin bi däre Ruumig 114 Demonschtrante un segs Bolizischte verletzt wore.. Am Dag derno hän no Aagabe vu dr Veraastalter rund 100.000 Mänsche im Mittlere Schlossgarte demonschtriert, no dr Bolizei zmindescht 50.000. Am 9. Oktober isch zue dr bishär greschte Demonschtration chuu, no Aagabe vu dr Veraastalter mit rund 150.000 Mänsche, no dr Bolizei mit zmindescht 63.000 Deilnähmer.

Am 24. Septämber 2010 het uf Yyladig vum katholische Stadtdekans e Sondierigsgspräch zwische Verdrätter vu dr Gegner un dr Befirworter vum Brojäkt im „Haus der katholischen Kirche“ stattgfunde. E zweit Gspräch hätt am 27. Septämber 2010 sotte stattfinde. Des isch aber vu dr Gegnersyte abgsait wore, wel di Verantwortlige kei Zuesage zum e Böustopp in Bezug f dr Abriss vum Sidfligel un in Bezug uf d Abholzarbete im Schlossgarte gmacht hän.

D Umwältminischteri vu Bade-Wirttebärg Tanja Gönner het am 4. Oktober e Ufschiebig vu dr Abrissarbete fir dr Sidfligel vum Bahnhof aagchindet, het aber e vollständige Abrissstopp abglähnt. Di bade-wirttebärgisch FDP het dr Yysatz vun eme unabhängige Vermittler vorgschlaa. Dr Guido Westerwelle het dr Joachim Gauck gnännt, wu aber abglähnt het. Di Griene im bade-wirttebärgische Landdag hän dr ehmolig CDU-Generalsekretär Heiner Geißler as meglige Strytschlichter in s Gsprech brocht, wu au in ere Regierigserklärig vum Minischterbresidänt Stefan Mappus vorgschlaa woren isch.

Am 7. Oktober het dr Geißler fir d Zyt vu dr Gspräch e Böu- un Vergabestopp aagchindet, wu aber vum Mappus speter dementiert woren isch. S Yysebahnbundesamt (EBA) het dr Dytsche Bahn unter Aadrohig vun eme Zwangsgäld verfiegt, ass vorerscht kei Baim me gfellt wäre, zerscht mießt d DB Projektbau e Blan zum Schutz vum Juchtechäfer un vu Flädermyys vorlege.

Am 15. Oktober 2010 isch unter dr Leitig vum Geißler mit Vorgspräch zue dr Schlichtig aagfange wore. Bodi Syte hän sich uf e effetligi Wyterfierig vu dr Gspräch geinigt. Si solle bis Ändi Novämber abgschlosse wäre; bis dert giltet e Fridespflicht.. D Parkschitzer sin derno us dr Vermittlig uusgtige, wel e vollständige Böustopp nit erreicht woren isch. Im Aaschluss an e Demonschtration am negschte Dag hän rund 35 Mänsche dr Sidfligel vum Bahnhof bsetzt. Noch ere Stund isch s Gebej vu dr Bolizej gruumt wore. Am 17. Oktober het dr Vermittler Heiner Geißler dr Entscheidigsbrozäss zue Stuttgart 21 kritisiert un het e in eme Interview „Basta-Politik“ gnännt.

Vum 22. Oktober bis zum 27. Novämber 2010 het s acht vum Heiner Geißler moderierti Schlichtigsgspräch gee zwische Verdrätter vu Brojäktbefirworter un -gegner, wu live im Internet (swr.de) un im Färnseh (Kanal Phoenix) hän chenne verfolgt wäre. Vu jederer Syte sin sibe Gsprächsfierer derbyy.

Am 30. Novämber 2010 het sich dr Geißler in syym Schlichterspruch im Grundsatz fir s Brojäkt uusgsproche. Är het aber e Reihe vu Veränderige un Noobesserige unter em Titel "Stuttgart 21 plus" vorgschlaa, dodrunter dr Erhalt vu dr Gäubahn un zuesätzligi Kapazitetsreserve bi dr Zuelaufstreckine un im Bahnhof. Weli Vorschleg fir d Kapazitetssteigerig realisiert wäre, soll noch eme sognännte „Stresstest“, ere Bedribssimulation mit ere um 30 Brozänt hechere Belegig, entschide wäre. D Ergebnis vu dr Simulation, wu vu SMA durgfiert wird, solle Mitti 2011 vorlige.

S Brojäkt isch au ne Thema gsi bi dr Stuegerter Oberburgermeischterwahle 1996 un im Oktober 2004.

Dr widergwehlt Oberburgermeischter Wolfgang Schuster het im Wahlchampf 2004 aagchindet gha, fir e Burgerentscheid yydrätte z welle, wänn „erhebliche Mehrkosten“ vu dr Stadt Stuegert deete yygforderet wäre. Dodermit heb er, no spetere Uussage, Mehcheschte fir d Stadt in eme zmindescht erhebli drejstellige Millione-Euro-Beryych gmeint. E Burgerentscheid cha us rächtlige Grind nit diräkt zu gsamte Brojäkt Stuttgart 21 durgfiert wäre, nume zue dr Aschpäkt, wu d Stadt bedräffe, sowyt d Gmeindsornig doderfir e Rächtsgrundlag bietet.

Am 14. Novämber 2007 sin im Rothuus 67.000 Unterschrifte gege s Brojäkt ibergeee wore, 61.193 sin giltig gsi; brucht hätt s 20.000. Dr Aadrag uf Zuelossig vun eme Burgerentscheid iber dr „Ausstieg der Landeshauptstadt aus dem Projekt Stuttgart 21“ isch am 20. Dezämber 2007 vum Stuegerter Gmeirot mit 45 zue 15 Stimme abglähnt wore, mit dr Begrindig, ass er rächtlig uuzuelässig sej, dr Burgerentschied diej sich gege Grundsatzbschliss vum Gmeirot us dr Johre 1995 (Rammeveryybarig) un 2001 (Ergänzigsveryybarig) richte un sej wäge däm no dr Gmeindsornig fir Bade-Wirttebärg, wu ne Aadragsfrischt vu segs Wuche no dr Vereffentlichung vu dr Gmeirotsbschliss vorsächt, verfrischtet; derzue diej dr Burgerentschied s gsetzeswidrig Ziil verfolge vun ere Ufhebig vu dr Ergänzigsveryybarig, wu scho vor em Aadrag vum Burgerentascheid wirksam abgschlosse gsi sej; derzue sej s Ziil vu dr Ufhebig au uuzuelässig, wel s e finanziälli Grundsatzentscheidig bedräf, wu em Gmeirot vorbhalte sej.

Am 30. Jänner 2008 hän Verdrätter vum Burgerbegähre bim Regierigsbresidium Stuegert Widerspruch yygleit gege dr Bscheid Stuegerter Oberburgermeischter vum 9. Jänner 2008. Am 24. April 2008 het dr Gmeirot vu dr Stadt e Widerspruch vu Brojäktgegner abglähnt. Am 18. Juli 2008 het au s Regierigsbresidium Stuegert d Widersprich as uubegrindet zruckgwise. D Brojäktgegner sin derno vor s Verwaltigsgricht Stuegert wore, wu im Juli 2009 entschide het, ass es Burgerbegähre nit zuelässig sej. D Gegner hän derno im Augschte 2009 uf dr wyter Rächtswäg verzichtet.

Dr Oberburgermeischter Schuster siht in däm Burgerbegähre ne „Angstkampagne“, wu au wahltaktischi Inträssine derhinter seje. D Frogestellig un d Begrindig vum Burgerbegähre stiende mit dr Gmeinsornig im Konflikt. Derzue sej e Burgerentscheid gege Böurächt, wu scho bstoht, sinnlos. No iber 170 Stadtrotssitzige zue däm Böubrojäkt un jetz, wu alli Bschliss mit ere Drejviertelmehrheit gfasst seje, sej s Brojäkt demokratisch legitimiert.

Mit Aktione wie „Laufen für Stuttgart“ demonschtriere mittlerwyyli au Befirworter. Doderzue dräffe sich all Dunnschtig Befirworter zum gmeinsame Laufe, Fahrradfahre oder Inlineskate dur dr Schlosspark.

D Ergebnis vu dr vu SMA + Partner iberbriefte Simulationslaif sin im Juli 2011 vorgstellt wore. Noch em 200-sytige Audit vum Schwyzer Briefbiro chennt dr Durgangsbahnhof 30 Brozänt meh Zugaachimft wie dr hitig Chopfbahnhof zur Spitzestund verschaffe.

Bi dr Diskussion vu dr SMA-Ergebnis am 29. Juli 2011 het dr Heiner Geißler e vu ihm un SMA uusgschaffte Kompromissvorschlag unter dr Bezeichnig „Frieden in Stuttgart“ vorgleit. Doderno sott dr Färnverchehr in e neie viergleisige unterirdische Bahnhofsdeil verleit wäre, derwylscht dr Nooverchehr in eme uf 10 bis 12 Gleis verchleinerete oberirdische Deil soll verblybe. D Cheschte vu däre Lesig sin, uf dr Basis vu Stuttgart 21, mit 2,5 bis 3,0 Milliarde Euro aagee wore. Derwylscht d Gegner vu S21 dr Vorschlag begrießt hän, het e di Dytsch Bahn abglähnt.

D Landesregierig vu Bade-Wirttebärg het zum Kompromissvorschlag "SK 2.2" im Oktober 2011 e gmeinsami Beurdeilig mit deilwys unterschidlige Yyschetzige vu dr Koalitionspartner uusegee. Gmeinsam isch feschtghalte wore, ass d Kombinationslesig d Leischtigsfähigkeit bringe un zue gringere Yygriff fiere deet. Verdragligi Aabassige un neji huushaltsrächtligi Entscheidige seje erforderli. Dytligi Unterschid wäre bi dr Cheschte erwartet. No dr Griene steiende Cheschte vu dr 5,6 Milliarde Euro fir Stuttgart 21 nume 4,16 Milliarde fir SK 2.2 gegeniber. D SPD het dergege (wie d DB) Cheschte vu 4,1 Milliarde Euro fir Stuttgart 21 un 4,95 Milliarde Euro fir SK 2.2 gsähne.




</doc>
<doc id="25378" url="https://als.wikipedia.org/wiki?curid=25378" title="Fuggerei">
Fuggerei

D Fuggerei isch oine von die erschte Sozialsiedlunga auf dr Welt, wo vom Jakob Fugger in Augschburg griandet worra isch. Domols ham d Leit fia oin Gulda im Jôar do lebba dirfn und sogar heit sins bloß 88 Cent im ganza Jôar.<br>
Damit do aba oiner aufgnomma wird, muss r ofzwingscht nachweisa, dass r bedürftig isch, und versprecha, dass r oimal am Tôg fia n Jakob Fugger beta tut.



</doc>
<doc id="25381" url="https://als.wikipedia.org/wiki?curid=25381" title="Jersey">
Jersey

Jersey isch en Insle südlich vo England und westlich vo Frankriich ond hät 90.000 Iiwohner. D'Hauptstadt isch St. Helier. Eri Nachberinsle sind Alderney ond Guernsey. Uf Jersey wird näbe Englisch höt no Französisch mit normannischem Dialekt gsproche. Es git Flugverbindige abem Flughaafe Jersey, wo Jersey met England ond anderne europäische Metropole verbindet. Zudem gits no en Fährverbindig nach Frankriich ond England.


</doc>
<doc id="25383" url="https://als.wikipedia.org/wiki?curid=25383" title="Kosinussatz">
Kosinussatz

De Kosinussatz stellt i de Trigonometrii vo dr Ebeni e Beziehig zwüsched de Siite vomene Drüeck und em Kosinus vo eim vo de Winkel her.
Für di drü Siite "a", "b" und "c" vomene Drüeck sowie em Winkel gegenüber vo de unbekannte Siite gilted:

Us em Kosinussatz chammer unter anderem au de Satz vom Pythagoras forme, wenn de Winkel formula_4 isch, s Drüeck also rechtwinklig isch.
De Kosinus vo 90° isch jo denn Null, und do drus chamer folgere: formula_5

Di folgende Zahle sind grobi Nöherige. Geh seg es Drüeck ABC, wo alli drü Siite vorgeh sind.

Gsuecht isch de Winkel formula_9 (Normali Bezeichnige).


</doc>
<doc id="25384" url="https://als.wikipedia.org/wiki?curid=25384" title="Honda X8R">
Honda X8R

D Honda X8RX isch en Motoroller vom japanischä Hersteller Honda, wo nümmä in Produktion isch. Si i zwei verschiedene Versionä abotä wordä.
Bim X8R handlets sich um en sogenanntä Sportroller, wo sich ganz bsundrigg bi jugendliche Fahrer an ere grossä Beliebtheit erfreut het. D Versionä unterscheidät sich technisch nur i gringfüegigä Details, optisch aber relativ starch.

Honda het versucht en Roller als en Art chlinä Brüeder vo dä Supersportmotorräder zum positionirä, wa nie wirkli glunge isch. Sini gross Beliebtheit isch eher sinere grossä Zuverlässigkeit so wie dä praktischä Eigäschaftä sowie em gringä Benzinverbruch, relativ guetem Wetterschutz und viel Staurum sowie dä gfälligä Optik z verdanke. Eher untypisch für en Sportrollär sin s'komfortbetonti Fahrwerk sowie dä verglichswiis leischtigsstarkem Motor. Allerdings isch bi viel Fahrzüg im letzere Punkt durch jugendlichi Fahrer "narbesseret" wordä. Au hüt no isch dä X8R bi Rollertuner beliebt.

Dä X8R-S (S stoht da eifach nur für "Sprot") stellts Normalmodell vom X8R dar und isch drum hüfiger vertretä als s'X-Modell. Er isch i dä normalä Usführig mit em Sponsore-Ufchleber vo dä jewiligä Honda-GP-Rennmaschinenä vom aktuelle Jahr usglifärät wordä. Es het au einigi Sondermodell geh, weli optisch a d'Rennmaschinä vo einzelnä Honda Werkspilotä aglehnt wordä sind.

Dä X8R-X stellt en Art Hybrid us Sportroller und Supermoto-Motorrad dar. Er isch als "Replica" vo dä Honda-Supermoto Rennmaschinä agluegt wordä und entsprechend beworbä wordä. Dä Rollär het e sehr aggressivi Optik, weli mit em schwarz-gelbä Design (au in anderä Farbä erhältlich) an ä Hornissä erinneret het.

S'X i dä Modellbezeichnig stoht symbolisch für "cross"(zu Dütsch Kreuz). Optisch unterscheidät dä X sich vom S durch sini Farbgebig und d'Schriftzüg. Er isch usserdem mit chlinärä Räder usgrüstet wordä, weg dem isch s'Endgetriebe vom X mit dä Normalusführig(S) nöd identisch.


Es chönnt au Super bleifrei 95 Oktan oder au Super Plus Bleifrei tankt werde, d'Uswürkig isch allerdings sehr gring, wenn überhaupt spürbar.
Für e suberi Verbrennig wird Super Bleifrei empfohlä.


</doc>
<doc id="25391" url="https://als.wikipedia.org/wiki?curid=25391" title="L'Alsace-Le Pays">
L'Alsace-Le Pays

D Zitung L'Alsace-Le Pays ìsch a frànzeescha regionàla Tàgszitung. Ìm Elsàss gìt's dia Zitung unter'm Nàma "L'ALSACE", ìn dr Franche-Comté gìt's d gliicha Zitung unter'm Nàma "Le Pays". 's ìsch d zweita Zitung ìm Elsàss un d erschta ìm Owerelsàss.

D Zitung ìsch grìnda worra ànna 1944.

Ànna 1984 ìsch a Edition fer d Kìnder derzüe kumma: Le Journal des Enfants ("D Zitung vu da Kìnder"), mehr bekànnt unter d Àbkìrtzung "JDE". As kummt àlla Dunschtig üssa.

Verschìedena Heftla gìt's aui unter dr Wucha: „Version femina“ (a Blättla mehr fer d Fràuia), „TV hebdo“ (mìt da Television-Sandunga), „Emploi“ (Ààzeiga fer Àrwet süecha), „Immobilier“ (Ààzeiga fer Hiiser un Wohnunga), „Petites annonces“ (verschìedena Ààzeiga).

Jeda Gegend hàt ìhra eigena lokàla Edition. Zum Bispiel: Colmer, Milhüsa, Sundgàui, Drèiecklànd...

Ìm Elsàss wìrd d Zitung jeder Morga friaih heimglìefert, vu äbena 1000 Zitungtrajer. Dàs gìltet fer „L'ALSACE“ un fer ìhrer Konkurrant d „DNA“.
Dr Hàuiptsìtz ìsch z Milhüsa. As gìt aui mehrera Agences: zehna ìm Owerelsàss (Milhüsa, Àltkìrch, Colmer, Gawiller, Saint-Louis, Sainte-Marie-aux-Mines, Thànn, Wìttelsha...), zwei ìm Unterelsàss (Schlettstàdt un Stroßburri) un zwei üsserhalb vum Elsàss (Befert un Montbéliard).

Zitter Juli 1996 gìt's a Website, wo n a Verfàssung vum Ìnhàlt vu dr Zitung zeigt. Wenn ma zàhlt, kàt ma aui gànza Àrtìkel sah, sogàr àrchiviarter Ìnhàlt (vu zitterm 1. Janner 2007).
Uf dam Website fìndet ma aui „News“ (Nèikheita wo noch frìscher sìn às d Zitung), a Forum un, zitter 2009, kurza Video. Dr Website ìsch ìnteràktiv: uf jedem Àrtìkel hàt ma d Meegligkeit, sina Meinung z'gaa, mìt'ma Benutzer-Login.

As gìt a zweisprochiga Üssgàb uf Frànzeesch un Hochditsch.

Dr elsassischa Dialekt wìrd nìt vergassa: verschìedena Verfasser han scho Chronik uf Elsassisch gschrìewa: dr Verele, dr Freddy Willenbucher alias „Profasser Flaschaputzer“. Zitter 2008 gìt's jeder Sàmschtig a Chronik gschrìewa (uf Elsassisch, noh dr Orthal-Methoda) vum a Journàlischt vu dr Zitung „L'ALSACE“, un jeder Sunntig a Erklärung (uf Frànzeesch) ìwer'ma bsundera elsassischa Wortschàtz Thema, gschrìewa vu'ma Dialekt-Expert (meinschtens dr Edgar Zeidler oder dr Yves Bisch).
"Àm Sàmschtig 20. Septamber 2008 hàt dr Dominique Bannwarth a Chronik ìwer d àlemànnischa Wikipedia gschrìewa."

http://www.lalsace.fr


</doc>
<doc id="25398" url="https://als.wikipedia.org/wiki?curid=25398" title="Phonologie der englischen Sprache">
Phonologie der englischen Sprache

D Phonologi vo der änglische Sprooch isch s Luutinventar vum Änglische, un wie die Luut sich zu Wörter un Sätz zämmesetze. De Artikel beschrybt d Grundzüüg vo de wichtigschte Standarddialäkt vum Änglische.

S Änglische het 24 bis 25 Konsonante. Zwüsche de änglische Dialäkt gits relativ wenig Unterschid bi de Konsonante.

D'wichtigschte Konsonante-Allophon (e Ussprochvariante vumene Luut) im Änglische sin:


S'Änglische isch für syn relativ grosses Vokälinventar bekannt, d'Aazahl vo de Vokäl cha vo 9 Monophthong un 5 Diphthong (Kanadischs Änglisch) bis züe 12 Monophthong un 8 Diphthong ("Received Pronounciation" vum britische Änglisch) variiere. Zum Verglych het s'Alemannische zwüsche 24 Monophthong un 10 Diphthong (z. B. Züridütsch) un 12 Monophthong un 7 Diphthong (z. B. Baseldytsch un andri Dialäkt wo entrundet sin).

Es folgt s'Vokälinventar vo de drei wichtigschte Dialäkt vum Änglische ("Received Pronounciation" – Britischs Änglisch, "General American" – Amerikanischs Änglisch un Australischs Änglisch). Es unterscheidet sich lycht dodurch, dass verschidni Vokäl nüt überall erhalte sin un dass d'gnaui Ussproch oft lycht andersch isch.

"Received Pronounciation" isch d'Standard Ussproch vo Grossbritannie un wird oft au als "BCC English" bezeichnet, es ähnelt am meischte dr Ussproch vum Süde vo England. Mit "General American" isch d'Ussproch vum Änglische gmeint wo im Weschte un im Zentrum vo de USA gsproche wird un oft als "US-Änglisch" schlechthi aagsehe wird. D'Dialäkt vum Oschte un Süde vo de USA unterscheide sich wiiderrum starch vum "General American". 
RP het 12 Vokäl un 8 Diphthong (zwei Vokäl in einere Silbe); im "General American" fähle zwei vo denne Vokäl, bi viilne Sprächer fähle au drei; usserdäm het GA numme 5 Diphthong.

Diphthong

D'Diphthong vum RP falle in drei Gruppe:

S'australischi Änglisch unterscheidet sich bi de Vokäl starch vum reschtliche Änglisch. Zwar sin d'Aazahl vo de Vokäl un d'Wörter wo si vorchömme meischtens glych, aber d'gnaui Ussproch isch zum Deil radikal verschide:

Vergliche mitem reschtliche Änglisch zeige sich mehreri Unterschiid:
Diphthong

Im Änglische hen d'Vokäl verschidni Allophon (d'Vokäl verändre sich je nooch Umgebig). D'Allophoni isch zwar hörbar, wird aber nüt bwusst wahrgnumme.

Lengi


Nasalität

Vor, nooch oder zwüscheme nasale Konsonant (//, // un //) sin d'Vokäl nasalisiert, allerdings weniger starch wie z. B. d'Nasalvokäl im Französische oder Schwebische.


D Silbebetonig isch im Änglische phonemisch, wie zum Byspil au im Russische, aber im Gägesatz zum Französische oder Alemannische wo d Betonig in dr Regel ällewell uf dr letschte bzw. dr erschte Silbe lait. So isch bi "desert" (Wüeschti) d Betonig uf dr erschte Silbe (), bi "dessert" (Nachtisch) hygäge uf dr zweite ().

Bsunders oft were Subschtantiv un Verbe durch d Betonig unterschide. Bi Subschtantiv isch d Betonig meischt uf dr erschte Silbe, bi de Verbe uf dr zweite. Byspil defür sin "insult" (erschti Silbe: Beleidigig, zweiti Silbe: beleidige), "record" (Ufnaam bzw. ufnääme), oder "protest" (Protescht bzw. proteschtiere). Die Unterscheidig het sich allerdings nonit bi allene Verb-Subschtantiv Paare duregsetzt, uugfäär tuusig wie "report" un "support" hen ällewell d Betonig uf dr zweite Silbe.

Usserdäm isch d Betonig im Änglische beweglich, des heist au in Wörter wo morphologisch verwandt sin verändret sich d Betonig. So wird "photograph" uf dr erschte (), "photography" uf dr zweite () un "photographic" uf dr vorletsche Silbe () betont.

Im obige Byspil zeigt sich au, dass je nooch däm ob e Silbe betont isch sich meischt au de Vokal verändret. Silbe wo weder Haupt- noch Näbebetonig hen, hen in dr Regel en Schwa oder sunscht en uubetonte Vokal. Wege dem wird mängmool drüber diskutiert ob d Betonig oder d Vokalqualität im Änglisch s wichtigeri Merchmool isch.

Bi e paar Wörter spiilt d Betonig bi dr Unterscheidig zwüsche starchi un schwachi Forme e Roll. D starche Forme were bruucht wenn s Wort im Satz vüreghobe were söll. Im Satz „"I bought the book"“ zum Byspil macht es en Unterschid ob mer „"the"“ uubetont als oder betont als usspricht. Im erschte Fall meint mer eifach dass mer „s Buech“ het gchauft, im zweite hygäge dass mer en ganz e bstimmts Buech, wo vilycht einzigartig isch, het gchauft.

Andri Wörter wo starchi un schwachi Forme hen sin z. B. "and", "them", "as", "a", "of", "I" oder "him".
D schwache Forme sin debi im Änglische kei umgangssproochlichi Forme, si were au in formelli Situatione bruucht. D Sprooch vo öberem wo numme d starche Forme bruucht (zum Byspil en Fremdspröchler wo meint dass d uubetonte Forme falsch syge) wird deswege oft als gstelzt un uunatürlich wahrgnoo, oder im Extremfall missverstande.

Mängisch gits Unterschid zwüschem amerikanische un britische Änglisch bi dr Betonig. So wird z. B. "garage" im amerikanische Änglisch uf dr letschte, un im britische Änglisch uf dr erschte Silbe betont. Bi "controversy" het s amerikanische Änglisch d Hauptbetonig uf dr erschte, s britische hygäge uf dr zweite Silbe.



</doc>
<doc id="25399" url="https://als.wikipedia.org/wiki?curid=25399" title="SS (Begriffsklärung)">
SS (Begriffsklärung)

SS oder ss stoht fir:










Lueg au:



</doc>
<doc id="25400" url="https://als.wikipedia.org/wiki?curid=25400" title="Thorn (Begriffsklärung)">
Thorn (Begriffsklärung)

Thorn stoht fir die Ortschafte:



Thorn isch dr Familiename vu däne Persone::

Thorn stoht uußerdäm fir


</doc>
<doc id="25401" url="https://als.wikipedia.org/wiki?curid=25401" title="Sonntag (Begriffsklärung)">
Sonntag (Begriffsklärung)

Sonntag stoht fir:

Sonntag isch dr Familienamme vu däne Persone:

Sonntag isch dr Name vu däne Wuchezytige:

Vgl. au:


</doc>
<doc id="25402" url="https://als.wikipedia.org/wiki?curid=25402" title="Der Sonntag">
Der Sonntag

Der Sonntag isch dr Namme vu verschidene Wuchezytige:



</doc>
<doc id="25406" url="https://als.wikipedia.org/wiki?curid=25406" title="France 3">
France 3

France 3 ìsch a frànzeescher äffentliger un regionàler Television-Sander, wo àm 31.Dezamber 1972, ìn dr ehmàliga ORTF, grìnda worra ìsch.
Zitterm Àfàng ìsch sina Bsunderheit a regionàla Speziàliziarung
Àm Àfàng hàt ma da Sander "La troisième chaîne" gnennt uf Frànzeesch (dr drìttrer Sander), wial er noh da "Première chaîne" un "Deuxième chaîne" erschuuna ìsch. Ìm März 1973 hàt's Sandunga ìn Fàrwa z'lüega gaa. Ìn sallera Zit han àlla àndra frànzeescha Sander numma wiss un schwarza Bìlder gsanda, dr drìtter Sander ìsch àlso dr erscht wo Fàrwa ghàà hàt, noh hàt ma'na "La troisième chaîne en couleurs" (dr drìtter Sander uf Fàrwa) gnennt. Àm Àfàng sìn numma a pààr Stunda ìm Tàg Sandunga gsìì.

Àm 7. Oktower 1974 ìsch d'ORTF verschwunda, d verschìedena Sander sìn vum Stààt unàbhangig worra.

Àm 6. Janner 1975 ìsch "France Régions 3" àm Plàtz vum drìtter Sander kumma. D Àbkìrzung "FR3" ìsch vìel benutzt worra.

Ìm Janner 1983 hàt's s erschta Mol Werbung uf FR3 gaa.
Àb'm 5. Septamber 1983 han zwälf regionàla Sander, jeder Tàg drèi Stund làng vorem Owa, ìhra eigane regionàla Sandunga gmàcht.

Àm 7. Septamber 1992 ìsch dr Grupp "France Télévisions" grìnda worra, wo àlla äffentliga Sander vereinigt. France Régions 3 ìsch àn dam Momant wìeder umtaift worra uf "France 3", àss ungfahr àlla Sander vu "France Télévisions" Nama han wo sìch gliicha. 

Scho àm Àfàng vum drìtta Sander hàt's Sandunga üssem Elsàss gaa, durch d "Télévision de Strasbourg".
Dr Sìtz vu "France 3 Alsace" ìsch ìmmer noch z'Stroßburri.

Zitter 1987 gìt's d Nohchrìchta Sandung vum Owa : "19/20".

Zitter 2001 gìt's lokàla Sandunga vum Unterelsàss : "Strasbourg deux rives" un vum Owerelsàss : "Haute-Alsace".

Zitter 2003 gìt's dr Website alsace.france3.fr.

Zitter 1989 gìt's a kurza Sandung uf Elsasisch : "Rund um", wo ma vum Mantig bis àm Fritig kàt lüega.

Ànna 1996 hàt France 3 Alsace dr Animàtion Film "Tintin" uf Elsassisch ìwersetzt.<br>
Ànna 2000 hàt France 3 Alsace dr Animàtion Film "les Shadoks" uf Elsassisch ìwersetzt.

Zwìscha 1995 un 2008 hàt àm Sàmschtig z Mittàg d Simone Morgenthaler mìttem Koch Hübert Maetz a Sandung uf Elsassisch ìwer s Kocha gmàcht : "Sür un Siess". Dr Bschluss vu dr Sandung, trotz sim Erfolg, ìsch fer vìel Züeschàuier a Entàuischung gsìì.

Àm Sunntig z Morga ìsch d Sandung GsunTheim, mìttem Christian Hahn. Jedes Mol ìsch a beriahmta Person iglàda, fer ìwer a gwìsses Thema z'reda.

Da Sander bikummt ma durch d ànàlogischa un d digitàla Television, durch dr Kàwel, dr Satellit un d ADSL-TV.

Dr Website www.france3.fr zeigt d meischta Sandunga durch Podcast. D regionàla Sandunga sìn aui do verfiagbàr. D Nohchrìchta Sandunga fìndet ma àlla uf'ra speziàla Sita : jt.fance3.fr.


</doc>
<doc id="25407" url="https://als.wikipedia.org/wiki?curid=25407" title="Eugène Müller">
Eugène Müller

Dr Eugène Müller (* 31. Oigschd 1861 ìn Ranspach; † 14. Jan'r 1948 ìn Stràßbùrig) ìsch a frànzeescher Senator ùn Abgaordnetd'r, ditscher Landtagsabgeordnetd'r sowia Domkapitülar fùm Stàsbori'r Menschd'r, Theologie profas'r an d'r Stràsboria'r Theologie Fakültät gse. Eugène Müller hàt drei Briad'r kà, d'r Prosper, Mär ( maire ) fùn Ranspach, 1923 verstorwa, Jacques Mär fùn Ranspach noch'm Tod fùn Prosper Müller ùn Wert, Joseph Müller. D'r Germain Müller, Kabaretischt 'm Barabli ìsch a Enkel vom Prosper gse. 







17. jan'r 1913: «Ich selbst bin ein geborener Franzose und habe mich dessen nie geschämt, ja ich bin stolz darauf und freue mich darüber … Ich bewundere all den Reichtum, all die Herlichkeit, all das Wunderbare, das die französische Kultur in sich birgt. Ich bin auch glücklich, ein Kind dieser Kultur zu sein und ich würde es bedauern, wenn es mir nicht gegeben gewesen wäre, wenigstens in bescheidenem Maße, an den Schätzen des französischen Geistes meinen eigenen Geist zu bereichern. Darf ich das nicht noch in einem höheren Sinne von unserem Lande sagen? Diese Kultur hat unser Volk sicherlich nicht bloß äußerlich berührt, nein, sie hat tiefe Spuren in der Seele unseres Volkes zurückgelassen. Diese Spuren wollen wir erhalten wissen. Wir wollen dazu beitragen, daß sie nicht verloren gehen.» Us "Zeuge seiner Zeit" fùm Joseph Zemb (Editions Alsatia, Kolm'r 1960).

Grand amateur et connaisseur des vins français il s’adresse en ces termes à ses collègues de l’Assemblée (1920):
«L’éclat et la gloire de nos vins si différents les uns des autres repose sur la diversité des terroirs dont ils sont issues et sur le soin que leur porte le vigneron à les conserver purs et sans mélange. Qui aurait l’idée de verser les vins de Bourgogne, de l’Alsace, de la Champagne et du Bordelais dans un même tonneau et de produire ainsi un vin français homogène et unifié? C’est exactement ce que fait notre constitution en dédaignant la particularité et l’âme unique de nos provinces.»

"Nàtionàli Màndàt"



</doc>
<doc id="25411" url="https://als.wikipedia.org/wiki?curid=25411" title="Anne Boleyn">
Anne Boleyn

D Anne Boleyn (*1501 od. 1507, † 19. Mai 1536 z London, dur d'Enthauptig) isch die zweiti vo sechs Ehefraue vom Heinrich VIII gsi, und d'Mueter vo de spötere englische Königin Elisabeth I.

De Heinrich het sich vo sinere erste Frau, de Katharina vo Aragon, welle scheide lah, um d'Anne Boleyn chöne z'hürate will er sie um einiges attraktiver als die eher älter Katharina gfunde het. Das isch ihm das vom Papst aber nöd erlaubt worde, also hetter churzerhand die anglikanischi Chile gründet. 

D'Anne isch nebed ihrem Brüeder, em George, und ihrere Schwöster, de Mary, eis vo de Chinde vom Thomas Boleyn gsi. Im März 1522 isch d'Anne zum englische Hof berüefe worde. Det isch sie em Heinrich ufgfalle, und er het sie zur Frau welle neh. Spöter het sie mitem Heinrich ei Tochter, d'Elisabeth, gha. Zweimal het sie e Fehlgeburt gha.

Dur e sehr engi (fründschaftlichi) Beziehig zu ihrem Brüeder und ihrem Hofmusiker und will sie dur die zwei Totgeburte de Heinrich sehr kränkt het, isch's igfädlet worde, dass d'Anne Boleyn em Inzest und em Hochverrat aklagt worde isch. Während em Prozess isch sie sehr depressiv worde, under anderem au, will „d'Iversucht mich fascht uffrisst“, wie sie mal sött gseit ha i ihrem Verliess.

D'Hirichtig vo de Anne Boleyn isch am 19. Mai 1536 z London, ufemene Chiesplatz vorem Tower of London, vollstreckt worde. Ihre isch mit verbundene Auge, ufem Bode chnündlend vo eim vo de beste Henker us Frankrich mitemene extra gschmiedete Schwert s'Haupt vom Körper abtrennt worde. Sie het folgendi Red ghalte:

Ein Tag vor de Anne Boleyn ihrem Todesdatum sind au de George Boleyn und de Marc Smeaton,
de Hofmusiker, dur Enthauptig grichtet worde.






</doc>
<doc id="25414" url="https://als.wikipedia.org/wiki?curid=25414" title="Siegel (Begriffsklärung)">
Siegel (Begriffsklärung)

Siegel stoht fir:


Siegel isch dr Familienamme vu däne Persone:

Lueg au:


</doc>
<doc id="25415" url="https://als.wikipedia.org/wiki?curid=25415" title="Siegl">
Siegl

Siegl isch dr Familienamme vu däne Persone:

Lueg au:


</doc>
<doc id="25416" url="https://als.wikipedia.org/wiki?curid=25416" title="Sigel (Begriffsklärung)">
Sigel (Begriffsklärung)

Sigel stoht fir:
Sigel isch dr Familienamme vu däne Persone:
Ortschafte in dr USA:
Lueg au:


</doc>
<doc id="25417" url="https://als.wikipedia.org/wiki?curid=25417" title="Sigl">
Sigl

Sigl isch dr Familienamme vu däne Persone:

Sigl isch bis 2006 au dr Namme vun ere Privatbrauerei gsi z Obertrum bi Salzburg, Eschtryych
Lueg au:


</doc>
<doc id="25421" url="https://als.wikipedia.org/wiki?curid=25421" title="Friedrich Hölderlin">
Friedrich Hölderlin

Dr Johann Christian Friedrich Hölderlin (* 20. März 1770 en Lauffa am Neggr, † 7. Juni 1843 en Diibenga), isch a deitscher Dichtr gwäa.

Dr Friedrich Hölderlin isch am 20. März 1770 en Lauffa am Neggr uf d Welt komme. Sei Vaddr ischt Kloschdrhofmoischtr (a heherer Beamtr) en dera Stadt. Sei Muedr stammt aus ra schwäbischa Pfarrersfamilie. Wia der Bua grad amol zwoi Johr alt ischt, stirbt sei Vaddr. D Johanna Christina heiradet abr bald wiidr, nemlich da Johann Christoph Gok. Der ischt Birgrmoischtr en Nirdenga. Drum zuit d Johanna mit ihrem Bua Friedrich en dui Stadt om. Lang kô se mit ihrem nuia Mâ aber et glicklich sei, denn scho fenf Johr noch dr Hauzich wuud se zom zwoida Mol Witwe. Noch em Bsuech vo dr Niidriga Kloschdrschuel en Denggadorf ond dr Hehera Kloschdrschuel en Maulbronn will em Friedrich sei Muedr, dass ihr Bua schbätr amohl Pfarrer wuud. Drom goht der Kerle noch Diibenga, wo-nr am Stift evangelischa Theologii studiirt. Deet schliaßt’r Freindschaft mit seine Kommiliotona Georg Wilhelm Friedrich Hegel ond em Friedrich Wilhelm Joseph Schelling. 1791 werdet seine erschde Gedicht voreffentlicht em Stäudlin seim Musa-Almanach firs Johr 1792. Zwoi Johr schbädr schließt’r sei Studiom ab mit dr Promozioo zom Magischdr dr Philosofii ond mit em theologischa Staatsexama. Dr Wonsch vo seira Muedr, Pfarrer zo werra, goht abr et en Erfillong. 

Em Dezembr 1793 tritt dr Hölderlin sei erschda Stell als Hauslehrer â, bei dr Charlotte von Kalb en Waltershausa en Thiirenga. Dui Frau ischt a guada Bekannda vom Friedrich Schiller. Uf dui Weis lernt’r au sein schwäbischa Landsmâ kenna. Der ischt dr Rausgeabr vo dr lidorarischa Zeitschrift "Neue Thalia" ond vereffentlicht deet a baar Doil vom Hölderlin seim Briafroman "Hyperion". 

Ogfähr zwoi Johr schbätr wuud dr Hölderlin Lehrer em Haus vom Bankier Gontard en Frankfurt am Main. Deet vorliabt’r sich Hals ibr Kopf en d Frau vo seim Schef, d Susette Gontard, ond dui erwidret sei Schwerma. Er hoißt se bloß "Diotima", wo s weibliche Idealbild en seim Hyperion-Roman ischt. Des Techtlmechtl vo deane zwoi goht bis en Herbscht 1798. Wia nô dr Gontard merkt, was sei Weib ond sei Hauslehrer mitnandr treibet, macht’r deam Schbuuk a End ond jagt da Hölderlin drvoo.

Sei dridda Hauslehrerstell fendet’r 1801 en Hauptwil en dr Schweiz, wo-nr am-ma Dechterle vom a deitscha Kaufmâ Onderricht geit. Abr scho noch ma Viirtljohr wuud’r wiidr entlassa. Dô drnoch wohnt’r acht Monet bei seira Muedr en Nirdenga. Âfang 1802 drifft’r en Bordeaux en Frankreich ei. Deet wuud’r Lehrer em Haus vom deitscha Konsul Meyer. Abr au der ischt et mit-em zfriida, so dass’r scho em Juni wiidr da Hoimweag noch Nirdenga âtreda muaß. Dui ganza weida Stregge lauft’r z Fuaß.

Wia-nr drhoim âkommt, isch’r em Kopf vollkomma vorwirrt. Er erholt sich abr bald ond kâ wiidr schaffa. Sei Freind Isaac von Sinclair, wo-nr 1794 en Jena kennaglernt hot, vorschafft em a Stell als Bibliothekar. Des goht abr et lang guet. Em Sommer 1806 ischt em Hölderlin sei geischdiga Vorwirrung so stark fortgschridda, dass’r weage ehre en a Krankahaus kommt. D Ärzt kennet abr bloß feschtstella, dass deam Kerle nemme gholfa werda kâ. Em Johr druff nemmt der Diibenger Schreiner Ernst Zimmer, wo a graußer Bewondrer von em ischt, da Hölderlin en sein Haushalt uf ond sorgt drfir, dass-em’s oinigormaßa guad goht. So dämmret der Dichter em-ma Durm am Neggr 36 Johr vor sich nô, bis’r am 7. Juni 1843 vom Daud erleest wuud.

Sei letschda Ruah fendet dr Hölderlin uf em Diibenger Stadtfriidhof. Deet kâ ma heit noh sei Grab âgugga.

Em Hölderlin sei Werk mueß ma zwischa dr Klassik ond dr Romandik âsäha. Dr Dichtr hot en seine Gedangga ganz en dr Welt vo de alde Griacha gleabt. Fir d Form vo seine Gedicht hot’r antike Metra gnomma, em Friawerk hauptsächlich Hexameter ond schbätr freie Rhythma, wo sich nemme greimt hend. Was fir a graußa Bedeidong dr Hölderlin fir de deitsch Litradur hot, ischt erscht am Âfang vom 20. Johrhondert erkannt worra. 




<poem style="font-style:italic">
Doch uns ist gegeben
Auf keiner Stätte zu ruhn.
Es schwinden, es fallen
Die leidenden Menschen
Blindlings von einer
Stunde zur andern,
Wie Wasser von Klippe
Zu Klippe geworfen,
Jahrlang ins Ungewisse hinab
</poem>






</doc>
<doc id="25424" url="https://als.wikipedia.org/wiki?curid=25424" title="Aarburg">
Aarburg

Arbig (uf dütsch offiziell: "Aarburg", uf Französisch: "Aarbourg") isch e chlini Stadt und e Gmeind im Bezirk Zofige vom Kanton Aargau. D Stadt ligt im Südweschte vom Kanton a de Gränze zum Kanton Soledurn.

D Gmeind ligt uf de rächte Flusssite vo de Aare am nördliche Rand vom Wiggertal. Wäge de Felse macht d Aare do en Rank, und vor si dur d Kluus flüüsst het si es grosses Becki uusgwäsche wo sech s Wasser immer im Kreis drin ummedräit; das isch es sältes Naturfänomeen, d "Aarewoog," wo für d Schiff scho immer en guete natürleche Hafe ggä het. Hüt isch dört no d Ländti vo de Arbiger Pontonier.

Der Chalchfelse mit der grosse Feschtig druff, wo der Stadt au der Name – "Aarburg" – ggä het, ghört zun ere vorderschte Bärgchetti vom Jurabärg, wo vo Arbig bis öppen uf Aarau goot; ännet der Aare isch weschtlech vo Arbig der "Born" der Afang vo däm Bärg.

Uf der Nordsite vo däm Felssporn, wo s Aaretal sehr schmal macht und au es Ängnis für d Stroosse bildet, isch des chline Städtli an ere strategisch günschtige Stell entstande. I de Wiggere, wo öppe ei Kilometer wyter obe in d Aare mündet, isch di südlichi Gränze vom Gmeindsbann. S Gmeindspiet umfasst e Flächi vo 441 Hektare, do dervo sind 145 Hektare Wald und 174 Hektare überbaut. De höchschti Punkt isch uf 620 Meter ü. M. fasch bim Sälischlössli obe, de tüfschti a de Aare unde mit 393 Meter.

Bi Arbig goot e Brugg, wo anne 1912 noch Plään vom Bouingeniöör Robert Maillart bout worden isch, übere Fluss; me chunt dört uf ere Strooss der Aare no uf Bonige ufe. Früener isch dört e Hängebrugg gsi.

D Nochbergmeinde vo Arbig sind Olte und Starrkirch-Wil im Kanton Soledurn und Oftrige und Rootrischt im Kanton Aargau.

In de römische Ziit hets e Stroos vo Arbig us in d Innerschwiiz gäh. D Aawäseheit vo de Römer zeigt sich au am ene Münzschatz, wo me am Aafang vom 20. Johrhundert z Arbig gfunde het. Bim Bau von ere Fabrik het me Gältstuck us de Ziit vom Kaiser Tetricus I. gfunde.

Im Middelalter isch d Burg entstande, wo i dr Nöizyt drus d Feschtig Arbig worden isch. Wenn d Burg bout worden isch, weiss me nöd, aber ane 1123 wird si s erschti Mol in ere Urkund erwähnt, wo si als Bsitz vo de Grafe vo Frohburg gnennt wird. Vo de Burg us isch s Amt Arbig verwaltet worde. Do derzue het der weschtlichi Deil vom hütige Bezirk Zofige ghört, aber ohni d Stadt Zofige sälber. Im 1299i hei d Frohburger d Burg und s Amt Arbig a d Habsburger verchauft.

Am Fuess vo de Burg isch e Siidlig entstande, wo eben eifach der Name vo der Burg obedra übercho het und im Johr 1330 s erschti Mol als Stadt gnennt wird. Wäge archäologische Fund vermuetet me hüt, dass d Stadt öppe um 1312 entschtande sig. Wirtschaftlich het sich Arbig nie chönne guet entwickle, scho will Zofige und Olte, wo beidi numme vier Kilometer vo Arbig wägg sind, sich zu de grössere regionaale Zäntre entwicklet hei.

Am 20. April 1415 hei d Bärner nach ere kurze Belagerig d Stadt und d Burg Arbig eroberet. Sid 1416 het der Landvogt vom Bärner Amt Arbig uf der Burg gwohnt.

Am 10. März 1798 hei d Franzose, wo in d Schwiiz iimaschiirt sind, d Stadt und d Burg kampflos iignoh. S Amt Arbig isch ufglöst worde und di regionali Verwaltig isch uf Zofige cho. Sit ane 1803 ghört Arbig zum Kanton Aargau.

Ane 1856 isch d Ysebaanlinie dur Arbig ufggange. Do hei sech d Baanlinie deilt: die einti Strecki isch uf Zofigen und Luzärn ggangen und die anderi uf Bärn.




</doc>
<doc id="25426" url="https://als.wikipedia.org/wiki?curid=25426" title="Oftringen">
Oftringen

Oftrige (offiziell: "Oftringen") isch e Gmeind im Bezirk Zofige vom Schwiizer Kanton Aargau. D Gmeind ligt im Wiggertal an de Gränze zum Kanton Soledurn. Vo de Iiwohner her isch Oftrige di füftgröscht Gmeind im Aargau.

De Fluss Wigger bildet im Südweschte d Gmeindgränze. Im Südoschte goot dr Gmeindbann bis noch as Stadtzäntrum vo Zofige, und im Oschte ganz ufe Bünebärg zu dr Hochwacht. Im Norde ghört dr Südhang under em Ängelbärg und dr Süddeil vo de Wartburghööf und im Nordweschte der Bärgspitz mid der Ruiine vo der ehemolige Burg Alt-Wartburg zu Oftrige.

Oftrige isch ursprünglich e Streusidlig mid em alte Dorfzäntrum am Dorfbach, wo dr Bach usem Heideloch und der Bach vo Luterbach zämechöme. Di einzelne alte Sidlige heisse Schwarzhoor, Luterbach, Alp, Langere, Leimgruebe, Schnäggebärg, Feistertüele, Chüngoldinge, Bünebärg und Nigglishüüser.

Noch em Bou vo dr grosse Landstrooss im 18. Joorhundert isch uf em Oberfäld bi dr Chrüüzig mid dr Luzärnstroos s neue Kwartier "Chrüüzstrooss" entstande, wo jezt rundume s modärne Gmeindzäntrum isch. Näbedra sind am Äschwuer Wasserwärch und Fabrigge bout worde. Die Deil vo de Gmeind, wo im Norde vo de Autobahn liget, sind mit Arbig zämmegwachse, di im Süde vo de Autobahn ghöret zu dr wyatere Sidlig vo Zofige. Dr Gmeindsbann umfasst e Flächi vo 1287 Hektaren, dodervo sind 452 Hektare bewaldet und 344 Hektare überbaut. De höchschti Punkt vo de Gmeind isch mit 664 Meter ü. M. uf em Säli, di tüfschti uf 405 Meter an de Wigger.

D Nochbargmeinde sind Safewiu, Zofige, Strängubach, Rootrischt und Arbig im Kanton Aargau und Starrkirch-Wil, Dulike und Walterschwiu im Kanton Soledurn.

Scho in de Ziit um öppe 10'000 v. Chr. isch s Gebiet, wo hüt zum Gmeindbann vo Oftige ghört, bsidlet gsi. Au us de Ziit vo de Römer het me Räschtet gfunde. So gchennt me en Gutshof us dere Ziit. Wo im 7. Johrhundert d Alemanne cho sind, hei si e Streusidlig gründt. De Ortsname taucht zum erschte Mol ane 893 i dr Form "Ofteringa" in ere Urkund vom Fraumöischter z Züri uf, de Name vom hütige Ortsteil Küngoldinge zum erschte Mol im 1346i. Wi Arbig het Oftrige zerscht de Grafe vo Frohburg ghört, ab em 1299i de Habsburger.

Anderscht sind Bsitzverhältnis vo Küngoldinge gsi, wo zerscht de Grafe vo Länzbrg ghört het und ab em 1173i de Kyburger. Wo die im 1264i usgschtorbe sind, hei d Habsburger d Landesherrschaft übernoh.

Uf em Säli hei d Iffethaler, wo sit em 1361 Rächt z Küngoldinge gha hei, d Burg Alt-Wartburg la baue, wo es Grüppli vo Bärner im 1415i zerschtört het, wo Bärn de habsburgisch Aargau eroberet het. Oftrige het ab do zum Bärner Aargau ghört.

Im 1798i sind d Franzose in d Schwiiz iimaschiirt und hei di Helvetisch Republik usgruefe. S Amt Arbig, wo Oftrige dezue ghört het, isch ufglöst worde, und die neui regionali Verwaltig isch uf Zofige cho. Sit sinere Gründig im 1803i ghört Oftrige zum Kanton Aargau.





</doc>
<doc id="25427" url="https://als.wikipedia.org/wiki?curid=25427" title="Zofingen">
Zofingen

Zofige (offiziell "Zofingen", franz. "Zofingue") isch e e Stadt und e Gmeind im Bezirk Zofige vom Schwiizer Kanton Aargau. D Stadt liit ganz im Südweschte vom Aargau im Wiggertal, a de Gränze zum Kanton Lozärn.

D Altstadt vo Zofige ligt am Rand vom Wiggertal, wo do bis zu zwei Kilometer breit isch. D Wigger bildet di weschtlichi Gränze vom Gmeindsbann. D Sidligsflechi vo Zofige hangt ganz mid dere vo de Nochbergmeinde Strängubach und Oftrige zäme.

De Gmeindsbann het e Flächi vo 1107 Hektare, do dervo sind 480 Hektare mit Wald bewachse und 316 Hektare überbaut. De högschti Punkt ligt mit 661 Meter ü. M. uf em Rottannhubel, de tüfschti isch mit 421 Meter a de Wigger.

D Nochbergmeinde vo Zofige sind Brittnou, Strängubach, Oftrige, Safewiu, Örke und Bottewiu im Kanton Aargau und Wikon im Kanton Lozärn.

Bi Zofige chame konservierti Mosaik vom ene römische Landhuus gsee.

Zofige isch im Middelalter als Stadt vo de Frohburger entstande. S Stift vo Zofige hed bis zur Reformazioon i dr Region e wichtege Rolle gschpilt. S Chloschter Santurbe het z Zofige es Huus gha.

D Zofiger sind ane 1386 mit de Habsburger, wo denn d Landesherre gsi sind, i Chrieg zoge und vil sind i der Schlacht z Sämpech ums Läbe choo.

Ane 1819 isch i dr Stadt di schwiizerischi Studänteverbindig Zofingia gründet worde.

Sid em 19. Joorhundert hed Zofige grossi Induschtriibetrib:

Ane 2002 isch d Gmeind Mühletaal mit dr Stadt Zofige vereiniget worde.




</doc>
<doc id="25430" url="https://als.wikipedia.org/wiki?curid=25430" title="Lenzburg">
Lenzburg

Länzbrg (offiziell: "Lenzburg") isch e Stadt und e Ywohnergmeind zmitts im Kanton Aargau. Glychzytig isch di Stadt de Hauptort vom Bezirk Länzbrg.

Länzbrg ligt in ere wyte Ebeni mit zwei Molassehügel, wo öppe hundert Meter höch sind, und am Aabach. De eint Hügel, de Schlossbärg, het e Höchi vo , isch fascht chreisrund und het en Durchmesser vo öppe 250 Meter. De ander, de Goffersbärg grad näbedra, het e Höchi vo , d Form von ere Ellipse und es Hochplateau vo öppe 500 uf 50 Meter.

Uf em Platoo vom Schlossbärg stoot, wi de Name scho sait, s Schloss Länzbrg. Zwüschen em Schloss und em Aabach isch di mittelalterlichi Altstadt.

De Gmeindbann het e Flechi vo 1133 Hektare, do dervo sind 566 Hektare vo Wald bewachse und 305 Hektare sind überbaut. De högscht Punkt vom Gmeindsbiet isch uf 560 Meter uf em «Bärg» bim Esterlidurm, em ene Ussichtsdurm, de tüfschti bi 390 Meter am Aabach.

D Nochbergmeinde vo Länzbrg sind Robischwil, Niderlänz, Mörike-Wildegg, Otmisinge, Händschike, Ammerswil, Egliswil, Seon und Staufe. Mit de Sidlige vo Staufe und Niderlänz isch Länzbrg zämegwachse.

Im Biet von Länzbrg isch i dr Römerzyt e Sidlig gsi, wo me dervo e Hüüserzyle und d Ruine vom Theater gfunde het.

Uf em Schlossbärg hend im Middelalter d Grafe vo Länzbrg iri Burg gha, wo ane 1077 s erschte Mol gnännt wird. Vo de Länzbrger stamme d Grafe vo Bade ab, wo uf der Burg Stei bi Bade gwoont hend. Ane 1173 het dr Kaiser Fridrich d Burg, won er us em Erb vo de Länzbrger gha het, de Kyburger ggä, wo derno öpe 1230 undedra d Stadt gründet hend. Sid 1264 sind d Stadt und d Burg habsburgisch gsi, sid 1415 bärnisch, und sid 1798 ghört Länzbrg zum Kanton Aargau.

Ane 1864 isch d Stroofastalt vo Länzbrg bout worde, 1874 het di Aargauischi Südbaan de Baanhof uftoo, 1895 isch d Seedaalbaan bout worde, und sid 1970 isch d Autobaan A 1 vo Züri uf Bärn mid em ene grosse Viadukt und dr Uusfaart bi Länzbrg für de Vercheer offe.

En alte Länzbrger Bruuch isch s Chlaus-Chlöpfe.

Sit em Juni 1985 gits unde am Schlossbärg s Museum Burghalde.

Vo Länzbrg chunt d Schriftstellerin Michelle Steinbeck.




</doc>
<doc id="25431" url="https://als.wikipedia.org/wiki?curid=25431" title="Didier Burkhalter">
Didier Burkhalter

De Didier Burkhalter (* 17. April 1960 z Noieburg) isch en Schwiizer Politiker (FDP), wo vo 2009 bis 2017 im Bundesrot und vom 1. Jänner bis zum 31. Dezember 2014 Bundespräsident gsi isch. 

De Didier Burkhalter het an de Universität vo Noieburg Wirtschaftswüsseschafte studiirt und het sis Studium mim Lezenziat abgschlosse. Er isch ghürote und het drü Chind.

Sit em 1985 isch de Didier Burkhalter Mitgliid vo de FDP. Für sini Partei isch er im 1991 in de Gmeindrot vo Noieburg gwählt worde. Vorher isch er Mitglied vo de Legislative vo Hauterive NE gsi, spöter Grossrot vom Kanton Noieburg, ab em 2003 Schwizer Nationalrot und 2007 bis 2009 isch er Schtänderot gsi. Am 16. September 2009 isch er vo de Vereinigte Bundesversammlig zum Bundesrot gwählt worde. Am 1. November het er dann sis Amt als Nachfolger vom Pascal Couchepin aaträte und au sis Departement, s Eidgenössischi Departement vom Innere (EDI), übernoh. Uf de 1. Jänner 2012 hät er ins EDA gwächslet. Im 2013 isch er de Bundes-Vicepräsidänt gsi.

Am 5. Dezember 2013 isch de Burkhalter mit 183 vo 231 mögliche und 202 gültige Stimme zum Bundespräsident für s Johr 2014 gwählt worde.

Am 14. Juni 2017 het er überraschend sin Rücktritt uss em Bundesrot uf Endi Oktober bekannt gee. As Nochfolger isch de Ignazio Cassis gwählt worde. Ihm hät de Burkhalter s Amt per 1. November öbergee.



</doc>
<doc id="25432" url="https://als.wikipedia.org/wiki?curid=25432" title="Mike Patton">
Mike Patton

Dr Michael Allan „Mike“ Patton (* 27. Jännr 1968 z Eureka, Kaliforniä) isch e US-amerikanische Sängr, Songschriber, Multiinstromäntespieler und Stimmkünschdlr. Är isch syt 1988 Sänger vo d Band Faith No More. D Band het si 1998 drännt un 2009 widerveraint.

Dervor het er bi dr Band "Mr. Bungle", ere Band us sim Heimetort, wo 1985 gründet worden isch, gsunge. Anderi Patton-Bands sin d 1999 gründet Rock-All-Star-Formation "Fantômas" mit em Schlagzüger Dave Lombardo (Slayer), Trevor Dunn am Bass (Mr. Bungle) und King Buzzo (The Melvins) und di 2000 gründet Band Tomahawk gsi. Sis Label isch Irecac, wo er mitgründet het.











</doc>
<doc id="25437" url="https://als.wikipedia.org/wiki?curid=25437" title="Alemannische Höhensiedlung">
Alemannische Höhensiedlung

Alamannischi Hechesidlige wäre Sidlige gnännt, wu vu dr Alamanne vor allem im 4. und 5. Johrhundert n. Chr. uf Hechine brucht wore sin. Di meischte vu däne Sidlige het s am Schwarzwaldrand un uf dr Schwebische Alb. E Deil dervu sin scho in dr vor- un friegschichtlige Zyt aagleit wore.

D Grind, wurum die Sidlige wider ufgee wore sin, sin in dr meischte Fäll nit bekannt. Zem Deil sin si wahrschyns in dr Chrieg vu dr Alemanne mit dr Franke (Ändi 5./Aafangs 6. Johrhunderts) untergange. 

Urspringlig sin die Zäntre vu germanische Truppe im dritte Johrhundert as Ruckzugsburge no Raubzig in s Nochberland brucht wore, wu no vu dr Remer kontrolliert gsi isch. Die germanische Heerschare sin im Lauf vu däne Johrhundert yygwanderet gsi unter Aafierer, wu vu dr Historiker "reges" oder "regales" gnännt wäre, un hän sich mit dr Zyt im Dekumanteland aagsidlet, wu scho vu dr Remer ufgee gsi isch. Im Lauf vu dr Zyt hän sich Herrschaftszäntre bildet, di alamannische Herrscher sin aber uf neutralem Biet blibe, d. h. vor em Ryy-Duene-Limes, anderscht wie zem Byschpel di fränkische Herrscher z Gallie. Doderby het s e großi Zahl vu uuabhängige Heerchenig gee, dr Chaiser Probus het zem Byschpel mit mit nyyn „Chenig“ verhandlet, Anne 357 het dr Chaiser Julian bi Argentoratum iber e alamannisch Heer vu sibe "reges", zeh "regales" un zahlryyche "optimates" gsigt.

Hite sin rund 60 vu sonige Sidlige bekannt, wu entstande sin im Zug vu dr alamannische Bsidlig vu dr Biet, wu vu dr Remer am Änd vum 3. Johrhundert gruumt wore sin no dr Ryychskrise vum 3. Johrhundert. Nume wenig dervu sin bis jetz systematisch archäologisch untersuecht wore. Verhältnismäßig guet dokumäntiert isch eppe dr Rund Bärg bi Bad Urach un dr Zähriger Burgbärg. zem Deil sin bi dr Untersuechige ryychhaltigi Fund gmacht wore, au vil Stuck mit remischem Ursprung, was im Gegesatz stoht zue dr Fund us dr ländlige Gegnige.

Iber d Funktion vu däne Hechesidlige git s in dr Wisseschaft kei Einigkeit. Zem Deil wird di umstritte These verdrätte, ass die Hechesidlige represäntativi Herrschaftssitz vu alamannische Firschte bzw. Chleichenig gsi seje - e baar Nämme vu däne Herrscher sin us spotantike Quälle bekannt (zem Byschpel dur Nännig bim Ammianus Marcellinus). Fir dr Rund Bärg drifft d Bezeichnig „Herrschaftssitz“ wahrschyyns zue, aber zemindescht bi dr Hechesidlige, wu nume gringi Fund gmacht wore sin, cha mer ender vu „Fluchtburge“ uusgoh. Broblematisch isch au d Drännig in Herrschaftssitz un zivili Sidlige. In dr schriftlige Quälle wäre keini duurhafte Hechesidlige bi dr Alamanne gnännnt, wäge däm chenne nume archäologischi Befund uuschumft gee iber dr Karakter vu sonige Sidlige. S isch wäge däm vorgschlaa wore, neutraler vu „Hechestatione“ z schwätze go dr Vilfalt vu dr dytigsmeglikeite grächt z wäre.




</doc>
<doc id="25439" url="https://als.wikipedia.org/wiki?curid=25439" title="Zabern">
Zabern

Zàwra (frz. "Saverne," dt. "Zabern") ìsch a frànzeesche Stàdt ìm Arrondissement () im Unterelsàss (Bas-Rhin). Sa lìegt nohch vu Lothrìnga, ungfahr 40 Kilometer nordweschtlich vu Strossburi un ungfahr 15 Kilometer vu Wàssla.

Dr Fluss Zorn un dr Kànal zwìscha Marne un Rhii gehn d Stàdt dura. Zàwra lìegt uf dr Zug-Linia zwìscha Strossburi un Pàris.

Da Ort, wo Zàwra lìegt, ìsch scho làng har a Durchgàng zwìscha Elsàss un Lothrìnga, ìn da Vogesa. Ìn dr Reemischa Zit hàt’s do a Militärstàtion gaa. Drèi Wìrtschàfta sìn salamols àm Wag entlàng gstànda; dernoh ìsch da Ort "Tres Tabernae" ("Drèi Wìrtschàfta" uf Làtinisch) gnennt worra.

Dr heechscht Punkt vu dr Stàdt ìsch d „Hocha Stàdt“ worra; ìm III. Johrhundert ìsch a Müüra drum umma bàuia worra.

Ìm IV. Johrhundert, mìt dr Välkerwànderung, sìn d Àlemànna àm Plàtz vu da Reemer kumma.

Ìn dr frànkischa Perioda hàt Zàwra zum Bischtum Metz gheert.

Nooch de Schlàcht vun Hüsberje, 1262, wii de Bischof geje de Strossburjr Bürjrmilize vrliirt, wurd Zàwere fescht Residenz vun de Bischöf vun Strossburi.

1444 müess sich àui Zàwere geje d Armagnake wehre, wii nooch’m alte Zürichrkriej plindrnd durch`s Ländele ziehn.

Zwìscha 1417 un 1789 – bis zue’r Revolution bliibt Zàwra d Residanz – bsundrs untr de vum frànzeesch Künnij ingsetzt Rohan. Mìt dam hàt d Stàdt a greeßera Entwìcklung bikumma; zum Beispiel sìn vìel Gebäi bàuia worra – s wichtigscht Monüment: ’s Rohan-Schloss.

Ànna 1525, wahrem ditsche Büürakriag, han d Büüra, unter dr Leitung vu Erasmus Gerber, d Stàdt Zàwra àls Zueflucht genumme vor de Truppe vum Herzog Antoine vun Lothringe. De Büüre hàn mét’m Herzog frej’s Geleit vrhàndelt – ohne Wàffe. De Làndsknechte hàn àlli màssakriirt un de Stàdt gebràndschatzt.

Dr drissigjeehriga Kriag hàt ìn Zàwra vìel Schàda brocht. Dr Besìtzer vu dr Stàdt hàt mehrmol gwachselt.

Nooch’m ditsch-fràzeesch Kriej ém "Richslànd Elsass-Lothringen" ésch Zàwere, ém Weschte vum Elsass, àn der Bàhn un Stross uff Pàriss, e Garnisonsstàdt wore un de Preisse hàn`s Militär gràd én’s Rohan-Schloss inquàrtiirt. Ands 1913 ésch d´Stàdt de Béhn vun d Zàwerer Affär wore.


S wìchtigschta Gebäi z Zàwra ìsch s Rohan-Schloss, wo bàuia worra ìsch ànna 1790. As hàt a 140 Meter-lànga Fàssàda üs rosatotem Sàndstei. As blibt nit meh ìwrig vum mìttelàlterliga Schloss, wo ìn dr Nàcht vum 24. Septamber 1779 brennt hàt.

Dr elsassisch Dialekt vun Zàwere ghert zem Owerrhinàlemànnisch.



</doc>
<doc id="25453" url="https://als.wikipedia.org/wiki?curid=25453" title="Kloster Allerheiligen (Schwarzwald)">
Kloster Allerheiligen (Schwarzwald)

S Chloschter Allerheilige isch es ehemaligs Prämonschtratenser-Chloschter im Schwarzwald. Es ligt im Lierbach-Tal uf de Gemarkig von de Gmeind Oppenau. Öppe um 1195 isch s Chloschter vo de Uta vo Schaueburg gschtiftet worde. Im Johr 1803 isch s Chloschter säkularisiirt, also ufglöst worde.

Zum Chloschterterritorium het s Gebiet rund ums Chloschter sälber ghört. D Gränze sind ugfäär d Häng vom Schliffkopf, vom Brunbärg, vom Sohlberg, vom Eselskopf und vom Melkereikopf gsi. Derzu sind numme no füf Höf im Renchtal reschpektiv in Siitetäler cho, es Waldschtück, d Fischfangrächt und s Patronat über d Chile vo Nussbach. Vermuetlich hei füf Chorherre vom Ertrag vo dene Ländereie müesse chönne läbe.




</doc>
<doc id="25457" url="https://als.wikipedia.org/wiki?curid=25457" title="Traditionelle Dialekte der englischen Sprache">
Traditionelle Dialekte der englischen Sprache

Im Änglische wird zwüsche traditionelle Dialäkt ùn moderne oder Mehrheitsdialäkt unterschiide (änglisch: "Traditional Dialects" un "Modern-" oder "Mainstream Dialects").

Moderni Dialäkt finde sich im ganze änglische Sproochruum, traditionelli dergäge nùmme in dänne Biet, wo s Änglisch syt mindeschtens 500 Joor verbreitet isch. Näbe sämtliche änglischsprochige Gegende usserhalb vo Grossbrittanie schliesst des au Irland (bis ùff en Deil vo Nordirland, wo diräkt vo Schottland uss bsiidlet worre isch), fascht ganz Wales, Weschtcornwall ùn s Schottischi Hochland uss. Ussnaame sin zum Deil d Appalache im Oschte vo de USA ùn Neuschottland in Kanada, wo sich ältri Dialäkt erhalte hen.

Di traditionelle Dialäkt lönn sich am beschte mit däm verglyche, was im alemannische Sproochruum ùntereme urige Dialäkt verstande wird, derwyyl di moderne Dialäkt sich mitem Français régional z Frankrych oder de Umgangssprooche im dütsche Sproochruum verglyche lönn, ùn em Standardänglisch ùn syne Dialäkt nöcher stönn.

Di traditionelle Dialäkt gälte hüt als fascht ussgstorbe, dr Peter Trudgill het 1990 vùnere „Minderheit, wo warschynts schrumpflet“ ("a probably shrinking minority") gschribe, wo no traditionelli Dialäkt schwätze dät. Dr John Wells schrybt scho 1982, dass „traditioneler Dialäkt am zrùggwyche isch, überall doo, wonner überhaupt no present isch. Syni Sprecher [...] sin e Minderheit, wo ständig schwinded“ ("traditional-dialect is recessive everywhere that it persists at all. Its speakers [...] are a steadily decreasing minority"). Traditioneller Dialäkt isch luut ihm viilmool nùmme no e „Errinnerig aa des, wo d Grosseltre vo denne, wo in de 1940er Joor ùff d Wält cho sin, gschwätzt hen“. Vorallem in ländliche un abglägene Gegende vo Grossbrittanie, ùn zum Deil au no städtische Zentre vo Nord- ùn Weschtängland, usserdäm au Schottland, sin allerdings no Dialäktsprächer z finde.

Dr Schwyzer Dialektolog Eugen Dieth isch ùnter andrem au en Dialäktforscher vùm Änglische gsi.

Au wenn wie bi jedere Sprooch di regionale Unterschiid fliessend sin, lönn sich mehreri Isoglossebündel feschtstelle, wo e Ydeilig zuelönn. Di wichtigschti Ùnterscheidig bi de änglische Dialäkt isch zwüsche de "Nordänglische" ùn "Südänglische" (wo sich in e "Zentrale" ùn en "Südlichere" drännt) Dialäkt. Dr nördlichi Dialäkt het im Allgemaine ältri Forme derwyylscht dr Süde innovativer isch. D Gränz zwüsche de nördliche un südliche Dialäkt stimmt öbe mit derre zwüsche de angelsäggsische Chönigrych Northumbria ùn Mercia überei. S Nordänglisch setzt sich ùff dr schottische Syte vo dr Gränz als Scots fùrt, wo allerdings no konservativer wie s Nordänglisch isch.

Di wichtigschte Isogloss, wo s Nordänglisch vùm Südänglische drännt, isch die zwüsche dr Ussprooch vùm altänglische /a/ in Wörter wie "long" ùn "stone". Im Norde wird "long" miteme helle, churze [] ussgsproche "(lang)," im Süde dergäge als churzes []. S langi /a/ vùm Altänglische in Wörter wie "stān" het sich entlang vo de glyche Linie im Norde zumene [] entwigglet, so dass "stone" dört als "stane" ussgsproche wird, mitem glyche Vokal wie "name". Im Süde het sich de Vokal dergäge zumene [] entwigglet: "stone".

D Linie, wo die Ussprooche dränt, verlauft längs vùm Flùss Humber.

Anderi Luuterschynige, wo als typisch für s Nordänglisch gälte, sin au südlich vùm Humber im Zentralänglische verbreitet, vor allem de Yorkshire südlich vùm Humber ghört dezüe. Dr Peter Trudgill zäält do ùff:

S Nordänglisch wird deno in zwee Dialäkt yydeilt: De "Northumberland"-Dialäkt ùn de "Lower-North"-Dialäkt. Dr traditionelli Dialäkt vo Schottland, s Scots, wird separat bhandlet.

Dr Northumberland-Dialäkt ùnterscheidet sich im Konsonantismus vùm übrige Nordänglische. 

Im "Lower-North"-Dialäkt finde sich die drei Merchmool nit.

Bi de Zentrale ùn Südliche Dialäkt ("Central" ùn "Southern Dialects") sin d Isoglosse weniger scharf wie bim nördliche Dialäkt ùn überschnyyde sich mee. Beidi werde ine weschtliche ùn en öschtliche Dialäkt ùnterdeilt. D Gränz zwüsche de zentrale ùn südliche Dialäkt verlauft vo dr Waliser Gränz bis zur Mündig vùm Flùss Humber.
Als Ùnterscheidigsmerchmool zwüsche de Dialäkt gälte nooch em Peter Trudgill:

Dr "Zentrale" Dialäkt stoot im Übergang zwüschem Nord- ùn Südänglische. Usserdäm finde sich im Weschtliche Zentralänglisch zwei bsùndri Merchmool:
Die Luutmerchmool wo folge finde sich vorallem, je wyter weschtlich mer goot, ùn sin typisch für s "Südweschtliche Änglisch".


</doc>
<doc id="25461" url="https://als.wikipedia.org/wiki?curid=25461" title="Sipplingen">
Sipplingen

Sipplinge isch a Gmond im Bodeseekreis im deitsche Bundesland Bade-Württeberg und hät friener zu Bade ghert. Sie liit ugfär sechs Kilometer weschtlich vu Iberlinge am nördliche Steilufer vum Iberlinger See, am a Doal vum Bodesee.

Dr Bann bstoht us 35,3 % Landwirtschaftsfleche, 41,8 % Wald, 22 % Sidlungsflechi un 0,9 % sunschtiger Flechi.

Im Gmondsgebiit vu Sipplinge sind drei Naturschutzgebiit (Hödinger Dobel, Kechtenerberg, Sipplinger Dreieck) und a Landschaftsschutzgebiit (Bodeseeufer) usgwise (Stand: 30. April 2009).

S'Gebiit um Sipplinge isch scho rät lang besidlet. S'giit do ergibige archäologische Fundstelle fir steinzitliche Pfahlbaute. Am Ufer vum Bodesee häts vum 4. bis 1. vorchrischtliche Johrtaused en Hufe Pfahlbausidlunge gea. Taucharchäologe vum Landesamt fir Denkmalpfleg Bade-Württeberg hond vor Sipplinge inere Flachwasserzone en prähischtorische Schueh gfunde. Es handlet sich um e Sandale, wo us Lindenbascht gflochte und sehr guet erhalte isch und wo zwischet 2917 und 2856 v. Chr. datirt worre isch.

Des Dorf Sipplinge isch wahrschinlich zwischem 6. und 8. Johrhundert entstande. Erschtmols schriftlich erwähnt wird de Ort in ere Urkund ussem 12. Jahrhundert, wo de Kaiser Friedrich I.(Barbarossa) d'Grenze vum Bischtum Konschtanz festgleit hät.

Lang hät sich Sipplinge inere relative Abgschiddeheit entwicklet. Wege sinere Steiluferlag sind ersch im 19. Johrhundert Stroße und Bahnverbindunge zu de Nochburgmonde entstande. Im 20. Johrhundert hät d Landwirtschaft, wo bis do na vorgherrscht het, a Bedeitung vulore und de Ort zunere Wohngmond entwicklet.

Bi Sipplinge findt mer Reste vu de Burg Haldeberg, de Burg Hohefels und de Burg Hüneberg.

Sipplinge isch mit de Große Kreisstadt Iberlinge und de Gmond Owinge inere Verwaltungsgemeinschaft.

Ergebnis vo dr Landdagswahle seit 2006: 


Bi de Burgermoschterwahl ohne Gegenkandidate am 8. März 2009 isch de Anselm Neher mit 98,85 Prozent vu de abgäene giltige Stimme binere Wahlbeteiligung vu 57,36 Prozent fir a zweite Amtsziit beschtätigt worre.
De Oliver Gortat hätt sich bi de Neiwahl am 2. April 2017 mit 59,71 Prozent vu de 1169 abgäene giltige Stimme gege sine Gegekandidatin Heike Sonntag durregsetzt.

En Doal vu de erwerbstätige Bevölkerung pendlet i'd umligende größere Städt, zum Bischpil ge Iberlinge und Fridrichshafe. Im Dorf selber schaffed die Iwohner hauptsächlich im mittelschtändische Gewerbe. Im Gewerbegebiit "Längere" hond sich vorwigend iheimische Handwerker und Gwerbetribende niderglo. Siit a baar Johr vuschiebt sich de Schwerpunkt vum produzirende zum Dinschtleischtungsgewerbe. Vu allem de Tourismus wird all wichtiger.

Bsunders fir nebedher oder fir de oagene Bedarf wird vill Obschtbau betribbe, wobi d'Kriese a bsunders wichtige Rolle spillet. Usserdem werret Zwetschge, Mirabelle, Pflaume, Äpfel, Birne und Walnüss und vu denne ihre Blüte Honig gwonne. Nebbe de Obschtwiese und Gärte isch no Platz fir a paar Fleckle Wald und Sträucher.

D'Wasserentnahmestell und d'Uffbereitungsanlag vum Zweckverband Bodensee-Wasserversorgung, der ugfär vir Millione Birger z'Bade-Württeberg mit Trinkwasser vursorget, sind uff de Sipplinger Gemarkung.

Sipplinge liit a de Bundesstroß 31 alt, ugfär vir Kilometer öschtlich vu Bodman-Ludwigshafe und sechs Kilometer weschtlich vu Iberlinge. Die Gmond wird vu de Bodenseegirtlbahn und au vu de Ditsche Bahn AG agfahre und ghert zum Bodesee-Oberschwobe Vukehrsvubund ("bodo").

Ab Aafang April bis Mitt Oktober kaa mer uff Sipplinge mit de Motorbootgesellschaft Bodman mbH vu Bodman-Ludwigshaffe oder vu Ibberlinge aus fahre.

Sipplinge isch au a Station vum Bodesee-Radweg und vum Bodensee-Rundwanderweg.

Des Dorf hät en Kindergarte und a Grund- und Hauptschuel.

Sipplinge hät zwei Yachthäfe mit Boot vu Iheimische und Feriegäscht. A de Uferanlage giits a Beachvolleyballfeld, zwei Boule- bzw. Boccia-Bahne und a öffentlichs Strandbad. Am Hauberg befindet sich zwei Fueßballplätz, a Kleispiilfeld und Leichtathletikalage.

Sehenswert sind de Blick uff de Bodesee und die iber 1000-jährige Linde bim Gaschthof Haldehof.

Im frihere Bahnhof giits a kläne Galerii.

I de Mitte vum Dorf stoht die alt katholisch Pfarrkirche. Die isch em St. Martin und em St. Georg gwihe; de Inneraum vu dem gotische Bauwerk isch barockisiert. Zudem findt mer im Dorfkern vill guet erhaltene Fachwerkhiiser und a ehemaligs Franziskanerinne-Kloschter.

D Birgermiliz vu Sipplinge. D Birgermiliz hot die Abteilunge Spielmannszug, d Kapelle vu de Miliz und Leut mit em Gewehr. Ihre Traditon goht zrick uf es Johr 1849, wo se gege en Haufe vu badische Revolutionäre in Bodman eigriffe hond.



</doc>
<doc id="25462" url="https://als.wikipedia.org/wiki?curid=25462" title="Mettauertal">
Mettauertal

D Gmeind Mettauertal isch e Gmeind im Kanton Aargau in de Schwiiz, wo am 1. Jänner 2010 entschtande-n-isch. Nach de Ablehnig von ere Fusion durc d Gmeind Gausige hei bi de Gmeindsversammlig vom 20. März 2008 und au bi de Urnenabstimmig vom 1. Juni 2008 d Gmeinde Ätzge, Hottel, Mätteb, Oberhofe und Wil für e Fusion gschtumme. De Sitz vo de Gmeindsverwaltig wird nach ere Übergangsziit z Mätteb (Mettau) si. D Gmeind Hottwil, wo vorher zum Bezirk Brugg ghört het, wächslet durch d Fusion in de Bezirk Laufeburg.

D Gmeind wird im Norde vom Rhii begränzt und umfasst s Mettauertal mit Usnahm vo Gausige. S Tal wird vom Ätzgerbach entwässeret, wo vo Hottel bis zum Rhii flüsst. Vo Oberhofe her flüsst de Mettauerbach bis uf Mätteb, wo-n-er in Ätzgerbach mündet.

De höchscht Punkt vo de Gmeind isch uf em Laubberg uf 649 Meter ü. M., de tüfscht am Rhii uf 300 Meter.

Em Rhii ufwärts isch d Nochbergmeind Schwatterle, Rhiiabwärts d Stadt Laufeburg.



</doc>
<doc id="25464" url="https://als.wikipedia.org/wiki?curid=25464" title="Riehen">
Riehen

Rieche (Hochdütsch Riehen) isch e politischi Gmeind und näbe dr Stadt Basel und Bettige eini vo drei Gmeinde im Kanton Basel-Stadt in der Schwiiz. Mit öbbe 20'000 Iiwohner isch s die zweitgrössti Gmeind in der Region Nordwestschwiiz.

Rieche lit uf dr rächte Siite vom Rhii am underen Ändi vom Wiisedal und ghört zur Agglomeration vo der Stadt Basel.

Scho vor 50'000 Johr hai sich Neanderdaaler in däm Gebiet ufghalte. E duuerhafti und durchgehendi Besiidlig vermuetet me sit öbbe 3000 vor Christus. Öbben im 6. Johrhundert hai d Alemanne e Dorf gründet. Die ersti urkundligi Erwähnig goht uf s Johr 751 zrugg, wo „Wahinhofen“, dr hütig Wänkehof erwähnt wird. Dr Name "Riechen" chunnt 1113 zum erste Mol vor.

1270 het Rieche zum Fürstbistum Basel ghört. Vo 1444 bis 1446 isch Rieche noch der Schlacht bi St. Jakob an dr Birs blünderet und brandgschatzt worde, und wider vo 1490 bis 1493 währed dr "Kappeler Fehde".

1522 isch Rieche Bsitz vo der Stadt Basel worde und het 1528 d Reformation iigfüehrt. Währed em Drissigjöhrige Chrieg het Riechen e Gränzbsetzig übercho. S Dorf isch au Zuefluchtsort vo vile Flüchtling worde.

1833, wo sich d Landschaft und d Stadt drennt hai, isch Rieche zsämme mit Bettige, wo wäsentlig chliiner gsi isch, bi dr Stadt bliibe, het sich aber d Möglichkeit offe ghalte, spöter enmol zum Kanton Baselland z wächsle.

Währed em Zweite Wältchrieg si vili Iiwohner wenigstens vorübergehend ins Landesinnere vo der Schwiiz zooge.

1958 het Rieche as ersti Schwiizer Gmeind in der Bürgergmeind s Frauestimmrächt iigfüehrt.

Der Iiwohnerroot isch die obersti Gmeindsbehörde und bestoht us 40 Mitgliider. Er wird noch em Proporzsystem für en Amtsduur vo vier Johr gwehlt. Scheidet e Mitgliid us em Root us, ruckt dr Kandidat mit de meiste Stimme vo dr gliiche Liste nooch, wo nit gwehlt worden isch. D Iiwohnerrootssitzige finden eimol im Moned statt und si öffentlig.

D Sitzverdeilig im Iiwohnerroot noch dr Gsamterneuerigswahl vom 13. Februar 2006 (in Chlammere die alti Sitzverdeilig):

Der siibechöpfig Gmeindsroot, wo dr Gemeindipresidänt inbegriffen isch, wird alli vier Johr noch em Majorzsystem gwehlt. Im erste Wahlgang zellt s absolute Mehr, und wenn nit alli Sitz chönne verge wärde, chunnt s zum ene zweite Wahlgang, wo noch em relative Mehr abghalte wird. Wenn e Mitgliid us em Gemeindsroot usscheidet, findet en Ersatzwahl an der Urne statt (wie s bim unerwartete Dod vom Gemeindipresidänt Michael Raith im Summer 2005 bassiert isch).

Dr Gemeindsroot duet d Beschlüss vom Iiwohnerroot vorbereite und duet se noch em entsprächende Beschluss au vollzieh. Im übrige bsorgt er alli Gschäft, wo sich nit en anderi Gemeindsbehörde drum kümmeret. D Sitzige vom Gmeindsroot finden eimol in dr Wuche statt und si nit öffentlig.

D Mitgliider vom Gemeindsroot noch dr Gsamterneuerigswahl vom 12. Februar und 19. April 2006:

Partnergmeinde vo Rieche si Mutte im Kanton Graubünde und Miercurea Ciuc z Rumänie.

Rieche ghört mit dr Stadt Basel zur Zone 10 vom Tarifverbund vo dr Nordwestschwiiz. Z Rieche het s e dichts Busnetz, wo vo grosse Glänkbus und chliine Quardierbus befahre wird. Mit dr Dramlinie 6 isch Rieche mit dr Innestadt vo Basel verbunde.

Rieche lit an dr Wiisedahlbahn, dr Linie S6 vo der Regio S-Bahn Basel. In de Johr 2004 bis 2008 isch d Wiisedalbahn massiv usbaut worde. Z Rieche sälber isch dr Bahnhof renoviert worde, und e neuji Haltstell ("Niiderholz"), ganz im Süde vom Siidligsgebiet isch 2008 eröffnet worde. Vo dr SBB wird neus Rollmaterial (der FLIRT) iigsetzt, und im Dezämber 2006 isch d S-Bahn Linie bis zum Bahnhof Basel SBB verlengeret worde.

Dr Dorfchärn isch sit langem stark belastet vom Pändler- und Schwerverchehr, wo dur en fliesst. Für die neggste Johr si keini grössere Veränderige in Sicht.

D Verchehrspolitik vo Rieche isch moderate, au wenn s immer wider Vorschleg vo de rächte Barteie git, ass me dr Individualverchehr uf Choste vom öffentlige Verchehr sott sterke, öbbe d Trassee vo der S-Bahn zun ere „Entlastigsstross“ umzbaue oder gwüssi Buslinie, wo nit stark frequentiert si, abzschaffe.

Die beide dütsche Stedt Lörrach und Wiil am Rhii, wo beidi an Rieche agränze, sträbe sit meh as hundert Johr e diräkti und zollfreiji Strosseverbindig a, wo men aber numme über Schwiizer Gebiet chönnt realisiere. Si sött e chli meh as 700 Meter dur s Gebiet vo Rieche laufe, brucht e Brugg über e Fluss Wiise und tangiert e Schwümmbad. Trotz erheblige Protest wird die Stross jetzt baut – d Befürworter berüefe sich uf e Staatsvertrag zwüsche Dütschland und dr Schwiiz. D Hauptgegnere argumentiert, ass e sone Stross nümme ziitgemäss siig agsichts vom drohende Klimakollaps, ihri Familie siig scho im Johr 751 dört urkundlig erwähnt (richtig wohrschiints 1608) dorum haig si dört die eltiste Rächt. Dr Staatsvertrag zwüsche dr Eidgenosseschaft und dr Bundesrepublik siig zwüsche zwei dütsche Staatsgebild abgschlosse worde, wo erst lang noch ihrer Familie dört Rächt übercho haig. Usserdäm wurd d Auelandschaft dr Wiise nooch stark beiidrächtigt, wenn nit sogar ganz zerstört. Mit em Afang vo de Bauarbeite het me s Schwümmbad müesse zue due.

D Schuel isch im Kanton Basel-Stadt in drei Stuefe iideilt.

D Chinder chömme im Alter vo siibe Johr in d Primarschuel, wo vier Johr duurt. Es git z Rieche im Ganze fümf Primarschuelhüüser: s Wasserstelzeschuelhuus, s Niiderholzschuelhuus, s Schuelhuus Erlestrströssli, s Steigruebeschuelhuus und s Schuelhuus „Hinder Gärte“.

D Orientierigsschuel (churz: OS) bildet die zweiti Stuefe und wird au vo allne Chinder bsuecht. Si duurt drei Johr (5. bis 7. Schueljohr). Erst denn wird noch de Leistigszügnis entschiide, weli Schüeler uf d Wiiterbildigsschuel (WBS) und weli uf s Gymnasium gönge. Z Rieche git s drei Orientierigsschuele: s Burgschuelhuus, s Hebelschuelhuus und dr OS-Deil vom Wasserstelzeschuelhuus.

Rieche het zwar weder e Weiterbildigsschuel (WBS) non es Gymnasium uf em eigene Gmeindigebiet, allerdings befindet sich dr Schuelhuuskompläx Bäumlihof uf Basler Grund unmittelbar an dr Gränze zur Gmeind Rieche. D WBS duurt zwei Johr (8. und 9. Schueljohr), s Gymnasium fümf Johr (8. bis 13. Schueljohr) und isch in Schwerpunggtklasse iideilt. Am Bäumlihof-Gymnasium wärde die folgende Schwerpünggt abote: Physik und Awendige vo dr Mathematik, Latiinisch, Spanisch, Italiänisch, Muusig, Bildnerischs Gstalte, Biologii und Chemii.

S Basler Galeristenehebaar Hildy und Ernst Beyeler hai für ihri Kunstsammlig d Fondation Beyeler gründet und hai se 1997 für immer dr Öffentlichkeit zuegänglig gmacht im ene Museum wo vom Archidekt Renzo Piano z Riehen konzipiert worden isch. Näbe de Kunstwärk us em Bsitz vo de Beyelers – vorwiegend Bilder us dr klassische Modärn und ozeanischi Kunst – git s au regelmässig grossi Usstellige. So het zum Bispil s Künstlerehebaar Christo und Jeanne-Claude 1998 fast 200 Bäum vor em Gebäud verpackt.

Im Alte Wettsteihuus, wo us em 17. Johrhundert stammt, befindet sich s Spiilzüüg- Dorf- und Räbbaumuseum. Es beherbärgt e Sammlig vo europäischem Spiilzüüg vo allne Arte, vor allem aber Holzspiilware, Dittihüüser und -chuchene, Blächspiilzüüg, Blei- und Zinnfigure, Papiirtheater und Iisebahne.

Dr Kunst Ruum Rieche im ehemolige Landsitz „Berowergut“ isch s kommunale Usstelligsgebäud vo dr Gmeind Rieche und vo ihrer Kunstkommission. D Präsentatione, wo im Kunst Ruum Rieche sit 1998 stattfinde, si em ziitgenössische Kunstschaffe vo dr Region gwidmet.

Z Rieehe git s e baar sehr grossi, guet pflägti Parkalage. Zu ihne zelle dr Wänkehof, wo s au e Riithalle git, dr Sarasinpark, dr Park vom Landguet Bäumlihof (au „Chlei Rieche“ gnennt) und d Wettstei-Aalag. Rieche isch vo dr Ostsiite vom Bettinger Wald und vo dr Westsiite vo de Langen Erle umge. Die Grüenzone si s au, wo s Wohne im Grüenen möglig mache, ohni dass me uf d Vordeile vo dr Stadt muess verzichte.

Mit rund 40'000 Gräber und ere Flächi vo öpe 50 Hektare isch de Friidhoof am Hörnli vo de Stadt Basel, wo uf Riechemer Bode ligt, de gröscht Friidhoof vo de Schwiz.





</doc>
<doc id="25466" url="https://als.wikipedia.org/wiki?curid=25466" title="Bettingen BS">
Bettingen BS

Bettige (amtlig uf Hochdütsch: Bettingen) isch e politischi Gmeind rächts vom Rhii und näbe Rieche die einzigi Landgmeind vom Kanton Basel-Stadt in dr Schwiiz.

D Nochbergmeinde vo Bettige si s baselstedtische Rieche und Gränzach-Wyhle und Inzlige z Bade-Württebärg.

D Gmeind bestoht us zwei grundverschiidene Siedlige: Zum einte us em eigentlige "Dorf Bettige", enere alemannische Hofsiidlig, was an der typische Namensendig ‘-ige’ dütlig wird. S Dorf lit in ere Mulde zwüsche de Höchene drum ume. Andrersits git s die beachtligi Hüüsergrubbe uf dr Chrischonahöchi rund um die ehemoligi Wallfahrtschille. Die Siidlig goht uf d Gründig vo dr Pilgermission im Johr 1840 dur e Christian Friedrich Spittler zrugg.

D Exekutive vo Betteige isch dr Gmeindiroot, wo fümf Mitgliider het. Er dagt im allgemeine einisch in dr Wuche im Sitzigszimmer im Gmeindihuus. D Sitzige si nit öffentlig, d Beschlüss wärde aber veröffentligt.

D Mitgliider vom Gmeindiroot, wo für d Amtsperiode 2007 bis 2011 gwehlt worde si, si dr Presidänt Willi Bertschmann-Unholz, dr Verantwortlig für e Ressort Finanze / Rächt, dr Thomas U. Müller, für e Ressort Bau dr Patrick Götsch, für die Öffentlige Dienst dr Marco Fini und für Bildig, Kultur und Sozials dr Olivier Battaglia.

D Legislative isch d Gmeindiversammlig, wo im allgemeine zwei Mol im Johr stattfindet. Z Bettige chönne usländischi Iiwohner as Gest zur Gmeindiversammlig cho.

Usserdäm git s divärsi Kommissione, wo für e Gmeindiroot Projekt usarbeite.

Scho 1356 isch zum erste Mol e Gotteshuus uf der St. Chrischona erwähnt worde, wo an dr Stell baut worde siig, wo noch dr Legände dr Liichnam vo dr "Heilige Chrischona" begrabe isch. 1925 isch d Siidlig dur s Diakonisse-Mueterhuus und e Pflägiheim erwiiteret worde; südlig drvo befindet sich d Chrischona-Klinik, wo vo dr Bürgergmeind Basel zwüsche 1963 und 1965 baut worden isch.

Dr markantist Punggt vo Bettige isch dr Färnsehdurm vo dr Swisscom wo uf dr St. Chrischona stoht und wo 1984 in Betriib gnoh worden isch. Er isch mit 250 m s höchste frei stehende Bauwärk in dr Schwiiz und stoht uf em höggste Punggt im Kanton Basel-Stadt.

D Buslinie 32 vo dr BVB verbindet Bettige und St. Chrischona mit em Nochverchehrslinienetz vom Tarifverbund Nordwestschwiiz.

D Bevölkerigsdichti bedrait 31.8 Pers./ha. Ändi 2008 si fast e Viertel vo de Iiwohner (24,3 %) Usländer gsi.

D Religionszueghörigkeit het sech in de letzte 30 Johr erheblig veränderet. 

Religionszueghörigkeit vo dr Bevölkerig Ändi 2008 und in Chlammere 1980



</doc>
<doc id="25468" url="https://als.wikipedia.org/wiki?curid=25468" title="Basel-Kleinhüningen">
Basel-Kleinhüningen

Kleihünige, offiziell uf Hochdütsch Kleinhüningen, isch hüte e Quardier vo der Stadtgmeind Basel, wo sit dr zweite Helfti vom 19. Johrhundert stark vo Industrii- und Verchehrsalage brägt isch. Vorhär isch Kleihünige e Fischerdorf gsi und en eigenständigi schwiizerischi Gmeind usserhalb vo de Door vo Basel.

Dr Dreiländeregge zwüsche Dütschland, Frankriich und der Schwiiz bildet dr nordwestlichst Punggt vom hütige Chliibasler Quardier. Nordöstlig und östlig gränzt die dütschi Gmeind Wiil am Rhii, südöstlig s Quardier Hirzbrunne, südlig d Wiise mit de Quardier Klybeck und Rosedaal und westlig dr Rhii mit dr französische Gmeind Hünige an s Quardier. Vor dr Iigmeindig zu Basel get sich s Dorf Kleihünige im Süde wiit über d Wiise uuse bis zum Wiiseblatz erstreckt.

Dr Name leitet sich vom gegenüberliggende französische Hünige ab. S Ändi vom Name -ige (-ingen) dütet uf en alamannische Ortsname hi. Die alamannischi Bezeichnig isch "Huningen", aso s Ghöft vo dr Sippe vom Huno.

S Ortswappe zeigt dr Hunnefüehrer Attila vor siim Zält uf grüenem Rase.

S Dorf Kleihünige isch vo Basel 1640 em Markgraf vo Bade abkauft worde und isch no di no zwüsche 1892 und 1907 in d Stadt Basel iigmeindet worde.

D Bevölkerig isch brägt dur ihri vilfältigi Härkumft. Näbe 54,8 % Iwohner mit Schwiizer Bürgerrächt het Kleihünige en Adeil vo usländische Staatsaghörige vo 45,2 % (2005). Vo de Schwiizer si 11 bis 12 % (2000) ibürgeret worde. 47,5 % vo de Iwohner si stimmberächtigti Schwiizer meh 18 Johr alt.

Kleihünige isch en eigentlichs Industriiquardier, es het meh Arbitsblätz as Iwohner und es git meh Industrii- und Verchehrsflechene as Flechene für Wohnige.
Rüümlig dominiert dr Hafe mit de beide Hafebecki, de Gleisalage wo drzue ghöre und Containerterminal.

Bi de öbbe 3800 Beschäftigte in 158 Bedriib dominiert s Gwärb und die verarbeitendi Industrii (Wirtschaftssektor II) mit eme Beschäftigungsadeil vo 62,3 % gegenüber de 37,7 %, wo im Dienstleistigsgwärb (Wirtschaftssektor III) schaffe (2001).

In Kleihüige findet me sämtligi öffentlige Iirichtige (wie Chille, Post, Schuele). D Iichaufszentre im Wiiler Ortsdeil Friidlige bilde für d Kleihüniger Bevölkerig günstigi Iichaufsmöglichkeite in Fuessdistanz.

S Quardier het früehner en eigene Iishockeyverein, dr EHC Kleihünige gha, wo aber mit em bankrotte EHC Basel zum EHC Basel-Kleihünige fusioniert het; sidder heisst dr Verein wider nume „EHC Basel“. Kleihünige het usserdäm en eigene Schuttverein, dr VfR Kleihünige, gspilt wird aber uf dr Schorematte in dr unmittelbare Nöchi im Hirzbrunne-Quardier näbedra.






</doc>
<doc id="25471" url="https://als.wikipedia.org/wiki?curid=25471" title="Murmeltier">
Murmeltier

D Murmeli, au Murmeldier oder Mungg, ("Marmota"; alemannischi Näme) si e Gattig vo bis zu 50 Santimeter lange Ächte Ärdhörnli "(Marmotini)", wo us vierzäh Arte bestoht und in Eurasie und Nordamerika verbreitet si. Bi de Murmeldierarte handlet s sich primär um Bewohner vo chalte Steppe. S Alpemurmeldier, wo hüte nume no in Gebirgslage über dr Baumgränze läbt, isch währed de pleistozäne Iisziite im europäische Diefland vo de Pyrenäe bis zur Ukraine vorcho. Es het aber nit in de Alpe gläbt, wo denn mit ere dicke Iisschicht bedeckt gsi si. Mit em Ändi vo dr Iisziit hai nume no die hochalpine Lage vo de Alpe dere Art e geignete Läbensruum bote (Iisziitrelikt).

Für Nagedier si d Murmeli ehnder gross: Si hai je noch dr Art e Chopf-Rumpf-Lengi vo 30 bis 60 Santimeter, drzue chunnt e 10 bis 25 Santimeter lange Schwanz. S Gwicht lit zwüsche drei und siibe Kilogramm. D Farb vom Fäll underscheidet sich vo Art zu Art, isch aber meistens e Bruundon; s Vancouver-Murmeldier ("M. vancouverensis") isch eifarbig schwarz. Murmeldier wärde bis zu 15 Johr alt.

In Mitteleuropa si d Murmeldier Bewohner vo de Hochgebirg; au in Asie hai sich e baar Arte an e Läbe in alpine Höchene abasst. Typischer si für d Gattig aber die Arte vo Murmeldier, wo Grassteppe bewohne, zum Bispil s Steppemurmeldier ("M. bobak"), wo im Oste vo Pole vorchunnt.

S Verbreitigsgebiet isch relativ gschlosse vo Osteuropa über Nord- und Zentralasie bis Ostsibirie und Xinjiang. In Mitteleuropa git s nume in de Alpe, de Karpate und der Hoche Tatra wildläbendi Murmeli und igfüehrti in de Pyreneä. In Nordamerika läbe die meiste Arte in de subarktische Breitigrad vo Kanada und s Waldmurmeldier isch in dr ganze Nordhelfti vo de Vereinigte Staate verbreitet. Alli Murmeli läbe in gmässigte und arktische Breitigrad vo der Nordhalbchugele und fehle in wermere Regione.

Murmeldier baue sehr usdehnti Gangsystem, wo chönne us Fluchtröhre und eme separate Duurbau bestoh. Hüfig isch s schwiirig, die zu underscheide, wil nit jede Bau fertiggmacht und benutzt wird, und au doti Gäng, d „Toilette“, vorhande si. D Gäng chönne e Lengi vo 10 bis 70 Meter ha; dr lengst Dunnel, wo me gmässe het, isch 113 Meter lang gsi.

Am Dag verlöön d Murmeli ihri Baute. Si si vor allem am Bode aktiv und chönne kuum chlättere. Ihri Nahrig si Greser und Chrüter, sältener Frücht, Same und Insekte.

Murmeli hai nume wenig Schweissdrüese und hächle nit. Verschiideni Undersuechige wiise druf aane, ass Murmeldier mit hoche Wermigrad nume sehr schlächt zrächtchömme und sehr rasch in Hitzstress grote. S amerikanische Gälbuuchmurmeldier zeigt Symptom vo Hitzstress scho von ere Umgäbigstämpratur vo 20 Grad aa. Alpemurmeli chönne zwar drbii beobachtet wärde, wie si sech uf Felse oder vor ihre Baute sünnele. Das Verhalte dient aber dr Parasitenabwehr. Si lige drbii meistens flach usgstreckt uf em Bode, für zum sech dur e grossflechige Kontakt mit em chüehle Undergrund abzchüehle.

S Sozialverhalte vo de Murmeli unterscheidet sich erheblig vo Art zu Art. S Waldmurmeldier isch en Einzelgänger, wo si Bau gegen Artsgenosse verdeidigt. Bim Gälbuuchmurmeldier ("M. flaviventris") läbt en einzelns Männli mit eme Harem us verwandte Wiibli zsämme; au do si d Männli aggressiv gegen Gschlächtsgenosse, wo si nit lön in d Nöchi vom Bau cho.

D Mehrzahl vo de Murmeldier läbt aber wie s Alpemurmeldier ("M. marmota") in Kolonie, wo us eme dominante Bäärli und däm siine jüngere Verwandte bestöhn. Für zum sich z begrüesse, riibe Murmeldier d Nase anenander und stecke d Chöpf zämme. Noch öbbe zwei Johr verlöön die Junge, wo sidder ufgwachse si, d Kolonii; drnoch chönne si brobiere, d Füehrig von ere fremde Kolonii z gwünne, indäm si s dominante Männli dört verdriibe und däm si Nochwuchs döde. Murmeldier verständige sich underenander mit Pfifdön, wo liecht mit Vogelstimme verwächslet wärde. Die Pfiff wärden als Warnig vor Gfohre usgstosse, wobii je nach em soziale Rang vo däm wo rüeft Flucht bis Reaktionslosigkeit d Folg si.

Noch ere Dragziit vo drissig Däg bringe Murmeli zwei bis fümf Jungi uf d Wält, wobii die einzelgängerischen Arte grösseri Würf hai as die wo Kolonie bilde.

Im Winter halte d Murmeldier en usdehnte Winterschloof, wo zwüsche sächs und siibe, aber au bis zu nüün Möned cha duure. Dr Schloofkessel wird mit weichem Gras uspolsteret, wo sich d Dier drin zsämmerolle. Für die langi Ruheziit frässe si sech währed de churze Summermönet grossi Fettresärve aa. Währed dr saisonale Ruhephase chönne dr Darm und dr Mage vo Murmeldier uf d Helfti verchliineret wärde für zum Energii z spare. Währed em Winterschloof singgt s Schnuufe uf öbbe zwei Züg pro Minute und dr Härzschlag vo 200 auf 20 Schleg pro Minute. Dr Energiiverbruuch singgt uf weniger as zäh Prozänt. Öbbe 1200 Gramm Körperfett länge so für e Winter. Sobald d Nahrig im Herbst nüme gnueg Energii lieferet und d Fettspiicherzälle maximal gfüllt si, fönge d Murmeldier ihre Winterschloof aa. Dä Ziitpunggt lit hüfig e baar Wuche vor em eigentlige Winteriibruch. S Erwache wird vo dr Ussetämpratur usglöst.

D Bestandsentwicklig vo de Arte isch sehr underschiidlig. S Waldmurmeldier isch in Nordamerika in de letzte Johrzähnt immer hüfiger worde. D Abholzig vo de Wälder isch siine Beständ zguet cho. In Deil vo de Vereinigte Staate zelt s hützudags as Schädling, wil s Getreide frisst und siini Gäng so dicht under dr Oberflächi verlaufe, ass s Veh und landwirtschaftligi Maschine regelmässig ibräche.

Die anderen Arte si vil sältener. S Alpemurmeldier isch us zahlriiche Gebirg vo Europa im Lauf vo de letzte Johrhundert verschwunde. Wil Murmeldierfäll au zu Belz verarbeitet wärde, isch s Steppemurmeldier in de 1920er-Johr churz vor dr Usrottig gstande; siini Beständ hai sech aber wider chönne erhole.

Zwei Arte wärde vo dr IUCN as schutzwürdig gführt: s Menzbier-Murmeldier im Status „gfährdet“ ("vulnerable") und s Vancouver-Murmeldier im Status „vom Usstärbe bedroht“ ("critically endangered"). Vom letztere läbe nume no öbbe 130 Exemplar, drvo nume öbbe 35 in Freiheit.

Me underscheidet vierzäh Arte:


Vor allem die asiatische Arte si in ihrer Abgrenzig nit unumstritte. So wärde s Graue, s Himalaya- und s Sibirische Murmeldier gelägentlig as Underarte vom Steppemurmeldier aagluegt.

Murmeldier si fossil sit em Miozän (23,03 bis 5,33 Mio. Johr) us Nordamerika beleit. Erst währed em Pleistozän (1,8 Mio. bis 11.500 Johr) hai si dr Übergang noch Eurasie gschafft.

Dr Name „Murmeldier“ het etymologisch nüt mit „murmle“ z due. Er goht uf s althochdütsche „murmunto“ zrugg, wo siinersiits us em latiinische „mus montis“ („Bärgmuus“) entlehnt isch. Em wiiblige Murmeldier sait me mänggisch „Chatz“, em männlige „Bär“ und de Jungdier „Affe“ oder „Äffli“.




</doc>
<doc id="25472" url="https://als.wikipedia.org/wiki?curid=25472" title="Scheide">
Scheide

Scheide stoht für:



</doc>
<doc id="25474" url="https://als.wikipedia.org/wiki?curid=25474" title="Justinus Kerner">
Justinus Kerner

Dr Juschdinus Andreas Chrischdian Kerner, wia-nr mit seim ganza Nama hoißt (* 18. Septembr 1786 en Ludwigsburg, † 21. Februar 1862 en Weinsberg), isch a deitscher Dichtr ond Doktr gwäa, wo außer seine lidorarische Werk au noh medizinischa Fachlitradur gschriiba hot.

Dr Juschdinus Kerner isch am 18. Septembr 1786 en Ludwigsburg gebora. Sei Vaddr ischt a heherer Beamtr en dera Stadt. Dr Juschdinus ischt sei sechts Kend. Aufwachsa duet der Kerle zom Doil en Ludwigsburg ond zom Doil en Maulbronn. Wia-nr mit dr Schual fertig ischt, macht’r a zwoijähriga kaufmännischa Lehr. Dobei wuud’r abr et glicklich, sodass’r sich vornemmt, en-an andra Beruaf eizsteiget. Jetzt studiirt’r Medizin ond Naturwissaschafta en Diibenga. Deet lernt’r au sei schbätra Frau kenna, d Friederike Ehmann, sei „Rickele“. Dui isch a Dochdr vom a Pfarrer, wo au Professor am Diibenger Stift ischt. Abr mit em Heirada bressiirts em noh et. Oiner vo seine Kommilitona isch dr oi Johr jengere Ludwig Uhland. Zwischa deam ond em Kerner entstoht a herzlicha Freindschaft, wo a Leaba lang hebt. Selle zwoi send au d Iniziadora vo dr Schwäbischa Dichtrschual ond Mitgliider vom Seracher Dichterkreis gwäa.

Nochdem dr Kerner da Doktrtitl erworba hot, zuit’s an aus dr Hoimat naus. Sei erschda Stazioo ischt Hamburg, wo sei Bruadr Georg a Arztbraxis hot. Nôch a baar Wocha reist’r weitr nôch Berlin, Nirnberg, Mincha ond Wiin. A Johr ischt noh et ganz vorbei, dô hot’r vom Reisa gnuag. Jetzt will’r en dr Braxis zeiga, was’r en Diibenga glernet hot. Des duet’r en vorschiidene Gmoida, zom Beischbiil Dürrmenz, en Wildbad em Schwarzwald, en Welzheim ond en Gaildorf am Kochr. 

Em Johr 1813 heiradet dr Kerner sei Rickele, ond fenf Johr schbätr ziaget dia zwoi noch Weinsberg. Deet wuud dr Kerner a staatlicher Doktr ond därf sich jetzt „Oberamtsarzt“ hoißa. 1822 bauet dia Kerner a oiges Haus direkt onderhalb vo dr Ruine „Weibertreu“. Dass vo dera frihera Burg bloß noh a baar Maura romstandet ond emmr meh vorfallet, basst em Kerner ibrhaupt et. Drom klaubt’r aus deane Maura kloine Stoila raus, lôôt se mit a bissle Gold zo Reng ond Broscha macha ond vorkauft dia Schmuckstick fir viil Geld an d Leit. So kommet allmählich gnuag Middl zemma, wo langet, dass dui Ruine et vollends ruiniirt wuud. Zo seira Onderstitzong grindet’r da Weinsberger Frauvorei ond lôôt sich selbr zom Vorstand wähla.

1826 nemmt dr Kerner d Friederike Hauffe en sei Haus auf. Dui wuud oft vo saumäßige Nervaâfäll blôgt. Dr Kerner geit sich älle Miia, se z hoilet. Zerscht brobiirt’r s homeobadisch, ond wia des nix hilft, wendet’r da Mangnedismus â. Ond was kaum ebbr glaubt hot, bassiirt: Dia mangnedische Strich lendret deam Weib ihre Leida. Se vorsetzet se en-an schlofwandlerischa Zuaschdand, ond noh vorzählt se em Kerner ällas, was se droomt hot. Der schreibt dia ganze Sacha uf, dass andre Doktr ebbes vo seine Erfahronga lerna kennet. "Die Seherin von Prevorst" wuud sei berihmdeschts Buach. An Haufa Mediziiner ond au Filosoofa kommet uf Bsuech ens Kernerhaus, weil se neigiirich send, was so a Weib ibrs zwoide Leaba em Jenseits vorzähla kâ, zom Beischbiil dr David Friedrich Strauß, dr Gotthilf Heinrich Schubert, dr Joseph von Görres ond dr Friedrich Wilhelm Joseph Schelling.

Legendär wuud dui Gaschdfreindschaft em Kernerhaus. Oft kommt’s vor, dass des Haus dodaal ibrfillt ischt. S geit noh a Gäschdelischt, wo vo 1839 bis 1854 gfiirt worra ischt. Do standet meh wia 700 Nama druff. Weil em Kerner sei Eikomma als Oberamtsarzt et grad ibbich ischt, deffet dia Gäscht koin vorweenda Gschmack mitbrenga. S meischde, wo s Rickele deane vorsetza kâ, kommt aus em oigena Garda. S geit halt Hausmannskoscht. Et selda wuud au gheerich bechert. Dr Kerner ischt a graußer Freind vom Wei. Dô drvoo soll’r jeda Daag mendaschdens zwoi Litr drongga hau.

Allmählich wuud der grauße Haushalt firs Rickele a Lascht. En emmr kirzera Zeit griegt se Schwächeâfell. 1854 stirbt se. Jetzt isch’s aus mit dera guada Laune em Kernerhaus.

En seine letschde Lebensjohr wuud dr Kerner blend. Schau 1840 isch’s losganga, dass’r am graua Star glidda hot. Acht Johr noch em Daud vo seim Rickele haucht au dr Kerner sei Leaba aus. Sei letschda Ruah fendet’r uf em Friidhof vo Weinsberg. Deet kâ ma heit noh sei Grab âgugga. D Inschrift vom Grabstoi hot’r teschtamendarisch feschtglegt: "Friederike Kerner und ihr Justinus".

Durch em Kerner sei Poesii goht oft a melankolischr Zug:

<poem style="font-style:italic">
Poesie ist tiefes Schmerzen,
Und es kommt das echte Lied
Einzig aus dem Menschenherzen,
Das ein tiefes Leid durchglüht.
</poem>

Schmerz ond Trauer send seine Hauptmotiv. Des zeigt sich au en seim wohl bekanndeschda Gedicht, wo au heit noh als Liad gsonga wuud:

<poem style="font-style:italic">
Dort unten in der Mühle
Saß ich in stiller Ruh
Und sah dem Räderspiele
Und sah dem Wasser zu.
</poem>

Hin ond wiidr blitzt abr au Humor auf, wia mr bsondrs en seira Ballad „Der Geiger von Gmünd“ ond en seine Kendheitserennronga seha kâ. 

Dr Kerner ischt sichr koi so graußr Dichtr gwäa wia seine Zeitgenossa Helderlin ond Merike, dô drfiir hot’r bsonders gued da Too droffa, wia-n’r en de Volksliedr vorkommt. Wahrscheinlech wisset heit viile gar et, wer des Liad dichdet hot, wenn se an Vers vom Kerner senget.




Zom Âdengga a da Kerner geits – zomendescht em schwäbischa Room – en viile Gmoida Stroßa, Plätz ond Schuala, wo sein Nama traget. Au a weißa Reabsort hoißt so. (Liis do drzua da Artikl "Kerner"). Seit 1986 vorleiht d Stadt Weinsberg an Kerner-Preis. 




</doc>
<doc id="25475" url="https://als.wikipedia.org/wiki?curid=25475" title="Basel-Gotthelf">
Basel-Gotthelf

S Gotthälf isch e Stadtdeil vo dr Schwiizer Stadt Basel. Es lit am westlige Stadtrand und gränzt im Norde an s Iseli Quardier (Allschwilerstrooss, Ahornstrooss), im Weste an d Baselbieter Gmeind Allschwil (Im lange Loh) und im Süde an s Bachlette Quardier (Wanderstrooss, Weiherwäg); östlig lit s Am Ring Quardier (Spalering).

S Gotthälf-Quardier, s Gotthälfschuelhuus und d Gotthälfstrooss si noch em Jeremias Gotthelf benennt.

Deil vom Gotthälf und vom Bachlette Quardier möche dr inoffiziell Stadtdeil Neubad us.
D Bevölkerig im Quardier isch sit 1980 vo 7875 Iiwohner uf 6692 im Johr 2008 gfalle und isch stark überalteret. Ändi 2008 si 56% vo de Lüt wiiblig, 44% männlig gsi. Öbbe zwei Drittel vo de Iiwohner si erwachseni Schwiizer Bürger gsi, e Zähntel Chinder mit Schwiizerpass. Fast e Viertel vo der Bevölkerig si Usländer gsi, drunder het s nume sehr wenig Chinder und Jugendligi gha.
D Sekularisierig isch in de letzte Johrzähnt stark fortgschritte. Fast d Helfti vo dr Bevölkerig isch Ändi 2008 konfessionslos gsi, 45% im Vergliich zu 25% im Johr 1980. Dr Aadeil vo de Protestante isch in dere Ziit vo 39% uf 21% gfalle, vo de Katholike vo 29% uf 18%. Au die jüdisch Gmeind isch um e Drittel uf 2% gschmulze. Gwachse si die ost-christligi Bevölkerig (uf 1.5%) und die islamischi (uf 3.5%).



</doc>
<doc id="25476" url="https://als.wikipedia.org/wiki?curid=25476" title="Neubad (Basel)">
Neubad (Basel)

S Neubad isch e Stadtdeil vo dr Schwiizer Stadt Basel. Es handlet sech um en inoffizielli, aber allgemein bruchti Quardierbezeichnig und het keini offizielle Gränze. Deil drvo si im offizielle Bachlätte und dr Räscht im Gotthälf Quardier. Es lit um e Neuwiilerblatz zwüsche dr Französische Bahn, dr Wanderstrooss und de Gränze zu de Baselbieter Gmeinde Allschwil und Binnige. Dr Stadtdeil isch brägt vom ene hoche Adeil vo Eifamiliereijehüüser und het scho in de 1920er Johr e Näbezäntrumscharakter gha.
Dr Name stammt vom historische Hotel Neubad, wo eigetlig scho uf em Land z Binnige stoht. Scho im 17. Johrhundert het s e wichtigi lokali Bedütig as Bad und as stadtnoochs Usflugsziil gha, au wenn s Bad kei Heilwasser bote het.


</doc>
<doc id="25478" url="https://als.wikipedia.org/wiki?curid=25478" title="Computer">
Computer

E Computer, au Rächner, isch en Apparat, wo Date mithilf vo programmierbare Algorithme cha verarbeite.

Am Afang isch d Informationsverarbeitig mit Computer uf d Verarbeitg vo Zahle beschränggt gsi. Wie aber d Leistigsfähikeit zuegnoh het, hai sech neuji Iisatzberiich ufdo. Computer findet me hüte in allne Beriich vom däglige Läbe: Si diene zur Verarbeitig und Usgob vo Informatione in dr Wirtschaft und Verwaltig, zur Berächnig vo dr Statik vo Bauwärk bis zur Stüürig vo Wöschmaschine und Auti. Die leistigsfähigste Computer wärden iigsetzt, für zum komplexi Vorgäng z simuliere: Bispil si d Klimaforschig, thermodynamischi Froge, medizinischi Berächnige – bis ane zu militärische Ufgobe, bspw. dr Simulation vom ene Iisatz vo nukleare Waffe. Vili Alldagsgrät, vom Delifon über e Videorekorder bis zur Münzprüfig in Warenautomate, wärde hüt vo integrierte Chliinstcomputer gstüürt (iibetteti System).

Dr änglisch Begriff "computer", abgleitet vom Värb ("to") "compute" (uf Latiinisch: "computare", "com" + "putare" = „zsämmerächne“), het ursprünglig Lüt bezeichnet, wo Berächnige usgfüehrt hai wo hüfig langwiirig gsi si, zum Bispil Berächnige vo Blanetebahne für Astronome im Middelalter. 1938 het dr Konrad Zuse dr erst mechanisch "Rächner" baut, wo brogrammierbar gsi isch und im Begriff im hütige Sinn entsproche het. In dr Namensgäbig vom Electronic Numerical Integrator and Computer (churz ENIAC), wo 1946 dr Öffentlichkeit vorgstellt worden isch, daucht s Wort zum erste Mol as Namensbestandeil uf. Spöter het sech "Computer" as Gattigsbegriff für die neuartige Maschine etabliert.

Grundsätzlig unterscheide sich zwei Bauwiise: E Computer isch e Digitalcomputer, wenn er mit digitale Gräteiheite digitali Date verarbeitet; er isch e Analogcomputer, wenn er mit analoge Grätiheite analogi Date verarbeitet.

Hüte wärde fast usschliesslig Digitalcomputer iigsetzt. Die folge gmeinsame Grundprinzipie, wo ihri freiji Programmierig möglig mache. Bim ene Digitalcomputer wärde drbii zwei grundsetzligi Baustei underschiide: D Hardware, wo us de elektronische, physisch afassbare Deil vom Computer bildet wird, und d Software, wo d "Programmierig" vom Computer beschriibt.

E Digitalcomputer bestoht zerst emol nume us Hardware. Die Hardware het erstens e so genannte "Speicher", wo d Date drin wie in Schublade chönne gspeicheret und zu jeder Ziit zur Verarbeitig bzw. Usgobe chönne abgrüeft wärde. Zweitens verfüegt s Rächewärk vo dr Hardware über grundlegendi Baustei für e freiji Programmierig, wo jedi beliebigi Verarbeitigslogik für Date drmit cha dargstellt wärde: Die Baustei si im Prinzip d "Berächnig", dr "Vergliich" und dr "bedingt Sprung". E Digitalcomputer cha bispilswiis zwei Zahle addiere, s Ergäbnis mit ere dritte Zahl vergliiche und denn, abhängig vom Resultat, entwäder an dr einte oder ere andere Stell im Programm furtfahre. In dr Informatik wird das Modäll theoretisch dur d Turing-Maschine abbildet, wo die grundsetzlige Überlegige zur Berächebarkeit darstellt.

Erst dur e Software wird dr Digitalcomputer nützlig. Jedi Software isch im Prinzip e definierti, funktionali Aaornig vo de Baustei, wo obe beschriibe si: Berächnug, Vergliich und dr Bedingt Sprung, wobii d Baustei beliebig hüfig chönne bruucht wärde. Die Aaornig vo de Baustei, wo as "Programm" bezeichnet wird, wird in dr Form vo Date im Spiicher vom Computer abgleit. Vo dört cha si vo dr Hardware usgläse und abgarbeitet wärde. Das Funktionsprinzip vo dr Digitalcomputer het sech sit siine Ursprüng in dr Mitti vom 20. Johrhundert nit wäsentlig veränderet, wenn au d Details vo dr Technologii erheblig verbesseret worde si.
Analogcomputer funktioniere noch eme andere Brinzip. Bi ihne ersetze analogi Bauelemänt (Versterker, Kondensatore) d Logikprogrammierig. Analogrächner si früehner hüfiger zur Simulation vo Regelvorgäng iigsetzt worde (lueg: Regligstechnik), si si hüte aber fast vollständig vo Digitalcomputer verdrängt worde. In ere Übergangszuit het s au Hybridrächner ge, wo en analoge mit eme digitale Computer kombiniert hai.

S Prinzip, wo hüt allgemein aagwändet wird und wo noch siiner Beschriibig dur e John von Neumann vo 1946 as „Von-Neumann-Architektur“ bezeichnet wird, definiert für e Computer fümf Hauptkomponänte:


In de hütige Computer si d ALU und d Stüüreiheit meistens zu eim Baustei verschmulze, dr so genannte CPU (Central Processing Unit, zentrale Prozässor).

Dr Spiicher isch en Azahl vo durenummerierte „Zälle“; jedi von ene cha e chliins Stück Information ufneh. Die Information wird as Binärzahl, also ere Abfolg vo jo/nei-Informatione, in dr Spiicherzälle abgleit – me cha sich s besser vorstelle as e Folg vo Nulle und Einser. Ei Charakteristikum vo dr „Von Neumann-Architektur“ isch, ass die Binärzahl (bspw.: 01000001, was dr Dezimalzahl "65" entspricht) entwäder e Deil vo de Date (also z. B. dr Buechstabe „A“) oder e Befähl für d CPU („Gump zu …“) cha si.

Wäsentlig in dr Von-Neumann-Architektur isch, ass sich Programm und Date ei Spiicherbereich deile (drbii belege d Date im Allgemeine dr under und d Programme dr ober Spiicherberiich).

Däm gegenüber stöhn in dr sog. Harvard-Architektur Date und Programm eigeni (physikalisch drennti) Spiicherberiich zur Verfüegig, do drdur chönne Date-Schriiboperatione keini Programm überschriibe.

In dr Von-Neumann-Architektur isch d Stüüreiheit drfür zueständig, zu wüsse, was sich an weler Stell im Spiicher befindet. Me cha sich das so vorstelle, ass d Stüüreiheit e „Zeiger“ uf e bestimmti Spiicherzälle het, wo dr neggst Befähl drin stoht, wo si muess usfüehre. Si liist dä us em Spiicher us, erkennt zum Bispil „65“, interpretiert das as „Sprung“. Denn goht si zur neggste Spiicherzälle, wil si muess wüsse, wo ane si sött gumpe. Si liist au dä Wärt us und interpretiert d Zahl as Nummere (so genannti "Adrässe") von ere Spiicherzälle. Denn setzt si dr Zeiger uf ebe die Spiicherzälle, für zum dört wider ihre neggst Befähl uszläse; dr Sprung isch vollzoge. Wenn dr Befähl zum Bispil statt „Gump“ wurd „Liis Wärt“ heisse, denn wurd si nit dr Programmzeiger verändere, sondern us dr Adresse, wo in dr Folg agee isch, eifach dr Inhalt usläse, und en denn bispilswiis an d ALU wiiterleite.

D ALU het d Ufgob, Wärt us Spiicherzälle z kombiniere. Si bichunnt die Wärt vo dr Stüüreiheit gliiferet, verrechnet se (addiert bispilswiis zwei Zahle, wo d Stüüreiheit us zwei Spiicherzälle usgläse het) und git dr Wärt an d Stüüreiheit zrugg, won en denn für e Vergliich cha bruche oder wider in e dritti Spiicherzälle cha schriibe.

D Ii-/Usgobeiheite "(Input/Output)" schliesslig si drfür zueständig, die initiale Programm in d Spiicherzälle iizgee und em Benutzer d Ergäbniss vo dr Berächnig azzeige.

D Von-Neumann-Architektur isch gwüssermasse die understi Ebeni vom Funktionsprinzip vom ene Computer oberhalb vo de elektrophysikalische Vorgäng in de Leiterbahne. Die erste Computer si au tatsächlig so programmiert worde, ass me d Nummere vo Befähl und vo bestimmte Spiicherzälle so, wie s s Programm erforderet, nochenander in die einzelne Spiicherzälle gschriibe het. Für zum dä Ufwand zu reduziere, si Programmiersproche entwigglet worde. Die generiere d Zahle innerhalb vo de Spiicherzälle, wo dr Computer letztlig as Programm abarbeitet, automatisch us höchere Strukture use.

Spöter si bestimmti Prozedure, wo sech wieerhole, in so genannte Bibliotheke zsämmegfasst worde, für zum nit jedes Mol s Rad neu z erfinde, z. B.: s Interpretiere von ere druckte Tastaturtaste as Buechstabe „A“ und drmit as Zahl „65“ (im ASCII-Code). Die Bibliotheke si in übergordneti Bibliotheke bündlet worde, wo Underfunktione zu komplexe Operatione verchnüpfe (Bispil: d Azeig uf em Bildschirm vom ene Buechstabe „A“, wo us 20 einzelne schwarze und 50 einzelne wiisse Pünggt bestoht, nochdäm dr Benutzer d Taste „A“ druggt het).

In eme modärne Computer schaffe sehr vil vo dene Programmebene über- bzw. underenander. Komplexeri Ufgobe wärde in Underufgobe zerleit, wo vo andere Programmierer scho bearbeitet worde si, und die baue ihrersiits uf d Vorarbeit vo wiitere Programmierer, wo si d Bibliotheke von ene bruuche. Uf dr underste Ebeni findet sich aber immer dr so genannti Maschinecode – sälli Folg vo Zahle, wo dr Computer au tatsächlig drmit gstüürt wird.

Währed früehner e CPU nume mit däm Maschinecode het chönne gstüürt wärde, si jetzt au d CPUs programmierbar und drmit sälber chliini eigeständigi Computer.

D Computer hai sich im Vergliich zu andere Elektrogrät sehr schnäll entwickelet. D Gschicht vo dr Entwicklig vom Computer goht zrugg bis in d Antike und isch wäsentlig lenger as d Gschicht vo de modärne Computertechnologie und mechanische rsp. elektrische Hilfsmittel (Rächemaschine oder Hardware). Si umfasst au d Entwicklig vo Rächemethode, wo für eifachi Schriibgrät uf Papier und Dafele entwigglet worde si. Im Folgende wird brobiert, e Überblick über die Entwigglige z ge.

S Konzept vo de Zahle loot sech uf keini konkrete Wurzle zruggfüehre und het sech wohrschiinlig mit de erste Notwändigkeite vo dr Kommunikation zwüsche Individue entwigglet. Me findet in alle bekannte Sprache mindestens für d Zahle eins und zwei entsprächendi Begriff. Au in dr Kommunikation vo vile Dierarte (verschiideni Primate, Vögel wie d Amsle usw.) loot sech d Möglikeit vo dr Underscheidig vo underschiidlige Mänge vo Gegeständ feststelle.

D Wiiterentwicklig vo dene eifache numerische System het wohrschiinlig zur Entdeckig vo de erste mathematische Rächenoperatione wie dr Addition, dr Subtraktion, dr Multiplikation und dr Division bzw. au de Quadratzahle und dr Quadratwurzel gfüehrt. Die Operatione si formalisiert worde, d. h. in Formle dargestellt worde, und eso überprüefbar worde. Dodrus hai sich denn wiiterfüehrendi Betrachtige die von Euklid entwigglet, öbbe d Darstellig vom grösste gmeinsame Deiler vom Euklid.

Im Middelalter isch s Arabische Zahlesystem noch Europa cho und het e grösseri Systematisierig bi dr Arbet mit Zahle möglig gmacht. D Darstellig vo Zahle isch eifacher und übersichtliger worde, Usdrück und Formle si uf Papier ufgschriibe worde und d Tabellierig vo mathematische Funktione wie öbbe vo de Quadratwurzle rsp. vom einfache Logarithmus und vo dr Trigonometrii het sich afo verbreite. Zur Ziit vom Isaac Newton isch Papier e bedeutends Hilfsmiddel für Rächenufgobe gsi und isch s bis in die hütig Ziit bliibe, wo Forscher wie dr Enrico Fermi siitewiis Papier mit mathematische Berächnige gfüllt hai und dr Richard Feynman jede mathematische Schritt vo Hand bis zur Lösig usgrechnet het, au wenn s zu siiner Ziit scho programmierbari Rächner ge het.

S früehste Gerät, wo in rudimentäre Asätz mit eme hütige Computer cha vergliche wärde, isch dr Abakus, e mechanischi Rächehilf, wo vermuetlig um 1100 vor dr Ziitwändi im indochinesische Kulturruum erfunde worden isch. Dr Abakus isch bis ins 17. Johrhundert bruucht und denn vo de erste Rächemaschine ersetzt worde. In ermere Regione vo dr Wält wird dr Abakus immer no as Rächehilf verwändet. Eme ähnlige Zwäck het au s Rächebrätt vom Pythagoras dient. Ebefalls zu de früehje Rächemaschine ghört d Balkewoog, wo allerdings kei numerischen Asatz bietet, sondern d Möglichkeit git zwei Gwicht z vergliiche.
Scho im 1. Johrhundert vor dr Ziitwändi isch mit em Computer vo Antikythera die erst Rächemaschine erfunde worde. S Grät het vermuetlig für astronomischi Berächnige dient und het mit eme Differentialgetriib funktioniert, ere Technik, wo erst im 13. Johrhundert wiiderentdeckt worden isch.

Mit em Undergang vo dr Antike isch dr technisch Fortschritt zum ene Stillstand cho und in de Ziite vo dr Völkerwanderig isch vil Wüsse verlore gange (so bispilswiis au dr Computer vo Antikythera, wo erst 1902 wiiderentdeckt worden isch). S Middelalter het dr technisch Fortschritt ufghalte. Doch sit dr Neuziit het dr Motor vom technische Fortschritt wider agfange sich langsam z dreie mit immer grösserer Beschleunigung.

1614 het dr John Napier siini Logarithmedafele veröffentligt und 1623 het dr Wilhelm Schickard die ersti Vier-Spezies-Maschine baut, dr erst mechanisch Rächner vo dr Neuziit, und isch so zum „Vater vo dr Computerära“ worde. Si Konstruktion het uf em Zsämmespiil vo Zahnreder basiert, wo im Wäsentlige us em Beriich vo dr Uhrmacherkunst cho si, so dass si Maschine dr Name „rächnendi Uhr“ übercho het. Praktisch agwändet het dr Johannes Kepler dä Apparat bi siine astronomische Berächnige.

1642 het dr Blaise Pascal si Rächemaschine entwigglet, d Pascaline. 1668 het dr Samuel Morland e Rächner baut, wo as erste nit dezimal addiert het, sondern uf s änglische Gäldsystem abgstimmt gsi isch. 1673 het dr Gottfried Wilhelm Leibniz si ersti Vier-Spezies-Maschine erfunde und 1703 s binäre Zahlesystem (Dualsystem), wo spöter d Grundlag für d Digitalcomputer worden isch und vo dr digitale Revolution wo dä usglöst het.

1805 het dr Joseph-Marie Jacquard Lochcharte entwicklet, für zum Webstüehl z stüüre. 1820 het dr Charles Xavier Thomas de Colmar s „Arithmometer“ baut, dr erst Rächner, wo in Massebroduktion härgstellt worden isch und so dr Computer für Grossundernähme erschwinglig gmacht het. Dr Charles Babbage het vo 1820 bis 1822 d Differenzmaschine (engl. Difference Engine) entwicklet und 1833 die Analytical Engine, het se aber us Geldmangel nit chönne baue. 1843 hai dr Edvard und dr George Scheutz z Stockholm dr erst mechanisch Computer noch de Ideä vom Babbage zsämmegstellt. Im gliiche Johr het d Ada Lovelace e Methode zur Programmierig vo Computer noch em Babbage-System entwicklet und het s erste Computerprogramm gschriibe. 1890 isch d US-Volkszelig mit Hilf vom Lochchartesystem vom Herman Hollerith duregefüehrt worde. Im gliiche Johr het dr Torres y Quevedo e Schachmaschine baut, wo mit König und Durm e König het chönne matt setze, dr erst Spiilcomputer.
Mechanischi Rächner wie d Addierer, wo denn cho si, dr Comptometer, dr Monroe-Kalkulator, d Curta und dr Addo-X si bis in d 1970er Johr bruucht worde. Anders as dr Leibniz hai die meiste Rächner s Dezimalsystem bruucht, wo technisch schwiiriger umzsetzen isch. Das het für d Rächner vom Charles Babbage um 1800 gültet wie au für en ENIAC vo 1945, em erste elektronische Universalrächner überhaupt.

Die meiste nit elektronische Computer si mechanisch gsi. Me het aber au nitmechanischi Rächner baut, wie dr Wasserintegrator.

1935 het IBM d "IBM 601" vorgstellt, e Lochchartemaschine, wo ei Multiplikation pro Sekunde het chönne durefüehre. Öbbe 1500 Exemplar si drvo verchauft worde. 1937 het dr Konrad Zuse zwei Patänt agmäldet, wo scho alli Elemänt vo dr so genannte Von-Neumann-Architektur beschriibe hai. Im gliiche Johr het dr John Atanasoff zsämme mit em Doktorand Clifford Berry eine vo de erste Digitalrächner baut, dr Atanasoff-Berry-Computer und dr Alan Turing het en Artikel veröffentligt, wo d Turing-Maschine, en abstrakts Modäll zur Definition vom Algorithmusbegriff, beschriibt.

1938 het dr Konrad Zuse d Zuse Z1 fertig gmacht, e frei programmierbare mechanische Rächner, wo allerdings wäge Broblem mit dr Fertigungspräzision nie voll funktionsdüchtig gsi isch. D Z1 het scho über d Gleitkommarechnig verfüegt. Si isch im Chrieg zerstört und spöter noch Originalplän neu baut worde, d Deil si uf modärne Fräs- und Dreihbänk gmacht worde. Dä Nochbau vo dr Z1, wo im Dütsche Technikmuseum z Berlin stoht, isch mechanisch voll funktionsfähig und het e Rächegschwindigkeit vo 1 Hz, das heist ei Rächenoperation pro Sekunde. Ebefalls 1938 het dr Claude Shannon en Artikel veröffentligt, wie me symbolischi Logik mit Relais cha implementiere. (Lit.: Shannon 1938)

Währed em Zweite Wältchrieg het dr Alan Turing die entscheidende Hiiwiis zur Entschlüsslig vom ENIGMA-Code ge und het drfür e spezielle mechanische Rächner, d Turing-Bombe, konstruiert. 1941 het dr Konrad Zuse die ersti funktionsdüchtigi programmgstüürti, binäre Rächemaschine baut, wo us ere grosse Zahl vo elektro-mechanische Relais bestande het, d Zuse Z3. Die isch turingmächtig gsi und die ersti Maschine, wo – im Rahme vom verfüegbare Spiicherplatz – beliebigi Algorithme automatisch het chönne usfüehre. Ufgrund vo dene Eigeschafte wird si hüfig as dr erst funktionsfähig Computer vo dr Gschicht aagluegt. Die neggste Digitalrächner si dr amerikanisch Atanasoff-Berry-Computer (Inbetriibnahm 1941) und dr britisch Colossus (1941) gsi. Si hai spezielle Ufgobe dient und si nit turingmächtig gsi. Au Maschine uf ere analoge Basis si zu dere Ziit entwigglet worde.
Vom Johr 1943 stammt au die apokryphisch Ussag „I glaub, es git e wältwiite Bedarf vo villicht fümf Computer“, wo men em IBM-Chef Thomas J. Watson nooch sait. Im gliiche Johr het dr Tommy Flowers mit siim Team in Bletchley Park dr erst „Colossus“ fertig baut. 1944 dr ASCC (Automatic Sequence Controlled Computer, „Mark I“ vom Howard H. Aiken) barat gsi und s Team um e Reinold Weber het en Entschlüssligsmaschine für s Verschlüssligsgrät M-209 vo dr US Armee fertiggmacht.

S Ändi vom Zweite Wältchrieg het s möglig gmacht, ass d Europäer und d Amerikaner sich gegesiitig über ihri Fortschritt hai chönne informiere. 1946 isch dr Electronic Numerical Integrator and Computer (ENIAC) under dr Leitig vom John Eckert und vom John Mauchly entwicklet worde. Dr ENIAC isch dr erst elektronischi digitali Universalrechner}Universalcomputer. 1947 het IBM dr Selective Sequence Electronic Calculator (SSEC), e Hybridcomputer mit Röhre und mechanische Relais baut und d Association for Computing Machinery (ACM) isch as ersti wüsseschaftligi Gsellschaft für Informatik gründet worde. Im gliiche Johr isch au dr Transistor erfunde worde, wo die modärni Technik ohni nüm cha uscho. Dr William B. Shockley, dr John Bardeen und dr Walter Brattain, wo massgäblig an dr Erfindig bedeiligt gsi si, hai 1956 dr Nobelbriis für Physik übercho. In die spoote 1940er Johr fallt au dr Bau vom Electronic Discrete Variable Automatic Computer (EDVAC), wo as erste d Von-Neumann-Architektur implementiert het.

1949 het dr Edmund C. Berkeley, dr Gründer vo dr ACM, mit em „Simon“ dr erst digital, programmierbar Computer für e Heimgebruuch vorgstellt. Er het us 50 Relais bestande und isch as Bauplän verchauft worde, in den erste zäh Johr über 400 Exemplar. Im gliiche Johr het dr Maurice Wilkes mit siim Team z Cambridge dr Electronic Delay Storage Automatic Calculator (EDSAC) vorgstellt; er het uf em John von Neumann siim EDVAC basiert und isch dr erst Rächner gsi, wo vollständig über e Spiicher het chönne programmiert wärde. Ebefalls 1949 het dr Steve Kolberg d Zuse Z4 fertig baut, wo drmit scho 1942 agfange worde isch und wo 1944 im Wäsentlige scho existiert het, aber wägem Chrieg nit het chönne fertiggstellt wärde. 1950 isch d "Z4" vo dr Firma Zuse KG an d ETH Zürich gliiferet und dört in Bedriib gnoh worde.

In de 1950er Johr het d Produktion vo kommerzielle (Serie-)Computer agfange. Under dr Leitig vom Prof. Alwin Walther isch am Institut für Praktischi Mathematik (IPM) vo dr TH Darmstadt ab 1951 der DERA (Darmstädter Elektronischer Rechenautomat) baut worde. Remington Rand het 1951 ihren erste kommerzielle Röhrerächner, dr UNIVersal Automatic Computer I (UNIVAC I) konstruiert, und 1955 het Bell Labs für d US Air Force mit em TRansistorized Airborne DIgital Computer (TRADIC) dr erst Computer baut, wo komplett mit Transistore statt mit Röhre usgrüstet gsi isch; im gliiche Johr het dr Heinz Zemanek mit dr Konstruktion vom erste Transistorrächner, wo uf em europäischem Festland baut worden isch, em Mailüfterl, agfange, und d DDR het mit dr „OPtik-REchen-MAschine“ (OPREMA) ihre erste Computer baut. 1956 het IBM s erste Magnetblattesystem (Random Access Method of Accounting and Control (RAMAC)) konstruiert. Ab 1958 isch dr Electrologica X1 as volltransistorisierte Serierächner verchauft worde. No im gliiche Johr het die Polnischi Akademii vo de Wüsseschafte in Zsämmenarbet mit em Laboratorium für mathematischi Apparät under dr Leitig vom Romuald Marczynski dr erst polnisch Digital Computer „XYZ“ vorgstellt. As siis Iisatzgebiet isch d Nuklearforschig vorgseh gsi. 1959 het Siemens mit dr Liiferig vom Siemens 2002 agfange, em erste Seriecomputer, wo vollständig uf dr Basis vo Transistore basiert isch.

1960 het IBM dr IBM 1401 baut, e transistorisierte Computer mit eme Magnetbandsystem, und DECs (Digital Equipment Corporation) ihri erst Minicomputer, d PDP-1 (Programmierbarer Datenprozessor). 1962 het d Telefunken AG die erste TR 4 usgliiferet. 1964 het DEC dr Minicomputer PDP-8 für under 20.000 Dollar afo verchaufe.

1964 het IBM die ersti Computerarchitektur S/360 definiert, so dass Computer us verschiidene Leistigsklasse dr gliich Code hai chönne usfüehre, und bi Texas Instruments isch dr erst „integrierti Schaltkreis“ (IC) entwicklet worde. 1965 het s Moskauer Institut für Präzisionsmechanik und Computertechnologii under dr Leitig vo siim Chefentwickler Sergej Lebedjew mit em BESM-6 dr erst exportfähig Grosscomputer vo dr UdSSR vorgstellt. Dr BESM-6 isch vo 1967 aa mit eme Bedriibssystem und eme Compiler usgeliiferet und bis 1987 baut worde. 1966 isch denn au no mit em D4a e 33bit Dischcomputer vo dr TU Dresde erschiine.
1968 het Hewlett-Packard (HP) em HP-9100A in dr Science-Usgob vom 4. Oktober 1968 in ere Wärbig „personal computer“ gsait. 1968 isch d Nixdorf Computer AG entstande und het zerst z Dütschland und in Europa, spöter au in Nordamerika, e neue Computermärt erschlosse: die Mittleri Datetechnik bzw. die dezentrali elektronischi Dateverarbeitig. Massehersteller wie IBM hai wiiterhi uf Grosscomputer und zentralisierti Dateverarbeitig gsetzt. Für chliini und mittleri Undernähme si die aber z düür gsi, und d Grosshersteller hai dr Märt vo dr Mittlere Datetechnik nit chönne bediene. Nixdorf het sich in dere Märtnische mit em Nixdorf 820, wo modular baut gsi isch, niiderglo und het Computer diräkt zum Arbetsblatz brocht und es chliine und mittlere Bedriib möglig gmacht, sich dr elektronische Dateverarbeitig z bediene zum ene Briis, wo si hai chönne zahle. Im Dezämber 1968 hai dr Douglas C. Engelbart und dr William English vom Stanford Research Institute (SRI) die ersti Computermuus vorgstellt. Wil s aber no keini sinnvolle Iisatzmöglichkeite ge het (die grafisch Benutzeroberflächi isch no nig erfinde gsi), het das kuum öbber intressiert.

Mit dr Erfindig vom Mikroprozässer, wo in Serie produziert worden isch, si d Computer immer chliiner und leistigsfähiger. Aber s Potential vom Computer isch de Lüt nonig klar gsi. So het no 1977 dr Ken Olson, dr Presidänt und Gründer vo DEC gsait: „Es git kei Grund, für was öbber deheim wett e Computer ha.“
1971 het Intel dr erst Mikroprozässer, dr 4004, baut, wo seriemässig broduziert worden isch. Er het us 2250 Transistore bestande. 1971 het Telefunken dr TR 440 an s Dütsche Rächezentrum z Darmstadt und an d Universitäte Bochum und Münche usgliiferet. 1972 isch dr Illiac IV, e Supercomputer mit Array-Prozessore, in Bedriib gnoh worde. 1973 isch mit em Xerox Alto dr erst Computer mit ere Muus, ere graphische Benützeroberflächi (GUI) und ere iibaute Ethernet-Charte erschiine; und die französischi Firma R2E het agfange mit dr Liiferig vom Micral. 1974 het HP mit em HP-65 dr erst programmierbari Kalkulator vorgstellt und Motorola het dr 6800-Prozässer und Intel dr 8080 Prozässer baut. 1975 het MITS mit dr Liiferig vom Altair 8800 agfange.

1975 isch dr Maestro I (ursprünglig s Programm-Entwickligs-Terminal-System PET) vo Softlab wältwiit die ersti Integrierti Entwiggligsumgäbig für Software worde. Dr Maestro I isch 22.000-mol installiert worde uf dr ganze Wält, 6.000-mol in dr Bundesrepublik Dütschland. Maestro I isch in de 70er und 80er Johren uf däm Gebiet füehrend gsi.

1976 het Apple Computer dr Apple I vorgstellt und Zilog het dr Z80-Prozässer entwigglet. Vo 1977 aa si dr Apple II, dr Commodore PET und dr Tandy TRS 80 verchauft worde, 1978 d VAX-11/780 vo DEC, e Maschine speziell für virtuelli Spiicheradressierig. 1979 het Atari siinu Computermodäll 400 und 800 usebrocht. S Revolutionäre bi dene isch gsi, ass mehreri Custom-Chips dr Hauptprozässer entlastet hai.

D 1980er si d Blüeteziit vo de Heimcomputer gsi, zerscht mit 8-Bit-Mikroprozässer und eme Arbetsspiicher bis 64 kB (Commodore VC20, C64, Sinclair ZX80/81, Sinclair ZX Spectrum, Schneider/Amstrad CPC 464/664, Atari XL/XE-Reihe), spöter au leistigsfähigeri Modäll mit 16-Bit- oder 16/32-Bit-Mikroprozässer (z. B. Amiga 1000, Atari ST). Die Entwigglig isch vo IBM in Gang gsetzt worde, wo 1981 dr IBM-PC (Personal Computer) vorgstellt het und eso entscheidend die wiiteri Entwigglig bestimmthet.

1982 het Intel dr 80286-Prozässer und Sun Microsystems d Sun-1 Workstation entwigglet. Noch em erste Büro-Computer mit Muus, dr Lisa, wo 1983 uf e Märt cho isch, isch 1984 dr Apple Macintosh baut worde und het neuji Massstäb für Benützerfründlichkeit gsetzt. D Sowjetunion het mit ihrem „Kronos 1“ konteret, ere Bastelarbet vom Rächezentrum z Akademgorodok. Im Januar 1985 het Atari dr ST-Computer uf dr Consumer Electronics Show (CES) z Las Vegas vorgstellt. Im Juli het Commodore dr erst Amiga-Heimcomputer produziert. In Sibirie isch dr „Kronos 2“ vorgstellt worde, wo as „Kronos 2.6“ währed vier Johr in Serii produziert worden isch. 1986 het Intel dr 80386-Prozässer uf e Märt brocht, 1989 dr 80486. Au 1986 het Motorola dr 68030-Prozässer präsentiert. 1988 het NeXT mit em Steve Jobs, em Mitgründer vo Apple, e Computer mit em gliiche Name vorgstellt.
D 1990er si s Johrzähnt vom Internet und vom World Wide Web. 

1991 het s AIM-Konsortium (Apple, IBM, Motorola) d PowerPC-Plattform spezifiziert. 1992 het DEC die erste System mit em 64-Bit-Alpha-Prozässer vorgstellt. 1993 het Intel dr Pentium-Prozässer fertig entwigglet, 1995 dr Pentium Pro. 1994 het dr Leonard Adleman mit em TT-100 dr erst Prototyp für e DNA-Computer vorgstellt, im Johr druf Be Incorporated d BeBox. 1999 het Intel dr Supercomputer ASCI Red mit 9.472 Prozässer baut und AMD het mit em Athlon dr Nochfolger vo dr K6-Prozässerfamilie vorgstellt.

Am Afang vom 21. Johrhundert bruucht me d Computer überall in brueflige wie in private Beriich und si wärde allgemein akzeptiert. Währed d Leistigsfähigkeit in klassische Aawändigsberiich wiiter gsteigeret wird, wärde digitali Computer under anderem in d Telekommunikation und Bildbearbeitig integriert. 

2001 het IBM dr Supercomputer ASCI White baut und 2002 isch dr NEC Earth Simulator in Bedriib gnoh worde. 2003 het Apple dr PowerMac G5 afo liifere, dr erst Computer mit 64-Bit-Prozässer für dr Massemärt. AMD het mit de Opteron und em Athlon 64 nochzooge. 2005 hai AMD und Intel die erste Dual-Core-Prozässer produziert, 2006 het Intel die erste Core 2 Quad-Prozässer uusebrocht. Sit em Ändi vo 2008 git s vo Intel au d "Intel Core i7"-Reihje, wo aber leistigsmässig kuum e Verbesserig gsi isch drotz dr düürere Plattform (Mainboard, DDR3-RAM, CPU) im Vergliich mit dr "Core 2 Quad"-Reihje. Was d Multimedia (Enkodierung &c.) aagoht, isch d Hyperthreading-Technologii, wo die gliichziitig Usfüehrig vo bis zu 8 Threads möglig macht.

Im Bereich vo de Masseanwendige het sich en schtetige Miniaturisierigs-Trend fortgsetzt. PC's und Notebooks sind ab ca. 2007 sukzessive durch Smartphones und Tablets ersetzt resp. ergänzt worde.

Zuekümftigi Entwigglige bestöhn us dr möglige Nutzig vo biologische System (Biocomputer), dr optische Signalverarbeitig und neue physikalische Modäll (Quantecomputer). D Aasätz zur Entwigglig vo Expärtsystem und die Künstlig Intelligänz sind in voller Entwicklig: Smart Home, computergschtüüreti selbschtfahrendi Autos, 3D-Drucker zur Produktion vo dingliche Gegeschtänd, usw. sölle üüsi Zuekunft beschtimme.



</doc>
<doc id="25479" url="https://als.wikipedia.org/wiki?curid=25479" title="Lothringen">
Lothringen

Lothringe (lothringisch: "Louréne," französisch: "Lorraine," hoochdüttsch "Lothringen") isch e Landschaft un e frienerigi Region ìm Oschte (un Nordoschte) vun Frànkrich, de Region uff de Weschtsite vun de Vogese – de weschtlich Noochber vum Elsass. ’S b’steht üss véer Départements, ’m Moseldepartement (frz. Moselle – ém Ditschlànd oft àls „Lothringen“ vrstànde), de Meurte-et-Moselle, de Meuse (Maas), un ’m Vogesedepartement (Vosges), wù insgsamt 2.337 Gmeinde ùmfasse. De Regionsprefektür bis 2015 war Metz. Üss’r ’m Elsass hot's de aldi Regione Champagne-Ardenne un Freigrafschaft (Franche-Comté) beriehrt (– zsàmme 3). ’S war de einzigi frànzeesch Adminischtrativregion, wu met drei europäisch Noochberlend’r Grenze g'het het: Ditschlànd (Bundesländer Saarland ùn Rhiiland-Pfalz), Luxeburi un Belgie. ’S war newwe’m Elsass de zweit ditschsproochigi Region (Saar-Rhinfränkisch un Moselfränkisch) vun Frànkrich, àww’r numme ém eschtlich un ém nördlich Drittel vun de Moselle (àn de Grenz zue Ditschlànd un Luxeburi). 

Üss denne Grend het de Region öi e stàrks europäisch Image un e wichtigi Rolle f’r Frànkrich én de Domäne.
Lothringe lìt au mìtte ìn de "Blaue Banane" (ere Konurbation, wùù Europa vù Lancashire z Ängland bìs ìn di idaliänischi Toscana durchzieht). Sinni günschtigi Laag isch nìt ìmmer ussgnùtzt worre, wie de François Reitel feststellt: „Es schiint, wie wenn Frankriich nùmme ei ùffigs Fänschter zù de düttschsproochige Länder hät: s Elsass.“

D’Region isch under anderem ùs de alte Hèrzoogdǜmer Lothringe ùn Bar, em Dräibisdùùm Metz, Toul ùn Verdun, de Grafschafte Vaudément ùn Créhange, de Fürschtedǜmer Salm ùn Commercy ùm em sǜǜdlige Deil vùm Hèrzoogdùùm Lùxeburg (Region Thionville) entstande. D'Graafschaft Sarrewerden isch 1790 zùm Département Bas-Rhin chùù, wiil sinni Bevölcherig hauptsächlig ùs Brotestante bstande isch "(Alsace Bossue)". Lothringe hät sii Name vùm gliichnamige Hèrzoogdùùm. Urspringli kummt’r vum historisch Lotharinge od’r Lotharingie (dt. "Lotharingen," frz. "Lotharingie"), nooch’m Enkel vum Kàrl ’m Grosse "(Charlemagne)," Lothar (frz. "Lothaire"), wu met sini Briad’r ’s Rich dreigeteilt het.

Lothringe hät e Flächi vù 23.547 Quadratkilometer. D’Départements hän alli e Flächi ùm 6.000 Quadratkilometer. 
Lothringe b’steht greeschteteils üss e (buckligi) Hochebeni, ’m Plateau lorrain, wu vun v’rschideni Fless zrschnitte wurd: de Meuse/Maas, de Mosel

De höchst Punkt vù de Region isch de Bärg Hohneck (1.356 m) én de Vogese, de diefst lìt am Flùss Saulx (115 m).

Lothringe bstoht ùs mehrere geologische Gebilde:

Ìm Norde vù Lothringe findet mer Ise- ùn Chohlemìne. Vù Sarralbe bìs ùf Lunéville chùnnt zùdèm Salz voor.

Lothringe wiist e ozeanischs Chlima mìt kontinentalem Iiflùss ùf. D’Johreszitte sìn chlaar z underscheide, under em Iiflùss vù de Wind cha’s abber voorchùù, dass vù einem Daag ùf de ander e nìderschlaagsriichi Zitt (ozeanischi Brägig) odder e starche Temperaturunderschìd (kontinentali Brägig) ùfdrättet.

Doo e Vergliich vùm Chlima z Nancy mìt sällem z Brest (Bretagne) ùn Nizza (Alpes-Maritimes):

D’Vogese sìn füüchter wie di rästligi Region ùn wise e Nìderschlaagsmängi vù 1.780 mm broo Johr (Gérardmer) ùf. Wäge dèm lìt doo ìm Winder viilmool hooche Schnee; allerdings chùnnt's regelmäßig voor, dass au de Räst vù de Region vù-n-ere dìcke Schneedecki züedeckt isch.

Di èrschte Sììdligsspùre chömme ùs em 5. Johrhundert v. e. Chr. S Gebiet vùm hǜttige Lothringe isch sällemools nò nìt dicht bsìdelt gsìì, vier gallischi Stämm hän d'Bevölcherig daargstellt. Wùù d’Römer Gallie iignùù ghaa hän, isch Lothringe an d'Brovinz Gallia Belgica aagschlosse. Zù de Zitt vùm Frìde zwüsche Gallier ùn Römer sìn di wichtigste Städt Metz (Divodurum Mediomatricum), Verdun (Verodunum) ùn Toul (Tullum) gsìì. Nooch em Iifall vù de Hùnne hän d’Franke d’Region ìn Bsìtz gnùù ùn e Chönigriich mìt de Hauptstadt Metz gründet. Säll Chönigriich isch churz spöter Austrasie worre.

Lothringe ìn sinne hǜttige Gränze isch ùs em Chönigriich Lotharine bildet worre. Säll hät ab 855 ìm Lothar II. ghöört, sinni beide Brieder hän d’Chönigriich Idalie ùn Provence griegt hän. 880 isch Lothringe ans Ostfränkisch Riich aagschlosse worre, wùù spöter s Heilig Römisch Riich vù düttscher Nation worre-n-isch.

Ìm Mìttelalter hän di lothringische Hèrzög Nancy zùr bolitische Hauptstadt vù Lothringe gmacht.

Ìm 15. Johrhundert hän sowohl Frankriich wie au vù de Burgunder Aaspruch ùf s Hèrzoogdùm Lothringe erhobe. De Karl de Kühn isch 1477 bi de Schlacht vù Nancy gege d'Lothringer ùmchùù.

Au Frankriich hät e Iiflùss ùf Lothringe ghaa. Wiil di linguisdischi Gränze zwüsche Düttsch ùn Französisch durchs Hèrzoogdùùm verloffe isch, isch de westlig Deil französischsproochig gsìì. Ìn de nöchste Johrhundert hät Frankriich ununderbroche versüecht, vù Lothringe Bsìtz z ergriffe, aagfange bim Dräibisdùùm, wùù de Henri II. 1552 iignùù hät. Offiziäll isch Frankriich s Dräibisdùùm bim Westfälische Frìde (1648) züegsproche worre, wùù de Drissigjöhrig Chrieg beändet hät. De Ludwig XIV. hät Lothringe vù nöiem bsetzt, es isch abber under em Hèrzog Leopold wìdder unabhängig worre. Èr hät zùr Demonstration vù sinnem Sììg z Lunéville s Château-résistence baut.
1738 hät de abgsetzt polnisch Chönig Stanislas Leszczyński Lothringe züegsproche griegt, wiil er d'Dochter vùm Ludwig XV. ghürote ghaa hät. Nooch sinnem Dood ìm Johr 1766 isch Lothringe an Frankriich gfalle.

De Leszczyński hät sich au ìn de Ùfchlärig e Namme gmacht. Nooch de Zerstörige vù de Chrieg vùm Ludwig XIII. ùn em Ludwig XIV. hät er em Ludwig XV. zù Ehre e Reihe vù Geböide baue loo, wùù sich durch Iirichtige wie-n-e Schüel, e Chrankehuus ùn e öffentligi Bibliothek vù de rästlige Zivilisation abghobe hän ùn hǜtt zùm UNESCO-Wältèrbe ghöre. Sii Intendant Chaumont de La Galaizière hät di lothringische Verwalter durch französischi ersetze loo ùn Französisch zùr Amtssprooch ìn jurisdische Aaglägeheite gmacht, obwohl e Deil vù Lothringe düttschsproochig gsìì isch.

1790, während de Französische Revolution, sìn vier Départements entstande (Meuse, Meurthe, Moselle, Vosges). 1793 sìn no Salm ùn Créhange dezüechùù, 1795 Lixing.

Ùf de Verdraag vù Frankfurt hìì sìn di lothringische Gebiet ans Düttsch Riich ǜbbergange, si hän zù derre Zitt uss em hǜttige Département Moselle bstande, wùù deno bìs 1918 mìt em Elsass zämme s Riichsland Elsass-Lothringe bildet hät. Au s Arrondissement Saint-Dié isch vù de düttschsproochige Deil vù de Kantön Saales ùn Schirmeck abdrännt worre, wùù zù Bas-Rhin chùù sìn. D’Iiwohner sìn zwunge gsìì, ìn eins vù de beide Länder usszwandere; doodurch hät d’Iiwohnerzahl vù Nancy s Doppelt vù derre vù Metz erreicht.

De Èrscht Wältchrieg hät Lothringe schwäär droffe. Eini vù de längste ùn verlustriichste Schlachte hät 1916 z Verdun stattgfunde. Vili Dörfer sìn komblätt zerstöört ùn deno nie meh wìdder ùfbaut worre; di zerstöörte Regione wèrre "zone rouge" (roti Zone) gnännt. De Versailler Verdraag hät Elsass-Lothringe 1919 Frankriich züegsproche. Ìm Zweite Wältchrieg isch Moselle wìdderùm vù de Düttsche annektiert worre; 1944/45 hän's d'Drùppe vùm General Patton befräit.

D'Noochchriegszitt hät e Blietezitt fǜr d'Region brocht, voor allem wiil si ǜbber vili Rohstoffquelle verfiegt hät. Durch d’Iiwanderig (ìn de Hauptsach ùs Pole ùn Idalie) hät sich Lothringe zwaar em Broblem vù de Ǜbbervölcherig mieße stelle, gliichzittig hät's sich abber zùm drìttgröschte Wirtschaftszändrùm vù Frankriich entwìckelt.




Di meiste vù denne Symbol finde sich ùf de Durmspìtze vùm Palais Ducal z Nancy (links) wìdder.

Ùfgrund vù ihrer Laag ìm düttsch-französische Gränzgebiet ùn de Zweisproochigkeit (romanischs ùn fränkischs Lothringisch) isch Lothringe de Schaublatz vù me-ne kulturälle Ussdussch zwüsche de romanische (d. h. spöter französische) ùn gèrmanische Völcher gsìì. Sällewääg hän Erfindige ùs em düttsche Ruum doo Aachlang gfunde, bevoor si sich ǜbber Frankriich verbreitet hän, bzw. französischi Erfindige, wùù sich deno ùf di Düttsche ùn s rästlig Zändraleuropa ussdehnt hän.

Ìn de Merowingerzitt isch Lothringe sowohl ìn bolitischer wie au ìn kulturäller Hììsicht e Zändrùm gsìì. Di vile Chlööster hän bi de Verbreitig vù Wǜsse ùn au vù de Merowingische Büechmoleräi e Rolle gspììlt ùn au ìn de karolingische Renaissance isch de Region mìt Persönligkeite wie em Chrodegang e Bedüttig züechùù.

Nooch ere eher rùhige Zitt hät Lothringe ìn de Renaissance wìdder an Bedüttig gwùnne; es hät Chünschtler vürebrocht wie de Bildhauer Ligier Richier, de Moler Georges de la Tour ùn de Chupferstächer Jacques Callot. Es isch au zùm Ussgangspunkt vù kulturälle Bewegige worre (di bekanntesti devùù isch de Jugendstiil), wùù sich vù doo uss ǜbber Frankriich verbreitet hän.

Zùdèm zellt Lothringe vili brofessionälli Chünschtler ùn Musiker. Soo hät ìm Juni 2009 e großi Veraastaltig stattgfunde, wùù Musiker ùn au Inschtrumäntebauer ùs ganz Lothringe (Gige- ùn Orgelbauer etc.) deilgnùù hän, wùù sich ùn ihrer Heimet e Namme gmacht hän.

Wie ìn vile französische Regione chùnnt de Gastronomi e wichtigi Rolle züe. Di lothringischi Chuchi isch riich an draditionälle Gricht ùn findet viil Aaerkännig. Moselle, Bayonnais ùn Xaintois sìn bekannt fǜr d'Mirabälle als wichtigi Züedaat. S Fenschdaal hät d’Wagotine als Spezialität, Nancy sinni Makrone (wie au Boulay-Moselle) ùn Bergamotte, Lunéville e lothringischi Pastete, Verdun sinni Dragees, Rambervillers sii Chalbschopf ùn Vittel isch fǜr sinni Froschgricht beriehmt. De Lothringer Iidopf isch e Gricht mìt Härdöpfel, Chohl ùn Schwiinsfleisch, wùù sii Ùrsprung ìn de ländlige Gebiet vù Lothringe hät.

Lothringe ghöört zù de waldriichste Regione vù Kontinentalfrankriich. 42 Brozänt vùm Wald ghöre em Staat, 32 Brivatpersone ùn 26 em Militär. D’Wälder hän e Gsamtflächi vù rund 840.000 Hektar ùn nämme doodemìt 36 Brozänt vù de Flächi vù Lothringe ii. Vosges isch s Département mìt de drìttgröschte Waldrote (48 %). Es chömme viilfältigi Arte vù Landschafte voor (Bärg- ùn flachi Wälder, drucheni ùn füüchti Zone), wäge dem findet sich au e Viilzahl vù verschìdene Ökosystem.

Di flache Wälder behärbärge Hirsch, Reh ùn Wildsäu, wùù si deilwis au ǜbbervölchere. E weniger viilfältigi Fauna biete di laandwirtschaftlig gnùtzte Fläche (z. B. Fäldhase, Füchs, Räbhiehner, Rabe), ìn de Städt hän sich Schwalbe ùn Muurseegler aagsìdelt.

D'Weiher z Moselle ùn Meuse diene vile Zùùgvögel (Änte, Reiher, Amsle, Kormoran) ùn au Chrotte als Rastblatz. Doo sìn 1983 au Bìber aagsìdelt worre.

Mìt de Bärgregione vù de Vogese wird draditionäll de Auerhahn verbunde, wùù abber hǜtt vù de Mänsche bedroht isch. Si sìn de Läbensruum vù verschìdene Hirscharte ùn Wildsäu. D’ƒGämse, wùù 1956 iigfiehrt worre-n-isch, hät sich mìttlerwili witt verbreitet, während sich de Luchs (iigfiehrt 1983) zrùckhaltet.




</doc>
<doc id="25481" url="https://als.wikipedia.org/wiki?curid=25481" title="Monzón">
Monzón

Monzón (IPA: ) isch die zweitgröschti Stadt vo de Provinz Huesca. Si ghört zu de Region Aragón z Schpanie. Mer bezeichnet d Ywohner vo de Stadt als "Montisonenses".

Z Monzón het's zwei Flüss, wo durch d Schtadt flüsset, de "Sosa" und de wichtigeri "Cinca". Au de "Aragón-Katalonie-Kanal", wo für d Bewässerig vo de Fälder wichtig isch, flüsst an Monzón verbi.
D Schtadt ligt uf ere Höchi vo 273 Meter ü. M. in de Vorpyrenäe.



</doc>
<doc id="25482" url="https://als.wikipedia.org/wiki?curid=25482" title="Buchhaltung">
Buchhaltung

D Buechhaltig hät d Ufgab, d Finanze vom ne Unternähme richtig z erfasse und z bueche.

Öb me d Buechhaltig unterteile muess, chunnt ganz druf a, wie gross s Unternähme isch. 



</doc>
<doc id="25483" url="https://als.wikipedia.org/wiki?curid=25483" title="Basel-Klybeck">
Basel-Klybeck

S Glyybi, amtlig hochdütsch "Klybeck", isch e Quardier in dr Schwiizer Stadt Basel. Es lit im rächtsrhiinische Kleibasel, wo d Wiise in Rhii mündet. Im Norde gränzt s an Kleihünige (Wiise), im Süde an s Matthys Quardier (Dreirosestrooss, Horburgstrooss) und im Oste an s Rosedaal (Riechering).
S Glyybi isch scho immer en Industriiquardier gsi. D Zahl vo de Arbetsblätz isch grösser as die iiheimisch Bevölkerig. Die meiste drvo si in dr chemische Industrii und im Dransbort- und Vercherswäse.

Hützudag läbe im Glyybi vili Usländer (öbbe d Helfti vo de Iiwohner) und Studänte. Die grösst Usländergrubbe, öbbe 10% vo dr Gsamtbevölkerig, chunnt us em Balkan, ei Brozänt meh as us Italie. Es het au vili Türke, Dütschi, Bortugiise und Spanier.

Fast e Fümftel vo de Iiwohner si minderjöhrig, öbben e Achdel pensioniert.
Zwei Fümftel vo de Iiwohner si konfessionslos, ei Fümftel islamisch. Die Reformierte möche hüt no e Zähntel us (1980: e Drittel), d Katholike 14% (1980: 29%).
S Gliibi het si Name vo dr Klybeggstrooss übercho, wo dört verlauft. Ursprünglig isch das dr Name vom "Landguet Klybegg" gsi, em ehemolige Sitz vom Landvogt vo Kleihünige, wo sich usserhalb vo de Stadtmuure befunde het. Dört isch es Weiherschloss, s Wortändi "-egg" dütet uf e Schlossname, gstande, wo wohrschiinlig vom ene Guetsherr baut worden isch, wo "Klüb", "Chlubo" oder "Chludbert" gheisse het.





</doc>
<doc id="25484" url="https://als.wikipedia.org/wiki?curid=25484" title="Schloss Klybeck">
Schloss Klybeck

S Schloss Klybegg isch en ehemoligs Wasserschloss uf em Gebiet vom Kleibasler Quardier Klybegg (Glyybi) im Kanton Basel-Stadt in der Nordwestschwiiz. Bis zum siim Abriss im Johr 1955 het sich s Schloss am Egge Kleihünigerstrooss/Klybeggstrooss befunde.

In ere Urkunde vom Chloster St.Alban us em Johr 1283 wird Klyybi ("by Kluben im grien") erstmols as Ortsbezeichnig im Zsämmehang mit ere Schänkig vo Güeter und Ländereie erwähnt. Im 14. Johrhundert isch scho e Mühli mit eme Mühlibach uf Klyybi vorhande. 1361 wird d "Klüben Mülin" und 1396 au dr "Klübentych" erwähnt. Spötistens sit 1410 isch in Klyybi au e Sägimühli errichtet worde.

Im 15. Johrhundert isch s Guet im Bsitz vom Ritter Hans Reich und wird mit Gartenalage und eme Wassergrabe usgstattet. Im Johr 1492 wird s Guet erstmols as Schloss Klybegg erwähnt. In die Ziit fallt au en überliiferete Prozäss zwüsche dr domolige Bsitzere vom Schloss Klybegg, dr Äbtissin vo Seckinge, dr Elisabeth vo Falkestei, und em Röttler Landvogt Junker Thüring Reich. Dr Landvogt het dr Wasserzuefluss us dr Wiise gsperrt und so dr Weiher um s Schloss ume trocke gleit. Erst noch zäh Johr isch dr Rächtsstriit biigleit worde.

S Guet, wo zum Schloss ghört, het us mehrere Wirtschaftsgebäud bestande, näbe dr Mühli und dr Sägi, si für Klybegg au Papiermühlene und e Wiidrotte urkundlig erwähnt. D Wiidrotte isch nit ohni Grund z Klybegg vorhande gsi. Im 14. und 15. Johrhundert het me im Klybegger Räbgarte Wiiräbe abaut. 

Für en Erfolg vo dr Mühli isch e Deich essentiell gsi. D Guetsbsitzer hai e Flussarm vo dr Wiise zum Mühlibach und Gwärbkanal usbaut. Er isch wohrschiinlig scho im 14. Johrhundert bruucht worde und het bis ins Johr 1896 bestande, wo dr Kanton Basel-Stadt dr Klybeggdeich übernoh het und ihn im Zug vo Bauvorhabe, wie Drämlidepot und Güeterbahnhof het lo zueschütte.
Dr Klybeggdeich het siis Wasser vom Klybeggdeichkanal in de Langen Erle bezoge und isch uf ere grade Linie uf dr Höchi vo dr Muurestrooss gflosse. An dr Chrüzig Klybeggstrooss/Muurestrooss het er e Boge nach Nordweste gmacht. Nodäm er mit siiner Wasserchraft d Klybegger Mühle adriibe het, isch er am Altrhiiwäg in dr Altrhii, wo s denn no ge het, gmündet. Dört isch d Klybegginsle gsi, wo me in de Johr 1924-26 e Deil vom Basler Rhiihafen druf baut het.

S Guet und s Schloss Klybegg het im Lauf vo de Johrhundert vile Bsitzer ghört. D Abtei St. Blasie, s Stift Säckige, Basler Rotsherre, Ritter und Bürger, Erzt, Landvögt (vo 1738 aa dr Landvogt vo Kleihünige), Wirt oder Papierfabrikante. Im 19. Johrhundert het sich d Umgäbig vom Schlossguet, wo die ursprünglig ländlig gsi isch, rasant veränderet, und grad drnäbe si groossi Industriikomplex (Ciba) und Wohnkasärne entstande. As bürgerlige Landsitz, landwirtschaftligs Guet und as Mühlistandort het Klybegg usdient gha. Ab 1903 isch s im Bsitz vo dr Basler Baugsellschaft gsi, wo s Gebäud in e Mietshuus umbaut het. 1955 isch s Schloss Klybegg abbroche worde, für zum an siiner Stell e modärns Wohnhuus z baue.




</doc>
<doc id="25486" url="https://als.wikipedia.org/wiki?curid=25486" title="Simulation">
Simulation

D Simulation oder Simulierig isch e Verfahre zur Analyse vo System, wo für die theoretischi oder formelmässigi Behandlig z kompliziert si. Das si vor allem System mit "dynamisch"em Verhalte. Bi dr Simulation wärde Experimänt an eme Modäll duregefüehrt, für zum s reale System besser z verstoh. Im Zsämmehang mit Simulation redet me vom System, wo simuliert wird, und vom Simulator as "Implementierig" oder "Realisierig" vom Simulationsmodäll, won e Abstraktion vom System, wo simuliert wird, isch (Struktur, Funktion, Verhalte). Dr Ablauf vom Simulator mit konkrete Wärt (Parametrierig) wird as Simulationsexperimänt bezeichnet. Däm siini Ergäbniss chönne denn interpretiert und uf s System, wo simuliert worden isch, überdrait wärde.

Dorum muess me as Ersts e Modäll entwiggle, däm Prozäss sait me Modellierig. Isch e Modäll geignet, um Ussage z mache über d Problemstellig wo z lösen isch, müesse nume d Parameter vom Modäll iigstellt und notfalls abgänderet wärde hisichtlig ere existierende Situation oder ere gwünschte Ziilsituation. S Modäll, respektive d Simulationsresultat chönne denn für Rückschlüss uf s Problem und si Lösig bruucht wärde. Drnoch cha me – wenn stochastischi Prozäss simuliert worde si – statistischi Uswärtige mache.

D Methode vo dr Simulation wird für vili Problemstelligen bruucht. Bekannti Fälder für en Iisatz vo Simulatione si z. B. Problem vo Strömige (zum Bispil FHP-Modell) oder vo Verchehr (bispilswiis VISSIM), und Wätterprognose (lueg ECMWF).


</doc>
<doc id="25487" url="https://als.wikipedia.org/wiki?curid=25487" title="Electronic Numerical Integrator and Computer">
Electronic Numerical Integrator and Computer

Dr Electronic Numerical Integrator and Computer (abkürzt ENIAC) isch dr erst rein elektronischi, digitali Universalrechner (Computer) gsi. Im Uftrag vo dr US-Armee isch er vo 1942 aa vom J. Presper Eckert und vom John W. Mauchly an dr University of Pennsylvania entwigglet und am 14. Februar 1946 dr Öffentlichkeit vorgstellt worde. Die amerikanischi Armee het mit em ballistischi Tabälle usgrächnet. Er isch am 2. Oktober 1955 abgstellt worde.

Ähnlig wie bim Atanasoff-Berry-Computer (1938–1942) und bim britische Colossus (1943), eme kryptographische Spezialrächner, het me bim ENIAC Röhre iigsetzt zum Zahle daarstelle und elektrischi Puls zum d Daate z üerdrääge. Das het e dütlig höcheri Rächeleistig zur Folg gha, as si dr Z3 (1941) het chönne erreiche, wo vom Konrad Zuse 1941 konzipiert worden isch. Dr Z3 het zwar e modärneri Architektur gha, isch aber no uf elektromechanische Relais basiert gsi. Wie dr ASCC (baut zwüsche 1939 und 1944 und spöter as „Mark I“ bekannt) het dr ENIAC s Dezimalsystem brucht, zum Zahle daarstelle.


</doc>
<doc id="25488" url="https://als.wikipedia.org/wiki?curid=25488" title="Digitalcomputer">
Digitalcomputer

Digitalcomputer (ängl. "digit", Ziffer, aus lat. "digitum", Finger) si Computer, wo ihri Berächnige uf der Basis vo diskrete Zahlerepräsentatione (meistens in ere binäre Form) durefüehre. Alli hützudag gebrüüchlige Personal Computer si Digitalcomputer.

Hüte funktioniere die meiste Digitalcomputer uf ere elektronische Basis. Aber au anderi Grundlage si möglig, zum Bispil mechanischi, pneumatischi und optischi.

Dr Begriff wird hüfig zur Abgränzig vo Analogrechner bruucht, wo Zahle analog (nit-diskret) repräsentiere. E Rächewärt wird drbii as elektrischi Spannig oder Strom repräsentiert und d Verrächnig wird dur geigneti Schaltige vorgno. Dorum si Analogcomputer im allgemeine nit programmierbar.



</doc>
<doc id="25494" url="https://als.wikipedia.org/wiki?curid=25494" title="Turingmaschine">
Turingmaschine

D Turingmaschine isch e Modäll, wo dr britisch Mathematiker Alan Turing 1936 entwigglet het, für zum e Klass vo berächebare Funktione zu bilde. S ghört zu de grundlegende Konzept vo dr Informatik.

Dr Turing het s Modäll im Rahme vom Hilbertprogramm zur Lösig vom so genannte Entscheidigsproblem, wo dr David Hilbert im Johr 1920 formuliert het, in dr Schrift ""On Computable Numbers, with an Application to the Entscheidungsproblem"" vorgstellt. Si Absicht isch gsi mit dr Turingmaschine e Modäll z mache vom mathematisch schaffende Mensch.

S Bsundrige an ere Turingmaschine isch, ass si mit nume drei Operatione (Läse, Schriibe und Schriib-Läs-Chopf bewege) alli Broblem cha löse, wo au vom ene Computer chönne glöst wärde. Sämtligi mathematischi Grundfunktione wie Addition und Multiplikation löön sech mit dene drei Operatione simuliere. Die drei eifache Operatione länge für zum komplexi Operatione vo de gängige Computerprogramm z simuliere. Ere Funktion, wo eso mit ere Turingmaschine cha berächnet wärde, sait me e turingberächebari Funktion.

D Church-Turing-These stellt d Behauptig uf, ass e Turingmaschine mathematischi Funktione cha löse wo vo Mensche berächebar si. Dodrus darf me aber nit schliesse, ass e Turingmaschine alli mathematische Funktione chönnt löse. So cha me öbbe anhand vom Stopproblem zeige, ass es mathematischi Funktione git, wo vo Turingmaschine (und dorum noch dr Church-Turing-These au vom Mensch) nit chönne berächnet wärde.


</doc>
<doc id="25495" url="https://als.wikipedia.org/wiki?curid=25495" title="Analogcomputer">
Analogcomputer

Analogcomputer oder Analogrächner si Computer, wo Berechnige uf dr Grundlag vo mechanische oder elektrische Vorgäng bzw. Abbildige mache, wo gliichartig wirke zu de Problem wo s z löse git. Bi Analogcomputer wird d Eigenschaft usgnützt, ass es in eme bestimmte Gültigkeitsberiich en eidütigi Abbildig zwüschen em Verhalte vom Original und vom Modäll git. Me cha also mit em Modäll s Verhalte vom Original simuliere.

Analogcomputer si früehner hüfiger zur Simulation vo Regelvorgäng igsetzt worde, si hüt aber fast vollständig vo Digitalcomputer verdrängt worde. In ere Übergangszeit het s au Hybridcomputer ge, won e analoge mit eme digitale Computer kombiniert hai.

Analogcomputer repräsentiere ihri Date meistens nit as diskreti Wärt wie d Digitalcomputer, sondern as kontinuierligi – ebe analogi – Grösse, zum Bispil in Form vo geometrische Lengä, Winkel, Wasserständ (Wasserintegrator), elektrische Spannunge oder Ström, es git aber au quasi digitali Analogcomputer, sogenannti DDAs (Digital Differential Analyzers), won e Nochbildig, wo zun ere Problemstellig analog isch, mit Hilf vo digitale Grundelemänt (Summierer, Integrierer und Multiplizierer) möglig mache. 

Dr gross Vordeil vo Analogcomputer gegenüber Digitalcomputer isch ihri Ächtziitfähigkeit und ihri prinzipbedingt hochi Usführigsparallelität. Das füehrt zun ere dütlig grössere Rächeleistig gegenüber algorithmisch programmierte Maschine. Die Leistig wird aber mit ere geringere Rächegnauigkeit, wo im beste Fall bi öbbe 0,01 Prozänt lit, ufgwooge.


</doc>
<doc id="25496" url="https://als.wikipedia.org/wiki?curid=25496" title="Hardware">
Hardware

Hardware [ bzw. (AE)] isch dr Oberbegriff für die mechanischi und elektronischi Usrüschtig vom ene System z. B. em ene Computersystem. Er muess sich aber nit usschliesslig uf System mit eme Prozässer bezieh. Es chönnen au rein elektromechanische Grät wie bispilswiise e Stägehuus-Liechtautomat si. Ursprünglig isch s änglische "hardware" öbbe bedütigsgliich mit „Iiseware” gsi und wird au hüt no im änglischsproochige Ruum in däm Sinn bruucht – also nit nume für "computer hardware".

Eifachi System chönne diräkt mit ere unveränderlige Hardware implementiert wärde. D Funktion vo dene System isch denn fescht dur d Struktur vo dr Hardware vorgee, "fescht verdrahtet" (z. B. bim Tascherächner).

Komplexeri Hardwaresystem enthalte aber meistens au programmierbari Elimänt, z. B. Prozässer. Die Bauelimänt, wo in ihrer Struktur ebefalls festgleit si, füehre en Abfolg vo Instruktione us, wo vom Mönsch manipuliert wärde cha. Drzue chömme Bauteil, wo au in ihrer Struktur chönne definiert wärde. Eso cha d Funktion vom Gsamtsystem liecht apasst wärde. D Konfigurations- und Instruktionsdate wärde do allgemein als Software bezeichnet - bi weniger komplexe Grät, wo nume Struktur und eifachi Abläuf festgleit wärde, sait mer e meistens Firmware. Zur Hardware zelle drgege Baugruppe (Komponänte: Prozässer, Arbeitsspeicher, Grafikkarte, Feschtplatte usw.) und Peripheriegrät wie - bim PC - Bildschirm, Taschtatur, Drucker, Muus, Scanner, usw. Vereifacht gsait ghört alles, wo me cha alänge, zur Hardware. Computer-Hardware isch aber usschliesslig mit ere entsprächende Software benutzbar. 

Mit "Software" bezeichnet me im Gegesatz drzue Programm und Date, wo me nit cha alänge. 
D Datetreger, wo sech d Software druf befindet, z. B. Feschtplatte, CD-ROM/DVD/BR-D/HD-DVD, RAM-Speicherbauschtei, Cache-Speicher, Flash-Speicher usw., si drgege Hardware.


</doc>
<doc id="25498" url="https://als.wikipedia.org/wiki?curid=25498" title="Software">
Software

Software [] isch e Sammelbegriff für d Gsamtheit vo usfüehrbare Dateverarbeitigs-Programm vom ene Computer und d Date wo drzue ghöre. Es isch ihri Ufgob, d Arbeitswiis vo softwaregstüürte Grät, won e Deil vo dr Hardware bilde, z beiiflusse.

In däm Sinn isch dr Begriff zum erste Mol 1958 vom John W. Tukey bruucht worde.

Im allgemeine Sproochgebruuch und in dr Literatur zur Softwaretechnik wird d Definition iigschränggt uf Computerprogramm und uf d Ressource, wo mit ene äng verbunde si, wie z. B. Konfigurationsdate näbe Icons und Schriftarte, wo zum Bedriib notwändig si. Date, wo sötte verarbeitet wärde (z. B. digitalisierti Musigstück), wärde meistens nit as Software verstande. Die Definition wird au as "Softwaresystem" oder "Softwareprodukt" agluegt, wo zuesätzligi Bestanddeil wie z. B. d Softwaredokumentation in ere digitale oder druggte Form vom ene Handbuech cha enthalte.

Die allgemeini Definition beschriibt Software as Gegestück zur Hardware, wobii Software do jedi Art vo digitale Date umfasst, wo uf Hardware cha gspiicheret si, vo dr Firmware und eme (mögliche) BIOS (BIOS heisst sowohl e Hardware-Bauschtei wie es Programmteil dört drin), em Betriebssystem, de I/O-Date, Awändigsprogramm wie s MS-Office-Paket bis zu alle (mögliche) Dateie vom ene softwaregstüürte Apparat. Dere Definition nooch ghöre zur Software au z. B. Musigdate uf ere CD, wobii d CD sälber dr Datedräger (d Hardware) isch, wo d Software, wo für e softwaregstüürte Apparat, em CD-Spiiler, bestimmt isch, druf gspiicheret isch.

Computerprogramm sind immer dur Programmier-Fachlüt programmiert. Dodrzue gits diversi sog. Programmier-Sproche, z. B. Visual Basic und C oder Fortran (für technischi Programmierig) .


</doc>
<doc id="25500" url="https://als.wikipedia.org/wiki?curid=25500" title="Eingebettetes System">
Eingebettetes System

En iibettets System (au ängl. embedded system) isch e Computer, wo in eme technische Kontext iibunde (iibettet) isch. Drbii het dr Computer äntwäder d Ufgobe, s System, won er din iibettet isch, z stüüre, z regle oder z überwache, oder er isch für e Form vo dr Date- bzw. Signalverarbeitig zueständig, bispilswiis Ver- oder Entschlüssle, Decodiere, Codiere oder Filtere.

Iibetteti Systeme funktioniere – praktisch unsichtbar für e Benutzer – in ere Vilzahl vo Awändigsberiich und Apparät, z. B. in Grät vo dr Medizintechnik, Wöschmaschine, Flugzüüg, Auti, Chüehlschrängg, Fernseher, DVD-Player, SetTopBoxe, Mobiltelefon oder allgemein in Grät vo dr Unterhaltigselektronik. Im Fall vo komplexe Gsamtsystem handlet s sech drbii meistens um e Vernetzig vo vile iibettete System, wo sunst autonom si (z. B. im Auti oder Flugzüüg).

Hüfig wärde iibetteti System speziell an en Ufgobe abasst. Us Chostegründ wehlt me en optimierti, gemischt Hardware-Software-Implementierig. Drbii vereinigt e sonigi Konstruktion die grossi Flexibilität vo Software mit dr Leistigsfähigkeit vo dr Hardware. D Software cha drbii nit nume System sälber stüüre, es cha under Umständ d Interaktion vom Systems mit dr Ussewält über definierti Schnittstelle oder Protokoll (z. B. LIN-Bus, CAN-Bus oder IP über Ethernet) sichere.


</doc>
<doc id="25501" url="https://als.wikipedia.org/wiki?curid=25501" title="Berechenbarkeit">
Berechenbarkeit

In dr Berächebarkeitstheorii sait men von ere Funktion si siig berächebar, wenn es en Algorithmus git, wo die Funktion berächnet. D Funktion, won en Algorithmus berächnet, isch definiert dur d Usgob ("Output"), wo dr Algorithmus drmit uf en Iigob ("Input") reagiert. D Funktion isch definiert über dr Mängi vo de Iigobe, wo dr Algorithmus drfür überhaupt e Usgob produziert. Wenn dr Algorithmus nit terminiert, d. h. zu keim Resultat chunnt, denn lit d Iigob nit im Definitionsberiich vo dr Funktion.

Dr Algorithmusbegriff basiert uf eme Berächnigsmodäll. Verschidnigi Berächnungsmodäll si entwigglet worde, es het sich aber usegstellt, ass die sterkste drvo gliich stark si wie s Modäll vo dr Turingmaschine, d. h. si si Turing-mächtig. D Church-Turing-These behauptet dorum, ass d Turingmaschine dr intuitivi Begriff vo dr Berächebarkeit wiidergän.

Zu de Berächnigsmodäll, wo schwecher si as Turingmaschine, ghöre under anderem d Loop-Programm. Die chönne zum Bispil d Ackermann-Funktion, wo Turing-berächebar isch, nit berächne.

E Begriff, wo mit dr Berächebarkeit äng verwandt isch, isch d Entscheidbarkeit. E Deilmängi von ere Mängi (zum Bispil e formali Sprooch) heisst entscheidbar, wenn ihri charakteristischi Funktion (im Wäsentlige s Prädikat, wo drzue ghört) berächebar isch.


</doc>
<doc id="25508" url="https://als.wikipedia.org/wiki?curid=25508" title="Random-Access Memory">
Random-Access Memory

S Random-access memory (dt.: "Spiicher mit wahlfreiem Zuegriff"), abkürzt RAM, isch e Datespiicher, wo vor allem bi Computer as Arbetsspiicher iigsetzt wird. Die gängigste Forme ghöre zu de Halbleiterspiicher. RAM wird as integrierte Schaltkreis hauptsächlich in dr Silizium-Technologii realisiert und in allen Arte vo elektronische Apparät iigsetzt.

D Bezeichnig vom Spiichertyp as „wahlfrei“ bedütet in däm Zsämmehang, ass jedi Spiicherzelle über ihri Spiicheradrässe diräkt cha agsproche wärde. Dr Spiicher muess aso nit sequenziell oder in Blöck usgläse wärde. Bi groosse Spiicherbaustei wird d Adressierig aber nit über die einzelne Zälle, sondern über e Wort gmacht, wo d Breiti drvo vo dr Spiicherarchitektur abhängt. Das unterscheidet s RAM vo Spiicher, wo as blockwiis beschriibe wärde, de so genannte Flash-Spiicher. 

Dr Begriff „random-access memory“ wird hüte immer im Sinn vo „read-write random-access memory“ (RWRAM, „Schriib-Läs-RAM“) bruucht. Es git anderi Spiicherarte mit wahlfreiem Zuegriff, bsundrigs Nume-Läs-Spiicherbaustei (Festwärtspiicher, ROM). Wil d Bezeichnig RAM missverständlig isch, het me brobiert dr Begriff „read-write memory“ (RWM, Schriib-Läs-Spiicher) iizfüehre. Dä het sich aber nit chönne duresetze.


</doc>
<doc id="25509" url="https://als.wikipedia.org/wiki?curid=25509" title="Logarithmentafel">
Logarithmentafel

Logarithmedafele sait m enere Dabälle vo de Mantisse vo Logarithme (meistens zur Basis 10) vo Zahle im e gwüsse Beriich, im Allgemeine vo 1,00 bis 9,99. 

Logarithmedafele si über Johrhunderti e wichtigs Rächehilfsmiddel gsi, bsundrigs in de Natur- und Ingenieurwüsseschafte. Vili Berächnige in dr Schuelmathematik, z. B. s Zieh vo schwiirige Wurzle, hai nume mit ihrer Hilf chönne usgfüehrt wärde. 

D Erfindig und die wiiti Verbreitig vo Kalkulatore und Computer het d Verwändig vo Logarithmedafele innerhalb vo wenige Johr praktisch völlig überflüssig gmacht, ähnlig wie s mit em Rächeschieber bassiert isch.


</doc>
<doc id="25510" url="https://als.wikipedia.org/wiki?curid=25510" title="Rechenschieber">
Rechenschieber

E Rächeschieber isch en "analogs" Rächehilfsmiddel zur mechanisch-optische Usfüehrig vo de Grundrächenarte Multiplikation und Division. Je noch dr Usfüehrig chönne au kompläxeri Rächenoperatione gmacht wärde, under anderem Wurzlezieh, Quadratierig, Logarithmus und trigonometrischi Funktione oder parametrisierti Umrächnige. 

Rächeschieber bestöhn us eme feste und eme beweglige Deil. Si si im Allgemeine eme Lineal ähnlig, es git se aber au in dr Form von Schiibe. S Prinzip vom ene Rächeschieber bestoht in dr Addition oder Subtraktion vo physische Streckene, wo sich as Skale uf em feste und em beweglige Deil vom Rächeschieber befinde. 

Bis zur Erfindig vom Kalkulator und dr wiite Verbreitig vo PCs si Rächeschieber für vili Berächnige in dr Wüsseschaft und dr Technik unentbehrlig gsi und ihre Gebruuch isch uf Schuele, wo uf Brüef in dene Beriich vorbereitet hai, glehrt worde.


</doc>
<doc id="25513" url="https://als.wikipedia.org/wiki?curid=25513" title="Euklid">
Euklid

Dr Euklid vo Alexandria (; latin. Euclides; öbbe 360 bis öbbe 280 vor dr Ziitwändi, isch e griechische Mathematiker gsi. 

Über s Läbe vom Euklid isch wenig bekannt. Me nimmt aa, ass er um s Johr 360 vor dr Ziitwändi vermeutlig z Athen uf d Wält cho isch und dört si Usbildig am Platon siiner Akademii übercho het. Höchstwohrschiinlig het er währed dr Regierigsziit vom Ptolemaios I. (mögligerwiis au no währed dere vom Ptolemaios II.) z Alexandria gläbt und dört Mathematik glehrt. Er isch öbbe im Johr 280 gstorbe.

Es git keini ziitgenössische Portraits vom Euklid. Alli Abbildige wo s git vom en si frei erfunde.

Die überliiferete Wärk umfasse sämtligi Beriich vo dr antike griechische Mathematik: das si die theoretische Diszipline Arithmetik und Geometrie ("D Elemänt", "Data"), Musigtheorii ("D Deilig vom Kanon"), e methodischi Aleitig zum Finde vo planimetrische Problemlösige vo bestimmte gsicherete Usgangspünkt us ("Porisme") und die physikalische bzw. aagwändete Wärk ("Optik", "astronomischi Phänomen").

In siim berüehmtiste Wärk "D Elemänt" (altgriechisch "Stoicheia" „Afangsgründ, Prinzipie, Elemänt“; wo vermuetlig öbbe 325 vor dr Ziitwändi entstanden isch, het er s Wüsse vo dr griechische Mathematik vo siiner Ziit gsammlet. Er zeigt drin d Konstruktion vo geometrische Objekt, natürlige Zahle und bestimmte Grössene und undersuecht deren ihri Eigeschafte. Drzue benutzt er Definitione, Postulat (noch em Aristoteles Grundsetz, wo chönne akzeptiert oder abglehnt wärde) und Axiom (noch em Aristoteles allgemeini und unbezwiifelbari Grundsetz). Vili Setz vo de "Elemänt" stamme offenbar nit vom Euklid sälber. Si Hauptleistig bestoht vilmeh in dr Sammlig und eiheitlige Darstellig vom mathematische Wüsse und dr stränge Bewiisfüehrig, wo zum Vorbild für die spöteri Mathematik worden isch.

"D Elemänt" si die erfolgriichste Mathematikbüecher vo allne Ziite. So si Übersetzige von ene zum Bispil z Ängland no im 19. Johrhundert as offizielli Schuelbüecher für d Geometrii benützt worde.
Über en Euklid verzehlt me vili Anekdote:

E Schüeler het gfrogt, won er dr erst Satz glehrt het: "Was chann i verdiene, wenn ich die Sache lehr?" Do het dr Euklid siine Sklave grüeft und gsait: "Gib em drei Obole, denn dä armi Ma muess Gäld verdiene mit däm, won er lehrt."

Dr Pharao Ptolemaios het dr Euklid emol gfrogt, öb s nit e chürzere Wäg für d Geometrii gäb as d Lehr vo de Elemänt. Dr Euklid het em gsait, ass es zur Geometrii kei Königswäg gäb. Au e König müess sich wie jede andere Mensch uf e Hoseboden setze, wenn er d Mathematik well verstoh.




</doc>
<doc id="25514" url="https://als.wikipedia.org/wiki?curid=25514" title="Größter gemeinsamer Teiler">
Größter gemeinsamer Teiler

Dr grösst gmeinsami Deiler (ggT) isch e mathematische Begriff. Si Pendant isch s "chliinste gmeinsame Vilfache (kgV)". Beidi spiile under anderem in dr Bruchrächnig und dr Zahletheorii e Rolle.

Dr grösst gmeinsami Deiler vo zwei ganze Zahle formula_1 und formula_2 isch die grössti natürligi Zahl, wo me drmit formula_1 und au formula_2 ohni Räst cha deile. Für formula_5 isch dr grösst gmeinsami Deiler nit definiert; für die algebraischi Definition gälte anderi Eigeschafte.

Die änglischi Bezeichnig "gcd" ("greatest common divisor") für ggT isch in mathematische Text ebefalls verbreitet.

Hüfig wird au formula_6 as Churzschriibwiis für formula_7 verwändet.

Die gmeinsame Deiler vo 12 und 18 si also 1, 2, 3, 6 und dr grösst vo dene isch 6; in Zeiche: 
formula_8 .

GgT und kgV cha me über d Primfaktorzerlegig vo de beide Zahle wo ge si bestimme. Bispil:

Für e ggT nimmt me d Primfaktore, wo in beide Zerlegige vorchömme, und as Exponänte wo drzueghöre dr jewiils chliiner vo de Usgangsexponänte:

Effizienz: Des Verfahre isch bsonders aifach, wenn d Primfaktorzerlegong vo de baide Zahle bekannt isch. Wenn nit, na no muas mr dia ersch berechne, zom des Verfahre ahzwende. S isch aber (no) kai schnelles Verfahre bekannt mit demm mr em Allgemaine d Primfaktorzerlegong vorre große Zahl berechne kah, wenn dia Zahl en amma Stellewertsyschtem ageah isch. Do damit isch des Verfahre im allgemeine Fall firr große Zahle et praktikabel.

Mit em euklidische Algorithmus gits en effizients Verfahre, zum dr grösst gmeinsami Deiler vo zwei Zahle, welle en em Stellewertsyschtem ageah send, z berächne. 

Bim euklidische Algorithmus wird schrittwiis jewiils ei Division mit Räst usgfüehrt, wobii dr Räst im neggste Schritt zum neue Divisor wird. Dr Divisor, wo kei Räst hinderloot, isch dr grösst gmeinsam Deiler vo de Usgangszahle. Bispil:

Das heisst 21 isch dr grösst gmeinsami Deiler vo 1071 und 1029.

Em Stein sen Algorithmus isch a Variant vom Euklidsche Algorithmus, wo bsonders gaignet isch zum de ggT vo Zahle em Binärsyschtem schnell z berechne. De Steinsche Algorithmus vermaidet allgmaine Divisione und verwendet no Divisione dur zwai. Do damit aignet er sich zom Aisatz e moderne Rechnemaschine, welle met dem Binärsyschtem schaffet.


</doc>
<doc id="25516" url="https://als.wikipedia.org/wiki?curid=25516" title="Trigonometrie">
Trigonometrie

D Trigonometrii (gr. "trígonon" „Dreiegg“ und "métron" „Mass“) isch e wichtigs Deilgebiet vo dr Geometrii und eso vo dr Mathematik. Die "ebeni Trigonometrii" behandlet trigonometrischi Frooge in dr Ebeni (Planimetrie); drnäbe git s die sphärischi Trigonometrii, wo sech mit Chugeldreiegg (sphärische Dreiegg) befasst, und die hyperbolischi Trigonometrii.

D Grundufgob vo dr Trigonometrii bestoht us dr Berächnig vo gwüsse Grössene vom e Dreiegg wenn drei anderi Grössene (Siitelengi, Winkelgrösse, Lengi vo Dreieggstransversale usw.) ge si. Als Hilfsmiddel wärde die trigonometrische Funktione (Winkelfunktione, Kreisfunktione, goniometrischi Funktione): sin (Sinus), cos (Kosinus), tan (Tangens), cot (Kotangens), sec (Sekans) und csc (Kosekans) verwändet. Trigonometrischi Berächnige chönne sech aber au uf komplizierteri geometrischi Objekt bezieh, bispilswiis uf Polygon (Vilegg), uf Problem vo dr Stereometrii (Ruumgeometrii) und uf Frooge us vile andere Gebiet.
Für beliebigi Dreiegg (im Allgemeine ohni rächte Winkel) si Formle entwigglet worde, won es möglig mache, unbekannti Siitelenge oder Winkelgrösse zu bestimme. Die wichdigste si dr Sinussatz und dr Kosinussatz. D Verwändig vom Sinussatz

isch sinnvoll, wenn von eme Dreiegg äntwäder zwei Siite und ein vo de beide Winkel, wo gegenüber lige, oder ei Siite und zwei Winkel bekannt si. Dr Kosinussatz 

macht s möglich, äntwäder us drei Siite d Winkel uszrächne oder us zwei Siite und ihrem Zwüschewinkel die Siite, wo gegenüber lit. Wiiteri Formle si dr Tangenssatz, dr Halbwinkelsatz (Kotangenssatz) und die mollweidesche Formle.

Die sächs trigonometrische Funktione (Sinus, Kosinus, Tangens, Kotangens, Secans, Kosecans) hai gwüssi Eigeschafte und Beziehige underenander. Bsundrigs hüfig wärde d Komplementärformle für Sinus und Kosinus bruucht

und dr trigonometrischi Pythagorassatz

Wichtig si au d Additionstheorem vo de trigonometrische Funktione und d Folgerige drus. Es goht drbii um trigonometrischi Wärt vo Summen oder Differänze vo Winkel. So gültet zum Bispil für d Sinusfunktion:

Bsundrigs eifach isch d Trigonometrii vom rächtwinklige Dreiegg. Wil d Winkelsumme vom ene Dreiegg 180° bedräit, isch dr rächti Winkel vo som ene Dreiegg immer dr grösst Innewinkel. Ihm lit die lengsti Siite (als Hypotenuse bezeichnet) gegenüber. De beide chürzere Siite vom Dreiegg sait me Kathete. Wenn me sech uf ein vo de beide chliinere Winkel bezieht, isch es sinnvoll, zwüsche dr Gegekathete, wo im Winkel wo ge isch gegenüber lit) und dr Akathete (wo näben em Winkel wo ge isch lit) z underscheide. 

Me definiert:

Drbii isch s nit ganz sälbstverständlig, ass die Definitione sinnvoll si. Vom betrachtete Dreiegg si nämlig nume d Grösse vo de Winkel bekannt, nit aber d Siitelengene. Verschiideni rächtwinkligi Dreiegg mit em gliiche Winkel si aber immerhin underenander ähnlig, sodass si in ihre Siiteverhältniss überiistimme. zum Bispil chönnt eis vo dene Dreieg dopplet so langi Siite ha wie s andere. D Brüch vo de Definitionsgliichige hätte in däm Fall die gliiche Wärt. Die Wärt hänge aso nume vom Winkel ab. Us däm Grund isch s sinnvoll, vo Funktione vo de Winkel z rede.


</doc>
<doc id="25518" url="https://als.wikipedia.org/wiki?curid=25518" title="Sinussatz">
Sinussatz

In dr Trigonometrii stellt dr Sinussatz e Beziehig zwüsche de Winkel vom ene allgemeine Dreiegg und de Siite, won em gegenüberlige, här. Dr Abu Nasr Mansur, e persische Mathematiker und Astronom (öbbe 960 bis 1036 n. Chr.) het en as Erste bewiise, aber dr erst Bewiis wird in e baar Quelle em Al-Battani, in andere em Abu Mahmud al-Chudschandi zuegschriibe.

Si "a", "b" und "c" d Siite vom ene Dreiegg, "α", "β" und "γ" d Winkel, wo dene Siite jewiils gegenüber liige, und "r" dr Radius vom Umkreis, denn gültet mit dr Sinusfunktion formula_1:

Hüfig wird dr Sinussatz au as e Verheltnisgliichig formuliert:

Wenn mit Hilf vom Sinussatz Winkel im Dreiegg sölle berächnet wärde, muess me ufbasse, ass es im Intervall [0°;180°] im Allgemeine zwei verschiideni Winkel mit em gliiche Sinuswärt git; die Zweidütigkeit entspricht dere vom Kongruenzsatz SSW.
In dr sphärische Trigonometrii git s en entsprächende Satz, wo au as Sinussatz bezeichnet wird.


</doc>
<doc id="25519" url="https://als.wikipedia.org/wiki?curid=25519" title="Alemannische Pflanzennamen">
Alemannische Pflanzennamen

Fir vil yyheimischi Pflanzearte git s in verschidene alemannische Dialäkt Nämme. In däm Projäkt solle di gängige alemannische Pflanzenämme gsammlet wäre.

"WICHTIG: Do solle numme dradizionälli Volksnämme yydrait wäre, keini alemannische Ibersetzige vu hochdysche Nämme!" 

Pilznämme wäre uf ere eigene Projäktsyte gsammlet, wel d Pilz vu dr biologische Syschtematik här nit zue dr Pflanze ghere. Uf dr Pilzsyte wäre au Nämme vu Fläächte gsammlet.




</doc>
<doc id="25520" url="https://als.wikipedia.org/wiki?curid=25520" title="Alemannische Pflanzennamen (nach Dialekten)">
Alemannische Pflanzennamen (nach Dialekten)

Fir vil yyheimischi Pflanzearte git s in verschidene alemannische Dialäkt Nämme. In däm Projäkt solle di gängige alemannische Pflanzenämme gsammlet wäre gordnet no einzelne Dialäkt.








</doc>
<doc id="25521" url="https://als.wikipedia.org/wiki?curid=25521" title="Guriner Pflanzennamen">
Guriner Pflanzennamen

Pflanzenämme im Dialäkt vu Gurin:


Guriner Pilznämme



</doc>
<doc id="25522" url="https://als.wikipedia.org/wiki?curid=25522" title="Alemannische Pilznamen">
Alemannische Pilznamen

Fir e Deil yyheimischi Pilzarte (Schwimm) git s in verschidene alemannische Dialäkt Nämme. In däm Projäkt solle di gängige alemannische Pilznämme gsammlet wäre. Au alemannischi Nämme vu Fläächte wäre do gsammlet.

"WICHTIG: Do solle numme dradizionälli Volksnämme yydrait wäre, keini alemannische Ibersetzige vu hochdysche Nämme!"

Die Pilznämme wäre nit uf dr Projäktsye gsammlet, wel d Pilz (Schwimm) vu dr biologische Syschtematik här nit zue dr Pflanze ghere. 




</doc>
<doc id="25523" url="https://als.wikipedia.org/wiki?curid=25523" title="Alemannische Tiernamen">
Alemannische Tiernamen

Fir vil yyheimischi Dierarte git s in verschidene alemannische Dialäkt Nämme. In däm Projäkt solle di gängige alemannische Diernämme gsammlet wäre.

"WICHTIG:"



</doc>
<doc id="25524" url="https://als.wikipedia.org/wiki?curid=25524" title="Guriner Pilznamen">
Guriner Pilznamen

Pilznämme im Dialäkt vu Gurin:

Guriner Pflanzenämme



</doc>
<doc id="25525" url="https://als.wikipedia.org/wiki?curid=25525" title="Alemannische Pilznamen (nach Dialekten)">
Alemannische Pilznamen (nach Dialekten)

Fir e Deil yyheimischi Pilzarte git s in verschidene alemannische Dialäkt Nämme. In däm Projäkt solle di gängige alemannische Pilznämme gsammlet wäre. Au alemannischi Nämme vu Fläächte wäre do gsammlet.




</doc>
<doc id="25526" url="https://als.wikipedia.org/wiki?curid=25526" title="Alemannische Pflanzennamen (Botanische Namen)">
Alemannische Pflanzennamen (Botanische Namen)

"Zruck zum "
Alemannischi Pflanzenämme, gordnet no dr botanische Nämme (alfabetischi Lischt), vgl. au di Lischt no dr botanische Syschtematik. Di botanische un di hochdytsche Nämme gehn in dr Regle no Oberdorfer 1994.
Ufgfiert sin Pflanzenämme vu:


























</doc>
<doc id="25527" url="https://als.wikipedia.org/wiki?curid=25527" title="Alemannische Pilznamen (Botanische Namen)">
Alemannische Pilznamen (Botanische Namen)

Alemannischi Pilznämme, gordnet no dr wisseschaftlige Nämme (alfabetischi Lischt), vgl. au di Lischt no dr Syschtematik.

Ufgfiert sin Pilznämme vum Appezellerland, vu Eischeme, Greschoney, Gurin, Lagsch, Äisele, Obfige, Rhinai-Besche und vom Kantoo Uri.

Schwimm (Obfige)





</doc>
<doc id="25528" url="https://als.wikipedia.org/wiki?curid=25528" title="Maus (Computer)">
Maus (Computer)

D Muus isch eins vo de wichtigste Iigobegrät (Inputgrät) vo modärne Computer.<br>
Die grafische Benutzeroberflächene hai sich vor allem Dank dr Muus chönne entwiggle, wo intuitiv cha bruucht wärde und dank ihrem niidrige Briis wiit verbreitet isch.

D Bewegig vo dr Muus (normalerwiis mit dr Hand) uf em Disch oder uf ere spezielle Underlag, ere Muusmatte (Muuspad), wird über e Sensor in dr Muus ufgno, digitalisiert und über e Schnittstell an dr agschlosse Computer überdrait. Über Funktione vom Bedriibssystem wird die zweidimensionali Bewegigsinformation in e gliichartigi Bewegig vom Muuszaiger (Cursor) uf em Bildschirm umgsetzt. Mit Daste oder zuesätzlige Elemänt vo dr Muus cha dr Nutzer verschiidnigi Aktione im Betriibssystem oder Aawändigsprogramm usfüehre. D Iifüehrig vo dr Computermuus cha as en entscheidende Durchbruch in dr Verbesserig vo dr Benutzerfründlikeit vo Computer agluegt wärde. Im Johr 2005 si schätzigswiis scho meh as e Milliarde Müüs wältwiit verchauft worde.

Sit bald zwei Johrzähnt isch d Muus für fast alli Computertätigkeite zsämme mit em Bildschirm (Monitor) und dr Tastatur eini vo de wichtigste Mensch-Maschine-Schnittstelle.

1963/964 hät es Team um de Douglas C. Engelbart und de William English am Augmentation Research Center (ARC) vom Stanford Research Institute (SRI) a verschidnige experimentelle Zeigegrät gschaffet, es isch au d Computermuus debii gsi. Im Dezämber 1968 isch si uf de Herbsttagig vo de American Federation of Information Processing Societies (AFIPS) a de Öffentlichkeit präsentiert worde. Si het aber nur wenig Beachtig gfunde, wills no kei grafischi Benutzeroberflächene geh hät und die Mensche wo mit Computer gschaffet hend, mit de Iigab vo Churzbefehl mit de Tastatur vertraut gsi sind. Für das Prinzip, wo zwei Räder rächtwinklig zunenand stönd, het de Engelbart am 17. November 1970 s Patent US3541541 becho.


</doc>
<doc id="25529" url="https://als.wikipedia.org/wiki?curid=25529" title="Nesslau-Krummenau">
Nesslau-Krummenau

Nesslau-Chrummenau isch vom 1. Jänner 2005 bis Endi 2012 ä politischi Gmeind vom Kanton San Gallä i dä Schwiz gsi.

D Gmeind im obärä Toggäburg isch am 1. Januar 2005 us dä Gmeindä Nesslau (Poschtleitzahl 9650) und Chrummenau, wo d Dörfer "Chrummenau" (Poschtleitzahl 9643), "Neu St. Johann" (Poschtleitzahl 9652) und "Ennätbüäl" (Poschtleitzahl 9651) dezoghört hend, entschtandä. Ä witäri Fusion met dä Gmeind Stäi isch uf de 1. Januar 2013 plant worde. Di nöi Gmeind heisst wider Nesslau.

Met 80,63 km² isch Nesslau-Chrummenau di flächämässig drettgröscht Gmeind im Kanton San Gallä worde. Am 31. Dezember 2004 het Nesslau ä Flächi vo 38,18 km² und än Iwohnärzahl vo 1'965 gha, Chrummenau dägegä nä Flächi vo 42,28 km² und 1'493 Iwohnär.

Gmeindspräsident isch dä Rolf Huber wordä, wo voher Gmeindspräsident vo Nesslau gsi isch. Dä ehemolig Gmeindspräsident vo Chrummenau, dä Reinhard Kobelt, isch nümä zo dä Wahl atretä.

S nöi Wappä vo 2005 zeigt zwäi silbrigi Welläbälchän of blauäm Grund, wo fö d Flüss Thur und Lutere stönd. Di bäidä goldigä Stern stönd fö di ehemoligä Gmeindä.

D Dörfer Nesslau, Neu St. Johann und Chrummenau ligä im obärä Thurtal und Ennetbühl im Lutärätal a dä Schwägalp-Passstross. D Gmeind Nesslau-Chrummenau isch äini vo insgesamt viär Gmeindä, wo sich dä Gipfäl vom gröschtä Nagälfluäberg vo Europa, äm Speer (1'950 m) täilät. Zodem ghört nä nän Täil vom Alpstein. S Gmeindsgebiät erschtreckt sich öschtlech bis zor Passhöchi vo dä Schwägalp, wo d Grenzä zom Appäzellärland bildet. Dä höchscht Berg, wo ganz of äm Gmeindsgebiät lit, isch met 2'158 m d Silbrplattä i dä nöchi vom Säntis. Markant sichtbar sind au d Churfirschtä, wo abr zo dä Gmeind Alt St. Johann ghörät. I dä Nöchi vom Dorf Chrummenau lit d Talstation vo dä Wolzenalp-Bahnä, wo of d Wolzenalp und zom glichnamigä Schi- und Wandärgebiät füärät. D Gmeind werd dör d Bahnliniä vo dä Schwizärischä Südoschtbahn met Wattwil verbundä. Vo Nesslau füärät Poschtautoliniä noch Wildhus—Buchs und öbr d Schwägalp of Urnäsch is Appezällerland.

Ab äm 12. Johrhundärt isch s Gebiät vo dä Grafä vo Toggäburg und dä Fürstabtei San Gallä kolonisiert. Us äm 13. Johrhundärt stammät di erschtän urkundlichän Erwähnigä vom änä Hof namens "Nesselove" und ämä Guet namens "Crummenouve". Im 16. Johrhundärt het sich dä Marktfleckä "Sidwald" als bedütändä Vech- und Warämart agfangän entwicklä. Noch äm Brand und dä Zerschtörig vom Chloschtär St. Johann im hütigän Alt St. Johann het mä 1626 met äm Bau von ärä nöiä Chloschtäralag bi Sidwald agfangä, wo sit do "Neu St. Johann" heisst. Dör d Säkularisation vo dä Fürschtabtei San Gallän isch s Chloschtär zor Pfarrei wordä. Än Teil vo där Aalag diänt hüt as heilpädagogischs Zentrum "Johanneum", won ono zom gröschtän Arbeitgeber vo dä Gmeind wordän isch.

D Reformation het 1524 z Chrummenau und 1528 z Nesslau agfangä. D Gmeindä sind bis 1806 paritätisch blebä; nochänä sind dör d Gründung vo dä katholischä Pfarrei Neu St. Johann di katholisch und di reformiertä Cherchgmeindä trennt wordä. Noch dä Gründig vom Kanton San Gallä sind 1803 di politischä Gmeindä Chrummenau und Nesslau gründät wordä. Nesslau isch vo 1831 bis zo där Ifüärig vo dä Wahlchreis (2002) Hauptort vom Bezirk Obärtoggäburg gsi.

Nebscht dr bis hüt bedütändä Landwertschaft isch scho im Metlaltär d Schweflquellä "Rietbad" bi Ennätbüäl bekannt gsi und es isch än bescheidänä Kurtourismus entstandä. 1857 hend d Brüädär Emil und Gustav Gnipper z Neusantjohann äs Textilundärnemä gründät, wo spötär vo dä Familiä Meyer-Mayor öbärno wordän isch und bis hüt existiert. Nebscht dem het bis zom Erschtä Weltchriäg s Stickäreigwerb blüät. Hüt isch d "Altherr Nutzfahrzeuge AG" äin vo dä gröschtän Arbeitsgeber vo dä Gmeind.

Im Johr 1912 isch d Bahnliniä vo Ebnat-Kappel of Chrummenau und Nesslau-Neu St. Johann eröffnät wordä. 1919 isch d Rössliposcht vo Nesslau of Wildhaus met Poschtautos ersetzt wordä. Där Endbahnhof Nesslau-Neu St. Johann isch so zomänä bedütändä Warän- und Personänumschlagplatz wordän und dä Tourismus im Obrtoggäburg het än Ufschwung erlebt. Im 19. Johrhundärt hets väschidäni Projekt ge, d Gleis bis of Buchs odr as Zahradbahn öber Undrwassär of dä Säntisgipfäl fort zsetzen, wo abr nöd realisiärt wordä sind.

I dä Metti vom 19. Johrhundärt sind z Neu St. Johann wegäm "Gesetz zur Bekämpfung der Heimatlosigkeit" jenischi Familiän ibürgärät wordä. Im Johr 1947 hets z Stäi än schlimmä Dorfbrand ge, wo au Hüsär of Nesslauer Gmeindsgebiät zerstört het, wil dä Föh blossän, und so s Für i d Laad trebä het.




</doc>
<doc id="25530" url="https://als.wikipedia.org/wiki?curid=25530" title="Nordtangente (Basel)">
Nordtangente (Basel)

D Nordtangente isch e Stadtautibahn z Basel und Deil vo dr A3. Si verbindet die schwiizerischi Autibahn A2 und die dütschi A 5 mit dr französische A35.

Dr Streckenabschnitt vo der Nordtangente zwigt vo dr A2 uf em Erlemattgebiet nördlig vom Badische Bahnhof Basel ab und verlauft westwärts über die doppelstöckigi Dreirosebrugg. En underirdische Dunnel verlauft uf dr Westsiite under em Voltaplatz in nördliger Richdig noch Frankriich zue und drifft am Grenzübergang Saint-Louis/ Santihans uf die französisch Autibahn A35.

Öbbe 50 Johr lang isch d Nordtangänte blant und denn baut worde, bis si Middi 2007 für e Individualverchehr eröffnet worden isch. Die letzte Aschlussstelle si 2008 eröffnet worde.

D Bauchoste vo dr rund 3.2 Kilometer lange Strecki hai öbbe 1.55 Milliarde Schwiizer Franke bedrait. D Nordtangänte isch s düürste Stroossestück in dr Schwiiz, wo je baut worden isch. Die hoche Chöste si druf zrugg z füehre, ass 87 % vo dr Strecki unterirdisch verlaufe und ass dr Rhii het müesse überquert wärde.



</doc>
<doc id="25532" url="https://als.wikipedia.org/wiki?curid=25532" title="Alemannische Pflanzennamen (nach Systematik)">
Alemannische Pflanzennamen (nach Systematik)

, gordnet no dr botanische Syschtematik, vgl. au di . Di botanische un di hochdytsche Nämme gehn in dr Regle no Oberdorfer 1994.

Ufgfiert sin Pflanzenämme vu:














































Durwachs (Aargau); Donderbar (Aargau)





















































</doc>
<doc id="25536" url="https://als.wikipedia.org/wiki?curid=25536" title="Ronald Golias">
Ronald Golias

Dr Ronald Golias (1929 - 2005) isch e brasilianische Film- und Färnsehschauspiiler gsi.

Dr Ronald Golias isch am 4. Mai 1929 z São Carlos, im brasilianische Staat São Paulo, uf d Wält cho. Er het under anderem as Schniider gschafft und as Versicherigsagänt, bis er in de 1950er Johr vom Manoel de Nóbrega entdeggt worden isch. Dä het em Rolle as Komiker im Radio und Färnsehe verschafft. Mit siim Charakter Pacífico het er groosse Erfolg gha und me het em Filmrolle afo abiete. Vo 1967 bis 1971 het er as Bronco, e Charakter won er im Film gspiilt gha het, au im Färnsehe in "A Familia Trapo" reüssiert. Sit de früehje 1990er het er d Rolle vom Pacífico, aber mänggisch au vom The Master und vo dr Isolda in dr Färnsehshow "A Praça é Nossa" gspiilt, wo vom Carlos Alberto de Nóbrega ghostet worden isch.

Er isch am 27. September 2005 z São Paulo gstorbe.




</doc>
<doc id="25537" url="https://als.wikipedia.org/wiki?curid=25537" title="Dreispitzareal">
Dreispitzareal

S Dreispitz isch s grösste geschlossene Gwärb- und Dienstleistigssgebiet in dr Schwiizer Stadt Basel.

S Areal het e Flechi vo öbbe 50 ha und mehreri Hundert Bedrieb si dört niiderglo. Dr Grund, wo noch eme Baurächtsverdrag gnutzt wird, ghört dr Christoph Merian Stifdig. Er lit je zur Helfti im Dalbe Quardier vo dr Stadt Basel und in dr Baselbieter Gmeind Münchestei. 

En öffentligi Entwiggligsplanig, wo uf ere Studie vo de Archidekte Herzog & de Meuron basiert, söll das industriell brägti Areal in de neggste ei bis zwei Johrzähnt in e Deil vo dr Basler Agglomeration verwandle, wo dütlig urbaner isch.




</doc>
<doc id="25540" url="https://als.wikipedia.org/wiki?curid=25540" title="Österreich-Ungarn">
Österreich-Ungarn

Ööstriich-Ungarn isch e Monarchi z Mìttel- bìs Osteuropa gsìì, wùù zwüsche 1867 ùn 1918 existiert hät. Si hät ùs em Chaiserdùùm Ööstriich ùn em Chönigriich Ungarn bstande.

D'Entstehig vù de Doppelmonarchi isch s Ergèèbnìs vù me-ne Kumbromìss gsìì. Bsunders nooch de Nìderlage vù ihrer Armee ìn de Chrieg z Idalie ùn mìt Preuße hät di ööstriichischi Regierig mieße iiseh, dass ihr absolutisdischs Riich nìt hät chönne bstoh blibe. Ungarn hätt gärn sinni Bemiehige vùm Abrìl 1848 wìdder ùfgnùù, doodezüe isch allerdings sinni Macht z gring gsìì. Bim Ööstriichisch-Ungarische Ussgliich hät mer versüecht ghaa, d'Indrässe vù de ungarische Verfassig mìt denne vùm ööstriichische chaiserlige Hoof under ei Hüet z bringe. Ööstriich hät deno sälber e Verfassig mieße iifiehre, sodass de Doppelstaat hät chönne entstoh. Ùf de bolitisch Ussgliich isch e wirtschaftlige gfolgt, wùù allerdings alli zeh Johr hät mieße erneuert wèrre.

Ìnnebolitischi Froge sìn vù de beide Parlamänt ùn Regierige unabhängig vù-n-enand entschìde worre. Als gmeinsami Aaglägeheite hän nùmme s Militär ùn d'Gäldbolitik golte. Ööstriich-Ungarn hät e gmeinsami Notebank ghaa, di Ööstriichisch-Ungarischi Bank/Osztrák-Magyar Bank, wùù e gmeinsami Währig usegee hät.

D'Gsetzgèbig isch degege e Sach vù de "Delegatione" gsìì. Si sìn ìn gliicher Aazahl vù de beide Parlamänt gstellt worre; an ihrer Spìtze isch e gmeinsame Usse-, Verdeidigungs- bzw. Finanzminister gstande. Denäbe hän di beide Monarche, de Chaiser ùn de Chönig, ihri Macht biibhalte.

Wiil de Viilvölcherstaat ìn ere Zitt entstande isch, wùù sich rundùmme Nationalstaate hän aafange bilde, hän d'Aasprüch ùn Stritt vù einzelne Natione e Grooßdeil vùm bolitische Läbe abdeckt; di wichtigste sìn d'Konflikt zwüsche Ööstriicher ùn Ungare, Tschèche ùn Ööstriicher ùn Ungare ùn Kroate gsìì wie au d'Rumänefroog z Sìbebürge. Drotz sonige Konflikt hät sich de Staat ìm Lauf vù de Johrzähnt wirtschaftlig gseh starch entwìckelt ùn modernisiert. Au vù me-ne bolitische Standpunkt uss cha (bìs ùf d'Underdrùckig vù einzelne Völcher) vù-n-ere Liberalisierig gschwätzt wèrre, d'Demokrati hät d'Noochfolgestaate abber erscht mìt em Frìde vù Saint-Germain (1919) erreicht.

D'Nìderlaag vù de Armee ùn d'Nationalbewegige nooch em Èrschte Wältchrieg hän em Staat e Änd bereitet. Au wenn d'USA fǜr e Ùfrächterhaltig vù de Monarchi gsìì isch, isch sälli ùf Dräng vù de andere Entente-Mìtglììdstaate ùfglööst worre; als Hauptschuldigi am Chrieg hät mer Ööstriich ùn Ungarn aaglüegt. D'Verdreeg vù Saint-Germain ùn Trianon hän di voorhäär erfolgriichi wirtschaftligi Eiheit usseneandgrìsse ùn au zù neue eethnische Brobleem gfiehrt, wùù mìt zùm Ussbruch vùm Zweite Wältchrieg biidrage hän. D Nachfolgestaate sind nach de Verträg Ungarn, Pole, d Tschechoslowakei, Jugoslawie und Österrich ksi.

S halb Johrhundert, wùù ùf de Ööstriichisch-Ungarische Ussgliich gfolgt isch, wird als eins vù de erfolgriichste Zittalter vù de ungarische Wirtschaft aaglüegt. Obwohl s gnau Ussmaaß vù derre Entwìcklig ùmstrìtte isch, stoht fest, dass ùs em friejere Agrarland bìs zùm Aafang vùm 20. Johrhundert e witt entwìckelts Nahrigsmìttelindustriland worre-n-isch, wùù doo drǜbber use au no ìm große Stiil exportiert hät.

Di jöhrligi Entwìcklig vùm Brùttoiichomme isch bi 3,7 ùn spöter bi 3,2 Brozänt gläge. Des bedüttet, dass es sich zwüsche 1867 ùn 1900 verdräifacht ùn vù 1900 bìs 1914 vervierfacht hät. Ìn Bezùùg ùf di nìt-materiälle Iinahme isch s Iichomme e bìtz diefer gläge (2,4 % broo Johr zwüsche 1867 ùn 1913, d. h. es hät sich ufs Gsamt gseh verdräifacht). S Nationaliichomme, wùù au ìm Ussland erwirtschafteti Leistige berùcksichtigt, isch z Ööstriich-Ungarn bi 1,76 % gläge (ìm rästlige Europa durchschnìttlig bi 1,88 %), doodemìt isch es wirtschaftlig stärcher gsìì wie Sǜǜdeuropa odder de Balkan; d'Wirtschaft isch mìt derre vù Bèlgie, Norwege, Holland, Rùssland odder Grooßbritannie vergliichbaar gsìì. Ìnnerhalb vù de Monarchi isch di ungarischi Wirtschaft schnäller gwachse wie di ööstriichischi, sällewääg hät sich Ungarn zù derre Zitt zù de witt entwìckelte Länder chönne zelle.

De gröscht Deil vù Ööstriich-Ungarn hät e zimli großi wirtschaftligi ùn industriälli Entwìcklig dùregmacht ùn ìn d'Entwìcklig, abber au ìn d'Chunscht isch viil Gäld gflosse. S kulturäll Läbe hät e Blietezitt erfahre; sinni Usswirkige sìn hǜtt no spǜǜrbaar.

D'Architektur vù de ööstriichisch-ungarische Zitt isch hauptsächlig vùm Eklektizismùs ùn em Histrorismùs bsìmmt worre, ìm ganze Land hän älteri Stiil wìdder ùfgläbt ùn sich au vermischt. De einzig neu Stiil isch de Jùgendstiil gsìì, wùù z Ööstriich-Ungarn als Sezession bezeichnet worre-n-isch. Vili Stadtchärn sìn ìn derre Zitt entstande; au s hǜttig Gsicht vù de Städt Wien ùn Budapest wird no vù de dörtmolige Boustiil bstìmmt.



</doc>
<doc id="25542" url="https://als.wikipedia.org/wiki?curid=25542" title="Alemannische Pflanzennamen (Deutsche Namen)">
Alemannische Pflanzennamen (Deutsche Namen)

"Zruck zum "
Alemannischi Pflanzenämme, gordnet no dr hochdytsche Nämme (alfabetischi Lischt). Di botanische un di hochdytsche Nämme gehn in dr Regle no Oberdorfer 1994.

Ufgfiert sin Pflanzenämme vu:





























</doc>
<doc id="25544" url="https://als.wikipedia.org/wiki?curid=25544" title="Alemannische Pilznamen (Deutsche Namen)">
Alemannische Pilznamen (Deutsche Namen)

Alemannischi Pilznämme, gordnet no dr hochdytsche Nämme.

Ufgfiert sin Pilznämme vum Appezellerland, vu Gurin un vu Obfige.






</doc>
<doc id="25547" url="https://als.wikipedia.org/wiki?curid=25547" title="Opfinger Pflanzennamen">
Opfinger Pflanzennamen

Bflanzenäme im Dialäkt vù Obfige:





</doc>
<doc id="25548" url="https://als.wikipedia.org/wiki?curid=25548" title="Commodore 64">
Commodore 64

Dr Commodore 64 (churz: C64, umgangssproochlig au dr 64er) isch e 8-Bit-Heimcomputer mit 64 KByte Arbetsspiicher, wo in de 1980er wiit verbreitet gsi isch.

Sit ass er im Januar 1982 uf dr "Winter Consumer Electronics Show" vorgstellt worden isch, isch dr C64, wo vo Commodore baut worden isch, vo dr Middi bis zum Ändi vo de 1980er Johr as Spiilkonsole und au für d Softwareentwigglig üsserst populär gsi. Er isch mit über 30 Millione verchaufte Grät dr meistverchaufti Heimcomputer wältwiit. Dr C64 het en umfangriichi Hardwareusstattig gha und isch, noch ere düürere Iifüehrigsphase, erschwinglig worde und het ere ganze Generation vo Jugendlige dr erst Zuegang zum ene Computer ge, wo für die Ziit leistigsstark gsi isch.

Dr Computer isch in dr Tastatur iibaut gsi. As Aazeigapparat het me e Färnseher oder e Monitor chönne bruuche. Für d Datespiicherig het s e spezielle Kassettespiiler oder Diskettelaufwärk ge.


</doc>
<doc id="25550" url="https://als.wikipedia.org/wiki?curid=25550" title="Sinclair ZX80">
Sinclair ZX80

Dr Sinclair ZX80 isch e Heimcomputer vo dr britische Firma Sinclair us em Johr 1980. Er isch dr diräkti Vorgänger vom Sinclair ZX81, wo in sehr vil höchere Zahle verchauft worden isch. Däm si Hardware isch ähnlig, aber höcher integriert (nume fümf Chip anstatt 21 wie bim ZX80) und dorum chostegünstiger. S Ghüüs vom ZX80, wo vom Industriidesigner Rick Dickinson entworfe isch, isch wiiss und chlobiger as das vom schwarze ZX81. D Z80-CPU schafft mit eme 3,25 MHz Takt, was em domolige Stand vo dr Technik entsproche het. S ROM isch nume 4kB grooss, was siis Sinclair BASIC uf relativ wenigi Befähl reduziert het.


</doc>
<doc id="25555" url="https://als.wikipedia.org/wiki?curid=25555" title="Heimcomputer">
Heimcomputer

Heimcomputer isch d Bezeichnig gsi, wo in de 1980er-Johr bruucht worden isch für Computer, wo vor allem privat bruucht worde si. Zwar hätte d Heimcomputer dr Definition vom ene Personal Computer entsproche und si vo de Härsteller zum Deil au eso bezeichnet worde, si si aber im Briis und dr Usstattig vor allem uf dr privat Awänder und uf d Verwändig für Unterhaltigszwäck zuegschnitte gsi. Dr Begriff "Heimcomputer" isch in de 1980er-Johr dorum vor allem bruucht worde zur Underscheidig vom düürere "Personal Computer" (IBM-PC), wo vorwiegend gschäftlig iigsetzt worden isch.

D Entwigglig vom Heimcomputer isch parallel gloffe zur Entwigglig vo dr Spiilkonsole und de Computerspiil. Zun e baar Heimcomputermodäll het s sogar Spiilkonsole ge, wo technisch fast idäntisch gsi si, nume d Tastatur het ene gfehlt.



</doc>
<doc id="25563" url="https://als.wikipedia.org/wiki?curid=25563" title="Sinclair ZX Spectrum">
Sinclair ZX Spectrum

Dr Sinclair ZX Spectrum isch e Heimcomputer gsi wo 1982 vo dr britische Sinclair Research entwigglet und härgstellt worden isch. Er isch dr Nochfolger vom Sinclair ZX81 gsi. 

As Prozässer isch e Zilog Z80 (Z80A mit 3,5 MHz) iigsetzt worde. S Spectrum het 16, 48 oder, as "ZX Spectrum 128", 128kByte Arbetsspiicher und 16kByte ROM gha. As Datespiicher isch e gwöhnlige Compact Cassette-Recorder agschlosse worde. Dr Computer het e Slot gha für zum Hardwareerwiterige azschliesse.

Dr Ufbau vom Computer isch, wie bi allne Sinclair-Computer us dere Ziit, druf usgrichtet gsi, mögligst wenig z choste. So het me nume e Minimum an Baudeil für e komplett Apparat bruucht, was dr Briis gsänggt het. Au bi dr Uswahl vo de Baudeil isch gspart worde. Bim 48K-Spectrum si z. B. defekti 64-kilobit-RAM-Baustei iigsetzt worde, wo nume die funktionierendi Helfti agschlosse gsi isch.


</doc>
<doc id="25569" url="https://als.wikipedia.org/wiki?curid=25569" title="Amiga 1000">
Amiga 1000

Dr Amiga 1000 isch s erste Modäll vo dr populäre Amiga-Computerreihje, wo vo Commodore entwigglet worde isch. Mit em Amiga 1000 isch 1985 im Beriich vo de Heimcomputer dr Schritt vo 8-Bit uf 16-Bit (im Bedriibssystem sälber sogar uf 32-Bit) gmacht worde. Zu siiner Ziit isch er revolutionär gsi: si Architektur het vili Merkmol gha, wo in andere System erst sehr viil spöter integriert worde si. So isch er s erste Homecomputersystem gsi, wo präemptivs Multitasking beherrscht het. D Systemarchitektur über "Customchip" und die grafischi Leistigsfähigkeit si eimolig gsi im Homecomputerberiich.



</doc>
<doc id="25570" url="https://als.wikipedia.org/wiki?curid=25570" title="Atari ST">
Atari ST

Dr Atari ST isch e Heimcomputer-Serii vo Atari, wo vo 1985 bis 1994 produziert worden isch. D ST-Serie isch au für professionelli Büroaawändige geeignet gsi und isch dank de MIDI-Schnittstelle, wo seriemässig vorhande gsi si, dr meist bruuchti Standardcomputer in chliine und groosse Tonstudio gsi. D Abchürzig „ST“ stoht drbii für "Sixteen/Thirty-Two" (16/32), wil dr verwändet Hauptprozässer, dr Motorola 68000, e 16 Bit breite Datebus het und intern mit 32 Bit schafft. Dr Adressbus isch 24 Bit breit.



</doc>
<doc id="25574" url="https://als.wikipedia.org/wiki?curid=25574" title="IBM-PC">
IBM-PC

Dr IBM-PC (änglisch IBM PC) stoht as Oberbegriff für dr erst Personal Computer (PC) vo dr Firma IBM, siini Wiiterentwicklige und die mehr oder weniger ähnlige Nochbaute und Fortfüehrige vo dere Computerfamilie dur anderi Undernähme, wo au as IBM-PC-kompatibel oder PC-kompatibel bezeichnet wärden. Dr erst IBM-PC het dr Name "IBM 5150 Personal Computer" gha und isch vo 1981 a fast sächs Johr lang unveränderet produziert worde. Er het no kei Festblatte gha, sondern nume ei oder zwei Diskettelaufwärk.

De Nochfolgersystem mit ere optionale Festblatte het me IBM PC XT gsait und spöter, dene mit eme i286-Prozässer, IBM PC AT. In dr Fachsproch zieht me em Begriff „IBM-PC“ dr Begriff „IBM-PC kompatible Computer“ oder churz „IBM-kompatibel“ vor. Bi IBM sälber het me d Klon as "IBM PC-konvertibel" bezeichnet. Noch dr unglücklige Iifüehrig vo de IBM PS/2-Modäll, wo vo dr Hardware us nit PC-kompatibel gsi si, und mit em Erschiine vo Microsoft Windows 3.x isch dr Usdrugg IBM-PC scho vo 1990 aa ehnder e historische Begriff gsi. Sit dr Iifüehrig vo Microsoft Windows 95 het me im PC-Märtsegmänt praktisch nume no vo Windows-Kompatibilität gschwätzt.


</doc>
<doc id="25604" url="https://als.wikipedia.org/wiki?curid=25604" title="Internet">
Internet

S Internet isch e wältwiits elektronischs Netzwärksischteem, wo us vile dezäntraale Computernetzwärk bestoht, wo mitenander verbunde si, und wo me drüber Date vo de einzelne Kompiuter cha usdusche.

S Wort isch en Abchürzig und chunt vom änglische "interconnected networks;" drum isch’s im Düütsche en "Anglizismus." Es bedüütet „Netzwärk, wo underenander verbunde si“. 

Mit em Internet chame Internetdienscht bruuche so wie öpe E-Mail, Telnet, Usenet, Dateiüberdragig, WWW und in dr letzte Zit immer meh au d Telefonii, s Radio und s Färnseh.

Im Prinzip cha jede Kompiuter wältwiit mit jedem andere verbunde wärde. Dr Datenusduusch zwüsche de einzelne Internet-Kompiuter bassiert über so genanti Internetprotokoll, wo technisch normiert si. D Technik vom Internet wird vo dr RFCs vo dr Internet Engineering Task Force (IETF) beschriibe.

Umgangssproochlig wird s Wort „Internet“ hüfig synonym zum «World Wide Web» bruucht, wil säll eine vo de populärschte Internetdienscht isch und wäsentlig zum Wachsdum und dr Popularität vom Medium bidrait het. Im Gegesatz drzue cha me anderi Mediedienscht wie s Telefon, s Färnsehe und s Radio erscht sid der jüngschte Zyt über s Internet übermiddle, und si hai parallel zum Internet no ihri ursprüngligi Verbreitigstechnik bhalte.

Im Underschiid zum Internet seit me de Kompiuternetzwärch, wo nume d Apperäät vom ene einzelne Sischteem öppe von ere Fabrigg oder von ere einzelne Verwaltig dermit verbunde sind, au "Intranet." Die lokale und autonome Sischteem chame über en Schnittstell mit eme Internet verbinde, wo me drinn der Datevercheer zwüsche dinne und dusse kontroliert und bsunders s eigene Netzwärch gägen Agriff vo dusse schützt.

S Internet het sich us em "Arpanet" entwigglet, eme erschte grosse Netzwärk, wo 1969 vom amerikanische Verdäidigungsministerium iigfüert worde isch zum d Kompiuter vo Universidääte und anderne Forschigsiirichdige mitenand z verbinde. 1973-1974 isch s Brotokoll "TCP" entwigglet worde, wo me dermit verschiidenartigi Netz mitenander cha verbinde. Im Lauf vo dr Zit isch das zum Standardbrotokoll "TCP/IP" erwiteret worde, und es isch vo 1983 aa uf alle Hosts aktiv gsi. Es isch as "Internet Brotokoll" bekannt gsi und vo doo het sich mee und mee dr Naame Internet dduregsetzt.

Dr Tim Berners-Lee het um s Joor 1989 am CERN d Grundlage vom World Wide Web gschaffet. Am 6. August 1991 het er das Brojekt vom ene Häiperteggscht-Dienscht über s Usenet veröffentligt und für alli uf dr ganze Wält verfüegbar gmacht.

Im 21. Joorhundert sind im Internet die «Soziale Meedie» immer wie beliepter worde.

E grossi nöji Funkzioon vom Internet isch es, de Nutzer zäntrali Datespycher azbiete, so dass si iri Dokumänt nümme immer bi siich uf de lokale Kompiuter spychere, sondern uf Server dobe i der so genante "Datewulche," der «Cloud».

D Induschtry forschet amene "Internet der Dinge," wo me dermit vili technischi Sache wott verchnüpfe.

Im Internet muess jede Teilnäämer en eidüütigi Adrässe ha, d "Domääne-Name." Derfür het me s Konzäpt, wo uf Änglisch vom Domain Name System (DNS) heisst, ygrichtet. Das wältwyte Nummeresischteem tuet d Firma Internet Corporation for Assigned Names and Numbers (ICANN) pflääge. Si überwacht d Top Level Domain, und vo iire chöme d IP-Adresse und d Regle, wo’s bruucht für die technischi Internetsprooch und die sogenante Internetprotokoll.

Im ene Kompiuter muess es speziells Programm ygrichtet sii, ass men en mit em Internet cha verbinde, das sind d "Web-Browser."

Wägem Internet isch au d Arbet vo de Schriftsteller no vilsytiger worde. Es entwiklet sech die eigeti Gattig vo der Internet-Literatur. Und es isch au ganz gäbig, ass me Tegscht – un au Bilder und Buech-Layout – jetz ganz eifach und gschnäll elektronisch öper anderem cha schicke.



</doc>
<doc id="25605" url="https://als.wikipedia.org/wiki?curid=25605" title="World Wide Web">
World Wide Web

S World Wide Web [] (churz Web, WWW oder "dütsch:" Wältwiits Netz, au "<nowiki>'</nowiki>s Netz") isch e Hypertext-System, wo über s Internet cha abgrüeft wärde. Me het s am 6. August 1991 wältwiit freigee zur allgemeine Benutzig. 

Für zum s World Wide Web z bruuche, benützt me e Webbrowser wo uf em eigene Computer installiert isch, und wo d Date vom Webserver holt und zum Bispil uf em Bildschirm aazeigt. Dr Benützer cha de Hyperlink im Dokumänt folge, wo uf anderi Dokumänt verwiise, öb si jetzt uf em gliiche Webserver oder uf eme andere gspiicheret si. Dodrduur bechunnt me e "wältwiits Netz us Websiite". Em Aklicke vo de Hyperlink sait me hüfig Internetsurfe.

S WWW wird im allgemeine Sproochgebruuch hüfig mit em Internet gliichgsetzt, au wenn s jünger isch und nume eini vo de möglige Nutzige vom Internet isch (so wie s Internet siinersiits nume eine vo verschiidnige möglige Serververbünd isch). Es git durchus Internet-Dienst, wo nit in s WWW integriert si (am bekanntiste isch d E-Mail, aber z. B. au IRC und Telnet). D Webbrowser hai zu däm Duurenander biidrait, wil si nit nume s eigentlige HTTP-Protokoll chönne bruuche, sondern au no anderi Dienst wie Mail und FTP zuegänglig mache.


</doc>
<doc id="25606" url="https://als.wikipedia.org/wiki?curid=25606" title="Supercomputer">
Supercomputer

E Supercomputer oder Superrächner isch e Hochleistigsrächner, wo zum Ziitpunggt won er iigfüehrt wird im oberste realisierbare Leistungsberiich schafft. Drbii isch s nid wichdig, wien er ufbaut isch. 

E typischs Merkmol vom ene modärne Supercomputer isch die grossi Zahl vo Prozässer, wo uf gmeinsami Peripheriigrät und uf e Hauptspiicher, wo deilwiis gmeinsam isch, chönne zuegrife. Die groossi Zahl vo Prozässer chunnt drvo, ass me d Gschwindigkeit vom ene einzelne Prozässer nid cha beliebig höcher mache. Dorum wärde vili einzelni Rächner parallel gschaltet, wo jede drvo öbbe gliichziitig e chliine Deil vo dr Arbet macht. Alli Rächner wärde zentral gstüürt mit Programm wo bsundrigs uf Parallelitet usgrichdet si.


</doc>
<doc id="25607" url="https://als.wikipedia.org/wiki?curid=25607" title="Quantencomputer">
Quantencomputer

E Quantecomputer bzw. Quanterächner isch e Computer, wo noch de Gsetz vo dr Quantemechanik funktioniert. Im Underschiid zum Digitalcomputer schafft er nit uf dr Basis vo de Gsetz vo dr klassische Physik bzw. Informatik, sondern uf dr Basis vo quantemechanische Zueständ (Qubit), was sich wäsentlig vo de Regle vo de klassische Theorie underscheidet. Die Zueständ wird noch quantemechanische Prinzipie verarbeitet. Dodrbii si vor allem 


vo bsundriger Bedütig.

Theoretischi Studie löön lo vermuete, ass me mit dene Effekt bestimmti Problem in dr Informatik wäsentlig effizienter chönnt löse as mit klassische Computer. Bispil vo sonige Broblem si d Suechi in extrem groosse Datebanke (Grover-Algorithmus) und d Produktzerlegig vo extrem lange Zahle (Shor-Algorithmus) - e Broblem, wo für d Sicherheit vo dr e-Mail-Übermittlig von ere erheblige Relevanz isch (Quantekryptographii).

Dr Quantecomputer isch zur Ziit e Konzäpt, wo im Grosse und Ganze immer no theoretisch isch. Me het aber scho vili Vorschleg gmacht, wie me e Quantecomputer chönnt realisiere, und im ene chliine Massstab si schon e baar vo dene Konzept im Labor usbrobiert worde, und me het Quantecomputer mit e baar Qubit realisiert. Vom ene praktische Nutze isch me aber no wiit ewäg.


</doc>
<doc id="25610" url="https://als.wikipedia.org/wiki?curid=25610" title="Stimmhaftigkeit">
Stimmhaftigkeit

Stimmhaft isch e Begriff in dr Phonetik und beschriibt, weli Rolle d Stimmbänder bi dr Uschbrooch vom ene Luut spiile. "Stimmhaft" bedüütet, ass d Stimmlippe sich verschliesse und denn vom Luftstrom us dr Lunge „ufgsprängt“ wärde und das so schnäll hinderenander, ass si schwinge. Die "stimmlose" Luut wärde mit ere offene Glottis gsait, so dass d Luft frei bis ins Asatzrohr cha ströme.

Stimmhafti Luut si in de meiste Sprooche die Sonorante: Vokal und Nasal (z. B. [, , ]), Liquide ([, ]) und Approximante (z. B. [, , ]). In vile Sprooche git s au stimmhafti Obstruente (z. B. [, , , , , ]).

Im Dütsche git s stimmhafti Obstruente nume in de mittlere und nördlige Varietäte, währed in fascht allne südlige Varietäten alli Obstruente stimmlos si. Dorum redet me bim Dütsche hüfig nit vo stimmhafte und stimmlose Obstruente, sondern vo Fortis und Lenis. Stimmhafti Obstruente git s im Alemannisch z. B. (unter romanischem Yyfluss) in dr Südwalserdialäkt vo Arrimmu un Remallju, im Bairisch ebefalls unter romanischem Yyfluss im Zimbrisch.

Wenn me bim Schwätze vom ene stimmhafte Luut d Hand an dr Chehlchopf hebt (zum Bispil bim "Muu" im Wort "Muus"), denn spürt me e Vibration, und wenn me sich d Ohre verstopft, denn ghört me e Dröhne. Bim stimmlose "s" im Wort "Muus" bassiert beides nit.


</doc>
<doc id="25612" url="https://als.wikipedia.org/wiki?curid=25612" title="Plosiv">
Plosiv

Plosiv (au Plosivluut, Explosiv[luut]) sait me de Konsonante, wo wenn me si usspricht, dr Luftstrom vom Schnuuf vollkomme blockiert wird; mit em blötzlige Ufmache vom Luftstromverschluss, wo sofort druf chunnt, entstoht e chliine, „explosionsartige“ Klang. Die Benennig bruucht me aso noch dr Artikulationsart.

In dr eltere Literatur findet me no d Bezeichnig "Explosiv(luut)" statt "Plosiv". Dr modärneri Begriff goht zrugg uf dr änglisch Iifluss. Die traditionelle Bezeichnige wärde immer no bruucht.

Die folgende Plosiv chönne bildet wärde:

D Plosiv, d Affrikate und d Nasale bilde zsämme d Klasse vo de Okklusive oder Verschlussluut.



</doc>
<doc id="25614" url="https://als.wikipedia.org/wiki?curid=25614" title="Oberschlesien (Begriffsklärung)">
Oberschlesien (Begriffsklärung)

Oberschlesien stoht für



</doc>
<doc id="25615" url="https://als.wikipedia.org/wiki?curid=25615" title="Oberschlesien (Zeitung)">
Oberschlesien (Zeitung)

Oberschlesie isch e Ziitig mit em Theme Oberschlesie, wo hüt in Pole isch. 

D Ziitig "Oberschlesie" chunnt jede Monet zweij mal in Dütschland und Pole use. De polnischi Verlagsort isch Góra Świętej Anny (Sankt Annaberg) in Oberschlesie. D Zittig hät Bilage und lokali Sitte für d verschidene Heimetchreis (biispielswis Kattowitz, Königshütte, Gleiwitz, Hindenburg OS, Bytom (Beuthen), Opole (Oppeln), Schwientochlowitz und Laurahütte.

Näbed em dütsche "Oberschlesie" gits au noo e polnischi Uusgab, wo sich syt em 2001 a polnischi Läser tuet wände. D Uuflag isch im Jahr 2005 12'200 Stuck gsi, devo 4'200 i Pole. I Dütschland gits d Ziitig numme über es Abo, i Pole chönd d Chunde au noo witers am Kiosk poschte. 



</doc>
<doc id="25616" url="https://als.wikipedia.org/wiki?curid=25616" title="Peter Ochs">
Peter Ochs

Dr Peter Ochs (* 8. August 1752 z Nantes; † 19. Juni 1821 z Basel) isch e Basler Jurist, Politiker, Historiker und Autor gsi.

Dr Peter Ochs isch am 8. August 1752 z Nantes uf d Wält cho as Sohn vom Basler Groossroot Albrächt Ochs und dr Louise-Madeleine His, wo us ere Hamburger Groosshandelsfamilie stammt. Er isch z Hamburg ufgwachse, won er e Lehr im Kontor vo sim Grossvater gmacht het, und het sich 1769 z Basel niidergloo. 1774 het er agfange z Basel und z Leide Rächt z studiere. 1776 het er mit em Doktertitel abgschlosse und isch under em Iifluss vo sim Profässer Isaak Iselin dr Helvetische Gsellschaft biidrätte, ere überkonfessionelle Vereinigung vo ufklärerische Schwizer, wo fuffzäh Johr vorhär vom Iselin und andere gründet worden isch. 1779 het dr Ochs d Salome Vischer, e Dochder vom Handelsherr Leonhard Vischer, ghürotet, won er fümf Chinder gha het mit ere, dr Peter Albärt (1780-1816), dr Georg Friedrich (1782-1844), dr Wilhelm (1784-1804), d Emma (1788-1871) und dr Eduard (1792-1872).

1780 isch er Grichtsherr am Basler Stadtgricht worde und zwei Johr druf Rootsschriiber. 1783 het er s Collegium Musicum zämme mit em Daniel Legrand und e baar andere wider uf d Bäi gstellt. Wo 1787 die ufkläärerischi Allgemäini Lääsigsellschaft Basel gründet worden isch, isch er iire erst Statthalter worde. Vom Johr 1790 aa isch er dr Basler Stadtschriiber gsi und im Joor druf au no Drizääner worde. Er het as diplomatisch gschiggt gulte und isch e baar Mol as Abgsandte vo Basel uf Bariis d Interässe vo dr Stadt dört go verdrätte. 1794 isch er in dr Groossroot gwehlt worde und im Johr druf het er zwüsche de Preusse, de Spanier und Frankriich vermiddlet. Die preussisch-franzöösische Verhandlige si am 5. April im Friide vo Basel im Markgrööflerhoof erfolgriich abgschlosse worde und im Holstäinerhoof isch churz druf dr Friidesverdraag zwüsche Schbanie und dr Französische Republik underschriibe worde.

1796 isch er Oberstzumftmeister worde, e Boste, won er bis zum Januar 1798 bsetzt het. 1797 het en dr Napoleon uf Bariis gholt, für zum über d Zuekumft vom Frickdaal z verhandle. Wo s französische Direktorium verlangt het, ass d Eidgenosseschaft e neuji Ornig söll iifüehre, het dr Ochs beschlosse en unbluetigi Revolution duurezfüehre, was em wenigstens z Basel im Januar 1798 glungen isch und under anderem d Underdaneschaft vom Land und d Herschaft vo de Zümft in dr Stadt abgschafft het.

Dr Ochs isch gege d Stationierig vo französische Druppe uf Schwizer Bode gsi, het aber dänggt, ass wenn d Franzose in dr Nöchi vo dr Schwizer Gränze wurde ufmarschiere, das chönnt as Druckmiddel diene. Er het no z Paris in de Johr 1797/98 e Verfassig für e schwizerische Eiheitsstaat gschriibe, wo s französische Direktorium in sim eigene Sinn abgänderet het. Die isch denn in dr Schwiz verbreitet worde und as "Ochse-Büechli" bi wite Kreis vo dr Bevölkerig verhasst gsi.

Am 12. April 1798 het dr Ochs as Senatspresidänt z Aarau die "Eine und unteilbare helvetische Republik" proklamiert. Er het au s Presidium vo dr Helvetische Nationalversammlig gfüehrt. Wie z Frankriich isch d Republik vom ene Direktorium gregiert worde, dr Ochs sälber isch aber nume wägem französische Druck Diräkter worde. Er het sis eigene Vermöge iigsetzt für zum dr neu Staat überläbensfähig z mache und het all sis Gäld verlore. Sini politische Gegner hai en as französische Lakei tituliert und am 25. Juni 1799 het en dr Waadtländer Frédéric-César de La Harpe gstürzt. 

Me het dr Ochs verantwortlig gmacht für die französisch Invasion und au drfür, ass die Helvetisch Republik gschiteret isch. Er het d Schwiz mit siner ganze Familie müesse verloo und isch uf Paris züglet. Dört isch er in de Johr 1802 und 1803 Mitgliid vo dr Helvetische Consulta worde, e Konstituante wo vom Napoleon am 30. Septämber 1802 iiberuefe worden isch, für zum die Helvetisch Republik z stabilisiere. Er het neuji Verfassige für Basel und Solodurn gschriibe, wo aber nid implementiert worde si.

Währed dr Mediationsszit isch er wider z Basel gsi. 1803 isch er zum Groossroot gwehlt worde vo dr Landbevölkerig, wo die revolutionäre Gedanke stark gsi sii. Denn isch er im Chläine Root und spöter im Staatsroot gsässe, won er sis liberale Gedankeguet wenigstens deilwiis het chönne verwirklige. 1808 het er d Schuelornig für d Landschaft gschriibe, 1813 d Basler Landesornig und 1821 e Deil vom Kriminalgsetzbuech.

Dr Peter Ochs isch 19. Juni 1821 z Basel gstorbe.

Dr Ochs isch as Deil vo dr Basler Aristokratii ufgwachse. Si Familie, wo sich no im 17. Johrhundert iibürgeret het, het sich mit Handel und Bankgschäft befasst, und mehreri Mitgliider si im Groossroot gsässe oder si Zumft- oder Oberstzumftmeister gsi, en Art vo Bürgermeister wo d Zümft verdräte het. Si het e bedütends Vermöge gha und isch in dr ganze Region iiflussriich gsi. Dr Ma vo dr Schwöster vom Peter Ochs zum Bispil, dr Jean Dietrich, isch under em revolutionäre französische Regime 1790 dr erst Bürgermeister vo Stroossburg worde. Sine Brief nooch isch dr Ochs in de 1780er Johr nit allzu unzfriide gsi mit dr politische und soziale Situation z Basel, au wenn uf dr Landschaft d Liibeigeschaft no bis 1790 gherrscht het. Er het zwar zuegää, ass Basel von ere chliine Grubbe vo Iigsässene regiert wurd, wo alles under sich sälber wurde usmache, het aber sälber nüt welle ändere, au wenn er si Dissertation vom 4. Juni 1776 agfange het mit eme Vorwort über d Menscherächt und din s Schiggsal vo de Negersklave in dr Karibik beklagt het.

Dr Ochs isch wältoffe, kulturliebend und liberal gsi, het zwei Sprooche fliessend beherrscht, sich für Literatur interessiert und Drame und Operelibretti gschriibe, wo aber nit sehr erfolgriich gsi si, im Gegsatz zu siner achtbändige Gschicht vo Basel. Er het z Basel e Läsklub gründet, wo am Nomiddag und am Oobe offe gsi isch mit eme Ruum für zum Diskutiere und eme Läsruum, wo s Zitige, Zitschrifte, Pamphlet und anders zum Läse gha het. Im Johr 1787 het dä ehnder elitäri Klub 78 Mitgliider gha, drunder Richder und alli Profässer an dr Uni. Au d Musig het dr Ochs gförderet. Är, dr Daniel Legrand und anderi hai Konzärt im ene Saal an dr Augustinergass organisiert.

Wenn die amerikanischi Revolution no wit äwäg stattgfunde het, het en die französischi meh berüehrt. Er isch vo de Menscherächt begeisteret gsi und het gege d Zensur gredet, wo d Bärner Burger dr Basler Root bittet hai, ass er de Zitige söll verbiete, positiv über revolutionäri Gedanke wie d Abschaffig vom Zähte oder dr chostelos Zuegang zum Gricht z schriibe. Er het au gwüsst, wie s Ancien Regime au in dr Eidgenosseschaft uf wagglige Bei stoht, dr Bonstette us Bärn het welle ihn as Füehrerfigur usestelle, wil z Bärn zum Bispil die regimäntsfähige Burger am usstärbe sige-1680 haig s no 500 Patrizierfamilie ge und hundert Johr spöter nume no 230 und au vo dene haige vili keini Chinder. Im Oktober 1789 het dr Ochs e Chrieg zwüsche Frankriich und de reaktionäre europäische Staate vorusgseh. Er het zwar dänggt, ass Frankriich wurd gwünne, het aber sicherheitshalber sini Gschäft z Frankriich afo liquidiere.

Dr Ochs isch e groosse Apfikat vo dr Gliichberächdigung gsi und het d Abschaffig vom Untertanestatus vo dr Baasler Landschaft agsträbt. Si Schwoger, dr Rootsherr Peter Vischer, het das de Basler Rööt vorgschlage. Die hai s zwar zerst abglähnt, aber schlussändlig het d Überredigskunst vom liberale Johann Lukas Legrand, und d Angst vor eme Gwaltsusbruch—d Baselbieter hai e baar Landvogteie abebrennt—die konservativere Rööt drzue broocht zuezstimme, und so isch Basel am 20. Januar 1798 dr erst eidgenössisch Ort worde, wo dä Aspäkt vom Anciää Reschiim abgschafft het. In dr Helvetik isch denn d Befreijig vo de Untertanegebiet uf die ganzi Republik usdehnt worde. Für zum das und anderi Reforme chönne durefüehre, hai die alte Elite müesse entmachdet wärde. Doderzue isch im Ochs und sine Mitkämpfer, wo sich Patriote gnennt hai, die revolutionäri französischi Idee vom ene zentral regierte Staat mit ere representativi Demokratii z rächt cho, wil si die föderalistische Patrizier und konservative Landört gschwecht het.

Dr Peter Ochs isch zu Läbzite stark aagfindet worde vo konservative, hüfig undemokratische Kreis in dr Schwizer Gsellschaft. Das isch noch dr Restauration so schlimm gsi, ass zwei vo sine Söhn, dr Eduard im Johr 1818 und dr Georg Friedrich im Johr druf dr Familename vo ihrem Urgrossvater, His, agnoh hai. Im Ochs sini demokratischi Überzüügig isch diefer gange as die vo vilne vo sine Kritiker. Die Helvetisch Verfassig isch de Schwizer zwar ufzwunge worde, aber das isch uf e Druck vo de Franzose bassiert. Dr Ochs het in sim Verfassigsentwurf zwar es System mit ere indiräkte Demokratii vorgseh, aber die Verfassig hät sölle im ene Volksentscheid agnoh wärde, und die Bedingig isch vom Philippe Antoine Merlin, eme Mitgliid vom französische Direktorium, gstriche worde. Es isch au dr Merlin gsi, wo d Wichdikeit vom exekutive Direktorium gsterkt het uf Chöste vo de legislative Versammlige. Wil aber dr Ochs die Helvetisch Republik doch mit dere Verfassig usgrüeft het und denn au no vom französische Regierigskommissär Jean-Jacques Rapinat zum Mitgliid vom Direktorium ernennt worden isch, isch er vo mängge Schwizer as Landesverröter agluegt worde. Dr Ochs sälber und sini Mitstriter hai sich as Patriote gseh, wo s Wohl vo dr Heimet in ufklärerische Reforme gseh hai und undemokratischi, aristokratischi Reschiim in dr Schwiz hai welle abschaffe.

Im Zwanzigste Johrhundert het sich d Meinig über en Ochs as Historiker, Jurist und Staatsma verbesseret. 1922 isch er geehrt worde mit ere neue Strooss im Basler Bruederholz Quardier, dr Peter-Ochs-Strooss. S Interässi an siner Person het 1989 zu dr Gründig vo dr Peter-Ochs-Gsellschaft gfüehrt, wo 1992 e Biografii uusebrocht het.





</doc>
<doc id="25617" url="https://als.wikipedia.org/wiki?curid=25617" title="Candlebox">
Candlebox

Candlebox isch e US-amerikanische Rockband us Seattle, Washington. Sie isch im November 1991 vom Sänger Kevin Martin und Schlagzueger Scott Mercadozerscht zerscht underem Name "Uncle Duke" gründet worde. Schpäter sind de Gitarrist Peter Klett und de Bassischt Bardi Martin dezuecho, und de Bandname isch i "Candlebox" gaenderet worde, inschpiriert dur es Lied vo de Band "Midnight Oil". Candlebox isch uf Tour gange, mit Bands wie Living Colour, Flaming Lips, Our Lady Peace, Rush, Rollins Band und Metallica. Sie sind bim Woodstock Festival 1994 debi gsi und uns sind mehrmals ide "David Letterman Show" uftretet.

1993 isch Candlebox vo Maverick Records en Plattenvertrag abote worde. S'sälber betitlete Debütalbum isch im gliche Jahr veröffentlicht worde, als erschti Single isch "Change" uf de Markt cho. E Platzierg i de Nordamerikanische Charts isch aber erscht mit de zweite Single "You" erreicht worde. De grossi Durchbruch isch denn mit em Lied "Far behind" (US #18) cho. S'Alubum "Candlebox" isch über drü Millione Mal verchauft worde, usserdem ischs ide USA vier Mal mit Platin uszeichnet worde. 

Im Herbscht 1995 isch denn s wesentlich härtere Album "Lucy" usecho. "Lucy" isch mit Gold uszeichnet worde und hed nur knapp d'Top Ten verpasst. 1997 hed de Schlagzeuger Scott Mercado d'Band verlah und isch dur de frünerigi Pearl Jam-Schlagzueger Dave Krusen ersetzt worde.

S'dritte Album "Happy Pills" isch 1998 veröffentlicht worde und isch meh im Stil vo ihrem Debütalbum gsi. D'Platte hed sich verglichswis schecht verchauft und heds nöd id Charts gschafft. Au di uskopplete Singles "It’s alright" und "10,000 Horses" sind nöd sehr oft im Radio gspiilt worde. De Bardi Martin hed sich 1999 genauso wie de Dave Krusen vo de Band verabschiedet, sie sind dur de Shannon Larkin (Ugly Kid Joe, Godsmack) und de Rob Redick ersetzt worde.

Nachdems ide Plattfirma Unstimmigkeite geh hed, hed sich Candlebox im Jahr 1999 ufglöst. D'Bandmitglider hend sich ide Zwüscheziit um ihri Soloprojekt kümmeret, unter anderem hed de Sänger Kevin Martin "d'Hiwatts" und de Gitarrist Peter Klett d'Band Redlightmusic gruendet.

Sibe Jahr später, mit de Veröffentlichung vo "The Best of Candlebox"(Rhino/WEA), hend sich die vier Gründigsmitglieder vreinigt, für e Tour dur knapp 70 amerikanischi Städt. 2007 hends denn namal e Tour dur d'USA geh. Inzwüsche hed de Adam Kury de Platz vom Bardi Martin am Bass überna. Im November 2007 isch Candlebox bi de "Silent Majority Group" unter Vertrag gna worde. S'neue Abum "Into the Sun" isch am 22. Juli 2008 ud amerikanischi Markt cho. Z Europa isch es vorerscht nur als Import erhältlich. Im September wird ide USA a zudem na d'DVD "Alive in Seattle" erschine.

D'Daten vo de Veröffentlichung und d'Uszeichnunge für Verkaufszahle beziehnd sich uf d'USA.




</doc>
<doc id="25624" url="https://als.wikipedia.org/wiki?curid=25624" title="Helvetische Gesellschaft">
Helvetische Gesellschaft

Die Helvetisch Gsellschaft isch en überkonfessionelli Schwiizerische Vereinigung vo Persone, wo aufklärerischi Ideal gha hai, im 18. Johrhundert gsi.

E Kreis um dr Isaak Iselin, dr Hans Caspar Hirzel, dr Joseph Anton Felix vo Balthasar und dr Daniel vo Felleberg het se 1761 z Schinznach-Bad gründet. Wiiteri Mitgliider si dr Johann Georg Zimmerma, dr Salomon Gessner, dr Johann Rudolf Tschiffeli, dr Vinzenz Bernhard Tscharner und dr Niklaus Emanuel Tscharner. Au Usländer hai d Gsellschaft understützt wie dr Brinz Ludwig Eugen vo Württebärg, dr Johann Georg Schlosser und dr Gottlieb Konrad Pfeffel.

Jedes Johr het d Gsellschaft e Dräffe organisiert, wo vo 1780 aa z Olte und in de Johr 1795 bis 1797 z Aarau stattgfunde het. D "Verhandlige" si vom ene Sekretär publiziert worde. Von 1797 bis 1807 isch si nit dätig gsi und isch ändgültig 1858 verschwunde.

An d Ideal vo dr Helvetische Gsellschaft het die Neui Helvetischi Gsellschaft aaknüpft, wo 1914 churz vor em Usbruch vom Erste Wältchrieg gründet worden isch, für zum d Einigkeit zwüsche de alemannische und wälsche Schwiizer z sterke, wo denn stark gfährdet gsi isch, wil vili Dütschschwiizer ehnder Dütschland understützt hai, währed d Romands mit Frankriich sympatisiert hai.





</doc>
<doc id="25625" url="https://als.wikipedia.org/wiki?curid=25625" title="Isaak Iselin">
Isaak Iselin

Dr Isaak Iiseli (* 7. März 1728 z Basel; † 15. Juli 1782 z Basel) isch en engagierte Gschichtsphilosoph in dr Ziit vo dr Ufklärig gsi.

Dr Iiseli stammt us ere alte reformierte Basler Chaufmaafamilie. Si Vater, dr Christoph Iseli, un si Mueter, d Anna Maria geb. Buurget, sin anne 1730 gschiide worde. Dr Isaak Iiseli isch deno bi dr Mueter als Einzelchind ufgwaggse.

Vo 1742 aa het dr Iiseli z Basel Philosophii studiert und het dä Studiegang as "Magister Artium" abschlosse. Denn het er, immer no z Basel, mit eme Jurastudium aagfange. 1747 het er an dr juristische Fakultät vo dr Universität Göttinge wiiterstudiert. 1751 isch dr Iiseli in siiner Heimetstadt Basel zum Doctor iuris utriusque promoviert.

Denn het er as Privatdozänt gschafft aber kei Staatsamt oder Professur übercho, und er het sich immer meh uf s Publiziere konzentriert. 1755 si die "Philosophische und patriotische Träume eines Menschenfreundes" erschiine, wo em Iiseli die ersti Anerkennig as Schriftsteller verschafft hai.

1756 isch er Rootsschriiber vo dr Stadt Basel worde, e Boste, won er, usser währed de Johr 1758 bis 1760 bis zu siim Dode usgfüllt het. Im gliiche Johr, 1756, het dr Iiseli d Helena Forcart, d Tochter vom Dietrich Forcart, em Stadtschriiber vo Chleibasel ghirote. Er het verstande, ass d Stadt nöis Bluet brucht und het 1760 dr Root au drzue brocht, wider nöiji Bürger ufznee, aber schon e baar Joor druf häi die Stockkonserwative 1763 d Ooberhand gwunne und d Iibürgerige wider uf Iis gläit.

Er het au mit siiner sozialpolitische und pädagogische schriftstellerische Dätigkeit wiitergmacht: 1764 isch si grossaagleiti "Geschichte der Menschheit" erschiine. Vo 1767 aa het er bi dr "Allgemeinen Deutschen Bibliothek" vom Friedrich Nicolai mitgmacht. 1776 si siini "Träume eines Menschenfreundes" uusecho. As Publizist isch er e Philanthrop und e Physiokrat gsi. Nit wie dr Jean-Jacques Rousseau het er d Gschicht as lineare Fortschritt zur Humanität gseh. Vo 1776 bis 1778 und vo 1780 bis 1782 isch er dr Herusgäber vo de "Ephemeriden der Menschheit" gsi. Dr Iiseli isch Mitgliid vo dr 'Helvetische Gsellschaft' gsi und wird as Affiliierte vom Illuminateorde aagfüehrt. Er isch e Fründ und Förderer vom Johann Heinrich Pestalozzi gsi.

As ächte Menschefründ het er sich bsundrigs um die Arme und Chranke kümmeret und isch im Johr 1777 dr Hauptinitiant und e Gründigsmitgliid vo dr 'Gesellschaft zur Aufmunterung und Beförderung des Guten und Gemeinnützigen', churz die "Gmeinnützigi Gsellschaft" oder "GGG" gsi. Die Gsellschaft het Grosses für d Stadt Basel und für ihri arme und chranke Iiwohner gleistet und understützt bis hüte zahlriichi gmeinnützigi Wärk.

Dr Iseli het 1760 d Idee von ere Lääsigsellschaft afo verbräite, wo sich d Lüt mit de Ideä vo dr Ufkläärig chönnte usenandersetze. Aber erst 1787, e baar Joor noch sim Dood, isch die «Allgemeine Lesegesellschaft Basel» gründet worde.

Si Bedütig, wo wiit über si Heimetstadt useglängt het, isch drvo cho, ass er dr Begründer vo dr spekulativ-universalistische Gschichtsphilosophii im dütschsproochige Ruum gsi isch. Dodrmit isch d Gschicht zum erste Mol philosophisch verstehbar worde.




</doc>
<doc id="25626" url="https://als.wikipedia.org/wiki?curid=25626" title="Fricktal">
Fricktal

</small>

S Frickdaal isch e Region in dr Nordwestschwiiz.

D Region Frickdaal lit im Jura und im Kanton Aargau, östlig vo der Grossstadt Basel und südlig vom Rhii. Si bestoht us de aargauische Verwaltigsbezirk Rhiifälde und Laufeburg am Rhii und us Deil vo de Verwaltigsbezirk Brugg (die vier Gmeinde Effige, Elfige, Böze und Hottwil) im Oste und Aarau (Gmeind Däischbere) im Süde. Nördlig gränzt s an Dütschland, westlig as Baselbiet und im Oste an d Region Zurzibiet.

Dr Hauptfluss vom Frickdaal isch d Sissle.

D Autibahn A3 und d Bahnlinie vo Basel uff Züri – d Bözbrglinie – laufe im Norde vo dr Region vo Oste noch Weste. Grösseri Näbedääler vom Frickdaal, wo vo Norde noch Süde verlaufd si s Möhlital im Weste und s Mettauerdaal im Oste.

S Frickdaal chamer in zwei Deil iideile. Me underscheidet drbii zwüschen em obere Frickdaal, wo ehnder ländlig prägt isch, und em suburbane undere Frickdaal. Wirtschaftlig und kulturell isch s Frickdaal stark mit dr Region Basel verbunde. Vo de 41 Gmeinde im Frickdaal zele 8 (alli im Bezirk Rhiifälde) zur Agglomeration vo dr Stadt Basel. D Bevölkerig konzentriert sich im undere Frickdaal um d Zähringerstadt Rhiifälde (öbbe 30'000 Iiw. mit Kaiseraugst, Magde und Möhli) und im obere Frickdaal um dr Märtort Frick (öbbe 10'000 Iiw. mit Gipf-Oberfrick, Oeschge und Wittnau).
In dr dief glägene Frickdaaler Rhiiebeni (diefst Punkt 260 m), ibettet zwüschen em Jura und em Schwarzwald, herrscht e sehr milds Klima. D Region Basel-Frickdaal isch die wermsti Region nördlig vo de Alpe und het bis zu 40 Sunnedäg meh as s Mittelland. Am 5. August 2003 het d Wätterstation Möhli mit 40,3 °C die höchsti Tämpratur gmäldet, wo je nördlig vo de Alpe gmässe worden isch. S milde Frickdaaler Klima eignet sich also hervorragend für en Obst- und Wiibau, wo im Frickdaal bedriibe wird.

Im hööche Middelalter isch d Burg Alt-Dierschtäi dr Sitz vom ene bedüütende Adelsgschlächt gsi.

Ab 1386: S Frickdaal bildet e Deil vom vorderöstrichische Verwaltigsgebiet und ghört zum Briisgau.

17./18. Johrhundert: Dr Drissigjöhrig Chrieg zerstört s Frickdaal und ruiniert s wirtschaftlig. Soldatehorde ziehn dur d Dörfer und Stedt und raube, morde und brandschatze. Es folge Hungersnöt und Pestsüüchene.

1799: Französischi Druppe marschiere im Frickdaal ii. S Frickdaal wird bsetzt und vom habsburgische Riich abdrennt. Eso isch die östriichischi Herrschaft, wo über 400 Johr alt isch, am Ändi. S Gebiet stoht jetzt under französischer Kontrolle.

20. Februar 1802: Der Kanton Frickdaal mit em Status vom ene französische Protektorat wird usgrüeft. D Iigliiderig vom Kanton in die Helvetischi Republik bassiert im August uf eigene Wunsch. Starch voratribe worre isch dr Aschluss vu dr Brieder Karl un Sebastian Fahrländer ussem bis dert ebefalls vorderöschterriichische Ettene.

19. Februar 1803: Dr Napoleon verfüegt d Uflösig vom Kanton Frickdaal und, zsämme mit em Kanton Bade, dr Aschluss an dr neu gründeti Kanton Aargau. S Frickdaal wird gegen e Wille vo dr Bevölkerig an dr Aargau agschlosse.

19. Johrhundert: Missjohr und Hungersnöt folge. Dr Läbensmuet und d Existänz vo vile Bewohner si uf eme Diefpunkt und zahlriichi Bewohner gönge zu de Uswanderigsagenture z Basel. Die allgemeini Vereländig füehrt in dr Mitti vom 19. Johrhundert so wiit, ass d Behörde kei Wahl hai, as d Uswanderig z fördere.

Ab 1933: Die wirtschaftligi Situation im Frickdaal wird wider dramatisch. S Frickdaal wird zum ene extreme Pändlergebiet (Basel und Bade)

Ab 1945: S Frickdaal erläbt e stürmischi wirtschaftligi und industrielli Entwigglig. D Grossindustrii siidlet sich aa (vor allem d Basler Chemiiindustrii), d Industrialisierig macht vorwärts, grad bi Rhyfälde und bi Eike und Sissle. Mit dr Stadtflucht foot im undere Frickdaal d Suburbanisierig aa und d Bevölkerig wachst bis is 21. Joohrundert stark.




</doc>
<doc id="25628" url="https://als.wikipedia.org/wiki?curid=25628" title="Helvetische Republik">
Helvetische Republik

Die Helvetischi Republik (franz. "République helvétique", ital. "Repubblica elvetica") isch e zentral regierte Eiheitsstaat gsi, wo uf em Bode vo dr Alte Eidgenossenschaft errichdet worden isch. Si isch am 12. April 1798 z Aarau broklamiert und am 10. März 1803 ufglöst worde. As französischi Dochderrepublik si ihre Ufbau und Institutione dene vo dr revolutionäre französische Republik sehr ähnlig gsi.

Wil si aber mehr oder weniger de Schwizer vo de Franzose ufzwunge worden isch, isch si in wite Kreis verhasst gsi. Das het Bürgerchrieg noch sich zoge und e französischi Bsatzig, wo witi Landstrich verwüestet het.

Däm Abschnitt vo dr schwizerische Gschicht sait me d "Helvetik". D Bezeichnig vo dr Schwiz as «Helvetie» het sich am antike Volk vo de Helvetier orientiert, wie s em domolige Zitgeist entsproche het.

Dr Erfolg vo dr Französische Revolution het au in de verschiidenartige Staate vo dr Alte Eidgenosseschaft dr Wunsch gweggt noch ere Veränderig vo de alte Herrschaftsverheltniss. Die vilfältige Verfassige vo de verschidnige Ört si aber de Wünsch vo de Benoochdeiligte nid aabasst worde, sondern hüfig hai d Obrikeite sogar die bescheidene Fordrige mit Gealt underdruggt. D Stedt Bärn und Züri öbbe hai no im Johr 1792 bzw. 1795 hart gegen ihri Underdane duuregriffe, wo die die «gnädige Herre» um Reforme bittet hai (→Stäfner Memorial). Au hai d Uneinigkeite zwüsche de Ört e Sterkig vom gmeinsame Bund ummöglig gmacht.
Die Lag in dr Alten Eidgenosseschaft isch aber drotz dr Agitation vo de Aahänger vo dr Revolution, wo sich as "Patriote" bezeichnet hai, bis 1797 relativ ruehig bliibe. Zentral in ihrem Verlange noch Reform si d Abschaffig vo dr Privilegie vo de herrschende Familie, d Abschaffig vo de Underdaneverhältniss und vom Feudalismus, d Iifüehrig vo modärne Verfassige und vo dr Wirtschafts-, Meinigs- und Handelsfreiheit. Dr Aastoss zum Sturz vom Ancien Régime het schliesslig d Gründig vo dr Cisalpinische Republik z Italie gee. Dr französisch General Napoléon Bonaparte, wo im Ufdrag vom Diräktorium in Norditalie gege Östriich und Sardinie-Piemont kämpft het, het mit dr Errichdig vo dere Dochderrepublik die verschiidene ehemolige Staate vo Norditalie in eme französische Vasallestaat zsämmegfasst. Dr Napoléon het denn us strategische Gründ uf e Revolutionierig vo dr Eidgenosseschaft drängt, für zum d Verbindig zwüsche Frankriich und siine neue Iiflussgebiet z Italie z verbessere.

Zwüsche Frankriich und dr Eidgenosseschaft hai bis zum Sturz vom Louis XVI. sehr gueti Beziehige bestande. Wäge däm hai in dr Eidgenosseschaft au vili politischi Flüchtling us Frankriich gläbt und so isch si zum ene Zentrum für d Gegerevolution worde. Dr schlächt Iidrugg, wo d Aristokrate und Grossbürger in dr Eidgenosseschaft vo dr Revolution gha hai, hai d Bricht vo de Schwizer Soldate und Offizier no versterggt, wo z Frankriich Söldner gsi si und wo noch em Sturm uf d Tuilerie am 10. August 1792 fast alli heimgange si. D Agitation vo de französische Emigrante in dr Eidgenosseschaft gege d Revolution het Frankriich e zuesätzlige Grund gee, e politischi Veränderig in sim Sinn z fördere.

Mit em Friide vo Campo Formio, wo im Oktober 1797 dr Erst Koalitionschrieg beändet het, si alli linksrhiinische Gebiet vom Heilige Römische Riich an Frankriich gfalle. Mit däm isch au d Aagliiderig vo de Herrschaftsgebiet vom Fürstbistum Basel as Département du Mont Terrible sanktioniert worde. Gliichzitig het Frankriich aagfange, diplomatische Drugg uf d Eidgenosseschaft uszüebe und mit Gäld und Propaganda d Patriote z understütze. D Aahänger vo dr Revolution, wo sit 1789 in groosse Zahle us dr Eidgenosseschaft noch Frankriich gflüchtet si, hai dä Drugg no versterggt. Under ihne het dr Waadtländer Frédéric-César Laharpe, wo 1796 über Gämf noch Paris cho isch, schliesslig die entscheidendi Füehrigsrolle iignoh.
Die französischi Förderig vo de Patriote in dr Eidgenosseschaft isch uf fruchtbare Bode gfalle, bsundrigs in dene Landesdeil, wo sich am sterkste benochdeiligt gseh hai. D Underdanegebiet vo de Drei Bünd im Veltlin hai sech scho 1797 dr Cisalpinische Republik aagschlosse, wil si d Gliichberächtigung nid übercho hai und Widerstand wer wäge dr französische Übermacht zwäcklos gsi. Graubünde und d Eidgenosseschaft hai dr Gebietsverlust under Protest müesse akzeptiere. Es het usgseh, ass dr Abfall vo de Ennetbirgische Vogteie im Tessin au nume non e Froog vo dr Zit sig und e grossi Unrueh het sich vor allem au in de französischsproochige Underdanegebiet vo Bärn in dr Waadt usbreitet.

Am 8./9. Dezämber 1797 hai z Paris dr französisch Diräkter Jean François Reubell, dr Napoléon Bonaparte und dr Basler Oberzumftmeister Peter Ochs d Umwandlig vo dr Eidgenosseschaft in e Eiheitsstaat beschlosse. Dr Ochs het sölle d Verfassig für die neui Republik entwärfe, d Revolution hätt sölle d Sach vo de schwizerische Patriote bliibe, und Frankriich hätt nume indiräkt d Revolution sölle understütze. As Vorbereitig het dr Napoléon no im Dezämber e Division us Italie noch Versoix verleit und het zwüschen em 13. und 16. Dezämber 1797 dr südlig Deil vom ehemolige Fürstbistum Basel, Moutier, Erguel, Montagne de Diesse und Biel militärisch lo bsetze. Die eidgenössische Verbündete vom Zuegwandten Ort Biel hai däm zuegluegt ohni öbbis z mache. Frankriich het sich au no zum Schutzherr und Fürsprächer vom Waadtland erklärt.

Mit dere Bedrohig vo eidgenössischem Gebiet vor Auge hai sich die eidgenössische Gsandte uf Iiladig vom Vorort Züri vorzitig am 26. Dezember 1797 z Aarau zun ere usserordentlige Dagsatzig droffe, wo si eigetlig erst im Früehlig hätte sötte zsämmecho. Näbe de 13 Kantön hai nume no die Zuegwandten Ort Stadt und Fürstabtei St. Galle, Wallis und Biel e Verdräter gschiggt. D Stadt Mülhuuse im Elsass het scho dr Aaschluss an Frankriich erwartet und het uf d Deilnahm verzichdet. D Dagsatzig het beschlosse, Gsandti zum Kongräss vo Rastatt z schigge und dört dr Rückzug vo de französische Druppe us em Jura z verlange. Für zum Sterki gegen Usse z demonstriere, isch zum erste Mol sit dr Zit vo dr Reformation wider e gmeinsami Beschwörig vo de alte Bünd für s Ändi vo dr Dagsatzig am 25. Jänner 1798 beschlosse worde. Under freiem Himmel vor öbbe 25'000 Zueschauer hai die Gsandte — scho ohni d Verdräter vo Basel, wo am 20. Jänner e friidligi Revolution duuregfüehrt het — no churz vor em Undergang vo dr Alte Eidgenosseschaft die alte Bünd beschwore und si denn ohni konkreti militärischi Beschlüss uusenandergange.

D Revolution het im Herrschaftsgebiet vo dr Stadt Basel agfange. Z Liestel isch am 17. Jänner 1798 e Freiheitsbaum ufgstellt worde und d Underdane hai d Schlösser, d Sitz vo de stedtische Landvögt, gstürmt. Die stedtischi Regierig het abdanggt und am 5. Februar isch d Basler Nationalversammlig as ersts revolutionärs Parlamänt in dr Schwiz zsämmedrätte. Witeri Revolutione si im Waadtland bassiert, wo am 24. Januar die Lemanischi Republik usgrüeft worden isch, und im Unterwallis. Z Freiburg, Bärn, Solodurn, Schaffhuuse und zletzt au z Züri si d Regierige jetzt uf d Fordrige vo de Underdane iigange, hai mit Verfassigsrevisione agfange und hai d Volkssouveränität und d Gliichberächtigung vo dr Landschaft as Grundlage für d Reform akzeptiert.
No im Februar hai sich die meiste Gmeine Herrschafte und übrige Underdanegebiet für frei erklärt und si druf vo de Ort, wo si vorhär beherrscht hai, in d Unabhängigkeit entloo worde: Unterwallis und Toggeburg am 1. Februar; die Alti Landschaft St. Galle am 4. Februar; Sax am 5. Februar; Lugano, Mendrisio, Locarno und s Maggiadaal am 15. Februar; dr Thurgau am 3. Merz; s Rhiidaal und Sargans am 5. Merz; Wärdebärg am 11. März; dr Unteraargau, s Freiamt und Bade am 19./28. März; d Leventina, Bellinzona, Blenio und d Riviera am 4. April). Innerhalb vo wenige Wuche het sich so die Alti Eidgenosseschaft vo Grund uf veränderet. Die verschiidene ehemolige Underdanegebiet hai sich zu souveräne Kantön erklärt und hai vo de Drizäh Alten Ort welle in d Eidgenosseschaft ufgnoh wärde. S französische Direktorium het aber kei Erwiiterig vo dr Alten Eidgenosseschaft welle, sondern en Eiheitsrepublik noch em französische Vorbild. Däm Wunsch het die Helvetisch Eiheitsverfassig entsproche, wo dr Ochs Mitti Januar vorgleit het, z Frankriich druckt worden isch und am Afang vom Februar überall in dr Eidgenosseschaft kursiert het. Vo de konservative und föderalistisch gsinnte Kreis isch die Verfassig allerdings vehemänt abglehnt und as «Ochsebüechli» bezeichnet worde.

Die ehemolige Bärner Underdanegebiet im Waadtland si in dr Zwüschezit vo französische Druppe bsetzt worde as Schutz für die Lemanischi Republik gege Bärn. D Generäl Brune und Schaueburg si am 1. Merz uf Befähl vom Diräktorium mit ihre Druppe vom Jura und vom Waadtland us gege Bärn vorgruckt, wo vom Diräktorium as Chärn vo dr Opposition gege d Eiheitsverfassig agluegt worden isch. Dr Widerstand vo Solodurn isch bi Längnau, dä vo Bärn bi Fraubrunne und am Grauholz gwaltsam broche worde; dr Siig vo de Bärner bi Neuenegg isch ohni Wirkig bliibe. Am 5. Merz hai französischi Druppe d Stadt Bärn bsetzt.

Über die neui Verfassig vo dr Schwiz het s zwüschen em Januar und em Merz 1798 e komplizierte Strit gee. Näbe dr Eiheitsverfassig, wo z Paris abgsägnet worden isch, hai no anderi Verfassigsentwürf in de Kantön kursiert, wo je nochdäm mehr oder weniger Autonomii für d Kantön und underschiidligi Gränze vorgseh hai. S Diräktorium het dorum am 27. Januar em General Brune befohle, d Eidgenosseschaft ufzdeile, für zum, und das isch de Franzose am wichdigste gsi, d Verbindig zwüsche Frankriich und Norditalie über e Simplon und dr Dr Grooss St. Bärnhard z sichere. Dr Brune het druf mit ere Proklamation am 16. Merz die Rhodanischi Republik gründet, wo us dr Waadt, Freiburg, em Bärner Seeland, em Bärner Oberland, em Wallis und em Tessin bestande het; si Hauptstadt hätt sötte Lausanne si.

Dr Räst vo dr Eidgenosseschaft hätt noch ere Proklamation vom 19. Merz sötte zwei Staate bilde: Helvetie us zwölf Kantön mit dr Hauptstadt Aarau und dr Tellgau, wo us dr Innerschwiz und Graubünde bestande hätt. Dr Laharpe het interveniert und z Paris het s Direktorium sich schliesslig doch no gegen e Deiligsplan entschiide. Dorum het dr Brune am 22. Merz d Ufdeilig widerruefe. Dr französisch Regierigskommissär Marie Jean François Philibert Lecarlier het druf dr Schwiz am 28. Merz verkündet, ass dr Pariser Entwurf vo dr Helvetische Verfassig verbindlig sig und het befohle die Helvetischi Republik sofort z konstituiere. Am 12. April hai sich under em Druck vo dr französische Besatzig z Aarau 121 Deputierti vo de Kantön Aargau, Basel, Bärn, Freiburg, Leman, Luzern, Oberland, Schaffhuuse, Solodurn und Züri versammlet und hai dr neu Eiheitsstaat gründet. D Kantön in dr Inner- und Ostschwiz hai dr Bidritt verweigeret. As Nationalfarbe het me Grüen, Rot und Gääl festgleit. S erste helvetische Direktorium, d Regierig, het us em Johann Lukas Legrand, em Pierre-Maurice Glayre, em Urs Viktor Oberlin, em David Ludwig Bay und em Alphons Pfyffer bestande, dank ere gschickte Taktik vo de gmässigte Republikaner bi de Wahle, wo eso alli Sitz für sich gwunne hai; d Patriote Ochs und Laharpe si dusse bliibe. D Position vom Direktorium isch eso vo Aafang aa schwach gsi, wil d Patriote s Direktorium nit understützt hai und ihri guete Kontakt zu de Franzose usgnützt hai, zum d Politik vo de Republikaner z undergrabe.

Scho bi dr Konstituierig vo dr Helvetische Republik isch d Uneinigkeit vo de Kantön mit dr Abwäseheit vo de Kantön us dr Innerschwiz und dr Ostschwiz offesichtlig worde. D Landsgmeindkantön hai ihri Souverenität nit welle opfere, die vile chliine Ostschwizer Kantön und Republike, wo erst währed dr Helvetische Revolution in d Freiheit entloo worde si, hai d Freiheit, wo si erst grad gwunne hai, nid wider welle ufgee, und die alte Republike Wallis und Drei Bünd hai sich sogar nüme as Deil vo dr Eidgenosseschaft gseh. Bsundrigs in de katholische Gebiet het d Bevölkerig wäge der Meinigs- und Glaubensfreiheit, wo die Helvetisch Verfassig garantiert het, die as «Höllebüechli» abglehnt. D Patrizierfamilie hai Angst gha, ass si nit nume ihre politische Iifluss wurde verliere sondern au ihri Iikomme, wo si vor allem us de Pensione vom Söldnerwäse und de Iikümft us de Underdanengebiet bezoge hai.
Uf d Bemüehige vo de französische Gsandte und de Verdräter vo dr Helvetische Republik aane, wo zerst no friidlig gsi si, hai sich nume Obwalde und noch eme zwölfdägige Ultimatum vom 11. April 1798 au d Ostschwizer Staate (usser em Freistaat vo de Drei Bünd) dr Republik aagschlosse. Uri, Schwyz, Zug und Nidwalde si druf under em Kommando vom Schwyzer Landeshauptmaa Alois vo Reding zum Agriff übergange und hai chönne bis ins Freiamt, noch Rapperswil, Luzärn und über e Brünigpass vorstosse. Dr General Schaueburg het zum Gegenagriff agsetzt, und het in drei Däg dr innerschwizer Widerstand broche. Dr Reding het drotz de militärische Erfolg bi Rothedurm am 4. Mai 1798 en ehrevolli Kapitulation akzeptiert. Dr Widerstand vom Wallis isch au vo de französische Druppe am 17. Mai beändet worde. D Konstituierig vo de helvetische Kantön Bellinzona und Lugano in de ehemolige Ennetbirgische Vogteie im Tessin isch im Juli und August bassiert.
Die ursprüngligi Iideilig vo de Kantön vo dr Helvetische Republik isch noch em Widerstand vo dr Innerschwiz non enmol revidiert worde. D Landsgemeindkantön Uri, Schwyz, Zug, Glarus, Appezäll Usserrhode, Appezäll Innerrhode und Underwalde hätten eigentlig drotz ihrer chliine Bevölkerigszahl as Kantön sötte witer bestoh, wil me ghofft het, si eso ehnder für die neui Verfassig z gwünne. Noch ihrer gwaltsamen Eroberig si Uri, Schwyz, Zug und Unterwalde zum Kanton Waldstätte, Glarus mit em Sarganserland zum Kanton Linth und beidi Appezäll mit Sangalle zum Kanton Säntis zsämmegfasst worde. S politische Gwicht vo de Landkantön isch so im Senat vo 48 uf 12 und im Grosse Root vo 40 uf 15 reduziert worde.
E grosses Problem für die Helvetischi Republik isch vo Aafang aa die französischi Besatzig gsi, won ere d Republik eigetlig ihri Existänz verdankt het. D Finanzierig vo de Bsatzigschoste dur Chriegsstüür het die finanzielli Leistigsfähigkeit vo dr Schwiz ufs Üsserste strapaziert: Nit nume het Frankriich s ganze Staatsvermöge vo de Republike Bärn, Freiburg, Solodurn, Luzärn und Züri und alli ihri Züüghuusbeständ beschlagnahmt (elei us Bärn öbbe 6 Millione Francs in bar und 18 Millione in Schuldverschriibige), sondern 16 Millione Francs hai no drzue as förmligi Chriegsstüür müesse zahlt wärde, und s Patriziat hätt die sölle ufbringe. Mit em Fäldzug in d Schwiz haig dr französisch Staat – noch französische Berächnige – im Ganze 20 Millione Francs iignoo, was für domoligi Verhältnis en unghüüri Summe gsi isch. Drbii si d Chöste vo de Iiquartierige, Plündrige, Unterschlagige und d Bestächigsgälder nit iigrächnet. Der grösst Deil vo de Gälder isch diräkt in d Finanzierig vom Ägyptefäldzug gflosse. Wäge de Laste vo dr Bsatzig het s zwüschen em helvetische Direktorium und em französische Kommissär Jean-Jacques Rapinat ständig Spannige gee. Im Juni si dorum uf däm sim Druck d Diräkter Bay und Pfyffer abgsetzt und mit em Laharpe und em Ochs ersetzt worde, wo de französische Inträsse weniger kritisch gegenübergstande si.

S Verhältnis zwüsche dr Helvetische Republik und Frankriich isch mit eme förmlige Allianzverdrag am 19. August 1798 abschliessend greglet worde. Beidi Staate hai sich verpflichtet, sich gegesitig in dr Defensive wie dr Offensive z understütze – die faktischi Neutralitet vo dr Schwiz under em französische Schutz vom 17./18. Johrhundert isch dodrmit definitiv am Ändi gsi. Frankriich het d Armeestrosse dur s Wallis über e Simplonpass und em Rhii und em Bodesee nooch in Chriegs- und Friidenszite frei döfe benutze. Es het sich drfür verpflichtet, ass es d Versorgig vo dr Helvetische Republik mit Salz wurd überneh, ihr Staatsgebiet und ihri Verfassig wurd garantiere und – in gheime Zuesatzartikel – s Frickdaal, Rätie und Vorarlberg mit ihr z vereine. D Besatzigsdruppe sölle drei Möned noch dr Ratifizierig vom Verdrag zruggzoge wärde. Noch em Ustusch vo de Ratifikationsurkunde am 19. Septämber 1798 isch die Helvetischi Republik diplomatisch au vo alle Staate, wo mit Frankriich verbündet gsi si, und vo Spanie anerkennt worde.

Dr Kaiser vom Heilige Römische Riich, dr Habsburger Franz II., het die Helvetischi Republik, wo mit em Allianzverdrag zum ene französische Vasallestaat worde isch, nit anerkennt. Us däm Grund si d Gegner vo dr Helvetische Republik, sowohl die konservative Aristokrate und Patrizier, wie au vergrämti liberali Föderaliste, in Machtberiich vo Habsburg gflüchdet und hai brobiert, vom Exil us dr Widerstand z organisiere. Mit habsburgischem Gäld hai si vor allem in dr Ostschwiz agitiert. Dr Plan vo de Exilante isch druf grichtet gsi, ass die Drei Bünd, wo no nig an die Helvetischi Republik agschlosse gsi si, dr Kaiser um Schutz vor Frankriich wurde bitte. Denn wurde sich d Schwizer erhebe und mit Hilf vo habsburgische Druppe s Land befreie und die alti Ornig wider härstelle.

Im August 1798 het d Agitation aagfange die erste Frücht z dräge. Sit em 12. Juli het die gsetzligi Pflicht bestande, ass jede Bürger vo dr Republik en Eid uf d Verfassig het müesse ablege, won er din gschwore het, em Vaterland und dr Sach vo dr Freiheit und Gliichheit dreu z diene. In fast alle Kantön isch dä Eid ohni Widerstand öffentlig gleistet worde, nume in Schwyz und Nidwalde het sich e Deil vom Volk gweigeret wäge dr Agitation vo dr katholische Chille und de Exilante, und het am 18. August en Ufstand gege d Republik agfange, in dr Hoffnig ass Habsburg ihne wurd hälfe. Noch gschiterete Vermittligsversüech si französischi Druppe am 9. Septämber zum zweite Mol in d Innerschwiz iimarschiert und hai dr Widerstand mit üsserster Herti broche. Denn si alli Sonderrächt, wo dr Innerschwiz no bliibe si, ufghobe worde, und die helvetische Rööt si im Oktober 1798 in die verfassigsmässigi Hauptstadt Luzärn umzoge.

In de Drei Bünd het d Situation im August au eskaliert. Dur en Iifluss vo Habsburg, dr katholische Chille und de Patriziergschlächter isch bin ere Abstimmig under de Hochgricht vo de Drei Bünd am 29. Juli uusecho, ass nume 11 Hochgricht für en Aaschluss an die Helvetischi Republik si, aber 34 klar drgege gstimmt hai. 16 hai e Verschiebig vom Aaschluss welle, bis sich d Situation in dr Helvetische Republik klärt haig. D Patriote hai denn agfange, in de revolutionär gsinnte Gricht drotzdäm Freiheitsbäum aufzrichte. D Gricht Maiefäld und Malans, e gmeinsams Underdanegebiet vo de Bünd, hai um d Ufnahm in die Helvetischi Republik bittet. D Regierig vo de Drei Bünde het druf dr Kaiser um Hilfe bittet, und östriichische Druppe hai am 18. Oktober 1798 s Land bsetzt. D Patriote hai müesse in die Helvetischi Republik flüchte.
Underdesse het z Italie e Chrieg zwüsche Frankriich und de Verbündete Sardinie-Piemont und Neapel agfange. Ändi Oktober 1798 het Frankriich vo dr Helvetische Republik d Stellig vo 18'000 Ma Hilfsdruppe verlangt. Dr neui Kommandant vo dr französische Armee in Helvetie, dr André Masséna, het aber grossi Schwiirigkeite gha, die Druppe azwärbe, wil die helvetische Behörde gliichzitig brobiert hai, en eigeni Armee ufzstelle – es si dorum nie meh as 4'000 Ma zsämmecho. Im Merz 1799 het Frankriich dr Zweit Koalitionschrieg gege die habsburgische Land eröffnet. Die französische Generäl Masséna und Demont hai die Drei Bünd bsetzt und am 29. Merz het die provisorischi Regierig vo de Bündner Patriote, wo zruggcho gsi si, die Helvetischi Republik um d Ufnahm ersuecht, wo am 21. April vollzoge worden isch.
Noch de Niiderlage vo Frankriich in Dütschland und Italie im Merz/April 1799 het sich die strategischi Lag schlagartig zu Ungunste vo dr Helvetische Republik veränderet. D Druppe vo dr Koalition si gliichzitig vo Süde, Oste und Norde gege d Alpepäss vorgruckt. Am 13. April hai die habsburgisch-östriichische Druppe Schaffhuuse bsetzt, hai aber vorläufig dr Rhii nit überquert. Die helvetische Behörde hai fieberhaft mit em Ufbau vo dr helvetischen Armee agfange und dr Beschaffig vo de Finanzmittel, wo drzue nötig si. Dr Augustin Keller isch zum General vo de helvetische Druppe ernennt worde, dr Johann Gaudenz vo Salis-Seewis zum Generalstabschef. Bis am 20. April si öbbe 22'000 Ma in die helvetischi Armee rekrutiert worde, wo aber schlächt usgrüstet und untrainiert gsi si. S Diräktorium het aber vo de Rööt vorläufig d Erlaubnis nid übercho, Habsburg-Östriich dr Chrieg z erkläre, wil e relativ grossi Fraktion noch wie vor druf ghofft het, dr Komflikt z vermiide.

D Nöchi vo de findlige Druppe, wo au die Althelvetischi Legion, e Korps us schwizerischen Emigrante unter em Alexandre de Rovéréa drzue ghört het, het d Chreft motiviert, wo gege d Republik gsi si, im Summer 1799 gegerevolutionärei Ufständ aazzettle, so in de Kantön Säntis, Linth, Luzärn, Freiburg, Solodurn, Oberland und Aargau. In Uri und Schwyz het sich s Volk wider erhobe wie au im Tessin und in Graubünde und zletzt im Wallis. S Diräktorium het wider französischi Druppe müesse um Understützig bitte, und die hai under em Oberstlütnant Nicolas-Jean de Dieu Soult alli Ufständ schnäll niidergschlage. Heftigi Kämpf im Oberwallis, Ursere und Disentis hai wider ganzi Landstrich verwüestet.

Dr General Masséna het in Helvetie über 60'000 Ma französischi Druppe gha, wo em Rhii nooch verdeilt gsi si – usser em Soults siine öbbe 10'000 Ma, wo mit ene im Innere Ornig gmacht worden isch. Uf dr andere Site vom Rhii si drei Armeä gstande mit rund 100'000 Ma under de Kommandeur Karl vo Östriich-Tesche, Friedrich vo Hotze und Heinrich vo Bellegarde. D Östriicher hai dr Kampf um d Schwiz am 30. April eröffnet. Zerst hai si Graubünde eroberet und denn d Ostschwiz und hai d Franzose uf Züri zrugggworfe. Noch dr Erste Schlacht bi Züri am 4. Juni 1799 het sich dr Masséna müesse zruggzieh, d Östriicher hai au d Innerschwiz, s Tessin und s Oberwallis bsetzt. Mit de kaiserlige Druppe si d Emigrante wider in die «befreite» Gebiet zruggcho und hai brobiert, ihri verloreni Herrschaft wider ufzrichte, öbbe dr Fürstabt Pankraz Forster z St. Galle. Dr geistig Füehrer vo de restaurative Chreft isch dr Bärner Staatsrächtler Karl Ludwig vo Haller gsi. Er het e revidierti Verfassig für d Eidgenosseschaft veröffentligt, won e Widerherstellg vo dr Souverenität vo de Drizäh Ort und vo de Underdanegebiet vorgseh het. Dr Staatebund hätt allerdings e sterkeri Zentralgwalt sölle übercho as vor 1798. Natürligerwiis si die Plän in de ehemolige Underdanegebiet, wo vo dr Revolution befreit worde si, uf wenig Gegeliebi gstosse, und en Ufstand vo de Schwizer gege die französischi Bsatzig, wien en Östriich erhofft het, isch nit bassiert.
Die Helvetischi Republik isch wäge dr drohende französische Niiderlag in Not cho. Die helvetischi Armee het sich im Chaos vom Rückzug noch dr erste Schlacht bi Züri ufglöst. Nume d Druppe us de Kantön Thurgau, Säntis und Züri, wo vo de Östriicher bsetzt gsi si, si bi dr Fahne bliibe. Am 25. Juni het s helvetische Diräktorium dr Peter Ochs zum Rücktritt zwunge, wil er as Parteigänger vo Frankriich gulte het. Me het ghofft ass dur dä Schritt doch no in dr letzte Minute d Schwizer Neutralitet vo Frankriich und vo dr Koalition respektiert wurd. S Blatt het sich allerdings scho am 13. August wider zugunste vo Frankriich gwändet. Dr General Masséna het zum Gegeschlag usgholt, het innerhalb vo vier Däg die östriichische Druppe us dr Ostschwiz verdriibe und het s Gotthardgebiet und s Glarnerland bsetzt. D Koalition het druf blant, dr Masséna mit eme konzentrische Agriff z vernichde: Us em Norde und Süde här si die russische Generäl Korsakoff und Suworow gege d Schwiz zoge, im Oste het dr Hotze im Linthgebiet uf s Iidräffe vo de Russe gwartet, zum im entscheidende Momänt au loszschloo. Dr Masséna het mit eme Gegenagriff d Plän vo dr Koalition zerstört. Am 25./26. August isch dr Hotze bi Schänis und dr Korsakoff in dr Zweite Schlacht bi Züri gschlage worde. Em Suworow isch s zwar glunge mit hoche Verlust dr Gotthardpass z überquere, er het aber siini Armee vo Altdorf us über e Pragelpass und dr Panixerpass ins östriichisch bsetzte Graubünde grettet, aber au säll schliesslig müesse ruume.

Dr Zweit Koalitionschrieg het die Helvetischi Republik bis an d Gränze vo ihrer Leistigsfähigkeit brocht. Zwar si überall noch dr französische Rückeroberig d Freiheitsbäum wider ufgrichtet worde, aber d Begeisterig het sich wäge de enorme Chriegsschäde und de Kontributione in Gränze ghalte. Dr General Masséna het nämlig mit siner ganzen Armee au no dr Winter in dr Ostschwiz verbrocht. Berüehmt worde si d Chriegslaste vom Urseredal, wo guet dokumentiert si: 1034 Iiwohner vo dr Dalschaft hai im Summer und Herbst 1799 d Iiquartierig vo im Ganze 48'044 Offizier und 913'731 Soldate vo alle Chriegsparteie erläbt und praktisch all ihr Veh, ihre Bsitz und ihri Vorrät verlore. Drnäbe isch in 1799 au non e Missärnt gsi, und dorum het sich d Düürig, s Eländ und d Verzwiiflig breit gmacht. Wil d Stüüriinohme niidrig gsi si und d Kasse dorum chronisch leer gsi isch, het die Helvetischi Regierig de verwüestete Kantön kuum chönne hälfe.

D Erschütterig vo dr Helvetische Republik dur e Zweit Koalitionschrieg het zun ere Spaltig in zwei Gruppe gfüehrt under de Aahänger vo dr Revolution. Näbe de Patriote, wo sich as Volkspartei gseh hai und ihre sterksti Understützig in den ehemolige Underdanegebiet vo de Stadtkantön bzw. de Gmeine Herrschafte gha hai, het s d Republikaner ge. Die hai zwar d Rächtsgliichhäit und dr Eiheitsstaat befürwortet, hai aber s liberale, bildete stedtische Bürgertum verdräte. Dorum hai si gege s allgemeine Wahlrächt kämpft, wo si mit eme Zensuswahlrächt hai welle ersetze. Si si au vehemänt gege all Versuech vom Direktorium gsi, mit Sonderstüüre zuesätzligi Gäldmittel vo de Stedt und em Bürgertum überzcho, für zum d Krisesituation z bewältige. Wil in de Stedt wo bis denn gherrscht hai, d Bildig e Monopol vo de riiche und mächtige Familie gsi isch, cha me d Republikaner as gmässigti Aristokrate bezeichne, denn ihri wichtigste Exponänte si alli us em Kreis vo de vornähme und riiche Familie cho, öbbe dr Hans Konrad Escher, dr Paul Usteri, dr Albrecht Rengger, oder dr Bernhard Friedrich Kuhn.

Nochdäm im Dezämber 1799 dr Napoléon zum 1. Konsul erhobe worden isch, het Frankriich de radikale Patriote d Understützig entzoge und sich de gmässigte Republikaner zuegwändet. Am 7. Jänner 1800 isch es dorum de Republikaner glunge, in beide Kammere vom helvetische Parlamänt e Beschluss durezbringe, wo mit em d Direktore Laharpe, Oberlin und Secrétan abgsetzt worde si und s Diräktorium as Institution überhaupt abgschafft worden isch. An däm si Stell isch noch em Staatsstreich e provisorische Vollziehigsusschuss cho, wo us den ehemolige Diräkter Glayre, Dolder und Savary, em ehemolige Minister Finsler und drei Verdräter vo de Republikaner, Karl Albrecht vo Frisching, Karl vo Müller-Friedberg und Carl Heinrich Gschwend bestande het. Dr Sturz vo de Patriote het vorübergehend die politischi Lag beruehigt. E politischi Amnestii het s de Emigrante möglig gmacht, zruggzcho, und eso si die reaktionäre Chreft no sterker worde. Gegenüber Frankriich het dr Vollziehigsusschuss energisch uf dr Anerkennig vo dr Neutralität bestande und ass d Chöste bezahlt wärde, wo die französisch Armee verursacht het. Die Helvetischi Republik isch im witere Verlauf vom Chrieg wenigstens vo Kampfhandlige verschont bliibe und het bis zum Summer vo de Gebiet, wo Frankriich zruggeroberet het, Schaffhuuse, s Tessin und Graubünde zrugg übercho.

D Regierig und s Parlamänt vo dr Republik hai sich sit em Staatsstreich fast usschliesslig mit dr Froog befasst, wie me die helvetischi Verfassig sött revidiere. Verschidnigi Verfassigsentwürf hai d Runde gmacht, wo äntwäder mit eme komplizierte Wahlverfahre über mehreri Stuefe d Bürger faktisch entmachtet hai oder en ehnder repräsentativs System vorgseh hai. Wil d Patriote und d Republikaner sich im Parlamänt nit hai chönne einige, het dr Vollziehigsusschuss am 7. August 1800 mit dr Understützig vo Frankriich d Uflösig vom Parlamänt verfüegt und e neui Verfassig isch in Chraft dräte, won e gsetzgäbende Root mit 43 Mitgliider und e Vollziehigsroot mit 7 Mitgliider vorgseh het. Dr Vollziehigsusschuss het 35 Rööt us de Reihe vom ufglöste Parlamänt ernennt, wo ihrersits witeri 8 Mitgliider bestimmt hai. Dä neu konstituierti Root het schliesslig die neui Exekutive gwehlt, wo näbe e baar Mitgliider vom Vollziehigsusschuss neu dr Karl Friedrich Zimmermann, dr Johann Jakob Schmid und dr Vinzenz Rüttimann drzue ghört hai.
Sit de Staatsstreich vom Johr 1800 hai alli Parteie in dr Schwiz brobiert, über Paris Iifluss uf die politischi Entwicklig in dr Helvetische Republik z neh. Me het jetzt d Parteie nume no noch Unitarier und Föderaliste underschiide. Währed d Unitarier dr Eiheitsstaat hai welle bibhalte und mehr oder weniger radikali Ahänger vo dr Revolution gsi si, hai d Föderaliste die kantonali Souveränitet welle widerhärstelle und d Volkssouveränitet zugunste vo de Patrizier wider iischrängge. Dr grösst Fürsprächer vo de Föderaliste z Paris isch dr französisch Gsandti in Helvetie, dr Karl Friedrich Reinhard, gsi währed dr Pierre-Maurice Glayre d Unitarier und die helvetischi Regierig verdräte het. Im Jänner 1801 het dr Albrecht Rengger em Glayre e gheime Verfassigsentwurf brocht, wo em Napoléon hät sölle vorgleit wärde. Dr Entwurf het zwar dr Eiheitsstaat bibhalte, aber mit sehr kompliziertere Institutione. As wichtigsti Neuerig si e Presidänt vo dr Exekutive und d Iischränkig vom Wahlrächt dur e Zensus vorgseh gsi. Dr Napoléon isch aber vorläufig nit druf iigange, wil er mit dr Chriegsfüehrig beschäftigt gsi isch und jedes Inträsse dra gha het, die helvetischi Regierig nit allzu stark mache.

Am 9. Februar 1801 isch mit em Friide vo Lunéville dr Zweit Koalitionschrieg beändet worde. D Friidensbedingige hai Östriich zur Anerkennig vo dr Helvetische Republik zwunge. Zuesätzlig het in gheime Zuesatzartikel Frankriich au s Rächt übercho, deren ihri Verfassig z bestimme. Die territoriale Wünsch vo dr helvetische Regierig si nit berücksichtigt worde; dr Napoléon het sich vo Östriich s Frickdaal lo abdräte, won er gege s Wallis het welle dusche. Mit em Bau vo ere neue Armeestrooss über e Simplonpass het dr Napoléon die französische Inträsse in Norditalie welle absichere. As a zuesätzlige Areiz für e Dusch isch dr Helvetische Republik in Ussicht gstellt worde, ass Frankriich ihri Neutralitet wurd anerkenne.

Am 29. April 1801 het dr Napoléon uf em Schloss Malmaison dr Pierre-Maurice Glayre und dr Philipp Albert Stapfer zun ere Diskussion über die künftigi Verfassig vo dr Helvetische Republik empfange. Dr Napoléon het dr Verfassigsentwurf vo dr helvetische Regierig verworfe und het noch churze Verhandlige am 9. Mai de beide Gsandte e Verfassig übergee, won er sälber entworfe het, und wo si as Ultimatum ihrer Regierig hai müesse bringe. Die sogenannti «Verfassig vo Malmaison» het zwar d Eiheit vo dr Helvetische Republik bestätigt, het ere aber d Struktur vom ene Bundesstaat gee. Näbe dr Zentralgwalt si 17 Kantön vorgseh gsi, wo ihri innere Verfassige sälber hai sölle schriibe. D Zentralgwalt het us ere Dagsatzig und eme Senat bestande. D Dagsatzig het sich us 77 Verdräter vo de Kantön zsämmegsetzt, wo gmäss ihrer Bevölkerigszahl representiert gsi si. Dr Senat us 25 Mitgliider isch vo dr Dagsatzig gwehlt worde und isch sowohl Exekutive wie Ledislative gsi. Zwei Landammanne si im Senat vorgstande; e vierchöpfige Chliine Root under em Vorsitz vo eim vo de Landammanne, wo sich abgwächsled hai, het die ängeri Exekutive bildet. D Dagsatzig isch eigetlig nume in Aktion dräte, wenn e Gsetzentwurf vom Senat nit vo meh as 12 Kantön agnoo worden isch. Dr Bund isch verantwortlig gsi für die höcheri Polizeigwalt, d Wehrhoheit, d Ussebolitik, s Bildigswäse, s Zivil- und Stroofrächt, s Salz-, Post-, Bärg-, Zoll- und Münzregal. D Verfassige vo de Kantön si nit nöcher greglet gsi, usser dass dr regierend Landamma e Statthalter söll wehle em Kanton söll vorstoh. Im Vergliich mit dr erste helvetische Verfassig het d Verfassig vo Malmaison e Siig für d Föderaliste bedütet. As bsundrigs Zuegständnis isch au dr Kanton Waldstette wider in die vier ursprünglige Kantön ufdeilt worde. As «bitteri Pille» isch s Wallis nüme eine vo de Kantön gsi, sondern es isch vorgseh gsi ass es vo Frankriich anektiert wurd. As Entschädigung hätte d Schwizer s Frickdaal übercho, wo vo Östriich an Frankriich abdräte worde isch. Schliesslig isch s allgemeine Wahlrächt iigschränggt worde und Mindestvermöge hätte sölle festgleit wärde für d Wehlbarkeit zu de Institutione.

Dr legislativi Root vo dr Helvetische Republik het sich faktisch zwunge gseh, em Entwurf vom Napoléon noch e baar Däg vo gheime Berotige am 29. Mai zuezstimme. D Föderaliste und die konservative Chreft si allerdings vo dr neue Verfassig entdüscht gsi. Si hai uf e witgehendi Widerhärstellig vo de Zueständ vo vor 1798 ghofft, bsundrigs e völligi Widerhärstellig vo dr Souveränität vo de Kantön, d Bärner sogar druf ass si d Waadt und dr Aargau wider überchieme. Im Juli hai in alle Kantön Wahle zu de kantonale Dagsatzige stattgfunde. D Wahl isch indiräkt gsi: je hundert Aktivbürger hai ei Wahlma gwehlt. En Iischränggig vom Wahlrächt dur e Zensus vo 4000 Franke isch am Widerstand vo de Patriote gschiiteret. Druf het me in fast alle Kantön mit meh oder weniger Problem über neui Verfassige berotet und die denn iigfüehrt. Dr Hauptstriitpunkt in de Stadtkantön isch überall d Gwichdig vom Iifluss vo dr Stadt im Verheltnis zur Landbevölkerig gsi. D Wahle zur Dagsatzig vo dr Republik hai d Unitarier gwunne, wo fast zwei Drittel vo de 77 Sitz übercho hai. Dr Räst isch an d Patriote gange und e baar wenigi Konservativi si au gwehlt worde.

D Dagsatzig isch am 7. Septämber 1801 zum erste Mol z Bärn zsämmedräte und het sofort agfange d Verfassig vo Malmaison im Sinn vo de Unitarier und Patriote z revidiere. Si hai eso dr Napoléon verärgeret, vor allem wil s Wallis wider zu de Kantön ghört het. D Föderaliste hai mit Understützig us Paris Opposition gmacht, so dass sich bis zum 17. Septämber die Abgeordnete vo nüün Kantön us dr Dagsatzig zruggzoge hai. Im Bärner Oberland hai elf Burger im Oktober die Grooss Schwizerischi Verbrüederig bildet, e Gheimbund, wo sich uf e militärischi Konfrontation mit dr Regierig vorbereitet het. Schliesslig isch s de Föderaliste mit Hilf vom neue französische Gsandte in dr Schwiz, em Raymond Verninac, und em kommandierende General vo dr französischen Armee in Helvetie, em Monchoisy, vom 27. uf e 28. Oktober 1801 z Bärn glunge d Macht mit eme Staatsstreich z überneh. D Dagsatzig, dr Vollziehigsrot und dr gsetzgäbendi Rot si ufglöst worde und d Regierigsgwalt provisorisch uf d Föderalisten Dolder und Savary überdrait worde. Alli Verfassigsänderige si für ungültig erklärt worde, und die 25 Sitz im Senat, wie s im Napoléonische Verfassigswärk vorgseh gsi isch, si fast usschliesslig mit Föderaliste bsetzt worde. D Föderaliste hai zwar dr Eiheitsstaat vorläufig nit chönne zerschloo, si hai aber d Verwaltig uf allen Ebene vo Unitarier und Republikaner gsüberet. Dr Alois Reding, en Aristokrat und Held vom Innerschwizer Widerstand gege Frankriich, isch zum Erste Landamma ernennt worde. As zweite Landamma het dr Bärner Aristokrat Johann Rudolf vo Frisching amtiert – die beide hai d Zsämmenarbet vo de konservativ gsinnte ländlige und stedtische Elite gege d Revolution symbolisiert.

Dr Napoléon het d Anerkennig vo dr neue Regierig vo dr Helvetische Republik verweigeret. Dr Reding und dr Frisching hai jo die aristokratischi Schwiz representiert und si in dr Vergangenheit Frankriich gegenüber findlig iigstellt gsi. Dr Reding isch dorum persönlig noch Paris greist und het em Erste Konsul vo Frankriich d Fordrige und Aliige vo de Föderaliste underbreitet. Dr Napoléon het dr Reding empfange und het im sogar versproche, in e baar Pünkt de Wünsch vo de Föderaliste nochzgä (d Abdrätig vom Frickdal, d Wiidervereinigung vo de Jura-Süddäler mit Helvetie, d Schaffig vo neu 23 Kantön, d Respektierig vo dr Neutralität), er het aber im Usdusch d Ufnahm vo sächs Unitarier in dr Chlii Root verlangt.
Au wenn eso schliesslig sächs Unitarier im Chliine Root gsässe si, hai d Föderaliste und die Konservative e klari Mehrheit gha. Im Frühlig hai dr Chlii Root und dr Senat über e Verfassigsentwurf vom David vo Wyss berootet, wo zwar uf dr Verfassig vo Malmaison ufbaut gsi isch, die aber doch in mehrere Pünkt stark im Sinn vo de Föderaliste veränderet het. D Niiderlassigsfreiheit isch wider iigschränggt, s Helvetische Bürgerrächt mit de Kantons- und Gmeindsbürgerrächt ersetzt, dr Zensus dütlig ufegsetzt und die eiheitligi nationali Rächtssetzig und Gsetzgäbig an d Kantön delegiert worde. Gegen dr starki Widerstand vo de Unitarier isch dä Entwurf am 27. Februar 1802 vom Senat agnoh worde. Wil sich d Föderaliste drmit allzu wit vom revolutionäre Ideal entfärnt hai, und wägen em Strit über d Zueghörigkeit vom Wallis, isch dr Napoléon über die föderalistischi Regierig meh und meh verergeret worde, bsundrigs über e Alois Reding, und das nit zletzt, wil dr Reding offebar brobiert het, in Östriich Understützig für si Widerstand gege d Abdrätig vom Wallis z finde

Am 2. April 1802 het e Volksabstimmig über dr föderalistisch Verfassigsentwurf stattgfunde. Es het aber nit die ganzi Bürgerschaft abgstimmt, sondern nume die kantonale Dagsatzige, wo in jedem Kanton von ere zwölfchöpfige Wahlkommission us ere Liste vo de wählbare Bürger vom Kanton bestimmt worde si. Die Kommission isch zur Helfti vo de kantonale Behörde bzw. vom helvetische Senat ernennt worde. Das Abstimmigsverfahre hätt en Abstimmig im Sinn vo dr Regierig sölle verursache, wil uf die Art eigetlig nume Vertrauenslüt vo de Föderaliste in d Dagsatzige hätte sötte gwehlt wärde. Bedingigslos hai aber nume Appezäll, Bade, Solodurn und Züri d Verfassig agnoh. Die meiste Kantön hai zwar im Prinzip drfür gstimmt, hai aber grösseri Änderige verlangt (Basel, Bärn, Freiburg, Glarus, Schaffhuuse, Schwyz und Waadt), anderi ha ganz abglehnt (Aargau, Luzärn, St. Gallen, Tessin, Thurgau, Zug) oder hai s nit fertibrocht in dr Zit wo vorgee gsi isch d Abstimmig duurezfüehre (Graubünde, Uri, Underwalde). Das unklare Resultat het s Ändi vo dr föderalistische Regierig bedütet.

D Unitarier hai s usgnützt, ass vili katholischi Föderaliste über Ostere 1802 abwäsend gsi si und hai e Staatsstreich duuregfüehrt. Uf d Initiative vom Bernhard Friedrich Kuhn hai am 17. April 1802 sächs Mitgliider vom Chliine Root d Verdagig vom Senat und d Iisetzig von ere Versammlig vo Notable beschlosse, für zum d Verfassigsfroog im Sinn vo de Unitarier z löse. Dr Hirzel, dr Escher und dr Frisching si dorum vo ihre Böste zruggdräte. Dr Reding isch, won er uf Bärn zruggcho isch, under Tumult vo sim Amt abglöst und dur e Vinzenz Rüttimann ersetzt worde.

Am 30. April 1802 d Notableversammlig zsämmedräte, für zum, wie vorgeseh, über die neui Verfassig z berote. Wil sich dr Albrecht Rengger und dr französisch Gsandti Raymond de Verninac scho über en Entwurf einig gsi si, isch dr Versammlig nüt übrig bliibe, as däm zuezstimme. Die sogenannti Zweiti Helvetischi Verfassig het sich wie verlangt stark am napoléonische Verfassigsentwurf vo Malmaison orientiert. D Zahl vo de Kantön isch uf 18 festgesetzt und dr Senat und d Dagsatzig si bibhalte worde. Uf 25'000 Bürger hätt e Dagsatzigsmitgliid sötte cho, mindestens aber eins pro Kanton.

S Wahlverfahre isch sehr kompliziert gsi und dorum ehnder undemokratisch. Jede Kanton het zwei Wahlkorps übercho, eins wo vorgschlage und eins wo ernennent het. Die Aghörige vom Korps, wo ernennent het, si uf Läbenszit bestimmt worde, s erste Mol vom Senat, spöter hät sich das Korps sälber sötte ergänze. Wehlbar in s Korps, wo vorschloot, si nume Bürger mit eme gwüsse Grundeigedum gsi. Die konkreti Wahl isch eso abgloffe: d Aktivbürger hai e Liste vo Wählbare zsämmegstellt, us dere s erste Korps e baar zur Wahl vorgschlage, us dene het s zweite Korps Kandidate usegläse und se für fümf Johre in d Dagsatzig gwehlt. Langi Amtszite hätte sölle d Kontinuität sicherstelle. As Exekutive isch e Vollziehigsroot vorgseh gsi, wo us eme Landamma, zwei Statthalter und fümf Staatssekretär bestande het. D Amtsduur vo dr Exekutive isch nüün Johr gsi. D Kantön hai e baar Kompetänze übercho, ohni aber dr Zentralstaat z stark schweche: Si hai ihri Verfassig sälber döfe festlege, d Volksschuel beufsichtige und dr Lohn vo de Geistlige und dr Underhalt vo dr Infrastruktur zahle. Au im Rächtsberiich hätte e baar Kompetänze sötte an d Kantön abdräte wärde.

Dr Chliini Root het die Zweiti Helvetischi Verfassig inklusive ere Namensliste vo 27 Senatore am 25. Mai em Volk zur Abstimmig vorgleit. Die gültet as die ersti wirkligi Volksabstimmig uf em Bode vo dr hütige Schwiz. Alli Bürger hai innerhalb vo vier Däg mit «Jo» oder «Nei» müesse Stellig zur Vorlag neh. D Stimme vo Bürger, wo nit gstimmt hai, si as «Jo» zelt wordet noch em Rächtsgrundsatz «"qui tacet consentire videtur"» – «wär schwiigt, schiint zuezstimme». Sächzäh Kantön hai dr Verfassig schliesslig zuegstimmt, allerdings het s nume 72'453 expliziti «Jo»-Stimme ge. 167'172 Bürger hai überhaupt nit abgstimmt, si aber zelt worde wie wenn si drfür gstimmt hai und 92'423 hai abglehnt. Am 2. Juli het dr Chliini Root die neui Verfassig für agnoo erklärt. Dr Senat het sich am Dag druf versammlet und d Exekutive gwehlt. Zum Landamma isch dank em Iifluss vom französische Gesandte dr Föderalist Johann Rudolf Dolder ernennt worde, die beide Unitarier Rüttimann und Füssli si as Gegegwicht as Statthalter iigsetzt worde.

Die neu konstituierti Republik het sich sofort an d Lösig vo de dringende Problem mit Frankriich gmacht. Im Gegesatz zur Regierig vom Reding isch dr neui Vollziehigsusschuss sofort anerkennt worde. In dr Froog vom Wallis het men e Kompromiss gfunde, ass dr Napoléon nümme uf en Abdrätig an Frankriich bestande het, sondern sich au mit dr Errichtig von ere unabhängige Republik Wallis under französischem und helvetischem Schutz zfriide ge het. Dodrfür het die Helvetischi Republik aber au nume s Fricktal übercho und nit, wie s ursprünglig vorgseh gsi isch, au no dr Südjura mit Biel. Denn het me ändlig die finanzielli Sanierig vo dr Republik in d Hand gno. Für das isch scho sit dr Ufhebig vom Feudallastegsetz am 15. September 1800 dr alti Bodezins wider iigefüehrt worde. Wäge däm het s aber Problem mit de Buure ge, wo bsundrigs betroffe gsi si und in Deil vom Land im Früehlig 1802 d Schlösser gstürmt hai wie scho 1798, das Mol für zum die alte Dokumänt z vernichte, wo die mittelalterlige und früehneuzitlige Bodezins din ufgfüehrt gsi si (→Bourla-Papey). Im Früehlig 1802 isch au d Froog no unklar gsi, um wele Briis me die alte Grundlaste müess ablöse.

In dere kritische Situation het dr Napoléon dr Rückzug vo dr französische Druppe us Helvetie akündigt. Historiker hai em Napoléon immer wider understellt, er haig drmit bewusst dr Undergang vo dr Helvetische Republik verursacht. Tatsächlig isch s möglig, ass das e gwüssi Rolle gspiilt het. Er isch vo sim Gheimdienst sehr guet über d Lag in Helvetie informiert gsi und er het sicher genau gwüsst, ass die Helvetischi Republik bald in Schwiirikeite chiem und Frankriich denn as e güetige Retter drum bittet wurd, zruggzcho. Dr Rückzug isch aber im Zsämmehang mit em Friide vo Lunéville gmacht worde, wo d Unabhängigkeit vo dr Helvetische Republik klar zwüsche de Grossmächt usgmacht worden isch. Dr Abzug vo de französische Druppe isch am 20. Juli 1802 dr helvetische Öffentlichkeit bekannt gmacht worde.

Underdesse hai d Kantön mit dr Usarbeitig vo ihre Verfassige agfange, wo für d Kantön Aargau, Basel, Bärn, Freiburg, Solodurn, Waadt, Zug und Züri au zstand cho si. In de übrige Kantön het d Agitation vo de reaktionäre Elemänt, wo mit em Abzug vo de Franzose Ufwind übercho hai, jede Fortschritt verhinderet. In dr Innerschwiz hai im August Landsgmeinde stattgfunde und helvetisch gsinnti Bürger si terrorisiert und us em Land verdriibe worde. Die ufrüehrerische Kantön hai drbii gliichzitig um Schutz vom Napoléon und vom römisch-dütsche Kaiser bittet. Ihre Afüehrer isch, wie scho 1799, dr Alois Reding gsi. E Vermittligsversuech vom französische Gsandte Verninac isch im Sand verloffe, dr Vollziehigsusschuss het Afang August Druppe under em General Joseph Leonz Andermatt gege d Innerschwiz in Marsch gsetzt. Glarus und Appezäll hai Ändi August s Vorbild vo dr Innerschwiz kopiert und hai die alte Landsgmeinde wider iigfüehrt. Au in Graubünde hai sich im e Deil vo de Distrikt d Hochgricht wider versammlet. D Underdruckig vom Ufstand mit militärische Mittel isch aber nit glunge, und dr General Andermatt isch mit siiner chliine Druppe vo 1850 Ma am 28. August 1802 bi dr Rengg am Pilatus zum Rückzug zwunge worde. Er het sich druf müesse beschrängge, d Stadt Luzärn vor de Ufständische z schütze. Dr Vollziehigsroot het in dere Situation bim Napoléon um Understützig bittet, und me het ghofft, er wurd Druck uf d Gegner vo dr Republik usüebe. Für zum e Vermiddlig möglig z mache, het dr Vollziehigsroot am 7. Septämber e vorläufige Waffestillstand mit de ufständische Kantön abgschlosse.

D Machtlosigkeit vo dr Regierig isch eso offesichtlig gsi, ass im ganze Land die, wo under dr neue Ornig verlore hai, d Oligarche und Patrizier, wo ihri alte Vorrächt und Ämter iibüesst und d Stedter, wo ihri Monopol und Zümft vermisst hai sich hai afo widersetze. Z Züri isch s im August zum Widerstand gege die helvetischi Regierig und zu Spannige zwüsche dr Stadt und dr Landschaft cho. Wo dr Vollziehigsusschuss dr Friedrich May zum Regierigskommissär ernennt und mit Druppe in d Stadt Züri gschiggt het, het d Situation eskaliert. Züri het vor em May siini Stadtdoor zuegmacht, und denn het dä zweimal, am 10. und am 13. Septämber 1802, em General Andermatt befohle, d Stadt mit Kanone z beschiesse. Dr May het sich schliesslig noch Verhandlige uf e Kompromiss iigloo, dass er zwar in dr Stadt si Residänz dörf bezieh, aber keini Druppe us dr Landschaft oder anderi helvetischi Druppe dörf in d Stadt bringe. Dä Kompromiss und s Vorbild vo dr entschlossene Haltig vo Zürich isch es Signal für e Ufstand gsi, wo im sogenannte «Stäcklichrieg», eme churze Bürgerchrieg im Septämber/Oktober 1802 zum Ändi vo dr Helvetische Republik gfüehrt het. Im Verlauf vom Septämber hai sich d Kantön Säntis und Linth in e grösseri Zahl vo Republike ufglöst mit diräkt-demokratische Landsgmeinde, d Kantön Thurgau, Lugano, Zug, Bade, Aargau, Basel und Schaffhuuse si ebefalls vo dr Regierig abgfalle. Im Aargau het sich en Armee vo Ufständische gsammlet und isch uf d Hauptstadt Bärn marschiert.
Z Bärn het sich die helvetischi Regierig afo uflöse. Am 14. Septämber hai e baar aristokratisch und föderalistisch gsinnti Senatore d Regierigsmitgliider Dolder, Rüttima und Füssli zum Rücktritt zwunge und dr Föderalist und früehner bärnisch General Emanuel vo Wattewyl zum neue Landamma ernennt – dä het dr Boste aber nit agnoh und isch zu de Ufständische übergange. Also het am 16. Septämber die alti Regierig wider müesse igsezt wärde. D Lag vo dr Republik het sich no wiiter verschlimmeret, wil d Innerschwiz am 18. Septämber dr Waffestillstand ufkündigt het und under dr Füehrig vom Alois Reding d Föderaliste jetzt s ganze Land zum Sturz vo dr Helvetik und zur Widerufrichdig vo dr Alten Eidgenosseschaft ufgrüeft hai.

In dere bedrohlige Situation het die helvetischi Regierig am 17. Septämber dr Napoléon as Garant vo dr helvetische Verfassig um Hilf bittet. D Regierig het aber scho am 19. Septämber d Hauptstadt under demüetigende Umständ vor dr Armee vo de Ufständische müesse ruume und sich mit de Druppe us dr Waadt und dr Bärner Landschaft, won ere no bliibe si, noch Lausanne zruggzieh. Z Bärn, Basel, Luzärn, Solodurn und Züri hai sich wider die alte aristokratische Rööt versammlet und d Restauration vom Ancien Régime erklärt, Bärn het au dr Aargau iiglade, sich wider z underwärfe. Die helvetische Druppe us dr Waadt und Freiburg si no es letzts Mol in d Offensive gange, si aber vom föderalistische General Bachmaa am 3. Oktober 1802 bi Faoug gschlage worde.

Die fümf Kantön vo dr Innerschwiz hai am 18. Septämber die andere Kantön und die ehemolige Underdane zun ere eidgenössische Dagsatzig noch Schwyz iiglade. Am 30. Septämber hai die Deputierte vo de Kantön Uri, Schwyz, Unterwalde, Glarus, Zug, Züri, Bärn, Schaffhuusen, Freiburg, Solodurn, Graubünde, Stadt und Landschaft Sanggalle, Thurgau, Bade und Rhiindaal, wo dört versammlet gsi si, d Neukonstituierig vo dr Eidgenosseschaft verkündet und hai sich an d Grossmächt gwändet für zum ihri Anerkennig überzcho. Es het eso usgseh, wie wenn die Helvetischi Republik ändgültig am Ändi wer.

Die Helvetischi Regierig het dr Napoléon mehmols um Hilf bittet, schliesslig sogar um e militärischi Intervention. Dr ehemolig Minister Stapfer het dr Helvetische Regierung z Paris as Sprachrohr dient. Dr Napoléon het aber zerst d Entwicklig abgwartet und het sich gweigeret, zwüschen ere legitime Regierig und Ufständische z vermittle. Erst wo s usgseh het ass Graubünde wider under en östriichisch Iifluss wurd grote und d Niiderlag vo dr Helvetische Regierig klar gsi isch, het er am 28. Septämber em General Michel Ney befohle noch Gämf zgoh, und dr Iimarsch in Helvetie vorzbereite. Im Wallis, z Savoye, Pontarlier, Hünige und Como hai sich 25 bis 30 Bataillon marschbereit gmacht. Am 30. Septämber isch e Proklamation vom Napoléon an s Schwizer Volk erschiine, won er din si Vermittlig im Bürgerchrieg akündigt het. Uf si Befähl het sich dr helvetisch Senat innerhalb vo fümf Däg z Bärn wider müesse dräffe und alli alte Regierige und Behörde, wo provisorisch widerhergestellt worde si, und alli Armeä hai wider müesse ufglöst wärde. Zletzt het dr Ersti Konsul vo dr französische Republik vom helvetische Senat und vo alle Kantön verlangt, Abgordneti noch Paris zur sogenannte «Helvetische Consulta» z schigge.

Die ufrüehrerische Kantön und ihri Dagsatzig hai sich z erst gweigeret, em Befähl us Paris z folge und hai am 25. Septämber sogar non e neui Verfassig beschlosse, wo die volli Souverenidät vo de Kantön widerhärgstellt het. Erst wo die französische Druppe datsächlig in d Schwiz iimarschiert si und Bärn, Basel, Züri und d Innerschwiz bsetzt hai, isch d Dagsatzig under Protest usenandergange. Dr Reding, dr Hirzel und anderi Afüehrer vom Ufstand si verhaftet und vorläufig in dr Festig Aarburg inhaftiert worde. Mit däm isch die aristokratisch-föderalistischi Gegerevolution gschiiteret.
Die Helvetischi Consulta isch am 10. Dezämber 1802 z Paris eröffnet worde. 45 unitarischi Abgordneti si 18 Föderaliste gegenübergstande. Dr Helvetisch Senat het dr Karl vo Müller-Friedberg, dr Auguste Pidou und dr Vinzenz Rüttimann gschiggt. Sunst isch alles verdräte gsi, was in dr Helvetische Republik Rang und Name gha het, usser em Laharpe, wo si Wahl nid agnoh het. Die Deputierte hai gstuunt, wo dr Napoléon in dr Eröffnigsred d Leitlinie vo siiner «Médiation» vorgläse het: E föderativi Verfassig hät sötte iigfüehrt, d Rächtsgliichheit aber nid abgschafft wärde. S Wiiterbestoh vo dr Helvetische Republik isch also scho vom Afang vo dr Consulta aa gar nüme zur Debatte gstande. D Verhandlige und d Usarbeitig vo de Verfassige vo de Kantön und vom Bund für e neu Staat hai bis Ändi Januar 1803 duurt. Am 19. Februar 1803 het dr Napoléon em Louis d’Affry, eme Föderalist wo vo ihm sälber zum Landamma vo dr Schwiz ernennt worden isch, die sogenannti Vermittligsakte übergee, wo d Bundesverfassig und alli Kantonsverfassige enthalte het.
Dr Vollziehigsroot het zwar noch dr Intervention vom Napoléon theoretisch wider d Kontrolle über s ganze Land überno, isch aber praktisch bis zur Uflösig vo dr Republik glehmt gsi, wil in de meiste Kantön d Verwaltig mit Ahänger vo de Föderaliste bsetzt bliiben isch. E letzte grosse Erfolg het d Regierig uf em Fäld vo dr Ussebolitik chönne verbueche: Uf dr letzte Sitzig vom Immerwährende Riichsdag z Rägensburg hätte d Riichsfürste, wo uf em lingge Rhiiufer Territorie gha hai wo denn an Frankriich gfalle si, mit säkularisierte geistlige Territorie vom Riich sötte kompensiert wärde, so wie s im Friide vo Lunéville veriibart gsi isch. Das het au die Helvetischi Republik bedroffe, wil zu dere Ziit geistligi wie wältligi Riichsfürste, Chlöster und Stift vom Riich Gebiet, Herrschaftsrächt und Iikümft in dr Helvetische Republik gha hai und au umkehrt hai schwizerischi Rächt im Riich bestande. D Verhandlige hai im Herbst 1802 agfange, und Ändi Oktober het sich abzeichnet, ass die Helvetischi Republik as Entschädigung für e Verlust vo de Bsitz vo ihre Chlöster im Riich d Herrschaft Tarasp und d Besitz vom Bistum Chur sött übercho. Die übrige Rächt und Iikümft vo de Riichsständ hätt die Helvetischi Republik zum 40-fache Johreserdrag sötte ablöse. Die helvetisch Regierig het diplomatisch interveniert und dank dr Understützig vo Frankriich und Russland het in dr ändgültige Fassig vo dr Entschädigungsveriibarig, em Riichsdeputationshauptschluss vom 25. Februar 1803, e Formle, won e chli günstiger gsi isch, het chönne duregsetzt wärde, bsundrigs die unentgältligi Ufhebig vo alle Grichtsbarkeite und Lehnsrächt vo de alte Riichsständ uf em Gebiet vo dr Helvetische Republik.

Die letzti Amtshandlig vo de alte Behörde vo dr helvetische Republik isch d Zuestimmig vom Senat zur Mediationsakte am 5. Merz 1803 gsi. Am 10. Merz het dr neu Landamma d’Affry si Amt adräte, mit däm het die Helvetischi Republik offiziell ufghört z existiere.

Uf die Helvetischi Republik chunnt in dr traditionelle Ideilig vo dr Schwizer Gschicht d Phase vo der sogenannte «Mediation» 1803–1813. Dr offizielli Staatsname vom neue Staatebund isch sithär "Confoederatio Helvetica", uf Dütsch «Schwizerischi Eidgenosseschaft».

Die ersti Helvetischi Verfassig isch vom Peter Ochs entworfe und am 15. Januar 1798 em französische Diräktorium vorgleit worde. Mit e baar Korrekture vo de Diräkter Merlin und Reubell isch si im Februar 1798 druckt und in dr Eidgenosseschaft veröffentligt worde. Si gältet as die ersti modärni Verfassig uf em Gebiet vo dr hütige Schwiz. Dr Ochs het ursprünglig d Verfassig nume as Entwurf zuhande von ere helvetische Konstituante welle verstande wüsse, uf d Intervention vom Diräktorium ane het schliesslig die Helvetischi Verfassig e Revision früehstens noch sächs Johr vorgseh. Am 12. April 1798 isch d Verfassig z Aarau vo de Verdräter vo dr Mehrheit vo de Kantön agno worde. Mehrmols si Deil vo dr Verfassig spöter ufghobe oder suspendiert worde, so dur d Dekret vom 5. Novämber 1798, 15. Februar und 18. Mai 1799. Mit em Staatsstreich vom 7. Januar 1800 isch die Helvetischi Verfassig ändgültig ufghobe worde.

Im Prinzip isch die Ersti Helvetischi Verfassig stark dr französische Direktorialverfassig vom Johr III (1795) nochempfunde. Die ganzi Eidgenosseschaft isch zum ene Eiheitsstaat zsämmegfasst worde. Alli Underschiid zwüsche de Kantön bzw. zwüsche herrschende Ort und Underdanegebiet si abgschafft worde. S Staatsgebiet isch zwar no in Kantön iideteilt gsi; die hai aber keini Souveränitätsrächt meh gha, sondern si Wahl-, Verwaltigs- und Grichtskreis gsi. Jede Kanton isch vom ene Regierigsstatthalter verwaltet worde, wo diräkt vom Vollziehigsdiräktorium ernennt worden isch. Im Sinn vo dr französische Revolution hai d Iiwohner vo dr Helvetische Republik e ganzi Reihe vo Grundrächt übercho, wo si bis denn no nie kennt hai: s allgemeine freie Wahlrächt, d Meinigs- und Pressefreiheit, d Religions- und Kultusfreiheit, d Handels- und Gwärbfreiheit, s Rächt uf Privateigedum. Jedi Form vo erblige Ditel oder andere ageborene Vorrächt isch verbote worde. Alli Zänte, Pfründe und anderi Elimänt vo dr Feudalität und s Zunftwäse si für abgschafft erklärt worde.
D Exekutive isch, wie z Frankriich, e fümfchöpfigs Vollziehigsdiräktorium gsi, wo für fümf Johr vo dr Legislative gwehlt worden isch. S Diräktorium het sich um die inneri und üsseri Sicherheit vo dr Republik kümmeret und dr Oberbefähl über d Armee gha. Äs elei het mit em Usland Verdräg usghandlet. Es het d Minister vo dr Staatsverwaltig ernennt, d Statthalter vo de Kantön bestimmt und dr Presidänt und dr Staatsawalt vom Oberste Grichtshof. Mit de kantonale Statthalter het s Diräktorium dr ganz Verwaltigsapparat vo de Kantön beherrscht. S Diräktorium het au s Rächt gha, die kantonale Gricht und Verwaltigskammere zu jeder Ziit ufzlöse und bis zu de nechste Wahle provisorisch neu z bsetze.

D Legislative, s «Gsetzgäbende Korps» isch vom Grosse Root, wo 152 Mitgliider gha het, und vom Senat mit 76 Mitgliider bildet worde. Im Grosse Root si d Kantön noch ihrer Bevölkerigszahl verdräte gsi; in Senat het jede Kanton vier Abgordneti gschiggt. S Wahlverfahre isch kompliziert gsi und het vorgseh, ass s Mandat vo de Senatore acht Johr und das vo de Grossrööt sächs Johr wurd duure, wobii dr Senat jedes grade Johr zum ene Viertel, dr Gross Root jedes ungrade Johr zum ene Drittel sött erneueret wärde. Dr Gross Rat het nume s Vorschlagsrächt für Gsetz und Beschlüss gha, wo dr Senat nume het döfe drüber beschliesse. D Initiative zur Verfassigsrevision isch aber bim Senat gläge.

D Judikative isch uf drei Ebene organisiert fsi: D Distriktgricht hai über Zivil- und Polizeisache entschiide, d Kantonsgricht si die letzti Instanz für Zivilsache und die ersti für Stroofsache gsi und schliesslig het dr Oberst Grichtshof als Kassationsinstanz für Zivilsache und as letzti Instanz für Stroofsache fungiert. S Oberste Gricht isch au s Verwaltigsgricht gsi. Siini Mitgliider si indiräkt vom Volk gwehlt worde, dr Presidänt und dr Staatsawalt si vom Diräktorium ernennt worde. In de Gricht vo de Kantön und Distrikt hai d Statthalter d Presidänte und d Staatsawält ernennt. S Diräktorium het jedes unliebsame Kantons- oder Distriktgricht zu jeder Ziit chönne uflöse und provisorisch neu bestelle.

S "Bürger"- und s aktive "Wahlrächt" isch alle Gmeindsbürger in dr Eidgenosseschaft, wo über 20 Johr alt gsi si, zuegsproche worde. Sämtligi Standesunderschiid si abgschafft gsi. Au die Niiderglassene, d Daglöhner, d Hindersasse und d Usländer hai s Bürgerrächt übercho, wenn si zwanzig Johr an eim Ort gläbt gha hai. Im Prinzip het d Volkssouveränität gulte, die Helvetischi Republik isch aber nume e repräsentativi Demokratii gsi: Abstimmige si nume über e Verfassigsrevision vorgseh gsi. Bi de Wahle, wo jöhrlig stattgfunde hai, isch d Stimmabgob indiräkt gsi. Je 100 Bürger hai in de Urversammlige vo jedem Kanton e Wahlma gwehlt. D Helfti vo de Wahlmanne isch denn dur s Los eliminiert worde. Die anderi Helfti het as kantonals Wahlkorps d Mitgliider vo de gsetzgäbende Rööt und vom Oberste Gricht vo dr Republik gwehlt: Je ei Mitgliid pro Kanton an s Oberste Gricht, je vier in dr Senat, je acht in dr Gross Root. Uf dr Kantonsebeni het s Wahlkorps s Kantonsgricht und die Kantonali Verwaltigskammere bestimmt.

In dr Helvetische Republik si d Kantön, wo vorhär praktisch souverän gsi si, zu reine Verwaltigsgliiderige abegstueft worde. Zum die alte Strukture z verschloo, si au d Kantonsgränze neu zoge worde. Die ehemolige Zuegwandten Ort Gämf, Mülhuuse, s Fürstedum Neueburg, Biel, La Neuveville und Moutier-Grandval und d Herrschaft Rhäzüns hai nüme zur Helvetische Republik ghört. Zerst hets noch dr Verfassig 22, denn no 20 Kantön ge:


No im Früehlig 1798 hai d Behörde vo dr Helvetische Republik mit ere Reihe vo Reforme agfange, wo me drmit d Prinzipie vo dr Revolution het welle umsetze. Bsundrigs aktiv si d Minister Philipp Albert Stapfer und Albrecht Rengger gsi. Wil s bi dr Finanzierig ghaperet het und wäge de ständige politische Umwälzige si vili Projekt in den Afäng stecke bliibe, oder hai nume as Gsetz uf em Papier existiert.


Au die Helvetischi Republik het as neui Nationalflagge e Trikolore gwehlt. Die isch am 13. Februar 1799 offiziell iigfüehrt worde und het us de Farbe Grüen, Rot und Gäl bestande. Im rote Fäld isch «Republique Helvétique» gschriibe gsi. Variante mit andere Ufschrifte si au bruucht worde.

Während em Wahlkampf vo de Schwizer Parlamäntswahle 2011 isch d’ Widerifüehrig vo dr Flagge für einigi Täg zum Thema worde, will si vo enere Immigrantevereinigung vorgschlage worde isch. Die Idee isch allerdings fascht überall uf ablehnig gstosse, vor allem bi de bürgerliche Parteie.

In dr Helvetische Verfassig isch Luzärn as Hauptstadt vorgseh gsi. Wil d Konstitution vo dr Republik im April 1798 z Aarau stattgfunde het und d Rööt erst am 9. Oktober 1798 z Luzärn dagt hai, wird hüfig Aarau as Hauptstadt agluegt. Noch em Staatsstreich vom Januar 1800 und dr Iifüehrig vo dr Verfassig vo Malmaison am 29. Mai 1802 isch Bärn dr Sitz vo dr Dagsatzig und vo dr Regierig bis zum Ändi vo dr Helvetische Republik worde.



</doc>
<doc id="25630" url="https://als.wikipedia.org/wiki?curid=25630" title="Helvetische Consulta">
Helvetische Consulta

Die Helvetischi Consulta (ital. "consulta" = Rotsversammlig), au Helvetischi Konsulta, isch e Versammlig vo Notable und Deputierte us dr Helvetische Republik gsi, drunder die Delegierte vom Helvetische Senat, dr Karl von Müller-Friedberg, dr Auguste Pidou und dr Vinzenz Rüttimann, wo z Paris under dr Aleitig und Vermittlig vo dr französische Regierig unter em erste Konsul Napoléon Bonaparte zwüschen em 10. Dezämber 1802 und em 19. Februar 1803 d Mediationsakte, e neui Verfassig für d Schwiz und ihri Kantön, usgarbeitet het. 

S Vorbild für die Helvetischi Consulta isch die Cisalpinischi Consulta vom Oktober 1801 bis Januar 1802 z Lyon gsi, wo d Verfassig für die Italiänischi Republik gschriibe und dr Napoléon Bonaparte zum Bresidänt vo Italie gmacht het.


</doc>
<doc id="25631" url="https://als.wikipedia.org/wiki?curid=25631" title="Consulta">
Consulta

Mit Consulta cha gmeint si



</doc>
<doc id="25632" url="https://als.wikipedia.org/wiki?curid=25632" title="Cisalpinische Consulta">
Cisalpinische Consulta

Die Cisalpinisch Consulta, au d Consulta vo Lyon, isch e Versammlig vo Deputierte us dr Cisalpinische Republik gsi, wo im Januar 1802 z Lyon as Konstituente vo dr neue Italiänische Republik fungiert het.
Noch dr Niiderlag vo Frankriich im Zweite Koalitionschrieg im April 1799 isch die Cisalpinisch Republik ufglöst worde. Dr Napoleon het aber scho im Johr druf d Schlacht vo Marengo gwunne und het die Cisalpinisch Republik am 4. Juni 1800 (15. Prairial vom Johr VIII) widergründet. Am 17. Juni (18. Prairial) het er e nüünchöpfigi usserordentligi Regierig und e legislativi Consulta ernennt. Am 16. Juli 1800 (16. Messidor) si alli Gsetz wo under dr Östriichische Bsatzig erloo worde si, annulliert worde, und die cisalpinisch Trikolore isch wider d Staatsflagge worde.

Am 12. Novämber 1801 (12. Brumaire vom Johr X) isch die usserordentligi Cisalpinischi Consulta z Lyon zsämmedrätte. Am 24. Januar 1802 het sich dr Napoleon het zum Presidänt vo dr Republik lo wehle. Zwei Dag druf isch dr Napoleon, begleitet vom Murat, Berthier, Louis Bonaparte, vo dr Hortense and dr Joséphine de Beauharnais im Collège de la Trinité of Lyon vor dr Consulta erschiine und die italiänische Deputierte hai die Italiänischi Republik usgrüeft. Am 10. Februar (21. Pluviose) isch die konstitutionelli Regierig z Mailand vom Sommariva und vom Ruga usgrüeft worde.


</doc>
<doc id="25633" url="https://als.wikipedia.org/wiki?curid=25633" title="Amerikanische Revolution">
Amerikanische Revolution

Die Amerikanischi Revolution, au dr Unabhängikeitschrieg vo de Vereinigte Staate, isch dr Ufstand währed de Johr 1775 bis 1783 gsi, wo drizäa vo de nordamerikanische Kolonie vo Grossbritannie ihri Unabhängikeit vo ihrem Mueterland gwunne und die Vereinigte Staate vo Amerika bildet hai.

Dr Chrieg isch usbrooche noch eme Johrzähnt vo politische Händel, wo sich d Koloniste meh und meh vo dr Britische Chrone entfremdet hai, wil die brobiert het, ihri Kontrolle über d Kolonie z versterke. Bis 1778 isch es e Bürgerchrieg innerhalb vom Britische Riich gsi. Denn hai sich anderi europäischi Mächt afo iimische, wo die ufständische Kolonie understützt hai: Frankriich im Johr 1778, Spanie im Johr druf und Holland 1780. Dr Chrieg isch uf em Land vor allem gege d Koloniste gfüehrt worde, und uf de Meer gege die europäische Seemächt. Grossbritannie het dank siner Flotte lang d Understützig, wo vor allem d Franzose gschiggt hai, chönne iischrängge. Dr britische Söldnerarmee si schlächt usbildeti, amerikanischi Soldate und Milize under em George Washington gegenübergstande, wo aber mit dr Hilf vo Duusige vo französische Soldate schliesslig am 19. Oktober 1781 d Kapitulation vo de Änglander z Yorktown hai chönne erzwinge. Die letzte britische Soldate hai New York am 25. Novämber 1783 verloo, nochdäm am 3. Septämber 1783 dr Friide vo Paris abgschlosse worden isch. In däm het Grossbritannie d Unabhängikeit vo de Vereinigte Staate bis zum Mississippi anerkennt und Florida an Spanie abdrätte.


</doc>
<doc id="25636" url="https://als.wikipedia.org/wiki?curid=25636" title="Wortatlas der kontinentalgermanischen Winzerterminologie">
Wortatlas der kontinentalgermanischen Winzerterminologie

Dr Wortatlas vu dr kontinentalgermanische Winzerterminologii (dt. "Wortatlas der kontinentalgermanischen Winzerterminologie", churz "WKW") isch e interdisziplinäre un internationale Sproch- un Sachatlas vu dr dradizionälle Fachsproch vu dr dytschsprochige Räbbuure z Europa. Är dokumäntiert di d Räbburekultur in dytschsprochige Biet, wu dur soziale, tächnische un bolitische Wandel im Umbruch isch.

Im Noofolgprojäkt Werterbuech vu dr dytsche Winzersproch wäre di erhobene Matrialie lexikografisch ufgschafft.

An däm Atlas isch ab 1979 am Inschtitut fir Gschichtligi Landeskund an dr "Universitet Mainz" gschafft wore, finanziert vu dr "Mainzer Akademii vu dr Wisseschafte un dr Literatur".

D Grundlag vum Atlasmatrial isch e Frogebuech mit rund 400 Froge zue dr Terminologii un dr Sachkuktur vu dr dradizionälle Arbete vu dr Räbbuure. S Frogebuech goht uf di wichtigschte Beryych yy, vu dr Botanik vu dr Räbe bis zum ferige Wyy.

Vu 1981-1986 sin in 14 europäische Staate un iber 420 Ortschafte fascht 1.000 Räbbuure befrogt un ihri Uussage uf eme Donband feschtghalte wore. S Erhebigsbiet sin di (zem Deil ehmolige) dytschsprochige Biet z Europa, vu Oscht- un Weschtdytschland, Frankryych, Luxeburg, dr Schwyz, Liechtestei, Italie, Südtirol, Tschechoslowakei, Eschtryych, iber Pole, Jugoslawie, bis in dr Sowjetunion, z Ungarn un z Rumänie. Di sproch- un sachkundige Erhebige fir dr Atlas gehn vu dr Ahr, dr Mosel un dr Saar bis in d Walliser Alpe, vum Neueburgersee (Schwyz) iber s Burgeland in s Banat (Ungarn) un vum Karpateboge (Rumänie), iber d Krim uf Transkaukasie (Tiflis). S nerdligscht dytschsprochig Räbböubiet isch bi Grünberg (hite Zielona Góra)) z Schlesie gläge, wu s e bekannte suure Wyy gee het.

Di praktiziert Erhebigsmethod isch grundsätzlig diräkt gsi (Mitschnitt uf Donband mit ere glyychzytige phonetische Transkription vu dr Anworte) un isch vu dr Exploratore no unterschidlige Transkriptionssyschtem vorgnuu wore. In dr Reglen isch dr Explorationsort au dr Arbets- un Wohnort vum Informant gsi. Dr Umfang vum Frogeboge isch eso uusgrichtet gsi, ass e Befrogig an eim Dag het chenne durgfiert wäre.

Die ideal Ufnahmekonschtellation isch au bi dr Diräktufnahme in dr DDR, z Ungarn un z Rumänie no vorhande gsi. Si isch aber nimmi megli gsi bi dr Ufnahme vu dr Ortspinkt z Pole, in dr Tschechoslowakei, z Jugoslawie un in dr Sowjetunion. Do hän d Informante an ihre hitige Wohnort im Weschte mieße befrogt wäre. 

S git drej verschideni Sort vu Ufnahme:

S ändgiltig Frogebuech glideret sich in zwe Hauptdeil. 


Zwische 1990 un 1996 sin drej Bänd vereffentligt wore: e Yyleitigsband, e Charteband un e Kommentarband.





</doc>
<doc id="25639" url="https://als.wikipedia.org/wiki?curid=25639" title="Patrioten (Helvetik)">
Patrioten (Helvetik)

As Patriote het sich in dr Alte Eidgenosseschaft und in dr Helvetische Republik e Grubbe vo Lüüt bezeichnet, wo die absolutischtischi Regierigsform vom alt-eidgenössische Ancien Regime hai welle abschaffe. Si hai dr Name vo de französische Revolutionäre übernoh, wo ihrersiits vo de Befürworter vo dr Unabhängikeit vo de drizäh nordamerikanische Kolonie vo Grossbritannie beiiflusst worde si.
D Patriote si Ahänger vo dr Ufklärig gsi, wo vo ihre Überzüügige gsait hai, ass si uf em Naturrächt wurde basiere. Si hai s Wohl vo dr Heimet und vo alle Bürger de Interässe vo de herrschende patrizische Familie voraagstellt. In dr Helvetik hai si sich radikalisiert im Vergliich zu de reformistische Republikaner, und hai d Iifüehrig vo dr indiräkte Demokratii und d Abschaffig vom Undertanedum und de Zähte mit ere Revolution duuregsetzt. Si si wältaschaulig dr französische Revolution noochgstande und politisch meh und meh vo Frankriich abhängig worde. Dorum hai si nit uf ere Volksabstimmig über d Iifüehrig bestande, wie si dr Peter Ochs ursprünglig in d Verfassig gschriibe het, wo aber d Franzose gstriche hai.

Philosophisch si die meiste Patriote für d Gliichheit vo alle Mensche gsi, in dr Praxis si si aber Mitgliider vo dr wohlhabende Elite bliibe, wo de ungebildete Buure und Arbeiter gegenüber missdrauisch bliibe isch. Die Radikalere von ene si hüfig uf em Land ufgwachse, wo me d Ungrächdikeit vom Ancien Regime am sterkste gspürt het. Liestel im Baselbiet zum Bispil isch es Zäntrum vo dr Revolution in dr Eidgenosseschaft gsi.

D Patriote si bi dr Gründig vo dr Helvetische Republik im Parlamänt in dr Mehrheit gsi. Die gmässigte Republikaner, vom Napoleon undestützt, wo dänggt het ass en Eiheitsstaat in dr Schwiz kuum wurd funktioniere, hai im Erste Staatsstreich vom 8. Jänner 1800 de Patriote d Exekutive wäggnoh und im Zweite Staatsstreich am 8. August 1800 au d Legislative. Die Patriote wo noch däm non e Rolle in dr nationale Politik hai chönne spiile, hai sich de Unitarier aagschlosse. D Tessiner Patriote si sich uneinig gsi über d Zuekumft vo ihrem Kanton, e Deil von ene isch für en Aaschluss an die Cisalpinischi Republik gsi, die andere hai welle bi dr Helvetik bliibe.

Zu de Patriote hai dr Peter Ochs zellt, wo d Verfassig vo dr Helvetische Republik gschriibe und as Mitgliid vom exekutive Direktorium währed eme Johr d Politik massgäbend beiflusst het, dr Waadtländer Frédéric-César de la Harpe wo im Juni 1798 Diräkter worden isch und dr Ochs 1799 gstürzt het und im Jänner 1800 sälber si Regierigsboste im e Staatsstreich verlore het, dr Jean-Jacques Cart, wo 1797 sich für en Aaschluss vo dr Schwiz an Frankriich usgsproche het und as Helvetische Senator dr Föderalismus bekämpft het, dr Bärner Philipp Albert Stapfer, wo die pedagogische Erneuerige vom Heinrich Pestalozzi z Burgdorf understützt het, au wenn dä sich vo de politische Radikale distanziert het, und vili anderi meh. Zerst hai si d Errichdig vo dr Helvetische Republik understützt, aber wo si gseh hai, ass die Staatsform z radikal isch für die meiste Schwizer und sich nit cha duuresetze, hai vili von ene dr Mediationsstaat akzeptiert, wo vo dr Helvetische Consulta z Paris erarbeitet worden isch.



</doc>
<doc id="25640" url="https://als.wikipedia.org/wiki?curid=25640" title="Patrioten (Amerikanische Unabhängigkeit)">
Patrioten (Amerikanische Unabhängigkeit)

D Patriote, au bekannt as "Whigs", "Congress-Men" oder us britischer Sicht Rebelle, isch dr Name gsi wo sich d Siidler vo de britische Drizäh Kolonie in Nordamerika ge hai, wo si sich währed dr Amerikanische Revolution gege d Chrone erhobe hai. Ihri Aafüehrer hai die amerikanischi Unabhängigkeit deklariert und eso die Vereinigte Staate vo Amerika gründet. D Patriote si vom John Locke und dr amerikanische Ufklärig, und vo dr politische Philosophii vom amerikanische Republikanismus beiiflusst worde, wo vom Thomas Jefferson, vom Alexander Hamilton und vom Thomas Paine formuliert worden isch. 

As Grubbe hai d Patriote e wiits Spektrum vo politische Aasichte und gsellschaftlige Positione umfasst, vo konservative Föderaliste wie dr Alexander Hamilton über aristokratischi Plantagebsitzer wie dr Thomas Jefferson bis zu Sozialrevolutionär und Farmer us dr Underschicht wie dr Daniel Shays und dr Joseph Plumb Martin. Ihri Gegner under ihre Mitkoloniste si d Loyaliste gsi, wo dr britische Chrone dreu bliibe si. Vili Patriote si scho vor em Usbruch vom amerikanische Unabhängigkeitschriegs aktiv gsi, wie zum Bispil d Söhn vo dr Freiheit ("Sons of Liberty"). Die prominänteste Aafüehrer vo de Patriote wärde bis hüt vo de Amerikaner as d Gründerväter vo de Vereinigte Staate verehrt.


</doc>
<doc id="25641" url="https://als.wikipedia.org/wiki?curid=25641" title="Patrioten">
Patrioten

Mit Patriote cha gmeint si


</doc>
<doc id="25642" url="https://als.wikipedia.org/wiki?curid=25642" title="Aufklärung">
Aufklärung

Under Ufklärig verstoht me allgemein e Prozäss, wo drzue füehrt, ass unklari Sachlage und Irrdümer dur Wüsse besiitigt wärde. Wiiterhi isch s en Emanzipationsprozäss, wo individuell und gsellschaftlig geistig isch. Drbii wärde Dänkwiise kritisch hinderfrogt, wo uf em Glaube an Autoritäte beruehe. Es wird verlangt, ass me „si eignig Verstand“ wurd bruuche. Dr ufklärti Mensch söll nüme an d Vorgobe vo de Obrigkeite oder Zwäng vo Mode und Ziitgeist bunde si, sondern si Läbe und Dänke sälber bestimme.
Im Spezielle verstoht me under dr europäische Ufklärig d Abkehr vo dr christlig-mittelalterlige Läbeshaltig. Si het in dr Renaissance aagfange, wo d Humaniste Elemänt vo dr Antike vom Gegebild zum Vorbild gmacht hai.

S Ziitalter vo dr Ufklärig, hüfig au churz nume Ufklärig, het in dr Renaissance und dr Reformation aagfange—gliichzitig mit dr Konsolidierig vo dr französische Staatsmacht im 17. Johrhundert.

Me cha s noch em Romanist Werner Krauss iideile in 

Scho im 17. Johrhundert hai Dänker wie dr René Descartes und dr Gottfried Wilhelm Leibniz d Vernumft zum füehrende Liecht erhobe. Die Ziit het die französischi und aristokratischi Machtentfaltig uf ihrem Höhepunkt gseh und isch dorum im dütschsproochige Ruum mänggisch umvordeilhaft mit dr spötere „dütsche“ Ufklärig vergliche worde. D Epoche vo dr Ufklärig as bürgerligi Emanzipation het vo öbbe 1730 bis 1800 duurt. Sit em Dod vom Louis XIV. het d Ufklärig zum e wäsentlige Deil us Polemik gege d Ideä vom Rationalismus bestande. Das het zum Bispil dr Jean-Jacques Rousseau mit siim „Zrugg zur Natur“ gmacht. Au dr Immanuel Kant het e gränzeloses Verdraue in d Vernumft kritisiert.




</doc>
<doc id="25643" url="https://als.wikipedia.org/wiki?curid=25643" title="Wörterbuch der deutschen Winzersprache">
Wörterbuch der deutschen Winzersprache

S Werterbuech vu dr dytsche Winzersproch (dt. "Wörterbuch der deutschen Winzersprache", churz WdW) isch e Werterbuech vu dr eltere Fachsproch vum Räbböu vor dr Tächnisierig un Mechanisierig. Im Untersuechigsbiet sin di meischte dytsche Dialäkt verdrätte. S umfasst alli Räbböubiet z Dytschland un di dytschesprochige Räbböubiet bzw. Sprochinsle z Luxeburg, z Frankryych, z Eschtryych, z Italie, z Pole, in dr Schwyz, im Liechtestei, in dr Tschechische un dr Slowakische Republik, z Ungarn, z Slowenie, z Kroatie, z Bosnie-Herzegowina, z Serbie, z Rumänie, z Moldawie, in dr Ukraine, z Russland, z Georgie un z Aserbaidschan. S Ziil vu däm Werterbuech isch e semasiologischi un onomasiologischi Darstellig vum dialäktale Fachwortschatz am Bschpil vu dr Räbbuuresproch.

Dreger vum Werterbuech isch d Mainzer "Akademii vu dr Wisseschafte un dr Literatur" gsii. Z Kaiserslautre isch dra gschafft wore in Zämmearbet mit dr "Universität vum Saarland" (Projäktleiter: Prof. Dr. Wolfgang Haubrichs, Arbetsstelleleiteri: Dr. Maria Besse, Mitarbeiter: Dr. Roland Puhl).

S Fachwerterbuech isch nit wie s gängig isch no Buechstabestreckine, sundern no einzelne Sachgebiet ufgschafft. S isch sträng alfabetisch no Stichwerter glideret, wu sich an dr nejhochdytsche Standardsproch oriäntiere. Bin ere Bschränkig uf dr eigetli Fachwortschatz isch e Stichwortbstand vu rund 20.000 Yydreg z erwarte.

D Wort- un Verwyysartikel wäre dur Zäntralartikel ergänzt, wu ne inhaltligi Vernetzig härstelle dur d Presäntazion vu dr Sachkund, Synonymik un Heteronymik un dur Verwyys uf dr WKW. E Semantiklischt, wu d zum Werterbuech derzue git, het e ähnligi Vernetzigsfunktion.


Zum 31. Dezämber 2011 isch d Arbetstell zuegmacht wore. 

Grundlag vum Werterbuech bilde iber 500 Tonbänder un Kassette us allne hitige un friejere dytschsprochige Räbböubiet z Mittel-,z Sidoscht- un z Oschteuropa mit dr zuegherige Mitschrifte, wu im Ramme vum abgeschlossene Akademiiprojäkt Wortatlas vu dr kontinentalgermanische Winzerterminologii (WKW) ufgnuu wore sin, in dr Hauptsach in dr Johre 1981-1985. Vier bis fimf Stund goht e durschnittlig Interview, wu mit em Frogeboge mit 398 Froge vu mehrere Exploratore durgfiert wore sin, in dr meischte Fäll am Ort. Fir e Deil Ortschafte git s mehreri, zytlig gstapfleti Ufnahme.

Dr Räbburewortschatz, wu zem Deil scho historisch woren isch, umfasst die Sachberyych:

S wäre insgsamt vier verschideni Versione uf CD-ROM un DVD aabotte. Am Änd vu dr Projäktlaufzyt wird s "Werterbuech vu dr dytsche Winzersproch (WDW)" as druckti Fassig mit ere zuesätzlige digitale Edition vorlige. Ändi 2011 isch s Projäkt abgloffen un d Arbetsstell zuegmacht wore, an dr Druckfassig un dr ändgiltig Online-Version wird no gschafft.




</doc>
<doc id="25646" url="https://als.wikipedia.org/wiki?curid=25646" title="Philipp Albert Stapfer">
Philipp Albert Stapfer

Dr Philipp Albert Stapfer (* 23. September 1766 z Bärn; † 27. März 1840 z Paris) isch e Schwiizer Politiker, Diplomat und Theolog gsi. Er isch Bürger vo Brugg gsi und het sich as Bildigsminister vo dr Helvetische Republik und massgäblig dra bedeiligt ass dr Kanton Aargau entstande isch.

Dr Stapfer stammt us ere traditionsriiche reformierte Theologefamilie. Si Urgrossvater, si Grossvater und si Vater si alli Pfärrer gsi. Si Unggle, dr Johann Friedrich Stapfer, isch eine vo de agsehenste Schwiizer Theologe im 18. Johrhundert gsi. En andere Unggle, dr Johann Stapfer, isch Theologiiprofässer gsi. Au dr Philipp Albert Stapfer het Theologii an dr Bärner Akademii studiert. 1789 und 1790 isch er Studänt an dr Georg-August-Universität Göttinge gsi, won er sich für d Aliige vo de Jakobiner und d Ideä vo dr Französische Revolution het afo intressiere.

Noch ere Bildigsreis noch London und ins revolutionäre Paris im Johr 1791 het dr Stapfer z Bärn agfange Underricht z gee und isch 1792 Profässer für Philologii worde. 1798 het en d Regierig vo dr neue Helvetische Republik zum Minister für "Wüsseschafte, Künst, Gebäud und Strosse" ernennt. Ein vo siine ängste Mitarbeiter im Ministerium isch dr Heinrich Zschokke gsi, wo us Magdeburg gstammt het. Au mit em Johann Heinrich Pestalozzi het er brueflig z due gha. Dr Stapfer het zwar agfange s Bildigswäse völlig neu ufzbaue, doch siini wägwiisende Reforme si vo dr Regierig uf e Mindestmass zrächtgstutzt worde und si schliesslig in dr allgemeine Anarchii vo säller Ziit undergange.

Vo 1800 bis Ändi 1802 isch er e helvetische Abgsandte z Paris gsi und het sich in dere Kapazitet hüfig mit em Napoléon Bonaparte droffe. Im Stapfer si wichtigst Wunsch isch d Bildig vom ene gordnete und unabhängige schwiizerische Staat gsi. 1802 het er mit diplomatischem Gschick d Annektierig vom Wallis dur Frankriich verhinderet.

Im Dezämber 1802 isch dr Stapfer as Delegierte noch Paris zyr Helvetische Consulta iglade worde, wo die gschiitereti Helvetischi Republik liquidiert und d Mediationsverfassig usghandlet worden isch. Drbii het er sich mit Erfolg für d Schaffig vom Kanton Aargau in siiner hütige Form iigsetzt. Dä isch schliesslig am 19. Februar 1803 gründet worde und isch us em Bärner Aargau, em Kanton Frickdaal und em Kanton Bade zsämmegsetzt gsi. Dr Stapfer isch au dr Präsident vo dr Kommission gsi, wo für d Liquidation vom Vermöge vo dr Helvetische Republik verantwortlig gsi isch.

Im Summer 1803 het er sich ändgültig z Frankriich, dr Heimet vo siiner Frau, niidergloo und isch nume no glägentlig in dr Schwiiz uf Bsuech gsi. Zu siim Fründs- und Bekanntekreis z Paris hai under anderem dr Alexander von Humboldt und d Anne Germaine de Staël zelt. Usserdäm isch dr Stapfer as Schriftsteller, Übersetzer und Redner dätig gsi und het sich theologische Studie gwidmet. Dr Kanton Aargau het em zwar meh as einisch politischi Ämter aabote, doch dr Stapfer het immer abglehnt. Siini Ideä im Bildigsberiich, won er zur Ziit vo dr Helvetische Republik usgarbeitet het und wo die ihrer Ziit deilwiis wiit voruus gsi si, si denn vo andere umgsetzt worde.

Sit 1960 erinneret d Stiftig Stapferhuus, wo im Huus mit däm Name uf Schloss Länzbrg deheim isch und vo dr Pro Argovia gfüehrt wird, und s Stapferschuelhuus z Brugg an dä wägwiisend Politiker.




</doc>
<doc id="25649" url="https://als.wikipedia.org/wiki?curid=25649" title="Geier">
Geier

Geier stoht fir:

Geier isch dr Familienamme vu däne Persone:


</doc>
<doc id="25650" url="https://als.wikipedia.org/wiki?curid=25650" title="Bartgeier">
Bartgeier

Dr Bàrtgaijer ("Gypaetus barbatus"; alemannischi Näme) esch a Griffvogel üss d’r Unterfàmelia vu da Àltwaltgaijer (Aegipiinae). Ar beldet di einzig Àrt vun dr glichnàmige Gàttung ("Gypaetus"). Met ere Fattichspànnwitti vun bes züe 2,9 Meter zellt er züe dr greschte flugfähige Veegel vun dr Walt. Met 225 bes 250 Brüetbààr esch dr Bàrtgaijer ein vun dr saltenschte Griffveegel en Europa.
D’r Bàrtgaijer kännt ma o unterem Nàmma Làmmgaier, will ma em vorghàlta hàtt, dàss ar Làmm un Gams düat àgriffa. Ma nännt na o Knochabracher, will ar sech maichtens vo Knocha ärnärt, si schtarcka Schnàwel ärlàuibt em sa känna kràcha un wänn sa z’groos senn, lost’r sa vu hundert mäter owa –n-àwa käija uff a schtainiger Àbhàng.
D’r Bàrtgaier esch Kontràschtrich gfadert, met owadura gràuischwàrza Fadra un untadura met rosarota. Sina-n-aigaschàft esch dia berschta-n-àrtiga schwàrza Fadra wu-n-m baidsittig ewer d’r Schnawel hanga.
Ar briadelt sina 2 Aijer warend 52 bis 58, s'zwaita Bibbala schlupft ärscht 5 Tag nohnem äschta-n-üs un werd nia schtàrk genüag zum sech känna ärnähra, so dàss as bol amol igeht.
Si Lawesràuim befendet sech ewerhàlb vu d’r Baumgranza em hocha Geberg, drumm esch d'Freschisätzung en da Àlwa so güat glunga. Ma müas noch d'r züasätza dàss da Vogel vor 100 Johr üssgrotta worra-n-esch dur dàs àss ar, no gwessana Sààga, durgandig d'r Mänsch àgreffa hàtt.




</doc>
<doc id="25651" url="https://als.wikipedia.org/wiki?curid=25651" title="Geier (Vogel)">
Geier (Vogel)

Geier oder Giir, au Aasgeier/Aasgiir isch e Trivialbezeichnig fir verschideni Arte vu Gryfvegel, wu in dr Hauptsach oder uusschließlig Aas frässe. Die Arte, wu "Geier" gnännt wäre, sin zem Deil nume arg entfärnt mitenander verwandt.

„Geier“ wäre gnännt:




</doc>
<doc id="25653" url="https://als.wikipedia.org/wiki?curid=25653" title="Schmutzgeier">
Schmutzgeier

D’r Schmutzgaijer ("Neophron percnopterus") esch a Griffvogel üs dr Fàmilie vun dr Habichtartige. Ar kunnt vun Sideuropa bis Zentralasia un en Afrika un Sidasia vor. 

D’r Schmutzgaijer esch wiss gfadert mett schwàrza Schwungfadra. D’r Kopf esch fàltig, unbefadert un gahl, s’Gsecht esch verlängert met ma fina schwàrza Schnàwel. D’Doba senn schtràhlend gahl un d’Àuiga schemmra rotbrün.

Ar esch 0,60 bis 0,70 m gros, weegt 1.5 bis 2.2 kg. D’Schpànnwitta esch 1.65 m.

Ar labt garn en da Sumpfglander, àwer weniger en Bànda, ma trefft na ender en Paarla à. Ar ärnährt sech garn vu Werweloosa Klaitiarer. Ar verzärrt tailwis o Frechta un gehn garn en da Drackaimer geh umma niala. Em Gegasàtz vu da àndra Gaijer màcht sech da Vogel à Lackerbissa üss Schtrüssaijer. Ar kehrt zu da Warckzigsverbrucher, dänn ar schleht dia härta-n-Aijerschàlla met ma Schtai uff, un wänn's net klàppt, no holt ar à greeserer.

Se leega jahrlig zwai wissa, brün gflackta-n-Aijer, wu sa 42 Tag àbwackselnd làng briadla. Nohdam bliwa d’Jungvegel 80 Tag em Nascht, bevor àss sa üssfliaga.

D'r Schmutzgaier fendet ma ewer gànz Àfrika, tailwis en Àsia un Europa, vor àllem em Mettelmeergebiat un o uff da Kapwärdischa un Kànàrischa-n-Ensla.




</doc>
<doc id="25655" url="https://als.wikipedia.org/wiki?curid=25655" title="Hermann Reutter">
Hermann Reutter

Dr Hermann Reutter (* 17. Juni 1900 en Stuegert, † 1. Januar 1985 en Hoidna, a baar Quella moinet abr au, dass’r en seira Hoimetstadt gschtorba ischt) isch a deitscher Kombonischt, Hochschuellehrer ond Pianischt gwäa.

Dr Hermann Reutter kommt am 17. Juni 1900 en Stuegert uf d Welt. Der Bua stammt aus ra graußbirgerlicha Familie. Sei Vaddr isch a Fabrikant ond sei Muedr a Sengere. Boide Eltra send ganz arg vornarrt en d Musik. Drom wuud en deam Reutterscha Haus au oft ond viil musiziirt. Wia dr Hermann grad emol siiba Johr ald ischt, fangt’r â, Klaviir ond Schello z schbiilet ond neabaher kriagt’r noh Gsangsonderricht. En d Schual goht’r ufs Eberhard-Ludwig-Gymnasium en seira Hoimadstadt. Noch em Abi studiirt’r en Minchen Kombosizioo, Klaviir, Orgl ond Gsang. Sei wichdigschter Lehrer an dera Akademii dr Tonkunscht ischt dr Walter Courvoisier.

Em Johr 1932 kriegt dr Hermann Reutter a Stell bei dr Hochschuel fir Musik ond darstellenda Konscht en Stuegert, wo-nr seine Studenda beibrengt, wia mr gued ond richdig komboniirt. Viir Johr schbätr wuud’r vom Dr. Hoch’scha Konservadorium en Frankfurt am Main zom Direktr beruafa. Neabaher vollendet’r sei dridda Opr, "Doktor Johannes Faust", wo-nr schau en seira Stuegerter Zeit ôgfange hot ond wo am 26. Mai 1936 mit ma graußa Erfolg en Frankfurt ihr Uraufführong erleabt. S dauret et lang, ond bald wuud dui Opr an viile Theatr em deitscha Sprochroom uf d Biine brocht. Em Johr druff entstoht sei erschda Ballettmusik zor Choreografii vo dr Sonja Korty, "Die Kirmes von Delft". Des Ballett wuud am 20. März 1937 vo dr Frankfurter Balletttrupp en Bada-Bada em Rahma vom Musikfescht vo dr indrnazionala Gsellschaft fir nuia Musik zom erschda Mol gschbiilt. Au des Ballett wuud zo ma Renner. 

1940 heiradet dr Hermann Reutter d Liselotte Lauk. Dui schenkt em em Lauf dr Zeit drei Kendr: zwoi Mädla ond oin Bua.

Em Johr 1966 goht dr Hermann Reutter en Ruestand. Er legt sich abr et uf d faul Haut, sondern komboniirt noh fleißig weidr, haubtsächlich Opra. Dorneaba nemmt’r noh bis 1974 an Lehruftrag bei dr Musikhochschuel en Minchen â. Am 1. Januar 1985 stirbt’r en Heidaheim em Altr vo 84 Johr. Sei ewiga Rua fendet’r abr en seira Hoimetstadt.

Em Lauf vo seim langa Leaba isch dr Hermann Reutter oft auszeichnet ond mit Ehronga ibrheift worra. A baar Beischbiil: 1953 hot’r da Ludwig-Spohr-Preis vo dr Stadt Braunschweig griagt; 1959 hot em dr Bundespräsident s grauße Bundesvordinschdkreiz vorliia ond 16 Johr schbätr nomol, jetzt abr mit em Stern, ond oi Johr druff isch’r Ehradoktr vom "Music and Arts Institute San Francisco" worra.







</doc>
<doc id="25656" url="https://als.wikipedia.org/wiki?curid=25656" title="Königsgeier">
Königsgeier

D’r Kenigsgaier (Sarcoramphus papa) esch ainer vu da fàrwigschta Näiwaltgaier üss Südàmerikà un d’Ainzigscha-n-Àrt vu sinra Gàttung. Ar esch vormachtig ewer àlla klainra Gaijer Sorta drum si Nàmma. Àndra maina will ar so haist sott’s dod’rvu kumma, dàss en d’r Maija Leganda vorkummt, dass da Vogel d’r Boota esch zwescha da Mänscha un d’Gätter.

Em Kenigsgaijer si Kopf esch blutt àwer d’rfer bundgfarbt. Schaidel, Hàls un um d’Àuiga-n-umma senn Rot, d’Schnàwelwàrzla, un d’r Nacka sen Oràsch bis Gahl, ànn da Bàcka senn Gràuiwissa Faderla. S’Kärwer esch em groosa gànza Wiss un Gràuiwiss bis uff d’Fleegelfadra, di senn Schwàrz.

Ar kàt bis zu 85 cm làng wara met 4.5 kg. Sina Fleegelschpànnwitta esch kühm 2 m brait., d’rfer hàtt ar àwer a kräftiger Schnàwel un schtàrka Kràlla. D’Kenigsgaijer briadla nur àlla zwai Johr ai Ai. Se lega en hohla Baimschtamm odder Nàschtgàwla un en Felsaschpallt. Se briadla glichgetailigt abwackselnt 80 bis 90 Tag D’r Jengleng fliagt gànz schnall üss awer blibt bi da ältra noch 150 bis 600 Tag. Ar labt garn en da Tropichawalder un en da Sumpfgebiater.

Si Verbraitungsgebiat geht vu Mexiko ewer Mettel un Südàmerikà bis zu Nordàrgentinia un Uruguay.



</doc>
<doc id="25660" url="https://als.wikipedia.org/wiki?curid=25660" title="Johann Heinrich Pestalozzi">
Johann Heinrich Pestalozzi

Dr Johann Heinrich Pestalozzi (* 12. Januar 1746 z Züri; † 17. Februar 1827 z Brugg, Kanton Aargau) isch e Schwiizer Pädagog gsi. Usserdäm het er sich as Philanthrop, Schuel- und Sozialreformer, Philosoph und Politiker e Name gmacht.

Si Ziil isch s gsi, "„dr Mensch z sterke“" und ihn drzue z bewege, "„sich sälber chönne hälfe“". Bsundrigs Inträsse het er an dr Elementarbildig vo de Chinder gha, wo scho vor dr Schuel in dr Familie sött afoo. Drbii isch s em druf aachoo, die intellektuelle, sittlig-religiöse und handwärklige Chreft vo de Chinder allsitig und harmonisch z fördere. Hüte wurd me säge, dr Pestalozzi haig e "ganzheitlige Aasatz" verdrätte. Siini pedagogische Ideä, won er 1801 in siim Buech "Wie Gertrud ihre Kinder lehrt" zum erste Mol systematisch beschriibe het, het er aasatzwiis scho in siiner früehje Armenaastalt uf em Neuhof (1774–1780) umgsetzt, spezifischer denn im Waisehuus z Stans (1799) und systematisch in siine Institut z Burgdorf (1800–1804) und z Yverdon/Iferte (1804–1825). Dr Inhalt vo siine zahlriiche politische und pädagogische Schrifte, wo hüte zum Deil alterdümlig und pathetisch dööne, isch noch wie vor aktuell. Vili vo siine Grundideä findet me in dr modärne Pädagogik wider.





</doc>
<doc id="25661" url="https://als.wikipedia.org/wiki?curid=25661" title="Iselin">
Iselin

Iselin e Familiename. Z Baasel säit mä Iisely und es isch dr Naame von ere bekannte Familie us em Daig.

Die Persone häisse eso:

In dr Literatur chunnt Iselin vor as:

Iselin isch dr Name vo dene Ört:


</doc>
<doc id="25662" url="https://als.wikipedia.org/wiki?curid=25662" title="Illuminatenorden">
Illuminatenorden

Dr Illuminatenorde (vo latiinisch "illuminati": die Erlüchdete) isch e Gheimgsellschaft gsi, wo am 1. Mai 1776 vom Philosoph und Chillerächtler Adam Weishaupt z Ingolstadt gründet worden isch. 1785 het men en z Bayre verbote und siini Aktivitäte häi druf ufghört.

S Ziil vom Illuminatenorde isch s gsi, dur Ufklärig und sittligi Verbesserig d Herrschaft vo Mensch über Mensch überflüssig z mache.

Zahlriichi Mythe und Verschwörigstheorie git s über en Orde: ass er immer no wurd existiere, ass er die Französischi Revolution organisiert haig, ass er die katholischi Chille wurd bekämpfe, und ass er d Wältherrschaft wurd aasträbe.



</doc>
<doc id="25671" url="https://als.wikipedia.org/wiki?curid=25671" title="Johann Lukas Legrand">
Johann Lukas Legrand

Dr Johann Lukas Legrand au Le Grand (* 30. Mai 1755 z Basel; † 4. Oktober 1836 z Fouday) isch e Schwizer Fabrikant und Politiker zur Ziit vo dr Helvetische Republik gsi.

D Familie Legrand het ursprünglig us Tournay gstammt und isch us Glaubensgründ noch Basel gflüchtet. Dr Johann Lukas Legrand het z Basel Theologii studiert und isch denn Siidebandfabrikant worde und Zumftmeister vo Huusgnosse bevor er 1792 s Amt vom e Basler Landvogt z Rieche übernoh het. As Verdräter vo Basel isch er e baar Mol an die eidgenössischi Dagsatzig gschiggt worde. Er het sich stark für d Gliichberächtigung vo dr Stadt- und dr Landbevölkerig z Basel iigsetzt und het massgäblig zum friidligen Umsturz z Basel im Johr 1798 biidrait. Am 17. April 1798 isch er ins Diräktorium vo dr Helvetische Republik gwehlt worde und het as däm si provisorische Presidänt fungiert. As Diräkter het er d Projekt vom Johann Heinrich Pestalozzi understützt und het dr Johann Caspar Lavater 1799 vor dr französische Verfolgig gschützt. Wil er nit an die radikale Ideä vo de Patriote glaubt het, isch er am 30. Jänner 1799 zruggdrätte und het d Politik verloo. Er het si Siidebandfabrik vo Arlese noch St-Morand bi Altkirch z Frankriich verlait. Spöter het er z Fouday gläbt und het mit em Pfarrer Johann Friedrich Oberlin vo Waldersbach die wirtschaftligi und schuelischi Entwigglig vom zruggbliibene Steidaal in de Vogese gförderet. Si Nochlass befindet sich im Staatsarchiv vom Kanton Basel-Stadt.

1780 het dr Legrand d "Rosina Lindenmeyer" ghirote.



</doc>
<doc id="25672" url="https://als.wikipedia.org/wiki?curid=25672" title="Direktorium (Helvetik)">
Direktorium (Helvetik)

S Diräktorium, noch dr Verfassig "Directoire exécutif", isch d Exekutive vo dr Helvetische Republik in de Johr 1798 bis 1800 gsi. Es isch mit dr erste Helvetische Verfassig vom 12. April 1798, wo dr Peter Ochs gschriibe het, as Kollegialsystem iigfüehrt worde und het us fümf gliichberächdigte Diräkter bestande. Im Vergliich zum französische Direktorium het es meh Vollmachte gha, vor allem wil d Franzose im Ochs si Verfassig entsprächend abgänderet hai. Es isch ehnder en Ufsichtsbehörde as e Regierig gsi, d Diräkter hai keini eigene Ressorts gha, so dass sich jede um en eignigs Departemänt kümmeret hätt. Alli hai sich mit allem müesse abgee; wil si sich aber eso hüfig in d Arbet vo de Minister iigmischd hai, isch d Verwaltig rasch ineffizient worde. Drzue isch no cho, ass s Land braktisch in Anarchi verfallen isch. Mit siim ganze Machtapparat het s Direktorium nit lang chönne regiere, wie s in dr Verfassig vorgseh gsi isch. Vom 18. Februar bis am 6. Juli 1799 het s usserordentligi Vollmachte bruucht und d Lag in dr Helvetik het sich doch nid besseret. Am 7. Jänner 1800 hai d Rööt im ene Staatsstreich s Direktorium ufglööst und s mit eme provisorische Vollziehigsusschuss ersetzt, wo siibe Mitgliider gha het.

Mit dr neue Verfassig hai d Kantön alli unabhängige Kompetänze verlore und die sin an d Zentralregierig übergange. So isch s Diräktorium für die inneri und üsseri Sicherheit vo dr Republik zueständig gsi. Sälber het s keini diräkte militärische Funktione gha, het aber alli Offizier chönne ernenne oder absetze. Im diplomatische Beriich het s Direktorium Botschafter ins Usland gschiggt, in dr Verwaltig d Minister, d Kommissär vom Nationalschatzamt, und d Statthalter und Oberiinähmer in de Kantön ernennt. Au die kantonale Verwaltigskammere vo de Statthalter het s Direktorium chönne absetze und bis zun ere Neuwahl eigeni Beamti ernenne. Mit dr Gwaltedrennig het me s in dr Helvetik nit allzu gnau gnoh: im Justizwäse si dr Presidänt und anderi Amtsinhaber am Oberste Grichtshof vom Direktorium abhängig gsi.

Mit dr Legislative het sich d Regierig in vile Beriich müesse arrangiere. Sie het zwar diplomatischi Verhandlige im Usland gfüehrt, aber s Parlamänt het de Verdräg müesse zuestimme. Nume Gheimklausle si gheim bliibe. D Gsetzgäbig isch d Prerogative vo de Parlamäntskammere gsi, aber d Gsetz si erst mit em Siigel vom Diräktorium in Chraft drätte, bekannt gmacht und vollzoge worde. D Regierig het dr Legislative Vorschleg chönne mache oder e Sach verdrätte, aber numme indiräkt per Korrespondänz, d Gsetzesinitiative isch bi de Rööt bliibe, wie au s Rächt z begnadige, wo aber s Diräktorium e formells Aadragsrächt gha het. Über d Staatsfinanze het s Diräktorium jöhrlig vor dr Legislative müesse Rächeschaft ablegge.
Dr Presidänt isch in ere Verloosig bestimmt worde und het d Helvetik gegen Uusse verdrätte. E Kanzlei, gleitet vom ene Generalsekretär, hai em drbii ghulfe. Alli 73 Dääg hätt e neuje Presidänt sötte usgloost wärde, si si aber schnäller usgwächslet worde, zerst jede Moned und spööter alli 52 Däg.

E Diräkter het müesse mindestens vierzig Johr alt si und äntwäder verhüürotet oder verwitwet. Im erste Johr isch eini vo de Parlamäntskammere per Los bestimmt worde, ass si fümf Kandidate für e Diräktersboste wurd vorschloo, und die zweiti Kammere het eine vo dene fümf mit ere absolute Stimmemehrheit müesse wehle. Das het me mit alle fümf Diräkter eso gmacht. Jedes Johr isch usglost worde, wele vo de Diräkter säll Johr müess zruggdrätte, und e neue Diräkter isch an siiner Stell gwehlt worde. Dä, wo zruggdrätten isch, hätt denn für fümf Johr nüm chönne gwehlt wärde. 
S Kollegialsystem und d Unsicherheit won e Verlosig mit sich bringt, het sotte verhindere, ass ei Diräkter z vil Macht chönnt a sich riisse.

Die erste fümf Diräkter si gmässigti Republikaner und Unitarier gsi. Kei Patriot isch denn gwehlt worde, was s Diräktorium gschwecht het, wil die in dr Opposition bliibe si. D Patriote Peter Ochs und Laharpe si erst im Juni ins Diräktorium gwehlt worde anstatt vo de Republikaner Bay und Pfyffer, uf e Druck vom französische Oberkommissär Rapinat ane, wo zerst anstatt vom Laharpe dr Dolder het welle iisetze.
D Mitgliider vom Diräktorium vom April 1798 bis 7. Jänner 1800 si gsi:



</doc>
<doc id="25679" url="https://als.wikipedia.org/wiki?curid=25679" title="Stimmlose postalveolare Affrikate">
Stimmlose postalveolare Affrikate

Di stimmlosi postalveolari Affrikate isch e Konsonant, wo in viilene Sprooche (zirka 45% vo de Sprooche vo dr Wält) vorchùnt. 

Im Alemannische isch de Luut änder sälte; er chùnt do in Wörter wie Tschechisch", "batsche" oder "Dütsch vor.

Im internationale phonetische Alphabet wird de Luut mit oder transkribiert. Vorallem in dr Slawistik findet mer oft au <č>.



</doc>
<doc id="25680" url="https://als.wikipedia.org/wiki?curid=25680" title="Edelweiß">
Edelweiß

S Alpe-Edelwyss ("Leontopodium nivale" subsp. "alpinum" Basionym "Leontopodium alpinum"; alemannischi Näme) isch e Pflanzeart us dr Familie vu dr Chorbblietler (Asteraceae) un wahrschyns eini vu dr bekannteschte Alpepflanze.

S Edelwyss isch e mehrjährigi chrutigi Pflanze mit ere Wugshechi vu 5 bis iber 20 Zäntimeter. D Pflanze isch wullig-wyssfilzig, doderby sin di schmal lanzettlige, eppe fimf Zäntimeter lange Laubbletter bsundersch an dr Untersyte stark hoorig. Di grundständige Bletter bilde ne Rosette.

Fimf bis 15 wyss glänzigi Hochbletter forme ne mehrzackige Stärn un gän dr eigetli Blietestand. In dr zwee bis 12 glyychartige cherblifermige Deilblieteständ het je 60 bis 80 wyssgeeli Rehrebliete. Di seli schmale Rehreblieten am Rand sin karpellat („wyyblig“). Si wäre au Fadebliete gnännt. Wyter yynezues stehn greßeri staminati („männligi“) Rehrebliete. Wel dr funktionslos Griffel no do isch, chenne d Bliete staminokarpellat („zwittrig“) schyyne. D Blietezyt lyt zwische Juli un Septämber.

D Fricht sin Achäne, wu sich as Schirmliflieger uusbreite. Wänns nass isch, chenne si au an Dier hange blyybe.

D schyymberi Bliete isch nume ne Schyynbliete ("Pseudanthium"). D Schaufunktion entstoht dur di dicht wyssfilzige Hochbletter. Di eigetlige Bliete sitze zue vile Hunderte, in einzelne Blietecherb organisiert, zmittsen im Stärn un bilde zämme mit dr Hochbletter e bstaibigsbiologischi Einheit ("Superpseudanthium").

Dr bländig wyss Schimmer uf dr Hochbletter entsteht doderdur, ass Döuserdi chleini Luftblesli am vilfach durenander gwirkte, strublige Hoor s Liecht, wuu yyfallt, refläktiere (Signal fir Insekte, wu Hunig sueche, derzue e Verdunschtigsschutz un e Schutz vor Wermiverluscht). D Arbetsgruppe um dr belgisch Fysiker Jean-Pol Vigneron vu dr Universitet Notre-Dame de la Paix z Namur het uusegfunde, ass d Hoor sälber us parallele Fasere mit 0,18 Mikrometer Durmässer bstehn, was in dr Greßeornig vu dr Wällelengi vu dr UV-Strahlig lyt un derzue fiert, ass die absorbiert wird. S ibrig Liecht wird aber duregloo, ass d Pflanze cha Photosynthese mache.

Bstaiber sin vor allem Mucke, derzue Hutfliegler, Schmätterling un Chäfer. Im Diefland sin d Pflanze greßer un grienlächter, wel d Hoor nit eso dicht stehn.

S Edelwyss findet sich uf steinige Matte, Chalchsteifelse, sältener uf Alpweide, isch uuglyychmäßig verdeilt un bevorzugt felsigi Chalchsteigegnige uf ere Hechelag zwische 1.800 un 3.000 Meter. S zeigt e Preferänz fir chiselsyyrihaltigi Standort, au uf Chalch, wu s Chiselchnolle (Chertchnolle) aazeigt. Di große Vorchuu z. B. im Allgai an dr Höfats lige uf chiselsyyrihaltige Aptycheschichte.

Mer findet s Alpe-Edelwyss in dr mittel- un sideuropäische Gebirg wie in dr Pyrenäen, dr Alpe un im Balkangebirg.

Di negschte Verwandte vum europäische Edelwyss finde sich z Tibet, im Himalaya, z Japan, z Korea usw.

Syt em 19. Johrhundert hän vili Liebhaber vu dr Botanik Freid dra gfunde, d Natur ryycher z mache dur Pflanze, wu si vu reise mitbrocht hän ("Aasalbig"). Zue däne Pflanze zellt au s Edelwyss, wu uf Felsstandort in dr Mittelgebirg uusbrocht woren isch, un zem Deil dert au no z finden isch.

Us dr Sicht vu dr Invasionsbiologii un em Naturschutz wird des kritisch gsäh. No § 41, Bundesnaturschutzgesetz sin sonigi Aasalbige gnähmigungspflichtig.

S Edelwyss giltet z Dytschland as stark gfehrdet. Ursache sin v. a. s Bedrätte un s Befahre vu dr verblibene Standort.
Au z Eschtryych un in dr Schwyz stoht s Edelwyss in allne Bundesländer bzw. Kanton unter strängem Naturschutz un derf nit zupft wäre.

Dr botanische Name leitet sich vu dr karakteristische dichtfilzige, wysse Behoorig ab (griech. "leon" fir Leeb, "podion" fir Fießli).


1915 het mer au dr alpine Regimänter vu dr dytsche Armee erlaubt, des Zeiche z drage.




D Art isch no dr Yyszyt us dr innerasiatische Steppe in d Alpe yygwanderet, isch also kei Felsepflanze.

Z Eschtryych isch s Edelwyys scho anne 1886 unter Naturschutz gstellt wore.

In Gärtnereie git s Arte, wu us em Himalaya chemme, wu au im Diefland ihri wyss Farb bhalte.

Di eschtryychisch Boscht het am 19. Juli 2005 as erschti gstickti Briefmarke vu Eschtryych "Edelweiß", uf 400.000 Stuck limitiert, uusebrocht. Die Briefmarke het e Nännwärt vu 375 Cent, bstoht us Stoff un zeigt uf grienem, churz gfotzletem Untergrund e Edelwyss, wu mit wyssem Fade gstickt isch.

Friejer isch s Edelwyss as Heilchrut gege Buuchweh bruucht wore, mit Milch un Hunig gchocht. Vu dohär chunnt au dr bairisch Uusdruck „Bauchwehbleaml“. D Pflanze isch au fir Liebeszauber bruucht wore. E mänkmol findet mer extrem großi Blietestärn (maximal 6 bis 12 cm Durmässer), wu in dr Sag as zauberchräftigi »Edelwysschenig« erschyyne.




</doc>
<doc id="25682" url="https://als.wikipedia.org/wiki?curid=25682" title="Labiodentaler Nasal">
Labiodentaler Nasal

De labiodentali Nasal isch en Konsonant wo phonetisch in viile Sprooche vorchùnt, so au im Alemannische, als Phonem aber schynts in fascht keinere Sprooch. Nùmme im Kukuya Dialäkt vùm Teke, enere Bantu-Sprooch uss Zentralafrika, söll er en Phonem sy. In dänne Sprooche, wo de Luut als Allophon hen, ergit sich de Luut uss oder dur Assimilierig vor labiodentale Konsonante (/ /). S Zeiche im IPA defür isch .



</doc>
<doc id="25683" url="https://als.wikipedia.org/wiki?curid=25683" title="Palataler Nasal">
Palataler Nasal

De palatali Nasal isch en Konsonant vo dr mänschliche Sprooch, wo in mange Sprooche vorchùnt. Di bekannteschte devo sin Spanisch ùn Französisch. S Zeiche im IPA defür isch .



</doc>
<doc id="25684" url="https://als.wikipedia.org/wiki?curid=25684" title="Urs Viktor Oberlin">
Urs Viktor Oberlin

Dr Urs Victor Oberlin (* 5. Septämber 1747 z Solodurn; † 6. Novämber 1818 z Solodurn ) isch e Schwiizer Politiker in dr Ziit vo dr Helvetik gsi.

Dr Urs Victor Oberlin isch am 5. Septämber 1747 z Solodurn uf d Wält cho as Sohn vom Josef Wilhelm Oberlin, eme Schriiner, und dr Anna Maria Stampfli. Er isch mit dr Catharina Rousseau verhürotet gsi. As Bruef het er zerst as Pastetebecker, und spöter as Duechhändler gschafft.

Noch dr Französische Revolution het sich au z Solodurn, wo vo patrizische Familie beherrscht worden isch, dr Wunsch vo de Bürger noch Mitbestimmig versterkt und e baar Bürgerligi si in d Regierig ufgnoh worde, drunder dr Oberlin. Er het aber die revolutionäre Patriote understützt, wo z Solodurn d Patrizier hai welle stürze, und isch wäge däm ins Gfängnis cho. Nodäm d Franzose in d Eidgenosseschaft iigfalle si, isch dr Oberlin dank em Druck vom General Balthasar Alexis Henri Antoine von Schauenburg am 3. Merz 1798 Presidänt vo dr provisorische kantonale Solodurner Regierig worde und drei Wuche druf Mitgliid vom Obergricht. D Proklamierig vo Helvetische Republik am 12. April 1798 het s Ändi vom Ancien Regime in dr ganze ehemolige Eidgenosseschaft bedütet. Die gmässigte Republikaner hai dur e gschickti Wahltaktik Macht in dr Exekutive übernoh und hai dr Oberlin am 17. April 1798 in s Diräktorium gwehlt, und währed siiner Amtsziit isch er zweimol Presidänt worde. Noch em Erste Staatsstreich am 7. Jänner 1800 isch s Diräktorium ufglöst worde.

Noch siim Sturz het er d Politik verloh und isch wider Duechhändler worde. Er isch am 6. Novämber 1818 z Solodurn gstorbe.

Dr Oberlin wird als en ehnder opportunistische Politiker, wo nit bsundrigs wichdig gsi isch, beurdeilt.



</doc>
<doc id="25687" url="https://als.wikipedia.org/wiki?curid=25687" title="Alphons Pfyffer">
Alphons Pfyffer

Dr Alphons Pfyffer vo Heidegg, (* 5. September 1753 z Luzärn; † 11. April 1822 z Luzärn) isch e Schwiizerer Politiker zur Ziit vo dr Helvetik gsi.

Dr Pfyffer vo Heidegg isch 1753 als Sohn vom Josef Ignaz Xaver Pfyffer vo Heidegg und dr Maria Jakobea gebooreni Balthasar uf d Wält cho. Dr Pfyffer het zum Leodegarische Zwiig vo de Luzärner Pfyffer ghört, wo sich au Pfyffer vo Heidegg gnennt hai.

Er het zerst e militärischi Karriere gmacht und isch e ziitlang z Paris gsi as Lütnant vo dr Schwizergarde. Won er noch Luzärn zrugg cho isch, het er revolutionäri Ideä afo verbreite.

1783-89 isch er Stadtschriiber z Willisau gsi, 1789-98 Stadtschriiber z Luzern. Vo 1774 bis 1790 und wider 1807-14 isch er Luzerner Grossrat gsi, 1778-80 Vogt im Maggiatal.

Noch dr Helvetische Revolution im Früehlig 1798 isch dr Pfyffer as e gemässigte Reformer vo de Republikaner am 18. April ins erste Direktorium vo dr Helvetische Republik gwehlt worde. Uf Druck vom französische Gsandte Jean-Jacques Rapinat het dr Pfyffer aber scho am 18. Juni vom gliiche Johr wider müesse zruggdrätte. Er isch Mitgliid vom helvetische Senat und vom Grosse Root bliibe, won er zu de Unitarier zehlt het.

1805-22 isch er Übersetzer vo dr Staatskanzlei gsi, 1814-22 au Kantonsfürsprech im Amt Luzern.

Anne 1788 het er d Elisabeth Dula ghirote.



</doc>
<doc id="25689" url="https://als.wikipedia.org/wiki?curid=25689" title="Helvetik">
Helvetik

Mit Helvetik cha gmeint si


</doc>
<doc id="25692" url="https://als.wikipedia.org/wiki?curid=25692" title="Nasaler Konsonant">
Nasaler Konsonant

En nasaler Konsonant isch en Luut wo bi de Artikulation s Gaumesegel abegsenkt isch, so dass de Mund- un de Nooseruum nit vonenander drännt sin. Des heisst, dass de Artikulationsstrom (de Atem wommer zum schwätze bruucht) im Mund- un im Nooseruum cha resoniere. Glychzitig wird de Mundruum amene bstimmte Ort blockiert, un de Artikulationsstrom entwycht durch d Noos. Bim Luut zum Byspil isch s Gaumesegel gsenkt, so dass d Luft durch de Mund un durch d Noos cha resoniere, un d Öffnig vum Mund isch durch beidi Lippe verschlosse. D Luft vibriert also durch de Mund un durch d Noos, un entwycht numme durch d Noos, was de Luut /m/ produziert. S glych gilt für Nasalvokal.

Bimene orale Konsonant wie / / dergege isch de Gaumesegel aaghobe un drännt de Mund- vum Nooseruum. Weg dem resoniert de Luftstrom bi orale Konsonante numme im Mundrache.

In dr Phonetik were Nasalkonsonante oft als Plosiv definiert, wyl de Luftstrom im Mund blockiert wird. Wyl de Artikulationsstrom aber nit ufgstaut wird, sundern kontinuierlich durch d Noos entwycht, hen si luut em Phonetiker Peter Ladefoged aber meh mit de Approximante gmeinsam.

Es sin fascht kei Sprooche bekannt wo kei Nasalkonsonante hen. Die einzig Sprooche wo bekannt sin, sin s Quileute, Makah un Lushootseed (Sprooche vo Indianer im US-Bundestaat Washington) un em Rotokas vo Papua-Neuguine. In andri Sprooche chömme Nasale mindeschtens allophonisch vor, vorallem vor Nasalvokal, so zum Byspil im Eyak z Alaska.

Nasalkonsonante chöme an allene Artikulationsort vo de Lippe bis zum Uvula vor. Wyter hinte im Mund isch es physiologisch unmögli en nasale Konsonant z bilde, wyl es nit mögli isch d Pharynx oder d Glottis z schliesse un glychzitig de Nooseruum offe z loo.

Nooch Artikulationsort unterscheidet mer die Nasal:

Im Alemannische gits vier vo denne Nasalkonsonante: wie in „Maa“, wie in „nüün“, wie in „singe“ un allophonisch wie in „Gämf“. 

Usserdäm gits Sprooche, wo de Luftstrom vumene Plosiv statt durch de Mund, durch d Noos glöst wird. Im Alemannische gits so Luut, wie in de Ussprooch vo „d Muetter“ als „pmuetter“. Lueg dezue bi Faukaler Explosiv. In de meischte Sprooche isch des wie im Alemannische e phonetischs Detail.

In fascht allene Sprooche gits numme stimmhafti Nasal. Numme in e paar Sprooche wie em Birmanesische un em Isländische gits au stimmlosi Nasal.

Frikativi Nasal sin schynts artikulatorisch mögli, es isch aber kei Sprooch bekannt wo so Luut het.


</doc>
<doc id="25693" url="https://als.wikipedia.org/wiki?curid=25693" title="Nasal (Phonetik)">
Nasal (Phonetik)

In dr Phonetik meint mer miteme Nasal:



</doc>
<doc id="25695" url="https://als.wikipedia.org/wiki?curid=25695" title="Frédéric-César de la Harpe">
Frédéric-César de la Harpe

Dr Frédéric-César de la Harpe (* 6. April 1754 z Rolle VD; † 30. März 1838 z Lausanne), au de Laharpe, isch e Schwiizer Politiker us dr Helvetik und Erzieher vom Zar Alexander I. vo Russland gsi.

Frédéric-César de la Harpe isch 1754 in eifache, aber adlige Verhältniss uf d Wält cho. Noch ere Grundusbildig z Rolle isch er im Alter vo vierzähni für zwei Johr an s Seminar uf Schloss Haldestei cho. Dr Underricht in däm Institut, wo vom Martin vo Planta und vom Johann Peter Nesemann gfüehrt worden isch, und die republikanisch-aufklärerische Haltig, wo dört gherrschd hai, si für dr jung Laharpe brägend gsi. Noch eme zweijòhrige Studienufenthalt z Gämf het dr Laharpe, wo jetzt achzähni gsi isch, s Studium vo dr Jurisprudenz z Tübinge agfange. An dr Universität vo Tübinge het er en engi Fründschaft mit em Henri Monod gschlosse, wo au us em Waadtland cho isch. Noch siiner Promotion im Johr 1774 isch dr Laharpe in si Heimot zrugggange. Er het sich z Lausanne niidergloo und isch dört in dr Root vo de Zweihundert ufgnoh worde. Si Bruf as Aawalt het er an dr Wälsche Appellationskammere z Bärn usgüebt. Er het immer meh under em entwürdigende Verhalte vo dr Bärner Herrschaft über die Waadt und ihri Bewohner glitte. Dorim isch er froh gsi, won em 1782 aabote worden isch, e baar Günstling vo dr Zarin Katarina II. as Mentor uf ihrer „Grand Tour“ z begleite. Die Reis het en über Rom und Sizilie bis noch Malta gfüehrt. Z Neapel isch dr Laharpe in dr Freimuurerorde ufgnoh worde. Uf Wunsch vo dr Zarin het er siini Zögling über Wien und Warschau zrugg bis noch Sankt Petersburg begleitet, und isch dört im Früehlig 1783 aachoo.

S erste Johr z Sankt Peterburg het dr Laharpe in erster Linie em Lehre vo dr russische Sprooch gwidmet. Vo 1784 aa het em Zarin d Erziehig vo ihre beide Änkelchinder, vom Alexander, em spötere Zar, und vo siim jüngere Brueder Konstantin aaverdraut. Si Arbet het sich am Afang uf e Französischunderricht beschränggt. Mit dr Ziit het dr Laharpe si Erziehigskonzäpt wiitgehend chönne duresetze. S Schwergwicht isch in de Fächer Gschicht und Geographii gläge, drnäbe het er grosse Wärt uf d Vermittlig vo Philosophii und Staatskund gleit. So het er s Gedankeguet vom Jean-Jacques Rousseau ("Contrat social") und vom John Locke ("Upon civil governement") im Zarehuus heimisch gmacht. 1790 het dr Laharpe d Dorothea Boethlingk, die 16jöhrigi Dochter vom ene riiche Peterburger Kaufma ghürotet. Währed siim Ufenthalt z Russland het dr Laharpe nie dr Kontakt zum westlige Europa verlore. Mit em Waadtland isch er über e Briefkontakt mit em Henri Monnod stark verbunde bliibe. Mit Inträssi het er d Entwicklig z Frankriich noch dr Revolution vo 1798 verfolgt. Er het Erfolg gha drbii, d Zarin vo findlige Agriff gege Frankriich abzhalte. Über e Reihe vo anonyme Brief in dr "London Chronicle" het dr Laharpe Iifluss uf d Entwigglig in siiner Heimet welle neh. Under em Name "Philantropus" und "Helvetus" het er 1790 mehreri Brief veröffentligt, won er fiktiv din beschriibe het, wie z Bärn e Revolution stattgfunde haig und in dr Waadt d Ständ zsämmegrüeft worde siige. Churz druf het er drei persönligi Brief in s Waadtland gschiggt, won er din d Iiberüefig vo de Ständ vorgschlage het. Ein von dene Brief isch vo dr Bärner Zensur abgfange worde, und denn het d Bärner Obrigkeit z Russland interveniert und d Entlassig vom Laharpe gforderet. D Zarin isch aber zerst nit uf d Forderig iigange, het dr Laharpe aber im Dezämber 1794 entloo. Ihr Groosschind, dr Alexander, het s fertig brocht ass dr Laharpe no bis zum Mai 1795 het chönne bliibe. Ins Waadtland het er nid zrugg chönne. Dorum het sich dr Laharpe uf e Landguet im gämferische Genthod zruggzoge, vo wo us er mit em Alexander in ängem Briefkontakt bliiben isch.

1796 isch er noch Paris zoge, won er em französische Direktorium dr Aalass zur Intervention in dr Schwiiz gee het, won er sich uf e Lausanner Verdrag vo 1564 berüeft het, wo vo Frankriich garantiert worden isch. In däm Verdrag si dr Waadt ihri bestehende Freiheite zuegsicheret worde. Er isch dorum in konservative Kreis as «Dotengreber vo dr Alte Eidgenosseschaft» bezeichnet worde. Dr Laharpe isch ziitwiis dr umbestritteni Füehrer vo dr radikale schwiizerische Revolutionärspartei gsi, de sogenannt Patriote.

Wo d Eidgenosseschaft 1798 vo de Franzose in die Helvetischi Republik umgwandlet worden isch, wie s vo ihm und em Peter Ochs mit em französische Direktorium verabredet gsi isch, isch er zu siiner Enttüschig wägem Widerstand vo de Republikaner nit ins erste helvetische Direktorium gwehlt worde. Erst dur e Druck vom französische Gsandte isch er am 29. Juni 1798 zsämme mit em Ochs Mitgliid vom Direktorium worde und het siis quasi diktatorische Übergwicht in dr Exekutive zu Gwaltmassnahme bruucht, won er drvo ghofft het d Eiheitsrepublik, wo vo alle Siite bedroht gsi isch, z rette. Im Staatsstreich vom 7. Jänner 1800 isch s Direktorium gstürzt und abgschafft worde, und dr Laharpe het s Land müesse verloo und isch noch Paris gflüchtet.

Er isch vom Zar Alexander I. noch Russland iiglade worde und isch dört vo 1801 bis 1802 gsi. Denn het er uf eme Landhuus bi Paris gläbt, het 1814 nochdäm die Verbündete iizoge si, vom Zar Alexander d Würde vom ene General mit em Andreasorde übercho und het dr Zar chönne drzue bringe, ass er d Wiiderherstellig vom alte Underdaneverheltnis vo dr Waadt und vom Aargau, wie s Bärn vorgha het, nit zuegloo het. Au isch s siim Iifluss uf e Zar z verdangge, ass d Schwiiz nit ufdeilt oder as Monarchii in dr Dütsch Bund iigliideret worden isch. Noch siiner Dätigkeit as Gsandte vo dr Waadt und vom Tessin und as inoffizielle Aawalt vo dr Schwiiz am Wiener Kongräss, isch er 1816 noch Lausanne züglet und isch dört 1838 hochverehrt gstorbe.

Die ersti grossi Ehrig het dr Laharpe scho zu Läbziite übercho. Am 30. März 1798 het die provisorischi Versammlig vom Wadtland zu Ehre vom Frédéric-César de La Harpe en Ehremedaille lo bräge, für zum so si Rolle bi dr Unabhängigkeitserklärig vo dr Waadt z würdige. Erst 1896 isch z Rolle sälber an siim Geburtshuus en Erinnerigsdafele agmacht worde. Fast 50 Johr vorhär het d Ufstellig vom ene Dänkmol uf dr künstlige Insle Ile de la Harpe, wo noch em Laharpe benennt worden isch, e baar politischi Kontrovärse entzündet. S Dänggmol isch mit Sammligsgälder vor allem us em Aargau und em Tessin finanziert worde. Uf em Obelisk, wo 1844 in ere Fiir uf dr Insle iigweiht worden isch, stoht e Spruch vom Zar über d Bedütig vom Laharpe: „Je dois tout ce que je suis à un Suisse“ („Alles was i bi, verdank i eme Schwiizer“). E neui Würdigigung het dr Laharpe 2009 an dr Universität Lausanne erfahre. Under em Patronat vom Kanton Waadt het vom 30. bis 31. Oktober en internationals Kolloquium über e Frédéric César de La Harpe stattgfunde.






</doc>
<doc id="25698" url="https://als.wikipedia.org/wiki?curid=25698" title="Mozart">
Mozart

Mozart isch dr Familiename vo dene Persone:


</doc>
<doc id="25699" url="https://als.wikipedia.org/wiki?curid=25699" title="Franklin">
Franklin

Franklin cha si:



</doc>
<doc id="25700" url="https://als.wikipedia.org/wiki?curid=25700" title="Humboldt">
Humboldt

Humboldt isch dr Familiename vo dene Persone:

Humboldt isch dr Name vo dene Ort:
Humboldt stoht für:


</doc>
<doc id="25701" url="https://als.wikipedia.org/wiki?curid=25701" title="Stimmloser labiovelarer Frikativ">
Stimmloser labiovelarer Frikativ

De stimmlosi labiovelari Frikativ (oder Approximant) isch en arg seltene Konsonant. Er chunt in mangi Dialäkt vum Änglische vor, wo Wörter wie "whine" un "wine" verschide usgsproche were. Des isch allerdings inzwüsche arg sälte. Phonologisch wird de Luut oft au numme als interpretiert, statt als e eignes Phonem. Er isch im Änglische s stimmlosi Gegestugg zum .

Im Alemannische hen die -Luut wo mit grundeti Lippe ussgsproche were, wie in „Chue“, e gwüssi Äänlichkeit mit däm Luut.



</doc>
<doc id="25704" url="https://als.wikipedia.org/wiki?curid=25704" title="Tuileriensturm">
Tuileriensturm

Dr Tuileriesturm am 10. August 1792 isch en Ereignis währed em Ufstand vom 10. August 1792 z Paris gsi, e Deil vo dr Französische Revolution. In dr französische Gschichtsschriibig si die Ereigniss au under dr Bezeichnig «"le 10 août"», «"journée du 10 août"» oder as «"insurrection du 10 août"» bzw. «"massacre du 10 août"» bekannt. Die königlichi Residänz, wo vo dr Schwizergarde verteidigt worden isch, dr Tuileriepalast, isch an däm Dag vo ufständische Bevölkerigsdeil mit dr Understützig vo dr revolutionäre Stadtregierig vo Paris gstürmt worde. Dr König Louis XVI. isch zur Flucht in d Nationalversammlig zwunge und die französischi Aristokratii vorläufig gstürzt worde. D Schwizergarde het hochi Verlust erlitte. Mit dere «zweite Revolution» isch die gmässigti ersti Phase vo dr französische Revolution in die radikali zweiti Phase übergange. Bi de Neuwahle zum Nationalkonvent, wo denn abghalte worde si, isch s zum ene politische Linggsruck cho, wil d Feulliants us em Parlamänt usgschlosse worde si. Jezt hai die rächts positionierte Girondiste die gmässigteri Position verdräte, währed uf dr lingge Siite d Montagnards (Bärgpartei) dr radikal Flügel under em Robespierre bildet hai. Mit dr Entlassig vo alle schwizerische Druppe us französische Dienst isch die militärischi Zsämmenarbet zwüsche Frankriich und dr Eidgenosseschaft noch fast 300 Johr abrupt beändet worde.


</doc>
<doc id="25706" url="https://als.wikipedia.org/wiki?curid=25706" title="Frieden von Campo Formio">
Frieden von Campo Formio

Dr Friide vo Campo-Formio isch am 17. Oktober 1797 zwüschen Frankriich, wo vom Napoléon Bonaparte verdräte worden isch, und em dütsche Kaiser Franz II. in siiner Eigeschaft as Landesherr vo de habsburgische Erbländer (ufgrund vo dr pragmatische Sanktion - bsundrigs as König vo Ungarn und Böhme und Erzherzog vo Östriich) abgschlosse worde.

Dr Friide het dr Erst Koalitionschrieg, wo Frankriich am 20. April 1792 agfange het, beändet.

Dr Verdrag het dr Verzicht vom Kaiser uf die östriichische Niiderland zugunste vo Frankriich bestimmt und het e Neuornig vo Oberitalie und de Bsitz vo dr Republik Venedig noch sich zoge. Dr Kaiser het d Unabhängigkeit vo dr Cisalpinische Republik anerkennt und het im Gegezug d Republik Venedig samt deren ihre Bsitz bis zum Fluss Etsch übercho, drzue Istrie, Dalmatie und d Bucht vo Kotor. Iigschlosse isch au die grossi venezianischi Chriegsflotte gsi, wo in de Johrzähnt druf s Härzstück vo dr östriichische Chriegsmarine bildet het. Frankriich het d Lombardei bhalte und die Ionische Insle Korfu, Zakynthos und Kefalonia. 

Frankriich het jetzt zum erste Mol sit 1792 in Kontinentaleuropa Friide gha. Dr Chrieg mit Ängland isch wiiter gange. 

Für die dütschi Gschicht hai die gheime Zuesatzartikel vom Vertrag bsundrigi Bedütig gha. Der Kaiser het mit ihne dr Rhii as Ostgränze vo Frankriich anerkennt und uf die linggsrhiinische Riichsgebiet wie dr jurassisch Deil vom Fürstbistum Basel verzichdet.

Die ändgültige Reglige mit em Heilige Römische Riich Dütscher Nation si em Rastatter Kongress (9. Dezämber 1797 bis 23. April 1799) vorbehalte bliibe. Dä het aber wägem Usbruch vom Zweite Koalitionschrieg nie chönne z Änd gfüehrt wärde.

Dr Name "Campo-Formio" bezeichnet kei Ort, sondern e Fäld (italiänisch: "campo") westlig vo Udine im Friaul, Oberitalie, wo sich au en Ort mit em Name Campoformido befindet. Dr Friidensverdrag isch aber weder uf em Campo Formio no z Campoformido underschriibe worde - dört isch s Lager vo dr östriichische Armee gsi. Vilmeh het die östriichischi Armeeleitig müesse zum Hauptquartier vom Napoléons fahre: zur Villa Manin, öbbe 25 km westlig vo Udine. Dört het dr Napoleon d Östriicher bis spoot in d Nacht lo warte, bevor er zum Underschriibe erschiine isch. 

" Lueg au:" Französischi Revolution



</doc>
<doc id="25707" url="https://als.wikipedia.org/wiki?curid=25707" title="Pierre-Maurice Glayre">
Pierre-Maurice Glayre

Dr Pierre-Maurice Glayre (* 25. Juli 1743 z Romainmôtier; † 26. Merz 1819 z Lausanne) isch e Schwiizer Politiker und Diplomat gsi. Er het as Unitarier, as Verfächter vom Schwiizer Eiheitsstaat, gulte.

Dr Glayre het Rächtswüsseschafte z Lausanne an dr Akademii studiert. 1764 het er d Stell vom ene Privatsekretär und Beroter vom polnische König Stanislaus II. August Poniatowski aagnoh. In däm siim Ufdrag isch er as Diplomat an die europäische Höf z St. Petersburg, Wien, Berlin und Paris gschiggt worde. 1771 het dr Glayre die polnischi Staatsaaghörigkeit übercho.

1787 isch er in d Waadt zrugg, het 1788 aber non e diplomatischi Mission z Paris im Ufdrag vom polnische König übernoh. Dr Glayre het mit de waadtländische Patriote sympathisiert, wo sich gege d Fremdherrschaft vo Bärn grichtet hai. 1797 het er em Root vo Lausanne vorgschlage, d Ständ vo dr Waadt iizberüefe, was in den Auge vo Bärn e revolutionäre Akt gsi isch. 1798 isch dr Glayre zum Presidänt vo dr provisorische Versammlig vo dr Waadt ernennt worde. Er het noch dr französische Intervention in dr Alte Eidgenosseschaft dr Helvetisch Eiheitsstaat understützt und e ganzi Reihe vo politische Ämter in de Gremie vo dr neue Republik übernoh. So isch er Prefäkt vom Kanton Léman und Mitgliid vom helvetische Direktorium worde. Vom 10. Januar 1799 bis zu siim Rückdritt us Gsundheitsgründ im Mai vom gliiche Johr isch er Presidänt vom Diräktorium gsi.

Im Juli 1799 isch dr Glayre noch Paris gschiggt worde und het dört vergäbe brobiert französischi Garantie für d Neutralitet vo dr Helvetische Republik im Zweite Koalitionschrieg überzcho. Noch em erste Staatsstreich im Januar 1800, wo s Diräktorium abgschafft worden isch, het dr Glayre immer wider Ämter in de Exekutivorgan vo dr Helvetische Republik bsetzt: Nodäm dr Vollziehigsusschuss s Direktorium ersetzt het isch dört Mitgliid worde und noch em zweite Staatsstreich im 1. Vollziehigsroot. Noch em Stäcklichrieg im Herbst 1802 het er sich us dr nationale Politik zruggzoge und isch nume no uf dr Ebeni vom Kanton Waadt, wo mit dr Mediationsakte erschaffe worden isch, dätig gsi. Er isch Mitgliid vo dr Kommission gsi, wo sich mit dr Gründig und Organisation vom Kanton beschäftigt het, und vo 1803 bis 1813 isch er Mitgliid vom waadtländische Grosse Root gsi. 1819 isch dr Glayre z Lausanne gstorbe.

Dr Glayre isch Freimuurer gsi. Er isch bi dene wohrschiinlig währed siiner Ziit z Pole biidräte. 1810 isch er Grossmeister vo dr "Loge Grand Orient national helvétique romand" worde.

Si einzigi Dochter Susanne Glayre (1788–1876) het 1809 dr Charles-Antoine de Lerber (1784–1837) ghürotet. Dr Pierre-Maurice Glayre isch Bürger vo Lausanne, Romainmôtier und Arnex-sur-Orbe gsi, won er 1788 s Schloss Arnex kauft het. 

E knappi Autobiographii in dr Form vo drei Brief an dr Heinrich Zschokke, wo dr Glayre din über si Läbe bis 1804 brichtet, befindet sich im Staatsarchiv Aargau z Aarau.


</doc>
<doc id="25708" url="https://als.wikipedia.org/wiki?curid=25708" title="Alemannische Tiernamen (nach Dialekten)">
Alemannische Tiernamen (nach Dialekten)

Fir vil yyheimischi Dierarte git s in verschidene alemannische Dialäkt Nämme. In däm Projäkt solle di gängige alemannische Diernämme gsammlet wäre gordnet no einzelne Dialäkt.







</doc>
<doc id="25709" url="https://als.wikipedia.org/wiki?curid=25709" title="Opfinger Tiernamen">
Opfinger Tiernamen

Diernäme im Dialäkt vù Obfige:





</doc>
<doc id="25710" url="https://als.wikipedia.org/wiki?curid=25710" title="Alemannische Tiernamen (Deutsche Namen)">
Alemannische Tiernamen (Deutsche Namen)

Alemannischi Diernämme, gordnet no dr hochdytsche Nämme (alfabetischi Lischt).




</doc>
<doc id="25712" url="https://als.wikipedia.org/wiki?curid=25712" title="Blue Fire Megacoaster">
Blue Fire Megacoaster

Dr Blue Fire Megacoaster isch e Katapultachterbahn im Europa-Park in Ruescht. Sie isch 2009, als erschti Achterbahn mit Katapult und Inversione vom Park eröffnet worde. 
D'Bahn bsitzt 5 Wage. Jede Wage bsitzt 10 Reihe und in jedere Reihe hocke 2 Persone. Das macht 20 Persone pro Wage.
Dr Zug wird mit Hilf vo Linearmotor vo 0 uf 100 km/h beschleunigt. Uf dr Strecki gits 1 Blockbremse. Am Schluss wird dr Zug mit Elektromagner uf de Schiene bremst. D' Schiene sind ca. 1 Kilometer lang und pro Stund bsueche ca. 1'720 Persone dr Blue Fire Megacoaster.

Dr "Blue Fire Megacoaster" isch am 1. April 2009 im Themeberych Island eröffnet worde. 2010 isch sie zur beschte Katapultbahn vo dr Wält gwählt worde.

Als erschte fahrt dr Zug langsam us dr Station in dr Indoorberych. Noch ere zweifache Kurve haltet dr Zug a und d' Musik wird lüter. Sirene schälle und dr Zug beschleunigt vo 0 uf 100 km/h in 2.5 Sekunde. Es folgt e fascht 40 Meter hochi Steilkurve und dr Zug rast in der gröschti Katapultbahnlooping vo Europa.
Es folgt e zweifachi Rächtskurve und dr Zug haltet uf 27 Meter hoche Blockbrämse. Es folgt e Linksrolle, e Rächtsrolle und als Abschluss e 360 Grad Rächtsrolle. 



</doc>
<doc id="25714" url="https://als.wikipedia.org/wiki?curid=25714" title="Johann Gaudenz von Salis-Seewis">
Johann Gaudenz von Salis-Seewis

Dr Johann Gaudenz Freiherr vo Salis-Seewis (* 26. Dezember 1762 uf em Schloss Bothmar bi Malans; † 29. Januar 1834 z Malans) isch e Schwiizer Dichter und Militär gsi.

Dr Salis-Seewis het us em Adelsgschlächt vo de vo Salis gstammt. Siini Eltere si dr Freiherr Johann Ulrich vo Salis-Seewis und d Freiin Jakobea vo Salis-Bothmar gsi. Zwüsche 1779 und 1789 het er as Offizier in dr Schwiizergarde vom französische König z Paris dient, bis er wäge dr Französische Revolution si Abschiid gnoh het - dr Salis-Seewis isch ein vo de Günstling vo dr Marie Antoinette gsi. Im nechste Johr het er e Reis dur d Niiderlande und Dütschland undernoh (u. a. Weimar), uf welere er dr Goethe, dr Herder, dr Schiller, dr Wieland und dr Matthisson kenne glehrt het. Bsundrigs mit em Matthison het en e diefi Fründschaft verbunde. D Dichterkollege vom Sturm und Drang und vo dr Empfindsamkeit hai em d „Bündner Nachtigall“ gsait.

1791 isch si Mueter gstorbe. 1793 isch er in d Schwiiz zrugg, het die 22jöhrigi Ursina Pestalozzi ghürotet und isch in dr Gmeindiroot vo siiner Heimetgmeind Malans iidräte. An de politische Veränderige in siim Heimetland isch er in de nechste Johr läbhaft bedeiligt gsi. Er het 1798 entschiide dr Aschluss vo de Drei Bünd an die neui Helvetischi Republik befürwortet. Nochdäm s Gebiet im Johr druf vo Östriich bsetzt worden isch, het er mit siiner Familie müesse uf Züri flüchte. Dört het men en 1798 zum Generalinspäkter vo dr kantonale Miliz ernennt, denn isch er helvetische Generaladjudant und Generalstabschef worde und e baar Möned druf, vo 1799 bis 1801, wider Zürcher Milizinspäkter. Die militärisch Dätigkeit het em dr zweidütig Name „Dichtergeneral“ iibrocht, denn as helvetische Generalinspäkter het er nume wenig Glück gha. Bald druf isch er uf Bärn gange und het e Stell am Kassationsgrichtshof übercho. D Mediationsakte vo 1803 het s em möglig gmacht zrugg in dr neu gründeti Kanton Graubünde z goo. Dört het bis 1817 er e baar Staatsämter usgfüllt, denn isch er as eidgenössische Oberst zruggdräte. Si Vater isch zwei Johr vorhär gstorbe. Dr Salis-Seewis het bis zu siim Dod 1834 zruggzoge z Malans gläbt.

Z Seewis im Prättigau erinneret sit 1962 e Gedänkstei an en mit de Wort "„Sänger der Heimat, Diener des Volkes“". Dört isch s Schloss vo sine Vorfahre gstande. D Familie isch aber vor siiner Geburt nach Malans in s Schloss, wo si Mueter gerbt het umgezoge.

Dr Franz Schubert het e Hufe vo de Gedicht vom Salis-Seewis wie "Abschied von der Harfe", "Das Grab" oder "Zum Rundtanz" verdoont. S "Herbstlied" us em Joor 1782 isch vom Johann Friedrich Reichardt 1799 musikalisch undermoolt worde und gältet under em Ditel "Bunt sind schon die Wälder" hüte as dütschs Volkslied und isch s bekanntiste Wärk vom Dichder.




</doc>
<doc id="25717" url="https://als.wikipedia.org/wiki?curid=25717" title="Augustin Keller (General)">
Augustin Keller (General)

Dr Augustin Keller (* 22. August 1754 z Solodurn; † noch 1799) isch eine vo de Oberbefählshaber vo dr Armee vo dr Helvetische Republik gsi.

Dr Augustin Keller isch 1754 z Solodurn as Sohn vom Schniider Franz Leonz Keller uf d Wält cho. Er isch vo 1766 bis 1770 uf s Jesuitegymnasium z Solodurn gange. Druf isch er in französische Solddienst gsi und 1798 Platzkommandant vo Brügge worde. 1798 het Frankriich si Ernennig zum Chriegsminister vo dr Helvetische Republik mit eme Veto verhinderet. Vom Novämber 1798 aa isch dr Keller Kommandant vo dr helvetische Legion gsi und am 28. März 1799 au Oberbefählshaber vo de helvetische Elitedruppe mit em Rang vom ene Brigadegeneral worde. Scho am 24. Mai 1799 het men en wäge Unfähigkeit entloo, und er isch noch Frankriich gflüchdet. Am 24. Juli 1799 isch er vom ene Chriegsgricht verurdeilt worde. 

Noch 1799 het me nüt me von em ghört und über ä Räscht vo siim Läbe weiss me nüt sicher. Er söll spöter im Dienst vo Frankriich und au vo Holland gstande si und d z Batavia stationiert gsi si.


</doc>
<doc id="25718" url="https://als.wikipedia.org/wiki?curid=25718" title="Augustin Keller">
Augustin Keller

Augustin Keller isch de Name vo däne Persone:


</doc>
<doc id="25721" url="https://als.wikipedia.org/wiki?curid=25721" title="Stimmhafter labiovelarer Approximant">
Stimmhafter labiovelarer Approximant

De stimmhafti labiovelari Approximant isch en Luut wo in zirka 76% vo de Sprooche vo dr Wält vorchunt. S Zeiche im Internationale Phonetische Alphabet defür isch .

De Luut [w] wird oft als s halbvokalischs konsonantischs Gegestugg zum Vokal aagluegt; also als en Luut, wo im Gägesatz zum /u/, nit de Gipfel vunere Silbe bildet. Was debi gnau de Unterschid isch, isch umstritte. 

Es isch also Definitionssach ob mer de Luut in alemannischi Wörter wie "baue" oder Bärndütsch "aut" („alt“) als [w], oder als nit-silbischs [u̯] aaluegt. In Sprooche wie em Alemannische isch de Luut aber kei Phonem, wyl es kei Unterscheidig zwüsche /w/ un /u/ wie zum Byspil im Änglische "woos" vs. "ooze" git.

Dr einzig alemannisch Dialäkt, wo s e stimmhafte labiovelare Approximant as Phonem git, isch s Eischemtöitschu im italienische Eischeme: Unter em Yyfluss vum Romanisch het sich do s germanisch w zuen eme stimmhafte labiovelare Approximant entwicklet, so dass im Eischemtöitschu dütlich unterschide wird zwisch em verschobene germanische p, wo as stimmlose labiodentale Frikativ [f] gsait wird (z. B. in "schloafen" [ʃloafen] 'schlafen'), em germanische f, wu as stimmhafte labiodentale Frikativ [v] gsait wird (z. B. in "Vuus" [vuːs] 'Fuß') un em germanische w, wo as stimmhafte labiovelare Approximant [w] erschyynt (z. B. in "Woald" [woald] 'Wald'



</doc>
<doc id="25724" url="https://als.wikipedia.org/wiki?curid=25724" title="Stecklikrieg">
Stecklikrieg

Dr Stäcklichrieg isch e föderalistische Ufstand gege die Helvetischi Republik im Spootsummer und Herbst 1802 gsi. Er het si Name vo de «Stäcke» (Chnüppel) übercho, wo die Ufständische, hüfig Buure wo keini andere Waffe gha hei, zum Kämpfe bruucht hai.
Noch de Bestimmige vom Friide vo Lunéville si die französische Druppe im Summer 1802 us dr Schwiz abzoge, wo si sich sit em Iimarsch im Johr 1798 befunde und d Errichdig von ere französische Dochderrepublik duregsetzt hai. Dr Rückzug vo ihrer Schutzmacht het die Helvetischi Republik destabilisiert, in vile Ort und Gegende si die vorhelvetische Institutione wider iigsetzt und Behördemitgliider und Ahänger vo dr Helvetische Republik verdriibe worde. Die Ufständische, zerst agfüehrt vom Rudolf Ludwig vo Erlach und denn under em Emanuel vo Wattewyl si vor allem us dr Innerschwiz, Züri, Bärn, Solodurn und em Aargau cho und hai in mehrere militärische Konfrontatione d Regierigsdruppe, wo schlächt usgrüstet und wenig motiviert gsi si, gschlage, zerst bim Gfächt bim Ränggpass am 28. August 1802, denn isch Züri Mitti Septämber 1802 beschosse worde, am 18. Septämber het d Regierig im belagerete Bärn d Stadt ufgee. Zwar isch dr helvetisch General Joseph Leonz Andermatt mit de Entsatzigsdruppe scho bi Chirchbärg gstande und de Ufständische isch d Munition scho am usgoo gsi, aber d Regierig isch nume no vo de Kantön Waadt und Freiburg understützt worde und het sich uf Lausanne zruggzoge. Am 3. Oktober 1802 het s Gfächt bi Faoug stattgfunde, wo d Regierigsdrubbe under em Andermatt verloore häi. Die kantonale Regierige hai d Macht im Land übernoh und e Dagsatzig z Schwyz iberüeft, wo vom Alois vo Reding gleitet worden isch.

Die französische Druppe, wo im Oktober 1802 wider ins Land iizoge si und drbii kei Widerstand drofe hai, hai d Ergäbnis vom Ufstand wider rückgängig gmacht. Dr Napoléon Bonaparte het aber dänggt, ass dä Ufstand für die gältendi politischi Ornig in Europa chönnt gföhrlig wärde. In dr Mediationsakte vo 1803, won er dr Consulta, wo z Paris dagt het, diktiert het, het er Zuegständnis an d Gegner vo dr Helvetik gmacht und dr Eiheitsstaat zugunste von ere föderalistisch strukturierte Schwiz ufgee. Wil die französischi Intervention e Verletzig vo de Bestimmige vom Friide vo Lunéville gsi isch, het Grossbritannie das näben anderem zum Aalass gnoh, für zum Frankriich am 18. Mai 1803 dr Chrieg z erkläre.

Em William Wordsworth si Gedicht "Thought of a Briton on the Subjugation of Switzerland" und im Friedrich Schiller si Arbet am "Wilhelm Tell" gönge unmittelbar uf e Stäcklichrieg zrugg.



</doc>
<doc id="25730" url="https://als.wikipedia.org/wiki?curid=25730" title="Velarer Approximant">
Velarer Approximant

De velari Approximant isch en sältene Konsonant vo dr mänschliche Sprooch. S Zeiche im Internationale Phonetische Alphabet defür isch . Wyl kei Sprooch bekannt isch, wo de velare Approximant vùmene velare Frikativ ùnterscheidet, wird viilmool au eifach s Zeiche für de Frikativ für beidi bruucht. In gwüsse Sproooche chammer de Luut au als s konsonantischi Gägestùgg vùm Vokal [] aaluege.



</doc>
<doc id="25731" url="https://als.wikipedia.org/wiki?curid=25731" title="Frieden von Lunéville">
Frieden von Lunéville

As Friide vo Lunéville wird dr Friidensschluss bezeichnet, wo am 9. Februar 1801 z Lunéville zwüsche Frankriich und Östriich under em Franz II. underschriibe worden isch. Dr Friide het au für s Heilige Römische Riich vo Dütscher Nation gulte. Dr Waffestillstand zwüschen Östriich und Frankriich, wo noch em Friide vo Lunéville abgschlosse worden isch, isch am 25. Dezämber 1800 z Steyr in dr hütige Leuenapothek underschriibe worde.

Dr Friide vo Lunéville het dr (Chrieg vo dr zweite Koalition gege Frankriich beändet und het dr Friide vo Campo Formio vo 1797 bestätiget.

Frankriich het die linksrhiinische Gebiet übercho, wo s scho sit 1794 bsetzt gha und am 4. November 1797 gsetzlig mit em französische Staatsgebiet verbunde gha het. Dr Napoléon Bonaparte het si am 9. Merz 1801 offiziell in Bsitz gnoh. Usserdäm het Frankriich d Anerkennig vo drei Dochderrepublike, der Batavische (Niiderland), der Helvetische (Schwiiz) und der Ligurische Republik (Genua) erreicht. S Riich isch zur Entschädigung vo de dütsche Fürste, wo vo de Gebietsverlust betroffe gsi si, verpflichtet worde, was 1803 dur ä Riichsdeputationshauptschluss umgsetzt worden isch.

Wil dur e Friide vo Lunéville französischi Gsetz staatsrächtligi Anerkennig übercho hai, wo in de annektierte Gebiet förmlig publiziert worde si, gälte si subsidiär in linksrhiinische Gebiet vo de dütsche Bundesländer deilwiis no bis hüt oder hai bis in die jüngsti Ziit gulte, zum Bispil öbbe s hauptbrueflige sog. linggsrhiinische Notariat, s Friidhofswäse oder bestimmti Staatsleistige an d Chille. Au dr fortschrittligi Code Civil, wo für d Wirtschaftsentwigglig vom Rhiiland wichtig isch, het in dene Gebiet au in dr preussische und für Rhiihesse in dr Grossherzöglig-Hessische Ziit lang wiiter bestande und isch erst 1900 dur d Usfüehrigsgsetz zum Bürgerlige Gsetzbuch abglöst worde.

Dur e Friide vo Lunéville si bsundrigs am Rhii Stedt deilt worde. Im Gegesatz zu Basel, wo uf beide Ufer vom Rhii lit und immer e zsämmehängendi Stadt bliiben isch, isch d Stadt Laufeburg zum Bispil in zwei Deil drennt worde. Die rächtsrhiinischi - "minderi Stadt", dr ursprünglig chliineri Deil, het vo denn aa zu Bade ghört, währed die "mehreri Stadt" - also der grösseri Deil zu säller Ziit, zur Schwiiz cho isch.




</doc>
<doc id="25732" url="https://als.wikipedia.org/wiki?curid=25732" title="Laufenburg">
Laufenburg

Laufenburg isch de Name vo däne geografische Objekt:


</doc>
<doc id="25733" url="https://als.wikipedia.org/wiki?curid=25733" title="Kanton Bellinzona">
Kanton Bellinzona

Dr Kanton Bellinzona isch e Kanton vo dr Helvetische Republik gsi. Er isch 1798 gründet worde, nochdäm d Tessiner unter ihrer Losig «"liberi e svizzeri"» gegen e Aschluss an die Cisalpinischi Repupublik vom Napoleon und drfür, ass si bi dr Eidgenosseschaft chönne bliibe, kämpft hai. 

Dr Kanton het die vier obere ennetbirgische Landvogteie, s Liviner-Thal, Bollenz, Riviera und Bellinzona umfasst. Aber scho churz noch siiner Gründig isch im helvetische Groosse Root vorgschlage worde, Bellinzona und Lugano z vereinige, wil me aber Angst vor Unruehe gha het, isch s nid usgfüehrt worde. 1801 hai die beide transalpine Kantön sälber afo über e Vereinigung z verhandle, aber es isch zu keim Abkomme cho.

D Kantonsregierig isch zerst vom by Giuseppe Antonio Rusca, wo vo dr helvetische Regierig iigsetzt worden isch, gleitet worde und het wiiti Kompetänze gha. Im Oktober 1801 het en dr Giacomo Antonio Sacchi ersetzt. Dr Kanton het zwei Senatore und acht Delegierti zum Groosse Root uf Aarau gschiggt.

S neue politische System isch nid populär gsi us verschiidene Gründ, so si die diräkti Bestüürig und d Wehrpflicht umbeliebt gsi, dr Antiklerikalismus vo de Revolutionäre und d Abschaffig vo alte politische Institutione und Rächt hai dr neue Ornig au nid grad e Huffe Aahänger brocht. In dr Leventina im Norde vom Kanton si 1799 antifranzösische Unruehe usbroche, und es het e Bewegig gee vo Bellinzona abzfalle und sich Uri, wo denn Deil vom Kanton Waldstette gsi isch, aazschliesse. Wie au im Kanton Lugano het Bellinzona glitten under de usländische Druppe, wo dur s Land marschiert si und Quardier und Verpflägig verlangt hai.

1803 het die Helvetischi Consulta mit dr Mediationsakte, wo mehr oder weniger vom Napoleon diktiert worden isch, d Schwiizer Kantonsgränze neu gordnet und de Kantön meh Autonomie ge. Dr Kanton Bellinzona isch mit em Lugano zum neue Kanton Ticino (Tessin) vereinigt worde.



</doc>
<doc id="25734" url="https://als.wikipedia.org/wiki?curid=25734" title="Alois von Reding">
Alois von Reding

Dr Alois Josef Fridolin Reding vo Biberegg, Alois vo Reding oder nume Alois Reding (* 6. Merz 1765 z Schwyz; † 5. Februar 1818 z Schwyz) isch e Schwiizer Politiker und Milidär gsi.

Dr Alois Reding isch as Sohn vom Schwyzer Aristokrat Josef Rudolf Reding vo Biberegg (1726–1799) z Schwyz uf d Wält cho. Si Brueder isch dr General Theodor vo Reding gsi. Er het e milidärischi Karriere iigschlage und bis 1788 in de Schwyzer Regimänt Spanie dient, zletzt as Oberstlütnant. Nochdäm er zruggcho isch, isch er Landeshauptma vom Kanton Schwyz worde. Wo die französische Druppe noch dr Konstituierig vo dr Helvetische Republik am 12. April 1798 z Aarau gege die widerspänstigi Innerschwiiz aagruckt si, het me dr Alois Reding zum Befählshaber vo dr Armee vo de Kantön Uri, Schwyz und Unterwalde ernennt.

D Gfächt bi Schindellegi, Rothedurm und Morgarte het dr Reding am 2./3. Mai 1798 zwar gwunne, het aber wäge siine hoche Verlust en ehrevolli Kapitulation müesse akzeptiere. Wäge sine Siig isch dr Reding in de konservative und föderalistische Kreis in dr Schwiiz bekannt worde, und dorum het men en im Oktober 1801 noch em Staatsstreich vo de Föderaliste zum erste Landamma vo dr Helvetische Republik usgrüeft. No im April 1802 isch er wider vo de Unitarier, de Ahänger von ere zentralistische Eiheitsverfassig, gstürzt worde, und druf het er dr Stäcklichrieg gege d Republik eröffnet.

Nochdäm Frankriich dr Ufstand niidergschlage het, isch dr Reding für e baar Möned in dr Festig Aarburg inhaftiert worde. D Mediationsverfassig isch agnoh worde und dr Reding isch noch siiner Freilassig 1803 und 1809 wider zum Landamma vo Schwyz gwehlt worde.




</doc>
<doc id="25737" url="https://als.wikipedia.org/wiki?curid=25737" title="Reding">
Reding

Reding isch dr Name vo


Reding bezeichnet au


</doc>
<doc id="25739" url="https://als.wikipedia.org/wiki?curid=25739" title="Rengg">
Rengg

Rengg isch e Pass im Kanton Luzärn. Der Pass verbindet Schache im Lüzärnische mit Äntlibuech. D Passhöchi bedrait 959 m.

Dr Renggpass lit im Äntlibuecher Biosphärereservat, wo vo dr UNESCO anerkennt isch.

Im Stäcklichrieg isch am 28. August 1802 in dr Nöchi vom Pass e Gfächt zwüsche ufständische Innerschwiizer und Druppe vo dr Helvetische Republik gschlage worde, wo die Ufständische gwunne hai.


</doc>
<doc id="25741" url="https://als.wikipedia.org/wiki?curid=25741" title="Joseph Leonz Andermatt">
Joseph Leonz Andermatt

Dr Joseph Leonz Andermatt (* 5. Mai 1740 z Baar ZG; † 2. November 1817 ebedo) isch e Schwiizer Milidär und Politiker gsi. 1801 isch dr Andermatt zum General vo dr Helvetische Republik ernennt worde.

Dr Joseph Andermatt stammt us ere Familie vo dr Zuger Aristokratii. Er het am Gymnasium glehrt und isch denn Söldner worde.

1758 isch er in dr französisch Solddienst iidräte und het am Siibejöhrige Chrieg deilgnoh und fümf Johr z Spanie dient. 1769 isch zum Hauptmä beförderet worde. 1790 het s Regimänt vom Andermatt z Nancy en Ufstand niidergschlage, dodrfür isch er zum Ritter vom Heilige-Ludwig-Orde gschlage worde. Noch em Sturm uf d Tuilerie 1792 isch er noch Zug zrugg.

Im Johr druf isch er im Rang vom ene Oberstlütnant in d Dienst vo Sardinie-Piemont iidräte. Währed em Erste Koalitionschrieg isch er 1796 zum Oberst ufgstiige, het sich aber gweigeret für Frankriich gegen Östriich z kämpfe und isch inhaftiert worde. Wäge däm isch er im Früehlig 1798 wider noch Zug zrugg. 

Z Zug het er zerst die kantonali Miliz gege d Franzose gfüehrt, isch aber noch dr Niiderlag bi Hägglige ins Lager vo de Revolutionäre übergange. 1799 het er as Brigadier vo dr Helvetische Legion im Zweite Koalitionschrieg kämpft und isch in östriichische Chriegsgfangeschaft gfalle. 

1801 isch dr Andermatt vom Militär in d Verwaltig übere und isch Kommissär vo dr Helvetische Republik im Kanton Rätie worde. Im Oktober 1801 het er am föderalistische Staatsstreich deilgnoh und isch noch däm siim Erfolg zum General vo dr Helvetische Republik und zum Senator vom Kanton Zug ernennt worde. 1802 isch dr Andermatt aber wider ins politische Lager vo de Unitarier übergloffe und het dr unitarisch Gegeputsch im April 1802 understützt. Im Ufdrag vo dr unitarische Regierig het dr Andermatt im Summer und Herbst 1802 die helvetische Druppe gege die ufständische Kantön vo dr Innerschwiiz und gege Züri gfüehrt. Sini zögerlichi Strategii isch mitverantwortlig für en Usbruch vom Stäcklichrieg und si Usgang. Noch dr Intervention vom Napoleon het dr Andermatt dr Kanton Zug in dr Helvetische Consulta z Paris verdräte. 

Nochdäm er zrugg cho isch het er keini öffentlige Ämter meh usgfüllt. Er isch am 2. Novämber 1817 z Baar gstorbe.



</doc>
<doc id="25747" url="https://als.wikipedia.org/wiki?curid=25747" title="Wilhelm Bernhard von Muralt">
Wilhelm Bernhard von Muralt

Dr Wilhelm Bernhard vo Muralt (* 19. April 1737 z Bärn; † 18. Dezämber 1796 z Bärn) isch e Schwiizer Milidär und Politiker gsi.

Dr Wilhelm Bernhard vo Muralt isch am 19. April 1737 z Bärn uf d Wält cho. Er isch dr Sohn gsi vom Bernhard vo Muralt, eme Bärner Grossroot und Vogt und vo dr Ursula Maria Manuel. 

Vo 1759 bis 1772 isch er z Frankreich Offizier gsi. Er isch mit em Verdienstchrüz uszeichnet worde und het 1772 im Rang vo Major si Abschiid gnoh. 

1775 het er sich mit dr Emilie Elisabeth Sinner vo Ballaigues, ere Dochder vom Johann Rudolf Sinner, verhürotet. im gliiche Johr isch er Bärner Grossroot worde, und vo 1776 bis 1782 isch er Landvogt vo Gottstatt gsi. 1782 isch er Oberstlütnant vo dr Bärner Miliz worde. 1786 isch er in Chleiroot gwehlt worde und 1789 het er as Welschsäckelmeister dient. 

Vo 1790 bis 1792 isch dr Muralt Oberst vo dr Bärner Miliz im Waadtland gsi. Zu dere Ziit het sich vil veränderet z Frankriich, aber au in dr Schwiiz isch agitiert worde, und die konservative Regierige si verunsicheret gsi. Z Basel het sich mit dr Abschaffig vo dr Liibäigeschaft 1791 öbbis politisch afo beweege, und noch em Stum uf d Tuilerie am 10. August 1792 si die überläbende Schwizer Söldner in ihri Heimet zruggcho und vili von ene hai mit dr Revolution sympatisiert. D Bärner Patrizier hai sich au bedroht gfüehlt vo Frankriich, au wenn die revolutionäri Regierig brobiert het d Schwizer z beruehige. Bärn het dr Muralt z Nyon stationiert mit ere Armee vo 12000 bis 14000 Maa. Vom Septämber bis zum Dezämber 1792 isch er Oberbefählshaber vom eidgenössische Druppenufgebot in der Waadt gsi, wo d Gämfer Regierig Züri und Bärn um e 1600 Maa starki Hilfsdruppe bittet het. D Bärner hai 1500 Maa vo ihre Druppe in dr Waadt gschiggt und d Zürcher e Kondingänt vo 640 Maa. Me het aber brobiert en Eskalation z vermiide. Dr Muralt het vom Bärner Chriegsroot dr Befähl übercho, sich defensiv z verhalte, aber wenn d Gämfer s wurde verlange die eidgenössische Druppe dört z versterke. Am 22.Oktober hai d Gämfer mit em französische General Montesquiou uusghandlet, ass d Zürcher und d Bärner wurde us dr Stadt abzieh.

1796 het dr Muralt s Presidium vo dr Friidenskommission gha, wo vo dr eidgenössiche Dagsatzig iigsetzt worden isch für zum mit de Franzose z verhandle.

Dr Muralt isch am 18. Dezämber 1796 z Bärn gstorbe.



</doc>
<doc id="25749" url="https://als.wikipedia.org/wiki?curid=25749" title="Österreichisch-Ungarischer Ausgleich">
Österreichisch-Ungarischer Ausgleich

De Begrìff Ööstriichisch-Ungarische Ussgliich (ùf Ungarisch "(Osztrák-magyar) kiegyezés") fasst d'Verhandlige ùn Abchomme zwüsche Ungarn ùn em Oberhaupt vùm Huus Habsburg, em Franz Joseph I., zämme. Fǜr Ungarn hät säll hauptsächlig vier Gsetz bedüttet, die sìn am 20. Mèrz 1867 vù de Ungarische Nationalversammlig, wùù e Monet devoor bildet worre-n-isch, aaerkännt worre. Fǜr d'Gültigkeit isch abber e Züestìmmig vùm Franz Joseph I. nootwändig gsìì, wùù ìm Gegezùùg vù de Ungare verlangt hät, dass si en zùm Chönig chröne. D'Chrönig hät am 8. Juli 1867 ìn de Mátyás-Chirch z Buda (hǜtt Budapest) stattgfunde; sinni Frau Elisabeth isch als reini Geeste au chröönt worre. Am 28. Juli 1867 hät de Franz Joseph d'Gsetz vùm Ussgliich akzeptiert, wùùdurch di Ööstriichisch-Ungarischi Monarchi entstande-n-isch. Sälli Monarchi hät's bìs zùm Änd vùm Èrschte Wältchrieg gee.

Ungreimtheite zwüsche de Indrässe vù Ööstriich ùn Ungarn hät's zùm èrschte Mool 1848/49 gee, wùù di Ungarischi Rèvolution ussbroche-n-isch. Di ungarische Wìderständler sìn vù de ööstriichische Soldate mìt de Understǜtzig vùm rùssische Zaar nìdergschlaa worre ùn hän ihri Waffe am 13. August 1849 z Világos abglègt. D'Zitt, wùù doo drùf gfolgt isch, wird „Neoabsolutismùs“ gnännt.

Dää isch bräägt vù Nötigung ùn Rache am ungarische Volch vù ööstriichischer Sitte, zèrscht under de Schräckenshèrrschaft vùm von Haynau (1849-51), deno under sinnem Noochfolger Alexander Bach (1851-59), wùù de Zendralisierigsbrozäss gfördert hät. Es hät Ǜbberwachig durch de Staat ùn Zensur gee ùn obwohl de Franz Joseph e baar Errungeschafte vù de Ungare ìn de Rèvolution (Abschaffig vù me-ne Deil Stüre) akzeptiert hät, hät d'Wirtschaft kei nännenswärti Entwìcklig zeigt. 

De Franz Joseph hät iigseh, dass er die Verhältnìss nìt hät chönne halte, ùn hät de Bach abgsetzt. Er hät jetz versüecht, d'Züeständ z verbessere; e èrschte Schrìtt hät doodebii s Oktoberdiplom daargstellt, wùù am 20. Oktober 1860 usegee worre-n-isch ùn d'Rùckchèhr vù de ungarische Nationalversammlig züegloo hät. Gfolgt isch am 26. Feebruar 1861 s Feebruarpatänt; des hät e Chammere voorgseh, wùù hät solle ǜbber de regionale Regierige stoh, di ungarischi Nationalversammlig hät's abber abglehnt. Deno hät de Franz Joseph e Ǜbbergangslösig iigfiehrt mìt em Schmerling (1861-65) als Ùsseminister. Under sinner Hand hät sich d'Situation entspannt ùn de ungarisch Adel hät sinni Glägeheit gseh zùm handle. An Oostere 1865 hät de Ferenc Deák d'Bereitschaft zù Verhandlige bekanntgee; de Franz Joseph hät de Schmerling abgsetzt ùn d'Verhandlige ùfgnùù. De Düttsch Chrieg ùn di demìt verbundeni Nìderlaag vù Ööstriich gege Preuße hän d'Position vù Ööstriich gschwächt ùn doodemìt zù de Usebildig vùm Ussgliich biidrage.

De Chrieg hät d'Verhandlige bschleunigt ùn bìs Sùmmer 1867 sìn d'Abchomme festglègt gsìì. De Franz Joseph isch vù neuem chröönt worre ùn hät de Gyula Andrássy zùm Ùsseminister ernännt ùn em de Ùfdraag gee, e Regierig z organisiere. Zwaar isch Ungarn durch de Ussgliich nìt völlig unabhängig vù Ööstriich gsìì, es isch abber e Kumbromìss gfunde worre.

Doo di wichtigste Pünkt vùm Abchomme:
Nooch dèrre Regelig vù de Verhältnìss zwüsche Ööstriich ùn Ungarn isch au s Thema vù de eethnische Minderheite ìnnerhalb vù Ungarn ùfchùù:

Näbe de ìnnebolitische Unabhängigkeit vù Ungarn ùn der Autonomii vù Kroatie hät de ööstriichisch-ungarisch Ussgliich au fǜr rund 50 rèlativ frììdligi Johr gsorgt. Er hät di Ööstriichisch-Ungarischi Monarchi vürebrocht, wùù sich Ungarn wirtschaftlig viil witterentwìckelt hät.

Der Uusgliich zwüschend Ungarn und Kroatie hät aber nöd würkli funktioniert, und überhaupt isch Ungarn i sim Innere starch zäntralistisch gsii und hät ali Minderheite wele assimiliere.

Mit de Ziit händ au d Tscheche und Pole en Uusgliich mit Ööschtriich gwünscht, aber dèè isch nie zstand choo.




</doc>
<doc id="25750" url="https://als.wikipedia.org/wiki?curid=25750" title="Erlach">
Erlach

Erlach isch dr Name vo dene Ort:

z Dütschland:

z Östriich:

in dr Schwiiz:

vo Erlach isch dr Familie- oder Härkumftsname vo dene Persone:


</doc>
<doc id="25751" url="https://als.wikipedia.org/wiki?curid=25751" title="Karl Ludwig von Haller">
Karl Ludwig von Haller

Dr Karl Ludwig vo Haller (* 1. August 1768 z Bärn; † 20. Mai 1854 z Solodurn) isch e Schwiizer Staatsrächtler, Politiker, Publizist und Nationalökonom gsi.

Er isch bekannt worde mit siim Wärk "Restauration der Staatswissenschaften" (1816–1834). Dört het er gforderet, ass me de Fürste ihri Macht und Legitimation wurd zruggee und isch so zum Verdräter vom extreme Konservatismus worde. D Ziit noch em Wiener Kongräss vo 1815 het ihri Bezeichnig 'Restaurationsziit' vom Name vo siim Buech übercho.

Dr Haller stammt us ere altiigsässene und respektierte Bärner Patrizierfamilie. Er isch s Grosschind vom Albrecht vo Haller (1708–1777) gsi. 1786 isch er in dr Staatsdienst vom Kanton Bärn iidräte, und isch au bald für en diplomatisch dätig worde. Churz druf het er as Publizist und Schriftsteller afo schaffe; 1798 het er noch dr französische Invasion in d Schwiiz für ei Johr die oppositionelle «"Helvetische Annalen"» redigiert. 1799 isch er uf Süddütschland und Östriich gflüchdet, won er as Mitgliid vo dr Kanzlei vom Erzherzog Karl vo Östriich-Teschen (1771—1847) z Wien dätig gsi isch. 

1806 isch er uf Bärn zrugg und isch ufgrund vo siine Publikationen, au wenn er nie en Universitätsstudium absolviert gha het, an d Bärner Akademii, der Vorläufere vo der Universität Bern, as Profässer für allgemeins Staatsrächt, vaterländischi Gschicht und Kameralistik beruefe worde. 1814 het dr Haller d Professur wider ufgee und het sich, nochdäm er in dr Gross Root vo dr Stadt Bärn gwehlt worden isch, dr Usarbeitig vo siim theoretische Hauptwärks «"Restauration der Staats-Wissenschaft oder Theorie des natürlich-geselligen Zustands der Chimäre des künstlich-bürgerlichen entgegengesezt"» gwidmet, wo in sächs Bänd zwüsche 1816 und 1834 erschiine isch. Im Oktober 1820 het dr Haller heimlig zum Katholizismus konvertiert; si Konversion isch aber bald bekannt worde, und er het sich 1821 in ere vilgläsene Broschüre verteidiget. No im gliiche Johr isch er uf Paris gange, wil si Stellig im reformierte Bärn unhaltbar worden isch. Z Paris het er as Publizist vo dr ultra-royalistische Press gschafft. 1824 isch er «"Publiciste attaché au Ministère des Affaires étrangères"» worde. Im Mai 1830 isch er Profässer an dr École des Chartes worde, het aber Frankriich noch dr Julirevolution müesse verloo, und isch in d Schwiiz zrugg. Er het sich z Solodurn niidergloo, won er 1833 in dr Gross Root gwehlt worden isch und zu de Afüehrer vo dr ultramontane Partei zelt. Bis zu siim Dod het er as konservative Publizist und Schriftsteller gschafft.

D Grundthese vom Haller siim politische Dängge isch, ass dr «Naturzuestand» under de Mensche nit mit eme Herrschafts- oder Gsellschaftsverdrag besiitigt worden isch, sondern ass er immer no wurd bestoh und ummittelbar alli politische Verhältnis wurd bestimme. Alli Rächtsverhältnis siige von ere privaträchtlige Natur; und es gäb kei Staatsrächt, wo sich drvo wurd abhebe. S «Naturgsetz» vo dr Herrschaft vom Sterkere über dr Schwechere siig gottgewollt, jede Herrscher siig e Statthalter vo Gotte und regieri vo Gottes Gnade. Aber s Rächt vom Herrscher siig nit absolut: Dr Sterkeri siig dur d Gsetz vo Gott zur Understützig und zum Schutz vom Schwache verpflichtet und besitzi au nit s Rächt, gege die göttligi Moral- und Wärtornig z verstosse. Dorum isch dr Vorwurf, wo mem em Haller mänggisch macht, är haig eme «krasse Machtnaturalismus» dr Wäg bahnt, nit richdig. Gege jede Herrscher, so dr Haller, wo gege d Gsetz vo Gott verstossi, haig dr Underdan e Widerstandsrächt.

Vo Bedütig für die wiiteri Entwigglig vom dütsche Konservatismus isch im Haller si Lehr vom Patrimonialstaat gsi. Noch dere entstoht dr Staat us dr Familie: Wil nume die unabhängige Familiehäupter freiji Landeigedümer chönne sii, siig mit dr Ziit us ihrer Herrschaft d Monarchii as «naturgmässi» Staatsform gwachse. In de andere Bänd vo siim Hauptwärk het dr Haller e Typologii vo de verschiidene Staatsgattige entwigglet. Er underscheidet do näben em Patrimonialstaat dr Militärstaat, dr Priesterstaat, wo die reini Theokratii drmit gemeint isch, und d Republik. Wil dr Haller d Datsach vom modärne Staat nit verstande het, hai scho die meiste ziitgenössische politische Dänker und Juriste si Theorii as veraltet abglehnt; zu siine scherfste Kritiker het dr Georg Wilhelm Friedrich Hegel (1770–1831) ghört. Andrersiits het dr Haller fast alli füehrende konservative Politiker, Dänker und Publiziste vo siiner Epoche aagregt, so öbbe dr Carl Ernst Jarcke, dr Ernst Ludwig von Gerlach und dr Carl Wilhelm von Lancizolle. Er het Kontakt und Verbindige mit Lüüt in ganz Europa gha und mä chann en gwüssermasse as s Zentrum von ere «Internationale vo de Ultras» in dr Ära vo dr Restauration zwüsche 1815 und 1848 aaluege.




</doc>
<doc id="25752" url="https://als.wikipedia.org/wiki?curid=25752" title="Karl Ludwig von Erlach">
Karl Ludwig von Erlach

Dr Karl Ludwig von Erlach (* 10. November 1746 z Bärn; † 5. März 1798 bi Wichtrach) isch e Schwyzer General gsy.

Nachdäm er zersch i dr französische Schwyzergarde dienet het, het er die bärnische Truppe agfüehrt, wo d Unrueh niidergschlage hei, wo 1791 in der Waadt usbroche sy. 1798 isch er nach em Iifall vo de Franzose wieder Oberbefählshaber über die bärnischi Armee worde, isch aber vo dr Unentschlosseheit vom Groosse Rat behinderet worde. 

Bi Froubrunne und i dr Schlacht am Grauholz hei d Bärner erbitterete Widerstand gleistet, si aber vom französische General Schaueburg zum Rückzug zwunge worde. Nachdäm d Franzose Bärn eroberet hei gha, het dr Erlach sich i ds Bärner Oberland zrüggzoge, vo wo är dr Widerstand het welle organisiere. Soldate us sym Lager hei ne irrtümlecherwys für ne Verräter ghalte und ne drum z Wichtrach ermordet.



</doc>
<doc id="25754" url="https://als.wikipedia.org/wiki?curid=25754" title="Haller">
Haller

Haller stoht für



</doc>
<doc id="25755" url="https://als.wikipedia.org/wiki?curid=25755" title="Haller (Familienname)">
Haller (Familienname)

Haller isch e Familiename us em alemannische und bairische Sproochruum.





















</doc>
<doc id="25758" url="https://als.wikipedia.org/wiki?curid=25758" title="Kanton Lugano">
Kanton Lugano

Dr Kanton Lugano isch e Kanton in dr Helvetische Republik gsi, wo vo 1798 bis 1803 bestande het.

Dr Kanton het die vier italiänischsproochige, eidgnössische Landvogteie Lugano, Mendrisio, Locarno und Valmaggia umfasst. Si Hauptort isch Lugano gsi.

Die kantonali Autonomii isch, wie die vo alle helvetische Kantön, chlii gsi. D Regierigsgwalt isch in de Händ vom ene Statthalter, wo vom helvetische Diräktorium iigsetzt worden isch, und von ere fümfchöpfige Verwaltiskammere gläge.

Vo siiner Gründig aa hai Unruehe dr Kanton plogt. D ”Cisalpiner“, Patriote won en Aschluss an die Cisalpinischi Republik aagsträbt hai, si mit de aristokratische Traditionaliste verkracht gsi. Die französischi Bsetzig het dur ihrer Gwaltdätikeit 1798 zum ene Volksufstand gfüehrt. Massnahme vo dr Helvetische Regierig wie dr obligatorisch Milidärdienst, d Iifüehrig vo diräkte Stüüre und d Beschlagnahmig vo Chillegüeter si unpopulär gsi, wie au s neue Gmeindigsetz, wo d Sälbständikeit vo de Gmeinde beschnitte het. Dr Statthalter Francesco Capra isch bim Tumult vo 1799 us Lugano gflüchdet, und e provisorischi Regierig, wo Östriich gegenüber fründlig gstimmt gsi isch, isch an d Macht cho. Wo aber d Östriicher und d Russe iimarschiert si, si d Requisitione no schlimmer worde. 1800 si d Franzose zruggcho und dr helvetisch Kommissär Heinrich Zschokke het für Rueh gsorgt, und e neue Statthalter, dr Giuseppe Giovanni Battista Franzoni, isch iigsetzt worde. 1801 und 1802 het me zweimol brobiert d Kantön Lugano und Bellinzona z vereinige, was aber nit glungen isch. Wäge dr schlächte wirtschaftlige Lag vo dr Bevölkerig het’s am Aafang vo 1802 e neue Ufstand ge. Im Herbst 1802 noch dr Revolution vo Pian Povrò het s Luganese si Unabhängikeit erklärt. 

Erst mit dr Mediationsakte, wo 1803 vom Napoleon diktiert worden isch, isch Rueh ins Land cho, und die beide Kantön Bellinzona und Lugano si under em Name Ticino (Tessin) zum e neue Kanton vereinigt worde.


</doc>
<doc id="25759" url="https://als.wikipedia.org/wiki?curid=25759" title="Johann Rudolf von Frisching">
Johann Rudolf von Frisching

Dr Johann Rudolf vo Frisching (* 17. August 1761 z Bärn; † 5. August 1838 ebedo) isch e Bärner Bruefsmilidär und Politiker in dr Zit vo dr Helvetische Republik gsi.

Dr Johann Rudolf vo Frisching isch 1761 z Bärn uf d Wält cho as Sohn vom Franz Rudolf vo Frisching, eme Offizier und Landvogt, wo au dr Herr vo Rümlige gsi isch. Er het sich 1790 mit dr Elisabeth Sophie Frisching, dr Dochter vom Johann Rudolf Frisching (1724-78) und Erbin vom Frischinghuus verhürotet.

Dr Frisching isch wie si Vater Bruefsoffizier in dr holländische Schwizergarde gsi. Nodäm er zruggcho isch uf Bärn, isch er 1795 Grossroot worde. In der Helvetik het er e churzi Karriere vo 1801 bis 1802 gha: er isch Mitgliid vom Senat, vom Chliiroot, und dr Zweit Landamma hinder em Alois Reding gsi. 1803 isch er wider im Groossroot gsässe. 1807 het er vo sim Vater s Schloss Rümlige gerbt.

Dr Johann Rudolf vo Frisching isch 1838 z Bärn gstorbe. Si Dochder, d Sophie Rosine, und deren ihre Maa, dr Friedrich Ludwig vo Wattewyl, hai Rümlige und s Frisching-Stadtpalais (s Beatrice-vo-Wattewyl-Huus) gerbt.


</doc>
<doc id="25760" url="https://als.wikipedia.org/wiki?curid=25760" title="Schloss Rümligen">
Schloss Rümligen

Ds Schloss Rümmlige isch es Schloss i dr Bärner Gmeind Rümmlige i dr Schwyz. 

Ds Schloss isch am Ändi vom 11. Jahrhundert entstande als Sitz vo de Freiherre vo Rümmlige am östleche Hang vom Längebärg über em landschaftlech reizvolle Gürbetal. Dr eltist Teil isch dr höch Turm, wo hüt e Mansardedach het. 1515 isch es a Burkhard Schütz gfalle und isch 1709 zäme mit dr Herrschaft Rümlige vom Bärner Schultheiss Samuel Früschig (II.) kouft worde. Dä het um 1710 d Wohngebäude la boue und d Burg in es Barockschloss verwandlet. 

Dr Johann Rudolf vo Früschig het ds Schloss im Jahr 1807 vo sym Vater Franz Rudolf vo Frischig gerbt. Nach sym Tod im Jahr 1838 isch ds Huus a syni Tochter Sophie Rosine vo Früschig und deren ihre Ma, dr Friedrich Ludwig vo Wattewyl, gfalle. 

I de Jahr 1927 bis 1980 het ds Schloss dr Madame de Meuron-Tscharner ghört u denn bis 2012 ihrer Enkelin Sibylle vo Stockar-Scherer-Castell.



</doc>
<doc id="25761" url="https://als.wikipedia.org/wiki?curid=25761" title="Schultheiß">
Schultheiß

Dr Schultheiss oder Schuldheiss (vo althochdütsch: "sculdheizo" = "Dä wo d Leistig befiihlt", latinisiert (mlat.): "scultetus" oder "sculteus") het e Beamte bezeichnet, wo in vile westgermanische Rächt vorcho isch, „dä wo d Schuld erheischt“, das heisst dä, wo im Ufdrag vom ene Herr (Landesherr, Stadtherr, Grundherr) d Mitgliider von ere Gmeind zur Leistig vo was si schulde. muess adriibe, also Abgabe iizieht oder für d Iihaltig vo andere Verpflichtige sorgt. Sprochligi Variante vom Schultheiss si Schulte, Schultes oder Schulze. Früehner het me zwüschen em "Stadtschulze" und em "Dorfschulze" underschiede. In dr stedtische Grichts- und Gmeindsverfassig isch er e Beamte gsi, wo vom stedtische Root oder vom Landesherr dr Ufdrag gha het sich um d Verwaltigshoheit und Rächtspfleg z kümmere.

Dr Schultheiss isch meistens au Richter vo dr niidere Grichtsbarkeit gsi. Im friesische und fränkische Rächt isch er e Hilfsbeamte vo de Grafe gsi, wo Gälder iizoge und Urdeil vollstreckt het, und meistens au no Hundertschaftsfüehrer gsi isch. Gliichartigi oder ähnligi Böste si-d Ufzellig isch alphabetisch und nit ziitlig-Ammaa, Fronbote, Meier, Vikar, Villicus, und Vogt gsi.

Im Französischen entspricht em Schultheiss dr "Maire", im Änglische dr "Bailiff" oder "Mayor".

In der Dütschschwiiz isch d Bezeichnig "Schultheiss" für dr Vorsitzend vo dr Stadtregierig über s Mittelalter us erhalte bliibe, vor allem in de Kantön, wo vo aristokratische Patriziate regiert worde si, denn aber au as Titel für dr Vorsitzend vo Stadtgricht und sunstigi Stadtämter.

Bis in d Gegewart ine wird dr Titel "Schultheiss" für e Presidänt vo dr Regierig vom Kanton Luzärn "(Regierigsroot)" bruucht. S Amt rotiert jöhrlich under de Regierigsmitgliider. Dr Stellverdräter vom Schultheiss heisst "Statthalter". Wahlgremium für e Schultheiss und dr Statthalter isch dr "Grossi Root," s Parlamänt vom Kanton Luzärn. Dr Regierigsroot hingege wird vom Volk im Majorzverfahre gwehlt. Mit dr neue Luzärner Kantonsverfassig vo 2007, wo 2008 in Chraft dräten isch, isch dr Begriff Schultheiss vom Terminus "Regierigspresidänt" ersetzt worde, wie s in dr Mehrheit vo de dütschschwiizerische Kantön üeblig isch.


</doc>
<doc id="25762" url="https://als.wikipedia.org/wiki?curid=25762" title="Ancien Régime">
Ancien Régime

S Ancien Régime (französisch: «alti Regierigsform») isch allgemein d Zit in ganz Europa vor dr französische Revolution bzw. vor de Napoleonische Chrieg; im spezielle und ursprünglig aber d Regierigsform vo de Bourbone, wo z Frankriich gherrscht hai.

Hüte wird dr Begriff Ancien Régime nit nume uf Frankriich bezoge, sondern allgemein für e monarchischs Regierigssystem bruucht, wo sich überläbt het und dr Zit nüm aabasst isch. So bezeichnet me z. B. hüfig au die monarchisch Regierig vo Portugal vor 1910 oder d Regierig vom letzte Zar, em Nikolaus II. vo Russland bis 1917, als Ancien Régime .

In dr Gschichtswüsseschaft het sich dr Begriff "Ancien Régime" spötestens mit em französische Publizist und Politiker Alexis de Tocqueville und siim Essay "L'ancien régime et la Révolution" (1856) duregsetzt.

In siim ängere Sinne wird mit dr geschichtlige Bezeichnung «Ancien Régime» d Regierigsform vo de Bourbonen bezeichnet, wo Frankriich absolutistisch beherrscht hai. Si si 1589 mit em König Henri IV. zum erste Mol uf e Dron cho und hai guet 200 Johre ohni Underbrächig regiert.

Die drei Johr zwüsche 1789, em Afang vo dr Französische Revolution, und 1792, em Johr wo s Ancien Régime vollständig besiitigt worden isch, gälte as "Übergangszit", wo die uniigschränkti Herrschaft vom König scho broche gsi isch, d Monarchii as Regierigsform aber immer no bestande het. Die Ersti Republik z Frankriich isch erst am 21. Septämber 1792 proklamiert worde, am Dag noch em Siig vo de französische Revolutionsdruppe gege die anti-revolutionäre Koalitionär in dr Schlacht vo Valmy. Zu däm Zitpunkt isch dr König Louis XVI. scho sit sächs Wuche verhaftet gsi.
S eidgenössische Ancien Régime het uf dr einte Siite us em Bund bestande und uf dr andere us de kantonale Regierigssystem. Die Alti Eidgenosseschaft isch e lockere Staatebund gsi, wo us vollkomme autonome Land- und Stadtort bestande het. Siis einzige 'Regierigsorgan', d Dagsatzig, het sich vor allem um d Verwaltig vo de Gmeine Herrschafte kümmeret, het d Soldverdräg mit de fremde Monarche usghandlet und d Verhandlige mit em Usland gfüehrt in Aaglägeheite, wo d Eidgenosseschaft as Ganzes aagange si. In de Landort isch d Landsgmeind, d Versammlig vo alle männlige Landbewohner mit Bürgerrächt dr oberst Souverän gsi. D Stadtort hingege si vo dr Bürgerschaft vo dr Stadt regiert worde, ihri Landbevölkerig isch dr Stadt Underdan gsi, und zum Deil isch d Liibeigeschaft no in Chraft gsi. D Herreschichte, wo bim Regiere öbbis z säge gha hai, hai in Zumftstedt wie Basel, Züri und Schaffhuuse us de stedtische Oligarche bestande, in Patriziat wie Bärn, Solodurn, Freiburg und Luzärn us dr lokale Aristokrateschicht. Die Gmeine Herrschafte si Underdane uf dr Ebeni vom Staatebund gsi und ihri Iiwohner hai keini politische Rächt gha. Au Zuewanderer ohni Bürgerrächt, siigs in de Stadt- oder in de Landort, hai as Hindersasse kei Stimm gha. 

Politisch si die alte Ort erstarrt. Si hai ufghört neui Bürger ufzneh und hai d Forderige vo de benochdeiligte Schichte mit Gwalt underdruggt. Im 18. Johrhundert het s z Gämf sit 1707 Unruehe ge, in däm Johr hai sich d Toggeburger gegn e Fürstabt vo Sanggalle erhobe; Glarus het vo 1719 bis 1722 dr Wärdebärgerufstand erläbt, dr Major Davel het 1723 brobiert d Waadt vo Bärn z befreie, 1749 isch d Henzi-Verschwörig gege d Bärner Patrizier azettlet worde, 1755 het Uri dr Livinerufstand underdruggt und 1781 Freiburg dr Chenaux-Ufstand und denn Unruehe in dr Stadt sälber und 1782 isch z Gämf e Revolution usbroche.

Mit dene Zueständ het die zentralistischi Helvetischi Republik welle ufruume. Si het Gliichberächdigung wenigstens vo de männlige Bürger iigfüehrt und dr Underdanestatus abgschafft, d Meinigs- und Glaubensfreiheit garantiert und d Politik demokratisiert. D Bürger vo de alte Ort hai aber nit nume ihri heissgliebti kantonali Autonomii verlore, sondern au ihr Iikomme us de Underdanegebiet, e bedütendi Iibuess für die kantonale Staatsschetz. Das het in wiite Kreis die neui Verfassig verhasst gmacht. Drzue isch cho, ass d Helvetik, wie d Eidgenosseschaft zur Zit vom Ancien Régime, äng an Frankriich bunde gsi isch und sich nit het chönne vo dr französische Bervormundig befreie.

Dr Begriff, wo hüte as Bezeichnig für e vorrevolutionäre Absolutismus en ehnder negative Biigschmack het, isch vor de revolutionäre Umwälzige ursprünglig ehnder positiv bsetzt gsi als Erinnerig an die «gueti alti Zit». Dr Talleyrand het emol gsait, ass dä wo s Ancien Régime nüme erläbt haig, d Süessi vom Läbe ("«la douceur de la vie»") nit wurd kenne.

Obrigkeite hai em Ancien Régime hüfig nochdruurt mit Sprüch wie "«wo dr Herr non e Herr gsi isch und dr Chnächt e Chnächt»", und gmeint gsi drmit isch d Zit vom französische Absolutismus vor dr Französische Revolution.



</doc>
<doc id="25765" url="https://als.wikipedia.org/wiki?curid=25765" title="Vogt">
Vogt

Dr althochdütschi Begriff Vogt, au Voigt oder Fauth (französisch "bailli", änglisch "bailiff" oder "reeve") isch abgleitet vom latiinische Wort „advocatus“ („dä wo anegrüeft worden isch“) und bezeichnet allgemein e herrschaftlige, meistens adlige Beamten im Mittelalter und dr früehje Neuziit, wo as Verdräter vom ene Feudalherrscher in eme bestimmte Gebiet im Name vom Landesherr regiert und grichtet het. Er het dr Vorsitz im Landgricht iignoh und het müesse d Landesverteidigung organisiere. Im Chrieg het er s Lehenufgebot vom Land aagfüehrt.

Dr Machtberiich vom ene Vogt und si Amtssitz (meistens e landesherrligi Burg) wärde as Vogtei bezeichnet.

S Rächtsprinzip wo vom Vogt verdräte worden isch, het sich sowohl vom spootrömische Beamte, em "advocatus", als au vo dr germanische Munt abgleitet und isch e Schutzverheltnis gsi, wo au s Gwalts- und Verdrätigsrächt iigschlosse het.

In der Schwiiz isch dr Titel Landvogt erst noch 1415 erschiine. Es het zahlriichi Bezeichnige für d Funktion vom Landvogt ge: Kastlan, Obervogt, Gubernator und in de italiänischsprochige Gebiet Podestà, balivo, landfogto, capitano reggente oder commissario. Dr Landvogt isch Regent in de Landvogteie gsi an dr Stell vom landesherrlige Stadt- oder Landkanton vo dr Alten Eidgenosseschaft. Er isch dr ganze Verwaltig vorgstande und het die lokale Beamte agstellt, solang en lokali Freiheitsrächt nit in siiner Amtsgwalt iigschränggt hai. Drzue het au d Finanzverwaltig ghört, d. h. dr Iizug vo de Gfäll und Buesse, und d Rächnigsfüehrig. Je nach dr Lag vo de Privilegie vo dr Landvogtei isch dr Landvogt Richter in Fäll vo dr niidere und der hoche Grichtsbarkeit gsi und isch em Landgricht vorgstande. Dr Vogt isch au Kommandant vom militärische Ufgebot vo dr Landvogtei gsi, Vollstrecker vo obrigkeitlige Befähl und richterlige Verfüegige. 

D Organisation vo de Landvogteie het me vo dr habsburgische Herrschaftsorganisation überno. Landvogteie, wo vo mehrere eidgenössische Ort regiert worde si, het me as Gmeini Herrschaft bezeichnet, und die regierende Kantön hai dr Landvogt in eme feste Turnus gstellt. Drnäbe het s zahlriichi Landvogteie im Herrschaftsgebiet vo de einzelne Kantön ge. 

Dr Landvogt het meistens uf ere landesherrlige Burg innerhalb vo dr Landvogtei residiert, usser wenn em spezielli Privilegie dr Ufenthalt in dr Landvogtei verwehrt hai, wie in dr Grafschaft Uznach. Mänggi vo dene Burge dräge bis hüt dr Name Landvogteischloss, so s Landvogteischloss Bade und s Landvogteischloss Willisau.

In dr alte Eidgenosseschaft hai die underschiidligste Forme vo Landvogteie bestande, wo d Rächt und d Pflichte vom Amtsinhaber vo de alte Freiheite und Privilegie vo dr Landvogtei mehr oder weniger festgleit gsi si. In bsundrigs privilegierte Gebiet hai d Undertane dr Landvogt sogar sälber döfe wehle so dass där au als Verdräter vo de politisch unmündige Undertane fungiert het. Das het bsundrigs die sogenannte Munizipalstedt btroffe oder wenigi Landschafte wie s bärnische Haslital. 

D Iikümft vom Landvogt hai hauptsächlig us de Buesse bestande, won er as die vollstreckendi Gwalt het döfe iizieh und zum e chliinere Deil us feste Abgobe us Grund und Boden oder vom Gwärb. E festi Besoldig isch unbekannt gsi. In mängge Kantön si d Landvogteie regelrächt versteigeret worde und dr Landvogt het sichg denn sälber müesse drum kümmere, ass er d Usgobe innerhalb vo siiner Amtsduur het chönne decke. Als bsundrigs verruecht hai in däm Zsämmehang d Landvögt vo de gmeine Herrschafte gulte. Me het sich aber au immer wider bemüeht, Missbrüüch dur e sträng Ufsicht z verhindere. S Amt vom ene Landvogt isch aber en iidrägliche Boste gsi, wo nume regimäntsfähigi Familie vo dr Stadt oder dr Landschaft übercho hai.

Die territoriale Gränze vo de Landvogteie si nit immer klar gsi, wil d Gränze vo dr Amtsgwalt vo dr hoche und dr niidrige Grichtsbarkeit und vom Heerbann nit überall die gliiche gsi si. Drzue isch non e ganzi Reihe vo mindere Rächt cho, wo me geographisch nit cha darstelle. Innerhalb vo de Landvogteie hai usserdäm Privati d Amtsgwalt vom Landesherr und drmit au vom Landvogt chönne iischränke, wil si gwüssi Rächte kauft oder von alters här bsässe hai. In erster Linie handlet es sich drbii um Chlöster und sogenannti Freiherre, wo nume dr Landesherr über sich anerkennt hai. Si hai chönne die hochi oder die niideri Grichtsbarkeit bsitze und sältener sogar dr Heerbann. Drnäbe het s die ge, wo d Twingrächt gha hai, wo vor allem die niideri und die mittleri Grichtsbarkeit gha hai, aber au Privati, wo Fischereirächt, Jagdrächt oder s Rächt zum Bezug vo Buesse gha hai. So isch d Amtsgwalt vom Landesherr und drmit au vom Landvogt in Wirklichkeit an de meiste Ort stark iigschränkt gsi und het en unübersichtlife Flickedeppig bildet, wo au für d Ziitgenosse nume schwer z überblicke gsi isch, wo aber em Ziitgeist vom Ancien Régime entsproche het.

In dr Helvetische Republik isch s Amt vom Landvogt 1798 abgschafft worde, wil mit em Begriff vili negativi Assoziatione mit em Ancien Régime verbunde gsi si. Us däm Grund isch er au spöter nit wider iigfüehrt worde. An siiner Stell isch im Kanton Bärn d Bezeichnig „Oberamtmaa“ bruucht worde, in andere Kantön het me anderi Strukture oder anderi Bezeichnige iigfüehrt.



</doc>
<doc id="25768" url="https://als.wikipedia.org/wiki?curid=25768" title="Obrigkeit">
Obrigkeit

As Obrigkeit (lat. "superioritas") si in hierarchisch organisierte Gmeinwäse sit em spoote Mittelalter bis in d Modärne sälli Persone oder Institutione bezeichnet worde, wo rächtmässig oder au nume ufgrund vo dr eigene Aamassig (Usurpation) d Herrschaft usgüebt hai und die rächtligi und faktischi Gwalt über d Underdane gha hai. D Underdanen si ihrer Obrigkeit Ghorsam schuldig gsi. 

Historisch unterscheidet me zwüsche geistliger und wältliger Obrigkeit. Zur geistlige hai die chirchlige und religiöse Obere ghört, so öbbe dr Papst, d Bischöf und d Äbt, aber au evangelischi Superintendente. Dr Pfarrer het für siini Gmeind au as "vorgsetzti Obrigkeit" gulte. Wältligi Obrigkeite si zum Bispil König oder Fürste gsi, Inhaber vo Grundherrschafte, aber au d Rööt in de Stedt. D Gwalt vo dr Obrigkeit het sich bsundrigs güsseret in dr Grichtshoheit und dr Vollmacht, Gsetz und Vorschrifte z erloo, vo de Underdane Abgobe z verlange, Privilegie z verdeile und im Chrieg Gfolgschaft z verlange.

Im Middelalter und in dr früehje Neuziit isch s Verheltnis zwüsche dr Obrigkeit und de Underdane im Allgemeine als persönligi Bindig ufgfasst worde, wo me meistens drininegebore isch (öbbe bi dr Erbunderdänikeit) oder - was sältener bassiert isch - freiwillig oder unfreiwillig uf asich gnoh het. Zwar hai d Underdane bi Ändrige vo de Macht- oder Bsitzverheltnis (öbbe as Folg vo Chrieg, Gebietsabdrätige, Neubelehnige, Erbfolgereglige, dr Verchauf oder Verpfändig vo Bsitz etc.) au under d Herrschaft von ere neue Obrigkeit chönne cho. Es isch e Kennzeiche vom Underdanedum, ass sich dr Underdan d Obrigkeit meistens weder cha ussueche no het er s Rächt vo sich us uf ihri Handligen und Verfüegige Einfluss z neh, au wenn si ihn persönlig bedräffe.

Us däm Grund erschiint dr Usdruck "Obrigkeit" hüte nüme aagmässe, wenn er in Bezug uf Republike oder anderi Verfassigstaate bruucht wird, wo d Gwaltedeilig kenne und wo es politischs System hai, wo uf em Prinzip vo dr Volkssouveränität berueht, also öbbe in Bezug uf modärni demokratischi Rächtsstaate. Allerdings isch dr Begriff in de früehje republikanische "Regimes", wo im Lauf vom 19. Johrhundert noch em Vorbild vo dr Französische Revolution in Europa und Amerika entstande si, afänglig no as allgemeini Bezeichnig für d Staatsgwalt bruucht worde, ohni en z hinderfroge.

Unbedingti Anerkennig vo gsellschaftlige und politische Hierarchie und d Underwärfig under tatsächlig oder vermeintlig höchergstellti Persone oder Institutione („Autoritäte“) wird au als "Obrigkeitsdänke" oder "Obrigkeitshörigkeit" bezeichnet. En überdriibens Verdraue uf d Handlige und Massnahme vo de Regierende (noch em Motto „Si wärde s scho richde“) bezeichnet me as "Obrigkeitsglaube". En autoritärs, undemokratischs Staatswäse, wo siine Bürger keini oder nume sehr begränzti Mögligkeite vo dr politische Partizipation iiruumt und uf abwiichendi Meinige oder Kritik hüfig mit Underdruckigsmassnahme reagiert, wird in polemischer Diktion au as "Obrigkeitsstaat" bezeichnet.





</doc>
<doc id="25769" url="https://als.wikipedia.org/wiki?curid=25769" title="Vogt (Begriffsklärung)">
Vogt (Begriffsklärung)

Vogt stoht für:

Vogt isch dr Name vo dene Persone:



</doc>
<doc id="25771" url="https://als.wikipedia.org/wiki?curid=25771" title="Krummes Elsass">
Krummes Elsass

S Grumm Èlsass (uf Franzeesch "Alsace Bossue") isch e nadìrlige Region ìn Frankriich un bsteht üs de Kanten Sarre-Union un Drulìnge wie oi üs La Petite-Pierre un de Dèrfer ìn ihrer Umgäbig.

Obwohl ìm Grumme Èlsass ìm Gegesatz zu de rästlige Deil vum Èlsass e rhiifränkischer Dialäkt gredet wìrd, ìsch es ans alemannischsproochige Èlsass aagschlosse wore. Säll lìt draa, ass di lothringische Gmeine e häuptsächlig brotestantische Bevèlkerung ghaa hän; noochdäm si ans Frankriich vum Louis XVI. aagschlosse wore sìn, hän se e lutherische Region ere fast numme katholische voorzoge.

D Region ìsch sitt em Neolithikum bsìdelt. Es ghere Gmeinde derzüe, wuu friehjer zu de Groofschafte Sarrewerde un La Petite-Pierre odder zu de Hèrrschafte Diermerìnge un Asswiller gheert hän. Noch hìtte sìn vile Schlèsser un wittere Üssgrabunge erhalte.

S Grumm Èlsass ìsch 1793 als eine vu de letschte Regione an Frankriich aaglìdert wore. Dervoor, während em Ancien Régime, ìsch es vu Holländer, Franzose, Schwizzer, Dittsche un Eestriicher bewohnt gsìì. Es gìt Gmeine, wuu gliichzittig e katholische Kìrech, e brotestantischer Tempel un e Synagoge hän.

Sälle Region hat e üssergwehnlig kültüräll Èrbe chènne erhalte: Bonnefontaine ìm Nìderèlsass, einer vu de wìchtigste Standort ìm Neolithikum un sinnem Schloss, odder Mackwìller, wuu's e romanischer Balast mìt Thèrmalbaad un Mausoleum z gsäh gìt. Dèrte isch oi eins vu de èlteste Heiligdìmer vum Gott Mithra gfunde wore. Wittere Sehenswìrdigkeite sìn d Wasserburg vu Lorentze un s Renaissance-Schloss vu Diededorf mìt de scheenste Wandmolerèie vu Ostfrankriich. Zudäm sìn vile gothische, barocke un neoklassische Kìreche, bìrgerliche Boi un Èrker z gsäh. Vile Gmeine hän ihre Dorfcharakter fèrn vu jeder Urbanisierung bhalte.

Un daatsächlig ìsch s Grumm Èlsass e ländlige Region. Me fìndet all noch Obschtblantage, unberiehrte Wälder un Flìss mìt ere riiche Fìschpopulation. D Industrialisierung am Aafang vum 20. Johrhundert hat sìch häuptsächlig durch Manufakture bemèrkbaar gmacht. D Strohhiet vu Langehage, d Brodukt vu der èlsässische Seilerèi Dommel un d Holzvergaser vu der Fìrma Imbert sìn lange Zitt wältwitt bliebte Erziignìss üss em Grumme Èlsass gsìì. Z Sarre-Union ìsch s "Musée régional de l'Alsace Bossue" aasässig, wuu e Iiblìck ìns ganze Èrbe vu der Region bietet.



</doc>
<doc id="25773" url="https://als.wikipedia.org/wiki?curid=25773" title="Kanton Säntis">
Kanton Säntis

Dr Kanton Säntis isch e Kanton in dr Helvetische Republik gsi. Er isch 1798 us em Gebiet vo dr Stadt und dr Fürstabtei Sanggale, dr Landvogtei Rhiidaal und de beide Appezäll bildet worde. Dr Name isch em noch em Bispil vo de französische Départements ge worde, noch eme geographische Merkmol, nämlig em Bärg Säntis. Dr Kantonshauptort isch Sanggalle gsi.

Dr erst Entwurf vo dr helvetische Verfassig vom Früehlig 1798 het vorgseh, ass d Fürstabtei Sanggale und d Stadt Sanggale zsämme dr Kanton Sanggale wurde bilde. Die ehemolige Gmeine Herrschafte Rhiidaal, Uznach, Rapperswil, Gaster und Sargaas und d Underdanegebiet vo Glarus und Züri, Wärdebärg und Sax-Forstegg, hätte sölle zum Kanton Sargaas zsämmegfasst wärde, d Kantöön Glarus und Appezäll wäre sälbständig bliibe. Wo sich d Landsgmeindkantön gweigeret hai, die helvetischi Verfassig freiwillig aznäh, het me se zerst gwaltsam underworfe und denn d Gebiet neu verdeilt, mit em Ziil, s Stimmegwicht vo de widerspänstige Kantöön in dr Helvetische Republik z minimiere. Us däm Grund het me die neue Kantöön Linth und Säntis bildet, wo ehemoligi Underdanegebiet, wo als politisch zuverlässiger gulte hai, die konservativi Bevölkerig vo de Altkantön Glarus und Appezäll dominiert hai.

Mit dr Mediationsakte vo 1803 hai die beide Appezäll ihri Souveränität wider übercho und dr noi Kanton Sanggale isch bildet worde, wo d Rästgebiet vo de Kantöön Säntis und Linth vereinigt het.

Dr Kanton Säntis het öbbe 141'000 Iiwohner gha und isch in 13 Distrikt iideilt gsi:

Markus Kaiser: "Es Werde St. Gallen. Revolution, Helvetik, Mediation und Kantonsgründung 1793–1803". St. Gallen 2003² ISBN 3-908048-42-7


</doc>
<doc id="25775" url="https://als.wikipedia.org/wiki?curid=25775" title="Kanton Basel">
Kanton Basel

Dr Kanton Basel isch e historische Kanton uf em Bode vo dr hütige Schwiz gsi, wo sit 1501, wo d Stadt Basel dr Äidgenosseschaft biidrätten isch, bis zur Kantonsdäilig im Johr 1833 existiert het.

Im 13. und 14. Johrhundert het sich d Stadt Basel noh di noh vo der Herrschaft vo ihrem Fürstbischof befreit. Si het em sini historische Rächt und Ortschafte abkauft, so zum Bispil 1392 s Chlaibasel und 1400 Liestel as Pfand und isch e Freiji Stadt im Dütsche Riich worde. Au Adligi häi ere ihri Territorie verkauft, wenn ene s Gäld usgangen isch. Gälterchinde isch mit der Herrschaft Farnsburg 1461 zur Stadt cho, und sit 1465 isch au Sissech baslerisch gsi. D Münch vo Münchestäi, wo meh as äi Basler Bischof gstellt und in der Regierig vo der Stadt bis ins 15. Johrhundert e Rolle gspiilt hai, häi ihri Burg und s Dorf Münchestäi scho 1470 an Basel verpfändet. Au d Wartebärgburge, denn scho Ruine, und s Dorf Muttez, wo derzue ghört het, häi si zerst verpfändet und denn 1515 verchauft. Bettige isch 1513, d Herrschaft Ramstäi mit Brätzbel 1518 und Rieche 1522 zu Basel cho. 1525 het d Stadt Brattele vo de Eptiger erworbe und so ihre Wäg ins Ooberbaselbiet gsicheret. Denn het si 1526 Biel und Bängge, 1532 Arisdorf, 1534 Binnige und Boppmige kauft und mit em Kauf vo Rotheflueh het Basel e zsämmehängends Territorium bis Langebrugg gha. 1640 isch Chlaihünige derzue cho und noch der Uflösig vom Fürstbistum Basel het der Wiener Kongräss s Birsegg Basel zuegsproche.

So het sich d Stadt Basel iiri Landschaft Herrschaft um Herrschaft, Dorf um Dorf, zsämmekauft und deren iiri Iiwohner mit ihre Landvögt regiert. Sit 1501 bis zur Baasler Revoluzioon vo 1798, wo d Baselbieter dr stedtische Bevölkerig gliichgstellt het, isch dr Kanton Baasel e Stadtort in dr Alte Äidgenosseschaft gsi, wo über es landschäftligs Underdaanegebiet gherrscht het.

D Bewohner vo der Landschaft häi zwar gwüssi Rächt gha und häi hüfig Ämter in de Dörfer, wie das vom Undervogt, vo de Gschworene, vom Grichtsmaa, vom Bammert und anderi sälber chönne ernenne, aber d Liibäigeschaft und d Abgobe häi ene die stedtischi Obrikäit verhasst gmacht. So isch es immer wider zu Ufständ cho. Wääred em Dütsche Buurechrieg häi si 1525 vo der Stadt erräicht, ass d Liibeigeschaft ufghobe worden isch und d Ämter in dr Landschaft Freihäitsbrief übercho hai. Aber scho siibe Johr druf het d Stadt alles wider rückgängig gmacht. Au im Basler Rappechrieg het d Bestüürig dr Aastooss zum Ufstand im Johr 1591 gee. Noch ere Usenandersetzig vo drei Johr häi d Landschäftler müesse igseh, ass si ums Zahle von ere hööchere Wiistüür nit umechömme und der Komflikt isch schliesslig ohni e Schlacht beändet worde. Im Schwizer Buurechrieg 1653 häi sich d Baselbieter mit de Luzärner, Bärner und Solodurner Buure verbündet, si gschlage worde und d Stadt het iiri Afüehrer hert gstrooft. Liestel het s Rächt verlore, sini bäide Schulthäiss und dr Root sälber z bestimme, der Root isch zum ene äifache Gricht abegsezt worde und het sogar d Bluetgrichtsbarkäit verlore. Aber sit 1674 isch wenigstens ei Schulthäiss wider ä Liestler gsi.

E witgehendi Folg vom Buurechrieg isch gsi, ass d Obrikäite in dr Äidgenosseschaft s nüme gwogt hai, d Buure diräkt z bestüüre und so häi si s Gäld nit gha, für zum ihri militärischi Macht z versterke.

Wie z Frankriich häi sich au z Basel im 18. Johrhundert ufklärerische Gedangge afo verbräite, und wo dört d Revoluzioon usbrochen isch, häi au z Basel d Patriote, wo Reforme verlangt hai, die konservative Chreft chönne überzüüge, ass öbbis müess bassiere. So het am 21. Septämber 1789 dr Abel Merian e Vorstooss in dere Richdig gmacht und im Juli 1790 het d Stadt Liestel e Petizioon iigräicht und am 20. Dezämber 1790 het der Grooss Root denn d Liibäigeschaft ufghobe, het aber die mäiste Abgoobe, wo mit ere verbunde gsi si, lo si. S Laufedaal und s Birsegg, wo denn no zum Fürstbistum Basel ghört hai, häi scho bald d Uswirkige vo der Revoluzioon im Nochberland afo spüre, z Basel isch s aber vorläufig no rueig bliibe. Erst gege s Ändi vom Johr 1797 häi sich d Machtverheltnis in der Stadt afo verändere, die revoluzionäre Patriote under der Füehrig vom Oberstzumftmeister Peter Ochs si an s Rueder cho und d Baselbieter häi non e chli nochghulfe, wo si d Schlösser vo de Landvögt, d Waldeburg, d Farnsburg zwüsche Gälterchinde und Buus und d Homburg z Buckte abebrennt hai. Am 20. Januar 1798 het d Landschaft e Freihäitspatänt übercho und me het ä Verfassig afo schriibe. Aber bevor die richdig het chönne iigfüert wärde, isch am 12. April 1798 die Helvetischi Republik usgrüeft worde, und die indiräkt gwehlti Basler Nationalversammlig, wo sit em Februar regiert het, het sich ufglöst.

Die Helvetischi Republik het au im Räscht vo dr Schwiz dr Underdanestatus ufghobe, s Missdraue zwüsche Stedter und ihre ehemolige Underdane het aber witer bestande. Die politischi Restauration noch der Niiderlag vom napoleonische Frankriich, wo die wichdigste Errungeschafte vo der helvetische Revolution understützt und verdäidigt het, het zwar d Verheltnis vom "Ancien Régime" nit zruggbrocht, und Basel het sich 1813 em Bundesverein agschlosse, wo gege d Wideriifüehrig vom Underdanestatus gsi isch; aber d Stadt het s doch fertigbrocht, e Dominanz über d Landschaft z erräiche, au wenn die e grösseri Bevölkerig gha het. Zerst het d Landschaft das no akzeptiert, aber noch dr liberale Julirevolution vo 1830 z Frankriich het au in dr Äidgenosseschaft e Zit vo der Regeneration vom Liberalismus agfange, und d Baselbieter häi d Gliichstellig mit dr Stadt verlangt. Wo die aber brobiert het, das mit Gwalt z verhindere, häi si sich vo dr Stadt unabhängig erklärt, und e Stadtbasler Kontingänt am 3. August 1833 bi der Hülfteschanz gschlage. D Kantonsdäilig isch vo dr Dagsatzig am 17. Auguscht 1833 anerkennt worde, und dr Kanton Basel het ufghört z existiere.

D Däilig vo 1833 hätt nume sötte provisorisch si, aber d Wiiderveräinigung isch immer wider uf die langi Bank gschobe worde. D Bemüejige sider die bäide Basler Halkbkantön wider z veräinige, si 1969 gschiteret, wo d Baselbieter in ere Volksabstimmig mit 59 % Gegestimme d Widerväinigungsvorlag abglähnt hai. Dr Nationalroot Peter Dürrematt het denn in däm Johr scho d Revision vom Artikel 1 vo der Bundesverfassig vorgschlage, so dass die bäide Halbkantön Basel-Stadt und Basel-Landschaft in Ganzkantön verwandlet wurde und as Basel-Stadt und Basel-Landschaft in der Ufzellig vo de Kantön vorchieme.

Am Aafang vom 21. Joorhundert isch d Widerveräiniung no äinisch uf s Dapeet cho. 2012 het mä wider Underschrifte für e Wiiderveräinigung afo sammle und es si politischi Vorstöss in de Parlamänt vo Stadt und Land gmacht worde. Im Septämber 2014 häi d Baaselbieter e Fusionsartikel in dr Kantonsverfassig mit 68% Näi abgleent, d Stadtbaasler häi en zwar mit 55% Joo-Stimme aagnoo, aber wil bäidi Kantöön hätte müesse drfür si, wird nüt us dr Iniziative.



</doc>
<doc id="25778" url="https://als.wikipedia.org/wiki?curid=25778" title="Kanton Baden">
Kanton Baden

De Kanton Bade isch e Verwaltigsbezirk vo de Helvetische Republik gsi und het mid däre vom 1798i bis 1803 exischtiert.

Bi de Gründig vo de Helvetische Republik im 1798i isch de Kanton Bade us zwei gmeine Herrschafte, wo d Eidgnosse vo 1415 bis 1798 gha hend, zämegestzt worde. Das sind d Grafschaft Bade im Norde und di Freie Ämter im Süde gsi. D Kantön sind in de Ziit vo de Helvetische Republik nume Verwaltigsbezirk gsi, keini eigeti Länder, und di helvetisch Zentraalregierig hed se vo Regiirigsschtatthalter lo verwalte.

Für e churzi Zyt isch d Stadt Bade do drmit e Kantoonshauptstadt gsi.

Im 1799 het de Kanton Bade 40'982 Iiwoner gha, wobi d Jude, wo z Lengnau und z Endige gläbt hei, nöd zellt worde sind.

I dr Mediationsziit, wo vo 1803 bis 1813 ggange isch, hend d Kantöön wider vil Suveränität zrugg übercho. De Kanton Bade isch im 1803 ufghobe und sis Biet em Kanton Aargau zudeilt worde.

Hüt bildet de Grossteil vom ehemalige Kanton Bade de öschtlich Teil vom Kanton Aargau mit de Bezirk Bade, Brämgarte, Muri und em Zurzibiet.


</doc>
<doc id="25779" url="https://als.wikipedia.org/wiki?curid=25779" title="Stadt- und Landorte">
Stadt- und Landorte

In dr Alten Eidgenosseschaft het me dene Kantön wo die politischi Macht im Wäsentlige in dr Hauptstadt konzentriert gsi isch, as Stadtort bezeichnet. D Landort si die Kantön gsi, wo d Bürger us em ganze oder grösste Deil vom Herrschaftsgebiet dur e Landsgmeind e Mitsprochrächt gha hai. 

D Stadtort si gsi:

D Landort si gsi:

Stadt- und Landort:

Dr kulturelli und politischi Gegesatz zwüsche Stadt- und Landort het zu mehrere Komflikt innerhalb vo der Eidgenosseschaft gfüehrt. Bsundrigs schwer isch d Krise vo 1481 gsi, wo d Ufnahm vo zwei Stedt, Freiburg und Solodurn, plant gsi isch. D Landort hai Angst gha, ass ihri Inträsse under dr neue Mehrheit vo de Stadtort chönnte liide. Mit dr Vermittlig vom Niklaus von Flüe und em Stanser Verkommnis isch dä Striit biigleit worde. Mit dr Reformation het dr Gegesatz zwüsche Stadt- und Landort e neui Dimension übercho. D Landort si zum grösste Deil katholisch bliibe, währed d Stadtort vo denn aa in protestantischi und katholischi Ort gspalte gsi si.


</doc>
<doc id="25782" url="https://als.wikipedia.org/wiki?curid=25782" title="Kanton Léman">
Kanton Léman

Dr Kanton Léman isch e Kanton vo dr Helvetische Republik vo 1798 bis 1803 gsi, wo uf em Gebiet vom hütige Kanton Waadt bestande het. As ehemoligs Underdanegebiet vo Bärn isch s Waadtland noch ere Unabhängigkeit as Lemanischi Republik, wo vier Möned duurt het, as Kanton Léman Deil vo dr Helvetische Republik worde. Dr Kanton Léman het nit numme die früehjeri bärnischi Waadt unfasst sondern au die ehemolige Gmeine Herrschafte Echallens, Orbe und Grandson. D Bezirk Payerne und Avenches hai bis 1803 zum Kanton Freiburg ghört. Dr Kanton Waadt isch 1803 dur d Mediationsakte us em Kanton Léman erschaffe worde.

Dr Kanton Léman het im Früehlig 1798 alle Bärner, wo Güeter im Waadtland gha hai, für churzi Ziit s Verfüegigsrächt über ihr Eigedum entzoge. Für d Usreis in en andere Kanton het me e Pass bruucht, wo me erst übercho het, nochdäm me e Bürgereid uf die helvetischi Ordnig gschwore het. Die Vorschrift het sogar für Senatore und Grossrööt gulte, wenn si zu ihre Versammligen uf Aarau greist si.

D Kantonshauptstadt isch Lausanne gsi. Dört hai dr Prefekt, d Verwaltigschammere und s Tribunal gresidiert. Dr Kanton isch in 17 Verwaltigsbezirk iideilt gsi, wo vo Underprefekte gleitet worde si.

Dr Kanton Léman hätt noch de Blän vom französische General Guillaume Brune us em Johr 1798 zsämme mit vier andere Kantön die Rhodanischi Republik sötte bilde.


</doc>
<doc id="25783" url="https://als.wikipedia.org/wiki?curid=25783" title="Kanton Rhätien">
Kanton Rhätien

Dr Kanton Rhätie oder Räzie isch e Kanton in dr Helvetische Republik gsi.

D Republik vo de Drei Bünd, wo i dr Zyt vom Ancien Regime im Gebiet vom hütige Kanton Graubünde bestande het, het sich 1799 dr Helvetische Republik verdraglig agschlosse, aber ohni ihri Underdanegebiet vo Chiavenna, Vältlin and Bormio, wo sich in ere französisch inspirierte Revolte vo de Bünd glöst und am 10. Oktober 1797 dr Cisalpinische Republik agschlosse hai.

S rätische Parlamänt isch vo Elektore i de Distrikt gwehlt worde und het 35 Abgordneti gha. Es isch im August 1801 zum erste Mol zsämmedräte. D Regierig het us eme Präfekturroot und ere fümfchöpfige Administration bestande. Dr Kanton isch in elf Distrikt iideilt gsi, wo vo Präfekte verwaltet worde si. Am 22. Jänner 1802 isch dr Präfekturroot abgschafft und dur ne Verwaltigskammere ersetzt worde.

Dr erst helvetisch Kommissär z Chur isch dr Zuger Joseph Leonz Andermatt gsi, und dr Kanton het sächs Abgeordneti an d Dagsatzig gschiggt, aber dr Zentralismus vo dr Helvetische Republik isch im Volch nid beliebt gsi.

Wo d Franzose 1802 us Rätie abzooge si, isch im August en Ufstand usbroche, und im Moned druf isch die alti republikanischi Verfassig wider iigfüehrt worde; si isch aber scho im Oktober vom gliiche Johr wider abgschafft worde. Mit dr Mediationsakte vom 2. Februar 1803, wo dr Napoleon für d Schwiiz usegäh het, isch dr modärn Kanton Graubünde gschaffe worde.



</doc>
<doc id="25784" url="https://als.wikipedia.org/wiki?curid=25784" title="Kanton Oberland">
Kanton Oberland

Dr Kanton Oberland isch vo 1798 bis 1803 e Kanton vo dr Helvetische Republik gsi. Er het s Gebiet vom Bärner Oberland umfasst.

Noch em Iimarsch vo de französische Druppe ane 1798 in d Schwiiz isch die alti Ornig im Kanton Bärn z Änd gange, und im ganze Land isch es zentralistischs Syschtem igfüert worde. Vom Bärner Territorium si d Waadt, s Oberland und dr Unteraargau abdrennt worde. Wil im Oberland gar kei starki separatistischi Strömig existiert het und d Bevölkerig ehnder konservativ iigstellt gsi isch, isch d Begeisterig für e neu Kanton chlii bliibe. 1801 isch in dr Verfassig vo Malmaison vorgseh gsi, ass s Oberland wider zum Kanton Bärn wurd ghöre. Die beide Johr druf si allerdings vom e Duurenander und vo Staatsstreich brägt gsi und d Ordnig vo dr Helvetik isch braktisch ganz zsämmebroche. D Mediationsakte vo 1803 het die definitivi Wiidervereinigung vom Oberland mit em Kanton Bärn brocht.

Dr Regierigshauptsitz vom Kanton Oberland isch z Thun gsi.

Dr Kanton isch in zäh Distrikt iideilt gsi (dr Hauptort isch in Chlammere, wenn er nit gliich wie dr Distriktname isch):

 


</doc>
<doc id="25785" url="https://als.wikipedia.org/wiki?curid=25785" title="Kanton Waldstätten">
Kanton Waldstätten

Dr Kanton Waldstätte isch e Kanton vo dr Helvetische Republik gsi, wos zwüsche 1798 und 1802/03 ggää het.

Wo d Kantonsgränze in dr Helvetische Republik 1798 neu feschtgleit worde si, het me d Kantön und Republike vo dr Innerschwiiz, wo dr neu Einheitsstaat abglehnt hai, zum Kanton Waldstätte verschmulze. Das sind d Gebiet im Süde und im Oschte vom Vierwaldstettersee gsi. Dodrdur isch dr politisch Iifluss vo dr Innerschwiiz dütlig chliiner worde, wo noch em erste Entwurf für e Kantonsiideilig im Verheltnis zur Bevölkerigszahl überproportional usgfalle wer, wil im helvetische Senat jede Kanton vier Abgeordneti het döfe stelle. Anstatt vo de 16 Sitz für d Kantön Zug (mit Freiamt und Bade), Schwyz (ohni March mit Gersau), Underwalde (Ob- und Nidwalde, Ängelbärg) und Uri (ohni d Leventina, mit Ursere), wie s ursprünglig vorgeseh gsi isch, isch d Innerschwiiz vo numme vier Senatore representiert gsi.

D Bezeichnig «Waldstätt» het uf die gmeinsami Bezeichnig vo de Urkantön Uri, Schwyz und Underwalde zrugggriffe, wo sit em Middelalter gläufig gsi isch.

Dr Kanton Waldstätt het us dene Territorie, Republike und Kantön vo dr Alten Eidgenosseschaft bestande:

Hauptort vom Kanton Waldstätt isch zerscht dr Fläcke Schwyz gsi, ab Mai 1799 d Stadt Zug.

Dr Kanton Waldstätt isch scho in de spötere Verfassigsentwürf vo Malmaison und mit dr Zweite Helvetische Verfassig vo 1802 wider ufdeilt worde. Ändgültig isch dr Kanton aber erst dur d Mediationsakte vo 1803 ufghobe worde.



</doc>
<doc id="25787" url="https://als.wikipedia.org/wiki?curid=25787" title="Kanton Linth">
Kanton Linth

Dr Kanton Linth isch e Kanton vo dr Helvetische Republik 1798–1803 gsi.

Noch em Zsämmebruch vo dr alten Eidgenosseschaft 1798 hai sich verschiidnigi ehemoligi Gmeini Herrschafte und zuegwandti Ort in dr Ostschwiiz zu eigeständige Kantön erklärt. Mit dr Schaffig vo dr Helvetische Republik si die Gebild wider ufglöst und in de Kantön Linth und Säntis zsämmegfasst worde. Noch em Vorbild vo de französische Departemänt si Fluss- (Linth) bzw. Bärgnäme (Säntis) zur Bezeichnig usgwehlt worde.

Dr Kanton Linth isch am 4. Mai 1798 gründet worde. Er het us em ehemolige eidgenössischen Ort Glarus und siim Undertanegebiet Wärdebärg, ehemolige Undertanegebiet vom Ort Schwyz (Höf, March, Eisiidle) und vom Ort Züri (Herrschaft Sax), den ehemolige gmeine Herrschafte Uznach, Gaster, Sargans, dr Stadt Rapperswil und em Obertoggeburg bestande, wo vorhär zur Fürstabtei Sanggalle ghört het. Dr Hauptort isch zerst Glarus gsi, denn noch dr Widerhärstellig vom Kanton Glarus Rapperswil.
Dr Kanton Linth het siibe Distrikt umfasst: "(lueg Charte)"

Dr Kanton Linth isch in dr Mediationsakte vom Napoleon vo 1803 wider ufglöst worde. Si Gebiet isch uf d Kantön Schwyz (Hööf, March, Eisiidle), Glarus und Sanggalle (Rapperswil, Uznach, Gaster, Sargans, Wärdebärg, Sax, Obertoggeburg) ufdeilt worde.



</doc>
<doc id="25792" url="https://als.wikipedia.org/wiki?curid=25792" title="Südschwarzwald">
Südschwarzwald

Under em Sǜǜdschwarzwald vostoht mer de oberst Deil vùm Schwarzwald. Er isch vù Gletscher uss de Iiszitt starch ǜbberformt worre ùn lìt sǜǜdlig vù-n-ere Lìnie vù Friburg ìm Briisgau am Obberrhy ùf Donaueschinge uff dè Baar. De Sǜǜdschwarzwald entspricht nìt gnau èm Hoochschwarzwald, wùù au no de höchst Deil vùm Mìttlere Schwarzwald dezüeghöört, sǜǜdöstlich vùm Elzdaal. S Gliich gältet fǜr de Naturpark Südschwarzwald, zù dem sinnem Gebiet ghöre no moll e baar Randgebiet.
Westlig vù de Lìnie Hölledaal-Wehraschlucht hèrrsche steili Häng ùn großi Hööcheunderschììd voor, östlig devùù sìn voor allem wälligi Hoochgebièt un zaahlrychi Däler mit è bitzele gringerè Hööcheunderschììd.

De Sǜǜdschwarzwald hät e Hoochgebièt ìm Mìttelpunkt, ìm Gegèsatz zùm Nordschwarzwald mìt de fast parallèle Bärgchämm ùn Ebene odder em Mìttlere Schwarzwald, wùù vù zahlriiche Däler bräägt wörd. 
Als markanteschti Gipfel vù dem Hoochgebièt zeichne sich dè Fäldbärg (1.493 m) ùn s Hèrzogehorn (1.415 m) ab. D'Landschaft vù de Rhiiebeni isch bräägt vùm Belche (1.414 m), em Schauinsland (1.284 m) ùn em Hoochblaue (1.165 m). Ìm Sǜde falle de Blößling ùn de Hoochchopf ùf, ìm Oste de Hoochfirscht (1.192 m). 

Vùm Fäldbärg uss flûßed fächerförmig vo Weschtè nõch Oschtè:
d'Quällflǜss vù de Dräiseme steil abe ìn Richtig Friburg, bis zum Obberrhy.

Uffgrund vo dè Topography im Sǜǜdschwarzwald gits nu wènnig Nadurseè, well s Fäldbärg-Plateau i zaalrychi, gächi Flussdäler entwässerèd. Nu a dè Ostflankè vum Fäldbärg sammlet sich d Abflüss in èm Hochdal bi Titisee-Neuschtadt, wo s denn dè Titisee bildet. Sǜǜdlich devò spysd s Fäldbärg-Wassèr no dè Windgfällweièr.
S großi Gfäll vo dè Flussdäler im Sǜǜdschwarzwald hèt scho in früènèrè Johrhundert d Schwarzwälder dezuèbrocht, Energy uss Wasserchraft z gwûnnè. Als Witerentwicklig vo dè Wuurè un Kanääl hèt mo denn nõch èm Èrschtè Wältchrièg aagfangè, mit Staumuèrè künschtlichi Stauseè z schaffè. Dè gröschti un bekannteschte devù isch dè Schluchsee.
Witeri Stauseè sin:

Luèg au: Lischtè vo Dalschperrè z Badè-Württèbärg

Under de wichtigste Gstei findet mer Gneis mìt Spùre vù iigflossenem Granit. Ab ùn züe findet mer au Ganggstei uss Porphyr, wùù uss de Fälse usechömme. D'Decki uss Bundsandstei mìt ihre plateauartige Bärgforme beiiflùsst s Relièf nùmme wenig. Aahand vo dè geologischè Vohältnis gränzt mo dè Sǜǜdschwarzwald gen Oschtè am Übbergang vom Gneis zum Bruunè Jura ab. Selli Gränz isch unscharf feschglait öppè uff dè Linniè Steina ( vo Düèngè bis Bõõdorf, Wuètèschlucht un dè Wescht-Rand vo dè Baar. Um d Unschärfi uuszglychè, wörd s Gau zwischè Steina un Wuètè mengmoll au nõ zum Sǜǜdschwarzwald zellt.

De Wald hät ìm Sǜǜdschwarzwald weniger Aadeil an de Vegetation wie ìm Mìttlere ùn voor allem ìm Nördlige Schwarzwald.
Obwoll dè Schwarzwald für sini Dannè berüèmt isch, wörred im Zùg vo dè modernè Forschtwûrtschaft bi Ufforschtungè fascht nu no Forrè vowendet. I dè Randlaagè vum Sǜǜdschwarzwald git mee un mee Mischwald, d. h. d Nõdelbäum sin zuènemmènd mit Laubbäum durrègmischlèt. Im Sǜǜdschwarzwald het’s au noch bsunderi Bäum, nämlich Weidbueche.

Im Sǜǜdschwarzwald hèt, wiè in vill andre Mittelgebirge au, Bärè un Wölf gää. Devo zeuget no vill geografischi Nämmè, wiè z. B. s Bärèdal un diversi Wolfsgruèbè. È bsunderi Spezialidät stellèt d Gäms dar, wo i dè 1930er-Johr im Schlüèchtdal uusgesetzt worrè sin. A dè Flüss, z. B. dè Wuètè, gits mee un mee Biber. 
Meeheitlich wörd d Fauna im Sǜǜdschwarzwald vom Wild dominyrt, dezuè zellèt Reh und Hirsch. Letscherè sin mit èm Hirschschprung im Höllèdal è Denkmòl gsetzt worrè. Starki Populationè vo Füchs sin ebbèfalls vorhandè un au all mee Wildsauè.


</doc>
<doc id="25793" url="https://als.wikipedia.org/wiki?curid=25793" title="Saint-Louis (Oberelsass)">
Saint-Louis (Oberelsass)

Saint-Louis ìsch a Stàdt ìm Arrondissement () ìm Owerelsàss (Haut-Rhin), nawa dr schwitzer Stàdt Bàsel. Saint-Louis ìsch aui gànz nohch vu da schwitzer un ditscha Granza. Dia Gegend nennt ma "Drèiecklànd". D Stàdt hat Iwohner ().

D Iwohner vu Saint-Louis heißa "Ludoviciens", uf Frànzeesch.

Uffem Gebìet vu Saint-Louis lìegt dr groß Flughàfa vu Bàsel-Milhüsa-Friiburg.

Saint-Louis lìegt ìm Owerrhii-Tàl, gega Bàsel, wo dàs Tàl àfàngt.

Saint-Louis ìsch 3,5 Kilometer-witt vu Bàsel, ìn dr Schwiz, 4 Kilometer-witt vu Wiil àm Rhii, ìm Ditschlànd, 25 Kilometer-witt vu Milhüsa, ìm Frànkrìch. 7 Kilometer südäschtlig vu Saint-Louis fànga d erschta Bìckel vum Jura à.

Drèi kleina Flìss, wo vu dana Jura-Bìckel harkumma, gehn d Stàdt dura: dr Lertzbach, dr Augraben un dr Denschengraben. Dr Rhii ìsch gànz nohch: a bìtsi mehr às 1 Kilometer entfarnt.

Àm 26. Novamber 1684 ìsch d Stàdt grìnda worra, vum Keenig Ludwig XIV., mìt sim Nàma. Àlso ìsch's offiziell a sehr junga Stàdt; àwer scho làng han Menscha do glabt. Ma hàt Gräwer vu 1500 vor J-C gfunda, un aui a gàllischer Schàtz vu 80 vor J-C.

Ìn dr Reemischa Zit hàt's a Ort gaa wo Arialbinum gheißa hàt, do han salamols drèi ehmàliga Reemerstroßa àgfànga. Saint-Louis ìsch gànz nohch vum dam Ort.

Ìn da XI. un XII. Johrhunderta hàt's àm Plàtz vu Saint-Louis a Därfla gaa: "Birsen".

Àm 4. Oktower 1529 ìsch s Kloschter vu Mìchelfalda uffem reemischa Site "Magnus Campus" grìnda worra; 's ìsch s ältschta Gebäi vu dr Region.

Noh dr Frànzeescha Revolution hàt d Stàdt vu dr Grìndung vum Nàtionàla Zoll profitiart, ànna 1791; do ìsch Saint-Louis a Zollàmt worra. Àm 22 Oktower 1793 sìn Saint-Louis un Mìchelfalda autonoma Städter worra, un han sìch vereinigt unterm Nàma "Bourglibre"; da Nàma ìsch blìewa vu 1793 bis 1814.

Vu 1871, unterm Ditscha Kaiserriich, hàt Saint-Louis großa Entwìcklunga kennt; a Ìnduschtriella Entwìcklung, mìt Stoff-, Zigàra-, Chemischa- un verschìedena Fàwrìka; un aui a tecknischa modernisiarung vu dr Stàdt, mìt dr Ìnschtàllation vum Gàs, vu dr Elektri, vum Telegàf un Telefon, vu Wàsserleitunga. Ìn dara Zit ìsch a Tràmway z Saint-Louis erschuna.

Ànna 1953 ìsch d Gemeinda Burgfalda àn Saint-Louis derzüe kumma un ànna 1958 ìsch d Ortschàft Nèiwag (uf Hochditsch: Neuweg, uf Frànzeesch: La Chaussée) vu Blotza uf Saint-Louis kumma.

 vun Saint-Louis ìsch . Saint-Louis ghert zem Kommünàlverbànd .

Àm 25. Oktower 1840 ìsch d Zug-Linia zwìscha Saint-Louis un Milhüsa igwèiht worra. Ànna 1844 ìsch d Linia bis uf Bàsel erwittert worra.

Ànna 1945 ìsch dr Ditsch-Frànzeesch Forschung-Ìnschtitut vu Saint-Louis (ISL) grìnda worra. Do schàffa ungfahr 400 Persona, ìn dr Sìcherheits- un Verteidigungsforschung.

Àm 17. Juni 1970 ìsch dr Flughàfa vu Bàsel-Milhüsa-Friiburg igwèiht worra; ar lìegt uffem Boda vu dr Stàdt Saint-Louis.

Àm 22. Juli 2000 hàt d Sprirtuosa-Fàwrìk Fernet-Branca gschlossa. Ìn sim ehmàliga Gebäi ìsch jetzt zitterm 15. Juni 2004 a Kunschtmuseum, dr "Espace d’Art Contemporain Fernet Branca" "(uf Frànzeesch)".

Saint-Louis lìegt direkt àn dr schwitzer Granza, so ìsch's pràktisch a Vorort vu Bàsel. Vìel Iwohner vu Saint-Louis gehn ìn dr Großrüüm vu Bàsel ge schàffa, zum Beispiel ìn da Chemie-Firma. Dr elsassischer Dialekt vu Saint-Louis gliicht vìel àm Bàselditscha, dàs hìlft aui ìn da Granzìwerganger.

Dr elsassisch Dialekt vun Saint-Louis ghert zem Hochàlemànnisch.




</doc>
<doc id="25797" url="https://als.wikipedia.org/wiki?curid=25797" title="Ahmadiyya">
Ahmadiyya

D Ahmadiyya (احمدیہ) isch e Glaubensgmeinschaft, wo dr Mirza Ghulam Ahmad 1889 z Indie as islamischi Bewegig gründet het und 1901 under däm Name in die offizielle Zensusliste vo dr britisch-indische Regierig het lo iidräge. D Ahmadiyya git vor, ass ihre Name nit vom Gründer, sondern vom Mohammed agleitet isch, won er im Koranvärs 61:6 as Ahmad vom Isa ibn Maryam bezeichnet und as e Nochfolger akündigt wird. In ihrer Namensgäbig wird d Absicht vo dr Ahmadiyya dütlig, an die früehji Ziit in dr Verkündig vom Mohammed azchnüpfe. Dr Gründer vo dr Ahmadiyya het mit siiner pazifistische Haltig dr friidlig Charakter vo siiner Mission bedont, wo dr Ufdrag haig, die ursprüngligi Lehr vom Islam wider härzstelle. Us soziologischer und religionsgschichtliger Sicht het d Ahmadiyya nit wenig mit de Bahai gmeinsam, mit em Underschiid, ass sich d Ahmadiyya wiiterhii as Deil vom Islam gseht, was vo Muslime deilwiis heftig bestritte wird. Si het sich 1914 in d Undergruppe "Ahmadiyya Muslim Jamaat" (AMJ) und "Ahmadiyya Anjuman Ischat-i-Islam Lahore" (AAIIL, dütsch: "Lahore Ahmadiyya-Bewegig für d Verbreitig vom Islam") ufdeilt

D Lehr vo dr Ahmadiyya basiert uf em Koran, dr Hadith und dr Sunna. Drnäbe hai d Schrifte vom Gründer vo dr Ahmadiyya-Bewegig, vom Mirza Ghulam Ahmad, grossi Bedütig, won er sich din kritisch mit islamische und hinduistische Glehrte und christlige Missionär usenandersetzt. D Lehrmeinig vo dr Ahmadiyya wiicht hauptsächlig in dr Christologii (Jesus in Indie), dr Rolle vom Mahdi, dr Dschihad, dr Stellig vom Mirza Ghulam Ahmad und in dr Behandlig vo dr Apostasii vom islamische Mainstream ab. Bsundrigs d Auffassig, ass dr Dschihad mit zivile Mittel sött gfüehrt wärde und d Ablehng, am bewaffnete Unabhängigkeitskampf vo Indie deilznäh, het dr Ahmadiyya d Findschaft vo andere islamische Gruppe iidrait und d Verdächtigung, dr Mirza Ghulam Ahmad siig e britische Agänt.


</doc>
<doc id="25799" url="https://als.wikipedia.org/wiki?curid=25799" title="William Wordsworth">
William Wordsworth

Dr William Wordsworth (* 7. April 1770 z Cockermouth, Grossbritannie; † 23. April 1850 z Rydal Mount, Grossbritannie) isch e britische Dichter und e füehrends Mitgliid vo dr änglische Romantik gsi. Er het 1798 zsämme mit em Samuel Taylor Coleridge die "Lyrical Ballads" ("Lyrische Gedichte") verfasst, wo as ersts Wärk vo dr änglische Romantik gälte. 

Siis Meisterwärk isch s früehje autobiografische Gedicht "The Prelude" ("Präludium"). Wie anderi Romantiker (z. B. dr Friedrich Schiller) au isch er vo de politische Ereignis stark beiflusst worde. Im Napoleon het er d Verkörperig vo dr Tyrannei gseh, und het es Gedicht, "Thought of a Briton on the Subjugation of Switzerland" "(Gedanke vom ene Brit über d Underwärfig vo dr Schwiiz)" gschriibe, wo vom Ufstand vo de Schwiizer Föderaliste im Stäcklichrieg gege d Regierig vo dr Helvetische Republik, ere Dochderrepublik vo dr revolutionäre Erste Französische Republik, beiiflusst worden isch.













</doc>
<doc id="25800" url="https://als.wikipedia.org/wiki?curid=25800" title="Pfründe">
Pfründe

D Pfründ, in dr Schwiiz au Pfrund, het ursprünglig e Schänkig bezeichnet, spöter s Iikomme us eme wältlige oder kirchlige Amt, bsundrigs d Nahrig, Verköstigung oder Underhaltszahlig, wo von ere natürlige oder juristische Person entrichdet worden isch. Me sait em au Präbende, wo vom Mittellatiinische "praebenda" für „Underhalt“ abgleitet isch.

Überdrage wird dr Begriff au für s Amt sälber (mit eme sälbstständige Iikomme für e Amtsinhaber) oder für en Abgob zur Finanzierig vo somn ä Amt bruucht. S System vo dr indiräkte Finanzierig vom ene Amt isch im früehje und hoche Mittelalter, bevor d Gäldwirtschaft sich allgemein duuregsetzt het, die einzig sinnvolli Möglichkeit gsi, sonigi Böste unabhängig und langfristig z finanziere. Noch dr Reformation si d Pfründ allerdings in beide Chille noh di noh mit ere diräkte Besoldig vo de Amtsinhaber ersetzt worde, nit zletzt wägem Missbruuch vom Pfrundwäse, wo im Spootmiddelalter wiit verbreitet gsi isch. 

Z Dütschland hüte isch e Pfrund hüfig e rächtsfähigi Stiftig, wo aber zum chirchlige Vermöge ghört und im Allgemeine vo chirchlige Organ rächtlig verdräte wird (z. B. Ordinariat, Chillevorstand). Au Küsterschuelstiftige und Chilleschuellehe, wo an vile Ört no vorhande si (z. B. z Sachse), hai dr rächtlig Charakter von ere Pfrund. Pfründ git s also au no hüte in evangelische Landeschille. Ob Pfründ Stiftige si, wo zum chirchliche, öffentlige oder private Rächt ghöre, hangt drvo ab, wenn si entstande si und wie s örtlig gältende (Landes-) Rächt drzue stoht.

Au e Underhalt für Dräger vo öffentlige Ämter im ene Chloster, Heim oder Chrankehuus, wo hüfig zu günstige Bedingige dur Iichauf oder dur e Stiftig gsicheret isch, cha as Pfrund bezeichnet wärde. De Persone, wo sonigi Leistige in Aspruch nähme, sait me "Pfründner".

Hüte wird s Wort aber meistens negativ as "fetts Pfrund" bruucht im Sinn vom ene Amt, wo wäsentlig meh iibringt, as me drfür muess leiste.



</doc>
<doc id="25801" url="https://als.wikipedia.org/wiki?curid=25801" title="Zunft">
Zunft

E Zumft oder z Züri e "Zouft" – scho althochdütsch "zumft" „zu ziemen“ – isch e ständischi Körperschaft vo Handwärker. Zümft si im Mittelalter zur Wahrig vo gmeinsame Inträsse entstande und hai as sonigi bis ins 19. Johrhundert existiert.

In de Quelle vom Mittelalter und dr früehje Neuzit wird dr Zsämmeschluss vo Handwärker näbe Zumft, wo au hüt no gängig isch, au as Gilde, Gaffel, Amt, Einung, Innung oder Zeche bezeichnet.

Hüt si sich d Wüsseschaftler z Dütschland einig und säge em Zsämmeschluss vo Handwärker "Zunft" und em Zsämmeschluss vo Kauflüt sit em Mittelalter und dr früehje Neuziit "Gilde". Im Gegesatz zu Ängland wo "" beides bezeichnet.

Usserhalb vo de Zümft het niemer e Zumftbruef döfe usüebe. D Zumft het alli umfasst, wo in ihrem Bruef gschafft hai, mänggisch si mehreri ähnligi Brüef in einere Zumft zsämmegfasst worde, für zum dr Iifluss vo de Handwärker z vergrössere. D Zümft hai in de Stedt d Zahl vo de Handwärker und Gselle festgleit. Eso hai si chönne verhindere, ass si z vil Konkurränz innerhalb vo einere Stadt übercho hai. Si hai au d Regle für e Bruef ufgstellt und überwacht, zum Bispil Usbildigsregle, Arbetszite, Produktqualität und Priis. Nitchriste, wie d Jude, si nid in d Zümft ufgnoh worde und es het au nume wenig Zümft mit wiiblige Mitgliider ge.

D Zümft si in grössere Ört z finde gsi oder dört, wo e bestimmti Bruefsgruppe bsundrigs hüfig azdräffe gsi isch. Jedi Zumft het e Zumfthuus oder e Zumftstube gha, wo me sich eimol im Johr zum Zumftmahl droffe het. Näbe dr wirtschaftlige Funktion hai sich d Zümft au um religiösi, soziali, kulturelli und militärischi Ufgobe kümmeret.

Es het Stedt gee wo dr Boste vom Oberzumftmäister oder Oberstzumftmäister kennt häi. Z Baasel zum Bischbil het dr Oberstzumftmäister as Verdräter vo de Zümft bis zur Helvetik die zwäithöggsti politischi Posizion iignoo, grad under em Bürgermäister.

Es het Stedt ge, in dr Schwiz zum Bispil Basel, Züri und Schaffhuuse, wo d Zümft groosse Iifluss uf d Herrschaft gha hai.

Z Basel isch das eso cho, wil d Zümft im 14. Johrhundert immer meh Kompetänze vom Bischof übercho hai. 1382, wo s Zumftmeisterkollegium Deil vom Basler Root worden isch, isch dr Oberzumftmeister zum zweite Stadtoberhaupt näbem Bürgermeister worde. Denn het dr Bischof 1386 siini Hoheitsrächt über d Stadt em Root verpfändet, und dä het vo denn aa "de facto" wenn au nit "de jure" d Macht in dr Stadt gha. Dr Grooss Root isch 1373 zum erste Mol erwähnt worde, und denn si d Vorständ vo alle Zümft (d Sächser), d Verdrätter vo de Kleibasler Ehregsellschafte, d Schultheiss und d Richter vo de Stadtgrichte im Groosse Root gsässe. Noch em Biidritt vo dr Stadt zur Eidgenosseschaft isch 1516 zum erste Mol nit e Ritter sondern e Bürger, wo zur Zumft zu Huusgnosse ghört het, zum Bürgermeister gwehlt worde. 1585 het sich Basel vo dr bischöflige Herrschaft looskauft. Im 17. Johrhundert hai d Familie vom "Daig" ihre Iifluss uf d Rööt chönne vergrössere, was de Zümft nit Rächt gsi isch, und die hai 1688 ohni Erfolg brobiert mit ere neue Ballotierornig d Vetterliwirtschaft uszrotte. Im 1691er-Wääse hai d Zümft d Herrschaft über d Stadt übernoh und Aaghörige vom Daig dr Prozäss gmacht. Dr Grooss Root het aber d Macht zruggeroberet und d Zümft hai sich witer in dr Macht müesse deile. Dr erst Schlag gege d Zümft isch mit dr Helvetik cho, wo dr Zumftzwang abgschafft und de Zümft iiri politischi Macht wäggnoo het, aber mit dr Restauration hai sich d Zümft wider e chli erholt, au wenn si in dr Politik nüm vil z sääge ghaa häi. Mit dr Kantonsverfassig vo 1875 hai si aber alli ihri Verwaltigsufgobe verlore, nit so wie z Bärn, wo si au hüt no wie Iiwohnergemeinde (politischi Gmeinde) agiere.

Nochdäm die Französischi Revolution d Gwärbfreiheit iigfüehrt und die sich im 19. Johrhundert über ganz Westeuropa verbreitet het, spiile d Zümft, wo no existiere, im wirtschaftlige und politische Läbe kei Rolle meh. Si si im Allgemeine gsellschaftligi Verein worde, wo sich hüfig folkloristisch bedätige, zum Bispil z Basel bim "Vogel Gryff" oder z Züri bim Sächsilüüte. Nume z Bärn si d Zümft im Rahme vo dr Burgergmeind "Körperschafte vom öffentlige Rächt" bliibe und organisatorisch de Iiwohnergmeinde vom Kanton Bärn gliichgstellt. Si kümmere sich under anderem um die soziali Fürsorg für ihri Mitgliider.





</doc>
<doc id="25805" url="https://als.wikipedia.org/wiki?curid=25805" title="Koalitionskriege">
Koalitionskriege

As Koalitionschrieg wärde d Chrieg bezeichnet, wo vo 1792 bis 1815 zwüsche Frankriich und siine europäische Gegner stattgfunde hai. Si si Deil vo de Komflikt, wo sich noch dr Französische Revolution über ganz Europa usbreitet hai, und hai s Ändi vo dr Ziit vo de Kabinettschrieg bedütet. Dä fümf Chrieg noch em erste Koalitionschrieg sait me au die Napoleonische Chrieg.

Bündnis („Koalitione“) vo europäische Mächt, wo sich die ganz Zit veränderet hai, hai uf verschiidene Schauplätz mehreri Chrieg gfüehrt, wo zum Deil inenander übergange si, gege die Französischi Republik beziehigswiis s französische Kaiserriich vom Napoléon Bonaparte und däm sine Verbündete.

D Chrieg löön sich eso iideile:


</doc>
<doc id="25812" url="https://als.wikipedia.org/wiki?curid=25812" title="Zehnten">
Zehnten

Dr Zähnt (latiinisch "decima" oder "census dei") isch ursprünglig e Stüür gsi, wo dr zähnti Deil vo de wirtschaftlige Erdräg und Iikümft usgmacht het. Er isch scho im Alterdum erhobe worde, d Bible zum Bispil redet vom מעשר ("maasor"). Er isch vo de Früehchriste übernoh worde und as Chillestüür erhobe worde. Dr Chillezähnt isch im Middelalter en Abgoob zugunste vo dr Pfarrchille gsi vom e Deil vo alle landwirtschaftlige Produkt innerhalb vom e genau definierte Zähntbezirk. In ere gäldlose Wirtschaft wie si im Middelalter langi Ziit bestande het, isch son e diräkti Stüür dr einzig Wäg gsi, für zum die wenige Dienstleistige z finanziere, wo d Obrikeite dr Bevölkerig ge hai. Sit dr Uklärig ghört dr Zähnt zu de verachdete Feudalabgobe. 

In dr Schwiiz het s Kantön ge, wo me sich scho im 14. und 15. Johrhundert vo de Feudallaste het chönne loschaufe. Die Helvetischi Republik het d Feudalverhältnis vom Ancien Régime ganz ufghobe, aber mit dr Restauration si si zum Deil wider iigfüehrt worde, bis si spöter im 19. Johrhundert ändgültig verschwunde si.

In Länder won e Staatschille kenne, wird hüfig vom Staat us e Chillestüür erhobe, z Bade-Württebärg zum Bispil bedrait si 8% vo dr Iikommensstüür. Freichille müesse sich uf freiwilligi Biidräg vo de Chillemitgliider verloo.



</doc>
<doc id="25813" url="https://als.wikipedia.org/wiki?curid=25813" title="Einheitsstaat">
Einheitsstaat

As Eiheitsstaat bezeichnet män e Staat, wo nit in Gliidstaate mit ere gwüsse Primärsälbstständigkeit wie Länder oder Kantön gliideret isch. 

Eiheitsstaate chönne zentralistisch ("Zentralstaat") oder dezentral organisiert si. 
Im erste Fall si Provinze oder ähnligi Iirichtige reini Verwaltigsbezirk vo dr Zentralregierig, im zweite Fall si si drüber us Körperschafte mit Staatsqualität, eigene Volksverdrätige und Regierige, wo vom Eiheitsstaat iigrichdet wärde und siiner Rächtsufsicht underlige.

Im föderale Bundesstaat hingege lige d Kompetänze zerst emol bi de Gliidstaate und wärde vo dene an d Bundesebeni abdräte.

In de letzte Johrzähnt cha mä in vile Eiheitsstaate ä Trend zu mehr Dezentralisierig und zur Iirichdig vo autonome Regione beobachte. Hinder dere Entwicklig steckt s Prinzip vo dr Subsidiarität. Anderersits cha mä in Mittelosteuropa e Trend gseh Bundesstaate ufzlöse und nationalstaatligi Eiheitsstaate z bilde (Tschechoslowakei, Jugoslawie). 

Drbi git s durchus autonomi Regione in Eiheitsstaate wo d Rächtsstellig von ene sterker usbaut isch as die vo mängge Gliidstaate in föderale System. Im Einzelfall cha s umstritte si, öb es sich um en autonomi Region oder um e Gliidstaat handlet. Dr Übergang zum Bundesstaat isch fliessend. E Bispil wer s Vereinigte Königriich, wo Schottland, Wales und Nordirland eigeni Parlamänt hai, dr grösst Deilstaat, Ängland, aber nit.


</doc>
<doc id="25814" url="https://als.wikipedia.org/wiki?curid=25814" title="Pilatus">
Pilatus

Dr Pilatus isch es Bärg­massiv in dr Schwiiz bi Luzärn, im Gränzberiich vo de Kantön Luzärn, Nidwalde und Obwalde.

Der Bärgname chunt scho im Middelalter vor, won er öppe "Mons pileatus" oder "Pilatusbärg" gheisse het. Das chunt vo de zwöi latynische Wörter “mons”, wo «Bärg» bedütet, und “pila” für «Pfyyler». En andere Name vonnem isch "Fräkmünt" gsi, was «verbrochene Bärg» bedütet, wider vo “mons” und vo “fractus” (= «verbroche»).

Noch dr Iideilig vom Schwiizer Alpeclub liit der Bärg in de Luzärner Voralpe, eme Deil vo de Zentralschwiizer Voralpe, noch anderen Iideilige in de Ämmedaaler Alpe. Dr höchst Gipfel isch s Tomlishorn, wo 2128.5 m hoch isch. Drzue ghöre d Gipfel Esel (2118.7 m), Klimsehorn (1907.2 m), Matthorn (2041.3 m) und Widderfeld (2075.2 m).

Wiiteri geographischi Bezeichnige vo Bedütig si: Kulm, Oberhaupt (2106 m), Chriesiloch, Fräkmüntegg (1416 m), Chrienseregg (1026 m), Chasteledosse (1883 m), Gemsmättli, dr ehemolig Pilatussee, Mondmilchloch, Galtige, Chrummhorn (1254 m), Renggpass (886 m) und Lopper (839 m).

Im Weste setzt sich d Chetti vom Mittaggüpfi (1916.6 m, au "Gnepfstei") über d Stäfeliflue (1922.2 m) bis zum Risetestock furt.

Der Bärgstock bestoot zmeischt us Chalchgschtei.
Dr Pilatus isch e beliebts Usflugsziil für Touriste. D Pilatusbahn, die steilsti Zahnradbahn uf dr Wält, füehrt mit ere maximale Stiigig vo 48 Prozänt vo Alpnachstad uf Pilatus-Kulm, wo uf 2073 Meter über Meer liit. Vo Luzärn us chame ufe Bärg mit ere Panorama-Gondelbahn (Chriens-Chrienseregg-Fräkmüntegg) und ere Luftseilbahn (Fräkmüntegg-Pilatus). Das macht e iidrückligi Rundreis möglig vo Luzärn uf e Pilatus (Seilbahn oder Wanderig), denn mit dr Zahnradbahn noch Alpnach und mit em Dampfschiff übere Waldstettersee zrugg noch Luzärn.

Vo alne Syte het’s Wanderwääg, wo me ufe Pilatus cha goo.




</doc>
<doc id="25819" url="https://als.wikipedia.org/wiki?curid=25819" title="Pilatus (Begriffsklärung)">
Pilatus (Begriffsklärung)

Pilatus isch dr Name:



</doc>
<doc id="25820" url="https://als.wikipedia.org/wiki?curid=25820" title="Festung Aarburg">
Festung Aarburg

D Festig Aarburg isch e mächtigi Burg im Südweschte vom Kanton Aargau.

Si stoot hööch über em Stedtli Aarburg uf eme länge und steile Felssporn. D Feschtig isch us ere mittelalterlige Burg entstande, wo d Ängstell an dr Aare kontrolliert het, und si het as Sitz vom Aarburger Landvogt dient. 

Dr Oort ghöört zu de Kulturgüeter vo nazionaler Bedütig im Kanton Aargau. Hüte befindet sich in dr Festig s Kantonale Jugendheim, wo Jugendligi, won e Jugendstrof abbüesse, verwahrt wärde.

Uf em schmale, lang gstreckte Fälsgroot stöhn dr Bärgfriid und dr Palas wo dr Chärn vo dr Alage bilde. Beidi Gebäud si vom Afang vom 13. Johrhundert. Dr Bärgfriid, wo 3 bis 3,5 Meter dicki Muure het, bestoht vollständig us Chalchstei; dr underst Stock isch us em Felse useghaue worde. S zältartige Satteldach isch 1557 ufgsetzt worde. Au d Muure vom Palas bestöhn us Chalchstei. 1621/22 isch uf dr Südsiite e zuesätzlige Wohndrakt mit eme Stägedurm abaut worde. An dr Nordost- und Westsiite befinde sich monumentali Befestigungsbauwärk. An dr Südostsiite isch dr Zälledrakt vo dr Zwangserziehigsastalt für Jugendligi us em 19. Johrhundert gsi, wo 1954/55 mit eme Wohnhuus für d Erziehigsastalt ersetzt worden isch, wo sich harmonisch in die historischi Bausubstanz iifüegt.



</doc>
<doc id="25823" url="https://als.wikipedia.org/wiki?curid=25823" title="Louis d’Affry">
Louis d’Affry

Dr Louis Auguste Philippe Frédéric François, 2ème Comte d'Affry (* 8. Februar 1743 z Freiburg im Üechtland; † 26. Juni 1810 z Freiburg) isch dr erst Landamma vo dr Schwiiz gsi (1803), Fäldmarschall in französische Dienst und Schultheiss vo dr Stadt Freiburg in dr Schwiiz.

Dr d'Affry isch am 8. Februar 1743 z Freiburg in der Schwiiz as Sohn vom Graf Louis Augustin d'Affry us ere Freiburger Patrizierfamilie uf d Wält cho. Wil si Vater in französische Solddienst gstanden isch het er sini Usbildig am Collège Louis-le-Grand z Paris übercho.

In junge Johr isch er scho Fähnrich vo dr Generalkompanii vo dr königliche Schwizergarde z Paris gsi. Noch mehrere erfolgriiche Chriegsiisätz isch dr Affry 1766 in dr Kompanii vo siim Vater zum Hauptmä ufgstiige. 1780 isch er Brigadier, 1784 Fäldmarschall und Kommandant vom Orde "Ordre royal et militaire de Saint-Louis" und het 1791/92 dr Oberbefähl über die französische Druppe im Departement Haut-Rhin gha, het aber Frankriich zsämme mit sim Vater verloo, nochdäm die schwiizerische Druppe in französische Dienst noch em Tuileriesturm entloo worde si.

Vo 1765 aa het er dr «Root vo de Sächzig» z Freiburg gleitet, d Versammlig vo de herrschende Bürgerfamilie vo dr Stadt. Wo dr Napoleon vor de Door vo Freiburg gstanden isch, het dr d’Affry siine Druppe e sinnlose Kampf erspart. Wo d Stadt am 2. März 1798 kapituliert het, isch die Alti Eidgenosseschaft ändgültig undergange und Freiburg isch Deil vo dr Helvetische Republik worde. An dr helvetische Consulta 1803 z Paris het dr d’Affry zwüsche de verstrittene Parteie as Vermittler fungiert. Wo d Mediationsakte in Chraft dräte isch, isch er vom Napoleon, wo ihn persönlig kennt het, 1803 zum erste Landamma vo dr Schwiiz und Schultheiss vo Freiburg i.Üe. ernennt worde. In de Johr 1804–1810 het er ohni vil Erfolg brobiert, die schwiizerischi Neutralität z verdeidige, und het vom Napoleon in de Befreijigschrieg (1809) zahlriichi Vollmachte übercho. Dr Louis d'Affry het d Allianz zwüsche dr Schwiiz und Frankriich in dr Ziit vo de napoleonische Fäldzüg in Europa massgäblig brägt und gältet as ein vo de wenige Landammanne vo dr Schwiiz vo internationalem Format.




</doc>
<doc id="25826" url="https://als.wikipedia.org/wiki?curid=25826" title="Auguste Pidou">
Auguste Pidou

Dr Auguste Pidou (* 30. März 1754 z Grancy; † 14. Mai 1821 z Lausanne, reformiert) isch e Schwiizer Politiker gsi.

1771 het dr Pidou es Studium in Theologii z Lausanne und 1772 z Gämf absolviert. 1775 isch er ordiniert worde. 1776 het er e Studium in Rächtswüsseschafte z Strossburg gmacht, won er as Huuslehrer em Prinz Charles-Alexandre de Gavre Underricht geh het. Vo 1777 bis 1778 isch er Lehrer am Philanthropinum z Dessau gsi. E Johr spöter z Paris het er sich in de Naturwüsseschafte und Sprooche wiiterbildet. 1780 isch er noch Ängland greist und isch Huuslehrer vo mehrere junge Adlige gsi, won er denn mit ene dur Europa greist isch. 1793 het er sich z Lausanne niidergloo und isch am 24. Januar 1798 Mitgliid vo dr provisorische Versammlig vo dr Waadt worde. Bim Gricht vom Kanton Léman isch er öffentlige Achläger gsi und isch im Dezämber 1800 vom Vollziehigsroot, dr neue konservative Regierig vo dr Helvetische Republik, abgsetzt worde. 1801 isch er Abgordnete in dr helvetische Dagsatzig gsi, 1802 Mitgliid vo dr Notableversammlig und vom Senat und vo 1802 bis 1803 Deputierte an dr Helvetische Consulta. Vom Merz bis April 1803 isch er Mitgliid vo dr Vollziehigskommission gsi, 1803 bis 1814 vom Waadtländer Chliine Root und vo 1814 bis 1821 vom Staatsroot, won er e baar Mol Landamma worden isch. 

Am Ändi vo dr Mediation het er em östriichische General Ferdinand vo Bubna z Lausanne dr Root ge, nit dr Plan z understütze, wo vorgseh het ass d Waadt wider under d Herrschaft vo Bärn chiem. 1811, 1812 und 1817 isch er Gsandte an dr eidgenössische Dagsatzig gsi, 1814 Mitgliid vo dr Revisionskommission vo dr Waadtländer Verfassig und vo 1806 bis 1814 Presidänt vom Schuelroot.


</doc>
<doc id="25827" url="https://als.wikipedia.org/wiki?curid=25827" title="Planoise">
Planoise

Planoise isch e Stadtdeil vu Besançon in dr franzesische Region Franche-Comté un het rund 17.000 Yywohner.

Planoise lyt im Sidweschte vu Besançon un gränzt im Side an d Gmei Avanne-Aveney. Um dr Stadtdeil lige zwe Bigel.

Planoise isch in 7 Sektore ufdeilt:

Uusgrabige in dr Umgebig hän ergee, ass do scho syt em Neolithikum Mänsche gwohnt sin. E Fragmänt vun eme Fyyrstei un verschideni Objäkt bewyyse d Besidlig syt eppe 3500 vor Chrischtus. Syt em Mittelalter isch s Biet landwirtschaftli gnutzt wore, in dr Hauptsach isch Weise aaböue wore. Noch em Zweite Wältchrieg hän vil Gebäude miesse reschtauriert wäre. Planoise isch Ändi 1970er Johr eini vu dr greschte Böustelle vu Frankryych gsi.


</doc>
<doc id="25828" url="https://als.wikipedia.org/wiki?curid=25828" title="Immerwährender Reichstag">
Immerwährender Reichstag

Dr Immerwährend Riichsdag isch d Bezeichnig für d Verdrätig vo de Ständ im Heilige Römische Riich gsi, wo z Rägensburg vo 1663 bis 1806 dagt het.

Währed dr Riichsdag vorhär in unregelmässige Abständ in verschiidnige Stedt dagt het, isch er noch 1594 nume no im Riichssaal vom Rägensburger Roothuus abghalte und 1663 schliesslig au nüm ufglöst worde, so dass er zum Immerwährende Riichsdag worden isch. Rägensburg isch denn au zum Sitz vo öbbe 70 Komitialgsandtschafte vo usländische Staate worde. Dr Kaiser sälber het sich bim Immerwährend Riichsdag vom kaiserliche Prinzipalkommissar lo verdräte, wo vo 1748 aa us dr Familie Thurn und Taxis gstammt het.

Die letzti Dagig vom Immerwährende Riichsdag het 1803 mit dr Publikation vom Riichsdeputationshauptschluss stattgfunde, wo d Neuordnig vom Riich agordnet het, und 1806 isch s Riich denn ändgültig ufglöst worden.

Dr Ryychsdag vu 1663 isch zerscht nit as „immerwährend“ blant gsi, Mer isch am 20. Jänner zämmechuu go iber d Gfohr berote, wu dur d Tirke an dr eschtlige Ryychsgränz entstanden isch. Dr Chaiser Leopold I. het fir d Verdeidigung Gäld brucht. Dernäbe isch dr Stryt zwische dr Firschtebardei un dr Churfirschte ne Thema gsi, wu scho lenger am Glumse gsi isch. D Firschte, wu in dr Firschtebardei zämmegschlosse gsi sin, hän druf drängt, ass si au an dr Uusarbeitig vu dr Wahlkapitulation, latyynisch "ius adcapitulandi" un an dr Chenigswahl hän derfe deilneh. S isch emänd um d Frog gange, eb d Churfischten elai d Kapitulation mit em zuechimpftige Chaiser hän derfe uushandle un dodermit faktisch d Ryychsverfassig hän chenne ändere, ohni ass dr Ryychsdag mit syyre, no dr Meinig vu dr Firschte, elainige Gsetzgebigskompetänz yybunde gsi isch.

Wäg dr lange Ryychsdagsdebatte hätt, wel s eifacher gsi isch, e Kapitulation sotte verabschidet wäre, wu derno fir alli speter Chenig un Chaiser hätt solle gälte, e "Capitulatio perpetua". Dää Stryt, wu s zerscht emol um dr Fierigsaaspruch vu dr Churfirschte gangen isch, het aber au e gundsätzligeri Bedytig gha. In eson ere Kapitulation hätte sich theoretisch alli meglige Froge regle loo, wie zem Byschpel d Modalitete iber d Erklärig vu dr Ryychsacht. Dr Stryt um d Wahlkapitulation isch also ne Stryt um s Rächt gsi, Gsetz z erloo un um d Inhalt vu däne. Derzue hätt dr Ryychsdag au sotte berote iber Brobläm, wu vum Dryssgjehrige Chrieg lige blibe sin, wu im Jingschte Ryychsabschid vum letschte Ryychsdag vu anne 1653 nit vollständig glest wore gsi sin.

Dodrus isch jetz d Permanänz vum Ryychsdag entstande. Dr Chaiser het im dritte Johr vum Ryychsdag d Ständ druf drängt, ass si brässiere. Im fimfte Johr hän d Ständ dr Chaiser drängt, ass dää ne Schlusstermin hätt sollen aagee. Wu dää Schlusstermin im segste Johr necher chuu isch, het mer bschlosse, ass der Termin nomol ufgschobe wird, ass mer nit ussenandgoht "zur Schimpf un Schand vu dr ganze Nation". Amänd her mer sich dermit abgfunde, ass mer noo lenger wurd zämmehocke. Wu in dr 1670er Johr d Verdeidigung vu dr weschtlige Ryychsgränz gege Frankryych uf d Dagesornig chuu isch, isch d Versammlig scho lang zuene ere „immerwährende“ wore, au wänn mer no uf e "reputirlige Ryychsabschid" ghofft gha het. Wel s kei fermlig Änd vum Ryychsdag me gee het, sin Bschliss au nimi in Ryychsabschid gfasst wore – dr letscht Abschid vu anne 1654 isch as Jingschte Ryychsabschid in d Gschicht yygange –, d Bschliss sin statt däm in Form vu "Ryychsschliss" verabschidet wore.

Syt dr Umwandlig vum Ryychsdag in dr Immerwährend Ryychsdag sin d Firschte chuum no sälber dinne ghockt, statt däm hän si sich verdrätte loo – s isch also in dr Hauptsach e Gsandtekongräss gsi.




</doc>
<doc id="25829" url="https://als.wikipedia.org/wiki?curid=25829" title="Regensburg">
Regensburg

Regensburg, uf Bairisch Rengschburg (vo lat. "Castra Regina:" Lager am Fluss Regen – noch em römische Legionslager, wo dört 179 n. Chr. existiert het), isch e kreisfreji Stadt in Ostbayre. Si isch d Hauptstadt vom Bezirk Oberpfalz und dr Sitz vo dr Regierig vo dr Oberpfalz und vom Landroot vom Landkreis Regensburg. Sit em 13. Juli 2006 ghört d Regensburger Altstadt mit em Stadtamhof zum UNESCO Wälterb.

2008 het d Stadt 133.525 Iiwohner gha und isch eso noch Münche, Nürnbärg und Augschburg an vierter Stell under de Grossstedt vom Freistaat Bayre gstande. 

D Stadt isch Bischofssitz vo der römisch-katholische Diözese Regensburg, het drei Hochschuele und bildet eins vo de 23 bayrische Oberzentre.

Regensburg isch stark vom verarbeitende Gwärb (Autibau, Maschinebau, Elektrotechnik, Mikroelektronik) prägt. D Arbetslosigkeit liit under em bayrische Landesdurchschnitt (Novämber 2009: 6,4 %). Mit 720 sozialversicherte Beschäftigte je 1000 Iiwohner het Regensburg e hochi Arbetsblatzdichti.




</doc>
<doc id="25832" url="https://als.wikipedia.org/wiki?curid=25832" title="Föderalismus">
Föderalismus

Dr Föderalismus (vo lat. "foedus, foedera" „Bund“, „Bündnis“, „Vertrag“) isch grundsätzlig e Organisationsprinzip, wo die einzelne Gliider über e gwüssi Eigeständigkeit verfüege, aber zun ere übergriifende Gsamtheit zsämmegschlosse si. Hüfig wird dr Begriff bruucht, ohni z differenziere, und für Föderatione, aber au für Staatebünde (Konföderatione) bruucht.

Deilwiis hai d Gliider vom Bund s Rächt uszdräte, wobii s gschriibene Verfassigsrächt aber nit umbedingt mit dr Verfassigswirklichkeit muess überiistimme. Ob usser däm im Rahme vom Sälbstbestimmigsrächt vo de Völker e Rächt uf d Sezession bestoht, isch frooglich.

Im politische Beriich isch mit Föderalismus speziell e staatlichs Organisationsprinzip gmeint, wo einzelni Gliidstaate ("Länder, Staaten, Kantön") e Bundesstaat, das heisst e Bund vo Staate, bilde, oder e Staatebund bzw. e Konföderation. D Gliidstaate (me sait ne "Länder, Bundesländer, Kantön" oder "Bundesstaate" oder ähnlig) gäbe mit em Biidritt zum Bundesstaat ihri staatligi Souveränität uf, bhalte aber ihri Staatlichkeit as Gebietskörperschaft mit eigener Regierig, eigenem Parlamänt und eigene Gricht. Bim Staatebund hingege bliibe si wiiter souveräni Staate.

Ere Person, wo dr Föderalismus andere staatlige Strukture vorzieht, sait me „Föderalist“.



</doc>
<doc id="25833" url="https://als.wikipedia.org/wiki?curid=25833" title="Bundesstaat">
Bundesstaat

Dr Begriff Bundesstaat het im Föderalismus zwei verschiidnigi Bedütige: die vom e Bund vo Staate (Föderation) und die vom e Staat, won e Deil vom ene Bund isch.

In erster Linie wird under Bundesstaat dr föderali "Gsamtstaat" gmeint, e Staat, wo us eme Bund oder ere Union vo mehrere Gliidstaate zsämmegsetzt isch;

Im Fall vo dr "Bundesrepublik Dütschland," dr "Republik Östriich" und dr "Schwiizerische Eidgenosseschaft" wird d Bezeichnig „Bundesstaat“ meistens im Sinn vom föderale Gsamtstaat, bruucht – man redet denn vo Bundesebeni, wo institutionalisierte Staatsorgan wie Bundesparlamänt oder Bundesgricht figuriere, wo hierarchisch de Gliidstaate übergordnet si.

Andrersiits wird under Bundesstaat e föderalistische "Gliidstaat" as Deil vo som ene Gsamtstaat verstande; 

Im Fall vo de "Vereinigte Staate vo Amerika" und dr "Republik Indie" wird s Wort „Bundesstaat“ "(state)" im zweite Sinn bruucht, wie au für d Gliidstaate vom "Dütsche Kaiserriich," wo denäbe au as "Bundesgliider" bezeichnet worde sin.

Für d Gliid- oder Deilstaate – bsundrigs wenn dr Begriff „Bundesstaat“ im erste Sinn bruucht wird – finde sich divärsi anderi Bezeichnige: Länder (Bundesländer), Kantön, Einzelstaate.




</doc>
<doc id="25836" url="https://als.wikipedia.org/wiki?curid=25836" title="Oberrheinischer Kulturpreis">
Oberrheinischer Kulturpreis

Dr Oberryynisch Kulturpryys (dt. "Oberrheinischer Kulturpreis") isch zwische 1966 un 1996 vu dr "Johann Wolfgang von Goethe-Stiftig" z Basel alljohr an Lyt vergee wore, wu sich uuszeichnet gha hän in Beryych vu dr Heimet- oder Kulturforschig im Elsass, z Bade, in dr Schwyz un z Vorarlbärg. uuszeichnet gha hän. Dr Pryys isch abwächselnd in Frankryych, Dytschland un in dr Schwyz iberreicht wore.

D Basler "Johann Wolfgang von Goethe-Stiftig" isch e Ableger vu dr Hamburger "Alfred Töpfer Stiftig", wu wägem Verhältnis vu ihrem Stifter Alfred Töpfer zum Nationalsozialismus langi Zyt umstritte gsi isch. Syt dr 1990er Johr isch d Vergangeheit vu dr Töpfer-Stiftig kritisch diskutiert wore. Scho anne 1986 het dr Elsässer Freddy Raphael dr Oberryynischi Kulturpryys abglähnt. D Idee vu däm Pryys isch „d Entschärfig vu dr chinschtlige, dr organische Substanz vum Ruum widersprächende, nationale Gränze“ gsi. Im Zämmehang mit dr Vergangeheit vum Töpfer sin die Formulierige as zimli problematisch aagsäh wore, vor allem wel dr Töpfer sich in 1930er Johr fir d „Heimholig“ vu dytschsprochige Biet uusgsproche un d Bsetzig vum Elsass anne 1940 begriesst gha het. 1996 isch d Verlejig vu däm Pryys wäge däm yygstellt wore. Anne 1999 het dr Historiker Peter d Pryysvergabe zwische 1966 un 1995 untersuecht. No syre Aasicht heb s bi dr Vergab kei Yyfliss vun ere „pangermanische Politik“ gee.




</doc>
<doc id="25838" url="https://als.wikipedia.org/wiki?curid=25838" title="Bundesunmittelbares Gebiet">
Bundesunmittelbares Gebiet

E bundesunmiddelbars Gebiet isch e Gebiet im ene Bundesstaat, wo zu keim vo de Einzelstaate ghört, sondern diräkt em Bund understoht. Sonigi Gebiet wärde hüfig au as Bundesterritorie bezeichnet, z Indie as Unionsterritorie. Bundesterritorie, wo d Bundeshauptstadt und eventuell ihr ängers Umland umfasse, bezeichnet me hüfig as Bundesdistrikt. E bekannts Bispil isch dr District of Columbia in de USA, wo d Bundeshauptstadt Washington, D.C. umschliesst.

Dr Gegebegriff isch dä vom bundesfreie Gebiet, das heisst vom ene Gebiet, wo zum ene Einzelstaat vom ene Bundesgsamtstaat oder Staatebund ghört, aber nit zum Bund sälber.


</doc>
<doc id="25839" url="https://als.wikipedia.org/wiki?curid=25839" title="Markus Manfred Jung">
Markus Manfred Jung

Dr Markus Manfred Jung (* 5. Oktober 1954 z Zäll im Wisedal) isch e dytsche Dialäktdichter un Schriftsteller. Dr Jung isch hit dr bekanntescht un erfolgryychscht läbig alemannisch Dialäktautor z Sidbade.

Dr Markus Manfred Jung isch z Lörrach in dr Haagenerstroß un speter im Obermattweg z Stette bi Lörrach ufgwagse. Syy Vater, Gerhard Jung, isch Oberamtmann bi dr Boscht gsi un derzue e bekannte Schwarzwälder Dialäktdichter, syy Mueter, Klara geb. Wuchner, Huusfrau. Dr Markus Manfred Jung het zwei Gschwischter, e eltere Brueder, Karlheinz Jung, un e jingeri Schweschter, Sabine verh. Ging, e Musiklehreri. S Abitur het er anne 1974 am Hebel-Gymnasium Lörrach gmacht un derno Skandinavischtik, Germanischtik, Filosofii un Sport z Fryybeg un z Oslo studiert. Dr Markus Manfred Jung het im Johr 1990 d Marion geb. Frischmuth ghyrote, wu zwe Sihn in d Eh mitbrocht het, Yann (* 1980) un Manuel (* 1984). Ändi 2006 hän si sich scheide loo. Us däre Eh stammt e Dochter, Laura Sophia. Anne 2010 het er d Moleri Bettina Bohn (* 1954) ghirate. Hite läbt dr Jung mit Fraü un Dochter z Hohenegg im Gleine Wiisedal. Bis 2018 het er as Studiediräkter un Fachabteiligsleiter Dytsch un Sport am Theodor-Heuss-Gymnasium z Schopfe unterrichtet. 

Anne 1976 isch dr Markus Manfred Jung zem erschte Mol as alemanische Dialäktdichter ufdrätte. Mit dr Verzellig "Chötzerig" het er dr 1. Pryys bim Wettbewärb vum Regierigspräsidium Sidbade, Fryybeg gwunne.Im Johr 1986 isch derno syy erschti sälbschtändigi Vereffetlichung erschine, dr Gedichtband "rägesuur", in dr edition Isele

Mit em Dichter Thomas Burth het er 1989 d Internationale Mund-Art Literatur-Werkstatt Schopfheim grindet, wun er 2009 zum 21. Mol gleitet het. 

1995 hän dr Wendelinus Wurth (Verleger), dr Markus Manfred Jung (Lektor) un dr Franz Handschuh (Grafiker) dr Drey-Verlag z Guetach grindet. Fir syy Programm het dr Drey-Verlag am 18. Jänner 2007 z Charlsrueh "Landespreis für literarisch ambitionierte Kleinverlage" iberchuu, wu mit 12 500 € dotiert isch.

Unter em Namme "Wunderfitz vom Wald" het dr Jung ab 1995 all zwo Wuche di alemannisch Kolumne "Lueginsland" in dr Badische Zytig gschribe. Wu die Kolumne anne 1997 hätt sotte yygstellt wäre, het s e Proteschtwälle dodergege gee, aagfiert vum Kaiserstieler Dialäkautor Harald Noth. Di Badisch Zytig het die Kolumne derno furtgfiert, sogar all Wuche syterhär. Vier Autore hän sich aafangs abwägslet: dr Markus Manfred Jung, dr Harald Noth, dr Philipp Brucker un dr Martin Schley. Ab 2000 het dr Wendelinus Wurth dr Brucker abglest un anne 2007 isch d Ulrike Derndinger di fimft Autori wore. As Noofolger vum Noth schrybt syt aafangs 2017 d Friedel Scheer-Nahor mit.

Syt 2006 isch dr Jung Bresidänt vum Internationale Dialektinschtitut (IDI).

Im Johr 2019 isch er «Burgschreiber zu Laufenburg» gsi.

In syre Laudatio uf dr Jung bi dr Verleihig vu dr "Johann-Peter-Hebel-Gedenkplakette" vu dr Stadt Huuse het dr Volker Habermaier iber dr Jung gsait:











</doc>
<doc id="25841" url="https://als.wikipedia.org/wiki?curid=25841" title="Reichsdeputationshauptschluss">
Reichsdeputationshauptschluss

Dr Riichsdeputationshauptschluss (das haisst "Hauptschluss", also Abschlussbricht, "von ere usserordentlige Riichsdeputation") isch s letste bedütende Gsetz vom Heilige Römische Riich gsi. Es isch an dr letzte Sitzig vom Immerwährende Riichsdag am 25. Februar 1803 z Regensburg verabschiidet worde und isch mit dr kaiserlige Ratifikation am 27. April 1803 in Chraft dräte. 

S Gsetz het d Entschädigung vo de wältlige Fürste vom Riich greglet, wo Gebiet wäge de Revolutionschrieg verlore hai. Das isch möglig gmacht worde, vor allem wil chirchligi Herrschafte und Bsitzdümer säkularisiert, enteignet und de wältlige Fürste überge worde si, aber au chliineri wältligi Bsitzdümer si mediatisiert worde, d. h. si hai ihri Riichsunmittelbarkeit verlore und si eim vo de mächdigere Riichsständ understellt worde.

Em Text isch dr Entschädigungsplan zgrund gläge, wo im Juni 1802 Frankriich und Östriich abgmacht gha hai, und uf me Ardikel 7 vom Friidensverdrag vo Lunéville basiert het, wo 1801 abgschlosse worden isch.


</doc>
<doc id="25844" url="https://als.wikipedia.org/wiki?curid=25844" title="Adrien Finck">
Adrien Finck

Dr Adrien Finck (* 19. Oktower 1930 z Hàgebàch (Sundgöi); † 8. Jüni 2008) ìsch e elsassischer Schrìftsteller un Hochschüellehrer gsin.

Dr Finck hàt z Milhüüse s Baccalauréat gmàcht un àn dr Üniversitete Stroßburi un Paris stüdiert. 1973 het er dr Rüef uf e Professür fìr ditscha un elsassischa Literatür àn dr Université Marc Bloch Stroßburi bikumma. Sin Forschungsschwarpunkt isch d elsassisch Literatür gsin. Dernawe het er öi Àrwete züe dr Warik vum Georg Trakl, em Friedrich Hölderlin un em Rainer Maria Rilke pübliziert. 1993 ìsch er emeritiert worre.

Dr Adrien Finck ìsch ein vun dr wichtischte elsassiche Dìchter noch em Zweita Waltkriej gsin. Ar ìsch im Sundgöidorf Hàgebàch ufgwagse, wien er gschrìwe hàt, "„sallamols, wu sa-n-im Kind g'sait han, àss 's ke Sproch hàt“". Wie s Elsàss im Zweiter Waltkriej vun dr Ditsche bsetzt worre ìsch, ìsch s Elsassisch verbotte worre. Sin Vàter ìsch verhàftet worre, sin Brüeder züe dr Wehrmàcht zwàngsingezöje worre un z Russlànd gfàlle. Noch em Kriej isch s Ditsch verbotte worre, dr Finck hàt sìch öi vun dr ditsche Sproch dischtànziert, erscht ìwer di ditsch Literatür hàt er wìder e Waj zrick züen ere gfunde.

Dr Finck hàt sìch àllwil fir s Elsàss ingesetzt, fìr d Region un fìr e frìdlichi europäische Züekumft: "„Hilf dü uns jetz, Müadersproch, àss m'r d'r richtig Wag finda z' d'r Menschaitssproch“"

Sini Gedìchtband sin àllwil drejsprochi erschìne: elsassisch - frànzesch – ditsch. In sinre Red züe dr Friejohrtàgung vun dr Ditscha Àkàdemi fìr Sproch un Dìchtung 1995 z Stroßburi hàt er gsait, die "„Triphoni“" sei e elsassischa Bitraa züe dr "„Europhonie“".







</doc>
<doc id="25847" url="https://als.wikipedia.org/wiki?curid=25847" title="Direktorium">
Direktorium

Direktorium (vo lat. "dirigere", "leite"; "directorium", "Leitigsorgan") bezeichnet:




</doc>
<doc id="25850" url="https://als.wikipedia.org/wiki?curid=25850" title="Eduard Mörike">
Eduard Mörike

Dr Eduard Merike (* 8. Sebtembr 1804 en Ludwigsburg, † 4. Juni 1875 en Stuegert, isch a deitscher Schriftsteller, Lyriker ond evangelischr Pfarrer gwäa.

Dr Eduard Merike kommt am 8. Sebtembr 1804 en Ludwigsburg uf d Welt. Sei Vaddr isch a Doktr em Staatsdinscht ond sei Muedr a Dochtr vo ma Pfarrer. Wia der Bua 13 Johr alt ischt, vorliirt’r sein Vaddr. S Johr druff schickt en sei Muadr ufs evangelische Seminar en Urach. Uf dr Grenz zwischa Kendheit ond Jugend vorliabt’r sich zom erschda Mol en a Mädle. S isch sei Bäsle Klärle Neuffer, a Pfarrersdechderle vom Land. Ibr sei Schwermerei schreibt’r schbätr s Gedicht 

<poem style="font-style:italic">
Erinnerung

Jenes war zum letztenmale,
Daß ich mit dir ging, o Klärchen!
Ja, das war das letztemal,
Daß wir uns wie Kinder freuten.
Als wir eines Tages eilig
Durch die breiten, sonnenhellen,
Regnerischen Straßen, unter
E i n e m Schirm geborgen, liefen;
Beide heimlich eingeschlossen
Wie in einem Feenstübchen,
Endlich einmal Arm in Arme!
</poem>
Em Wendr 1822 fangt’r em Diibengr Stift â, Theologii zom Studiira. Em Johr drnoch lernt’r en seira Hoimetstadt a Mädle kenna, en dui’r bald ganz vornarrt ischt, d Maria Meyer. Dui ischt fir-en sei "Peregrina", wo-nr en mehrere Gedicht feschthelt. Noch ma Johr endet dui Liabschaft fascht dragisch, was em Merike an schwera Schlag vorsetzt. 

Wia dr Merike mit seim Studiom fertich ischt, sott’r eigentlich a Stell als Pfarrvikar ânemma, abr dô drzua hot’r oifach koi Luscht. Dô goht’s em wia seim Freind Helderlin, wo au am Stift Theologii studiirt hot ond nochher bei vorschiidene Familia als Hauslehrer sei Geld vordeant hot. Dr Merike dogega brobiirt sei Glick mit ra Stell als Journalischt. Oms Nomgugga zeigt sich abr, dass’r fir dui niechdrne Schreiberei et gschaffa ischt. Do drzua isch’r viil z viil feisennig. Jetzt zuit’r s vôr, s doch emol mit em Pfarrberuaf z brobiiret.

Als Vikar wuud dr Merike en kurze Zeitabstend vo oira Pfarre zor andra gschickt, wo-nr emmr aushelfa muaß. Noch Staziona en Obrboienga, Mehrenga, Kengga ond Bflommra kommt’r 1829 noch Bladdahard. Deet hot’s en ganz arg s Dechderle vo seim Chef ô-dau. Dia zwoi jonge Leit meget sich so granadamäßich, dass se sich bald mitnandr vorlobat. Weil abr dr Merike mit seim Vikarsloh koine grauße Schbreng macha kâ, zuit sich dui Vorlobongszeit arg en d Lenge. Om mit seira Luise Rau an oigena Hausstand zo grenda, langet seine Middl henda ond vorna et aus. En dera Zeit schreibt dr Merike seim Luisle emmr mol wiidr an wondrscheena Liabasbriaf. A Beischbiil:

Trotz Ällam kommt’s nia zora Hauzich. Viir Johr noch dr Vorlobong merget dia zwoi jonge Leit, dass se doch et firanander gschaffa send ond leeset d Vorlobong wiidr uf. 

Nôch Bladdahard vorsiit’r noh sein Denscht als Vikar en Aua, Eldenga, en Ochsawang, en Weilheim an dr Teck, nomol en Aua ond schliaßlich noh en Eetlenga.

Wia dr Merike 30 Johr alt ischt, griagt’r endlich sei oigena Pfarrstell. Jetzt isch’s fir a Weile aus mit deane Wandrjohr. Da Pfarrhaushalt doilt’r mit seira Muadr ond seira Schwestr Klara. Am Âfang vorleabt’r a scheena Zeit en Cleversulzbach. Abr wia sei Muadr 1841 s Zeitliche segnet, wuud au dr Merike emmr krenklichr. Nôch ond nôch vorliirt’r au d Luscht am Prediga. Wia’s nô mit seira Gsondheit emmr meh da Bach naa goht, lôtr sich em Altr vo 39 Johr en Ruestand vorsetza.

Dr letschde Wohnort vom Merike ischt Stuegert. Weil’r abr vo seira mickriga Rende et leaba kâ, muass’r sich ebbes drzuavordeana. A Âstellong – wenn au bloß a baar Stond en dr Woch – fendet’r am Kenigin-Katharina-Stift, ama Gymnasiom bloß fir Mädla, wo-nr Onderricht geit en Litradur, Deitsch ond Ufsatz.

1851 heiradet’r d Margarete von Speeth. Dui ischt a Dochtr vo ma haua Milidär ond kadolisch. Mit em Haus leabt noh em Merike sei jengora Schweschtr Klara. Dui vorschdoht sich et bsondrs guat mit dr Gretl. Drom geit’s zwischa deane zwoi Weibr oft Schbannonga. Em Lauf dr Zeit wuud dr Merike zwoimol Vaddr, s letschde Mol, wia-nr 50 Johr alt ischt. Bsondrs uffallend ischt, dass dui Familie saumäßig oft d Wohnonga wechslet, manchmol sogar zwoimol em Johr. Trotz Ällam fendet dr Merike noh gnuag Zeit zom dichda. En Stuegert entstandet zwoi vo seine berihmdeschde Prosa-Werk, s „Stuttgarter Hutzelmännlein“ ond „Mozart auf der Reise nach Prag“. Oimol beschwert’r sich bei seira Hauswirde, dass en dr obra Wohnong fascht de ganz Nacht musiziirt worra ischt, „gebeethovelt“.

Am 4. Juni 1875 stirbt dr Merike em Altr vo 71 Johr en de Ärm vo seira Schwestr Klara. Sei letschda Ruah fendet’r uf em Pragfriidhof. Grad amol 20 Leit kommet zor Leichafeier.

1852 isch dr Merike zom Ehradoktr vo dr Universidet Diibenga ernannt worra. Zäa Johr schbätr hot en sei Dichtrkolleg Emanuel Geibel fir da boirischa Maximiliansorda vorgschlaga, ond dean hot’r au griagt. Zwoi Johr druf, 1864, hot’r nomôl an Orda griagt, desmol da wirdabergischa Friidrichsorda.

Noch em Merike seim Ableaba hend em ganza Land ond au dribr naus an Haufa Stroßa ond Schuala sein Nama griagt. Em Jôhr 1991 hôt d Stadt Fellbach an Litradurpreis nôch-em benannt, lueg dô drzua "Mörike Preis vo dr Stadt Fellbach".




"Die Regenbrüder", a Opr, wo dr Ignaz Lachner 1839 komboniirt hot ond wo en deam Johr au am Stuegerter Hoftheatr s erscht Mol ibr d Biine ganga ischt. Dass mr des Werk heit nemme em Theatr seha kâ, leit et am Merike seira Dichdong, sondern an dr middlmäßiga Musik vom Kombonischda.


Wia dr Merike noh gleabt hot, hend bloß wenig Leit sei Bedeidong fir d Litradur gmerkt. Oinr vo deane wenige ischt dr Schweizer Gottfried Keller gwäa. Der hot gsait, dr Merike wär dr Soh vom Horaz ond vo-ra ganz feina Schwäbin; er hett an Senn firs Volkstimliche ond wär gleichzeidig vom Zaubr dr Antike ergriffa. Heitzodag gilt dr Merike neabem Geede als dr bedeidenschde Lyriker vom 19. Johrhondert.




</doc>
<doc id="25851" url="https://als.wikipedia.org/wiki?curid=25851" title="Mediation (Geschichte)">
Mediation (Geschichte)

As Mediation oder Mediationsziit wird dr Abschnitt in dr Gschicht vo dr Schwiz zwüsche 1803 und 1813 bezeichnet, wo d Schwiz faktisch e französische Vasallestaat gsi isch. Dr Begriff leitet sich vom französische "Médiation" (Vermittlig) ab, wil dr Napoleon Bonaparte 'vermittlet' het zwüsche de Unitarier und de Föderaliste nodäm die zentralistischi Helvetischi Republik noch em Stäcklichrieg nüm in dr Lag gsi isch sich gege die ufständische Föderaliste z behaupte. Mit siim Diktat, wo as Mediationsakte (franz. "Acte de Médiation") bezeichnet wird, het er de Schwizer neui Verfassige sowohl für e Bund, die Schwizerischi Eidgenosseschaft, wie au für d Kantön ufzwunge, wo vo 1803 bis 1813 in Chraft gsi sii.

Die zentralistischi Helvetischi Republik het währed ihrer ganze, churze Existänz Agriff vo de Föderaliste müesse abwehre und isch sehr instabil gsi. In vier Johr het si vier Staatsstreich erläbt, dr letzt im April 1802. Die wichdigsti Stützi vom egalitäre Eiheitsstaat isch s revolutionäre Frankriich gsi. Wo denn im Juli/August 1802 dr Napoleon Bonaparte, dr Erst Konsul vo dr französische Republik, die letzte französische Druppe us dr Helvetische Republik abzoge het, isch d Position vo de Unitarier, wo dr Eiheitsstaat verfochte hai, praktisch unhaltbar worde. Vili Föderaliste hai uf e Restauration vom Ancien Régime ghofft, mänggi hai sogar erwartet, ass die früehnere Underdanegebiet, wo dank dr Politik vo de Patriote in dr Helvetik befreit worde si, sich ihre alte Herre wider wurde underwärfe.
Im Spootsummer hai sich denn Föderaliste us dr Innerschwiiz, Graubünde, Glarus und Appezäll erhobe und hai im Stäcklichrieg die Helvetischi Regierig us Bärn verdriibe. Dr Napoleon het erst am 30. Septämber 1802 uf di Bitte um Hilf vo dr Regierig reagiert, wo s zimlig klar gsi isch, ass d Föderaliste dr Kampf gwunne hai. In der sogenannte «Proklamation vo St-Cloud», won er mit em General Jean Rapp in d Schwiz gschiggt het, het er siini Vermittlig akündigt. Er het Druppe an de Gränze vo dr Helvetische Republik lo stationiere und het verlangt, ass alli Parteie sofort wurde ufhöre z kämpfe, ass die helvetischi Verfassig, wo vo de Föderaliste an vile Örter abgschafft worden isch, wider iigfüehrt wurd und ass Abgordneti us alle Kantön und Parteie noch Paris chieme für zum verhandle. Wo sich d Föderaliste gweigeret hai, het er d Helvetik wider lo bsetze.

Am 10. Dezember 1802 isch z Paris d Versammlig vo dr Schwizer Abgordnete, die sogenannti «Helvetischi Consulta», eröffnet worde. D Föderaliste si mit 18 Abgordnete de 45 Unitarier zahlemässig underläge gsi, aber dr Napoleon het scho entschiide gha, dr Eiheitsstaat abzschaffe und e Bundesstaat z errichte. De Deputierte het er in dr Eröffnigsred d Leitlinie vo siiner «Médiation» vorgläse: E föderativi Verfassig söll iigfüehrt wärde, aber d Rächtsgliichhäit wurd witer bestoh. Das isch e klari Absag gsi an die aristokratische Restaurationsversüech, het aber vili Föderaliste zfriidegstellt und au d Understützig vo de Politiker us de ehemolige Underdanegebiet übercho. 

Dr Eiheitsstaat, wo de Unitarier so wichdig gsi sich, isch aso nüme zur Debatte gstande, d Verhandlige über d Details und d Usarbeitig vo de Verfassige vo de Kantön und vo dr Bundesverfassig für dr neu Staat hai trotzdäm bis Ändi Januar 1803 duurt. Uf dr Siite vo Frankriich si d Kommissär François Barthelemy, Jean-Nicolas Desmeunier, Joseph Fouché und Pierre-Louis Roederer massgäblig gsi bim Verfasse vo dr Mediationsakte. 

Am 19. Februar 1803 het dr Napoleon d Vermittlungsakte em Föderalist Louis d’Affry ge, won är sälber zum Landamma vo dr Schwiz ernennt gha het. Die letzti Amtshandlig vo de alte Behörde vo dr helvetische Republik isch gsi, ass dr Senat d Mediationsakte am 5. Merz 1803 agnoh het. Am 10. Merz het dr neu Landamma d’Affry siis Amt adrätte, und die Helvetischi Republik het offiziell ufghört z existiere, ohni dass es zun ere Volksabstimmig cho wer.

Die Schwizerischi Eidgenosseschaft het mit Frankriich am 27. Septämber 1803 e Militärkapitulation und e Defensivallianz abgschlosse, und isch so e Quasi-Protektorat vo Frankriich worde. As Deil vo dr französische Allianz in Europa isch dr Draum vo vile ziitgenössische Schwizer Politiker von ere neutrale Schwiz, wo nid vo de internationale Komflikt in Schade zoge wurd, wenigstens vorläufig usdräumt gsi. 

Die neui Ornig het vor allem für d Landschafte vo de Stadtkantön e Rückschritt gegenüber dr Helvetik bedütet. D Stadtbürger hai jetz wiider e sterkers politischs Gwicht gha. Wil gliichziitig s Zänsuswahlrächt die Begüeterete bevorzugt het, hai die vermögende Stadtbürger fast e Restauration vo dr alte aristokratische Ornig erreicht. Im Merz/April 1804 isch s dorum im Kanton Züri zum ene Ufstand vo de Gmeinde am Zürisee cho, em Bockechrieg. Dr Hauptgrund si d Gsetz zum Loschauf vom Zähnte- und vom Grundzins gsi, wo as ungrächt empfunde worde si. Dr Ufstand isch mit Hilf vo dr Dagsatzig niidergschlage und siini Afüehrer si higrichtet worde. Die exemplarisch strängi Bestrofig vo de Ufständische het wiiteri Revolte verhinderet.

Zwüsche 1804 und 1813 het d Schwiz e Ziit vo üsserem und innerem Friide erläbt. Im Gegesatz zur turbulänte Ziit vo dr Helvetik zwüsche 1798 und 1803 isch d Mediationsziit dorum as positiv empfunde worde. D Wirtschaft und dr Zuestand vom Land hai sich erholt. Innepolitisch isch vor allem in de alten Ort e wiitgehendi Restauration duregfüehrt worde. Die aristokratischi Schicht het ihri Landsitz und ihri Ämter wider iignoh und het wiitgehend wider die politischi Macht übernoh, nume dass si sich drin mit dr neue Elite vo dr ländlige Aristokratii und de helvetische Notable het müesse deile. D Güeter vo de Chlöster sin ene zruggge und ufghobeni Chlöster wiiderhergstellt worde. En Usnahm isch d Fürstabtei Sanggalle gsi, wil e Wiiderherstellig vo dr Abtei d Substanz vom neu gründete Kanton Sanggalle gfährdet hät. Theoretisch si d Rächtsgliichheit, d Niiderlassigs-, Handels- und Gwärbfreiheit, wo d Helvetik iigfüehrt het, gwährleistet bliibe, in dr Praxis si si aber vo de verschiidnige Massnahme vo de Kantön wiider iigschränggt worde.
Uf vile Gebiet si aber d Reforme vo dr Helvetik wiitergfüehrt worde. S Schuelwäse isch in alle Kantön stark usbaut worde. Lehrerseminar und Kantonsschuele si errichtet worde. D Schwizer Pädagogik het Wältruef gha dank Persönlichkeiten wie dr Johann Heinrich Pestalozzi, dr Philipp Emanuel von Fellenberg, dr Johann Jacob Wehrli und dr Jean Baptiste Girard. 1806 het dr Bärgsturz vo Goldau die gmeineidgenössischi Solidarität gweggt, 1807 het me mit dr Linthkorrektion as gmeinnützigs eidgenössischs Wärk agfange, zum d Linthebeni vo Malaria und Überschwemmige z befreie.

1806 isch s Fürstedum Neueburg vo Preusse an dr Napoleon gfalle. En Integration in d Schwiz isch gschiiteret, wil dä si Generalstabschef dr Marschall Louis-Alexandre Berthier zum Fürst vo Neueburg erhobe het. Im Juli 1806 het d Dagsatzig under französischem Druck d Iifuehr vo alle britische Manufakturware müesse verbiete und het sich drmit dr Kontinentalsperri agschlosse. 
Wo Frankriich s Wallis annektiert und s Tessin 1810 bsetzt het, isch d Beziehig zwüsche dr Schwiz und Frankriich schwer belastet worde. Au isch d Schwiz ständig under Druck gstande, Soldate für e Dienst z Frankriich uszhebe. Schwizer Söldner (→Reisläufer) hai währed de Revolutionschrieg und de Napoleonische Chrieg in de Armeä vo alle bedeiligte Staate kämpft. Offizielli schwiizerischi Druppe hai sit dr Militärkapitulation vom Merz 1812 nume no in französische Dienst döfe kämpfe. 12'000 Söldner hätte die ganz Ziit sötte für e Dienst z Frankriich zur Verfüegig gstellt wärde. D Awärbig isch schwiirig gsi und het vo de Schwizer Behörde müesse gmacht wärde. Bsundrigs hochi Verlust hai d Schwizer Druppe in französische Dienst im Spanische Unabhängigkeitschrieg und uf em Russlandfäldzug erlitte. In dr kollektive Schwizer Erinnerig isch bsundrigs d Schlacht an der Beresina hafte bliibe, wo sich s Schwizer Kontingänt drbii uszeichnet het. Im Beresinalied wird d Ufopferig vo de Schwizer in fremde Dienst besunge. Vom Schwizer Kontingänt vo dr Grossen Armee, wo öbbe 9000 Ma stark gsi isch, si nume öbbe 700 zruggcho.

Währed der Mediation het sich mindestens in dr geistige Elite e schwiizerischs Nationalbewusstsi usbildet. Die alti aristokratisch-patrizischi Elite vo de der Kantön isch mit dr neue soziale Elite us dr Politik und dr Wirtschaft verschmulze und het dere eso dr Hauptgrund gno sich im radikale politische Umfäld z bedätige. As Integrationschraft het s Nationalgfüehl dient. Höhepunkt vom nationale Läbe si d Unspunnefest in de Johr 1805 und 1808 hsi, wo s schwiizerische Sälbstbild vom ene Volk vo Hirte, vom eifache Bärgläbe und vo dr Freiheit präsentiert worden isch.

Noch dr Niiderlag vom Napoleon in de Befreijigschrieg 1812/13 und em Rückzug vo de französische Druppe über e Rhii het d Dagsatzig eisiitig die bewaffneti Neutralidet vo dr Schwiz broklamiert. Dr Landamma Hans vo Reinhard het e sehr zögerligi Politik verfolgt und zwüschen em Napoleon und dr sächste Koalition laviert. S eidgenössische Ufgebot zur Gränzbsetzig vo 12'500 Ma isch as sehr dürftig empfunde worde, e klari Loslösig vo Frankriich het s nid ge, und d Schwizerregimänt hai wiiter in dr französische Armee dient.

Dr östriichisch Usseminister Metternich het ohni Erfolg brobiert mit Agänte und Bestächigsgälder d Schwiz für d Koalition z gwünne. Ehnder e Hindernis in dere Beziehig isch d Agitation vo konservative Schwizer Aristokrate im Exil gsi, wo im sogenannte Walshueter Komitee für e Bsetzig vo dr Schwiz dur die Alliierte und e vollständigi Wiiderherstellig vo de vorrevolutionäre Zueständ lobbyiert hai. Das het bsundrigs in de neue Kantön Widerstand verursacht, wil die d Hauptopfer vo son ere Restauration gsi were.

Am 21. Dezämber 1813 hai alliierti Druppe zwüsche Basel und Schaffhuuse d Gränze vo der Eidgenosseschaft uf em Marsch uf Frankriich überschritte, nochdäm Basel vor em östriichische General Karl Philipp zu Schwarzenberg kampflos kapituliert het. Die schwiizerische Gränzdruppe hai sich zruggzoge bevor s zun ere Konfrontation cho isch. Wie vorhär die französische Druppe hai sich au die alliierte mit Requisitione und Iiquartierige uf schwiizerischem Gebiet schadlos ghalte. D Awäseheit vo de alliierte Druppe und d Agitation vom östriichische Agänt hai z Bärn am 23./24. Dezämber zur Abdankig vo dr Mediationsregierig und zur Wiideriisetzig vo dr vorrevolutionäre Regierig gfüehrt. Bärn het denn d Waadt und dr Aargau ufgforderet, sich sofort z underwärfe und het mit dr Awändig vo Waffegwalt droht. D Gegerevolution hät so zum ene Bürgerchrieg chönne füehre.
Am 29. Dezember hai zäh alti Kantön an ere Versammlig z Züri d Ufhebig vo dr Mediationsverfassig beschlosse. Si hai s alte Bundesverheltnis erneueret und dr sogenannt Bundesverein bildet. Wil si d Abschaffig vo de Underdaneverheltnis biibhalte hai, hai sich die neue Kantön mit dr Usnahm vo Graubünde, wo 1797 sälber siini Underdanegebiet verlore gha het, em Bundesverein agschlosse. Druf isch s im Januar zu patrizisch-aristokratische Gegerevolutione z Freiburg, Solodurn und Luzärn cho. D Schwiz isch in zwei Lager verfalle: Freiburg, Solodurn, Luzärn, Zug, die drei Waldstett und Bärn hai die völligi Wiiderherstellig vo dr Alten Eidgenosseschaft verlangt und hai sich zur Gegedagsatzig z Luzärn versammlet. Graubünde het brobiert sich as unabhängige Freistaat z etabliere und d Underdanegebiet im Veltlin zruggüberzcho. Z Züri het dr Bundesverein under dr Führig vom Hans vo Reinhard sich Müeh ge, d Gränze und Verheltnis vo dr Mediationsziit in die neui Ziit z rette.

Im Merz het s usgseh, wie wenn dr Komflikt in e Bürgerchrieg wurd übergoh: Bärn, d Waadt und dr Aargau hai Druppe mobilisiert. Die usländische Mächt hai indiräkt uf dr Siite vo dr einte oder dr andere Partei am Komflikt deilgnoh. Dr Iifluss, wo dr waadtländisch Patriot Frédéric-César de la Harpe uf e russisch Zar Alexander gha het, isch entscheidend zugunste vo de neue Kantön gsi. Erst wo die Allierte mit ere militärische Intervention droht hai, het sich d Gegedagsatzig am 6. April 1814 em Bundesverein agschlosse und die sogenannti «Langi Dagsatzig» bildet. Wo dr neu Bundesvertrag am 9. Septämber 1814 agnoh und am 7. August 1815 beschwore worden isch, isch d Mediationsziit definitiv z Änd gsi und d Epoche vo dr Restauration het in dr Schwiz agfange.

Mit dr Mediationsakte si die 13 alte Kantön wiiderhärgstellt worde, wenn au nit alli in ihre alte Gränze, und sächs neui Kantön si bildet worde. Alli 19 Kantön hai individuelli Verfassige übercho, wo wie d Bundesverfassig Deil vo dr Mediationsakte gsi si. S Wallis isch zum französische Protektorat und vo dr Schwiz abdrennt worde. Vom Zentralstaat vo dr Helvetische Republik si kuum Spure bliibe; d Schwiz isch wider zum ene Staatebund worde.

D Kantön cha me noch ihre Verfassige in drei Gruppe iideile:

Uf dr Bundesebeni si drei Behörde iigrichtet worde: D Dagsatzig, dr Landamma vo dr Schwiz bzw. dr Vorort, und e Kanzler und e Staatsschriiber as Bundeskanzlei.

An dr Dagsatzig hai wie vor 1798 die Abgeordnete vo de Kantön noch Instruktione vo ihre Regierige gstimmt. S Stimmrächt vo de sächs grösste Kantön, de sog. Vorort oder Direktorialkantön, isch verdopplet worde. D Dagsatzig het nume iigschränggti Befuegnis gha. Si het über Chrieg und Friide entschiide, Verdräg mit em Usland, isch verantwortlig gsi für die inneri und üsseri Sicherheit, het e 15'000 Ma starki Bundesarmee us kantonale Kontingänt kommandiert, het im Chriegsfall e General gwehlt und in Striitfäll zwüsche de Kantön vermiddlet.

Die sächs Vorort Freiburg, Bärn, Solodurn, Basel, Züri und Luzärn hai jöhrlig in dere Reihefolg abgwächslet und dr Landamma vo dr Schwiz gstellt. Dr Schultheiss oder Bürgermeister vom jewiilige Kanton het mit däm Amt dr Vorsitz über d Dagsatzig übernoh, het dr diplomatisch Verchehr mit em Usland gleitet und d Ufsicht über d Kantön gha. D Bundeskanzlei isch die einzigi ständigi Organisation vom Bund gsi und isch jedes Johr in dr neu Vorort züglet.

Alli Kompetänze, wo nit usdrücklig em Bund überdrait gsi si, si bi de Kantön bliibe. Deren ihri Souveränität isch in fast alle Beriich wider härgstellt worde. S Zoll- (Ussezöll, Brugge- und Wägzöll), Münz-, Post- und d Stüürhoheit und d Rächtsprächig, s Schuelwäse und die religiöse Aglägeheite si wider de einzelne Kantön ghört. Das isch e klare Rückschritt vor allem uf em wirtschaftlige Gebiet gsi, wil d Schwiz jetz kei eiheitligs Währigs- und Wirtschaftsgebiet meh bildet het. Jede Kanton het eigeni Druppe ufgstellt, won er noch eigenem Ermässe usbildet und ugsrüstet het, wo d Zahl drvo aber dur d Mediationsakte begränzt gsi isch. Im Gegesatz zu de Zueständ vor 1798 si alli Sonderbünd under de Kantön verbote gsi – so het me welle verhindere, ass sich d Schwiz wider wurd in fiindligi Lager spalte: Stadt- gege Land-, reformierti gege katholischi und neui gege alti Kantön.

As Name für e neu Staat het me «Schwizerischi Eidgenosseschaft» (lat. "Confoederatio Helvetica") gnoh. Die Bezeichnig isch bis hüt dr offiziell Staatsname vo dr Schwiz. D Schwiz isch mit de neue Verfassig vom ene Eiheitsstaat zum Staatebund mit ere schwache zentraler Gwalt worde, was se ussepolitisch sehr vil verletzliger gmacht het. Nume wenigi Errungeschafte vo dr helvetische Revolution vo 1798 si bliibe, zum Deil nume uf em Papiir: d Abschaffig vo de Underdaneverheltnis, die persönlige Freiheitsrächt, s allgemeine schwiizerische Bürgerrächt, d Rächtsgliichheit, d Niiderlassigs-, d Verchehrs-, d Handels- und d Gwärbfreiheit.

Im Gegesatz zur Iifüehrig vo dr letzte Helvetische Verfassig vo 1802 het me bi dr Iifüehrig vo dr Mediationsverfassig uf e Volksabstimmig verzichtet. Wil d Verfassig kei Revisionsartikel enthalte het und dr Napoleon Bonaparte si persönlig garantiert het, isch d Existänz vom neue Staat sterker abgesicheret gsi as as es bi dr Helvetische Republik dr Fall gsi isch. Die französischi Garantii isch aber Hand in Hand mit ere Abhängigkeit vo Frankriich gange. En eigeständigi Ussepolitik vo dr Schwiz isch mit dr Defensivallianz und dr Militärkapitulation vo 1803 praktisch umöglig gsi.

Frankriich het die hütige Kantön Gämf (Département du Léman 1798–1814), Wallis (Département Simplon 1810–1814, ehemols d Republik Wallis 1802–1810) und Jura (Département du Mont-Terrible 1793/97–1814, ehemols die Raurakischi Republik 1792–1793) annektiert. Au dr hütig Kanton Neueburg het zu säller Ziit nit zur Schwiz ghört.

D Armee vo dr Schwiz het sich währed dr Mediation uf de kantonale Kontingänt ufbaut. Si isch uf 15'203 Ma beschränkt gsi, d Usgobe für s Milidär hai 490'507 Schwizerfranke nit sölle überstiige. In dr Bundesverfassig Art. 2 isch genau greglet gsi, wele Kanton wie vil Druppe het müesse stelle bzw. wie vil Gäld er in d Chriegskasse het müesse iizahle. Die grösste Kontingänt und Gäldmittel si us Bärn, Züri, Waadt, Sanggalle, Aargau und Graubünde cho (über 1000 Ma).

Währed dr fast zähjöhrige Mediationsziit isch zum erste Mol en eidgenössischi milidärischi Elite entstande, wenn au dr eidgenössisch Generalstab erst noch 1815 definitiv iigrichtet worden isch. Wo dr Oberst Jakob Christoph Ziegler in siim «Allgemeines Militärreglement für den Eidgenössischen Bundesverein» 1804 d Schaffig von ere zentrale Milidärbehörde vorgschlage het, het dr Napoleon e sonigi Iirichtig verbote, wohrschiinlig für dass s schwiizerische Milidär wurd schwach bliibe. Die eidgenössisch Armee isch in dr Mediationsziit dreimol under em General Niklaus Rudolf vo Wattewyl mobilisiert worde, 1805, 1809 und 1813. (→Liste vo de Schwizer Generäl) Währed em Bockechrieg het dr Oberst Jakob Christoph Ziegler die eidgenössische und zürcherische Druppe kommandiert.

Im Unterschiid zur Helvetik isch d Schwiz währed dr Mediation vo Chrieg verschont bliibe. Wo dr Dritt Koalitionschrieg 1805 usbrochen isch, het d Schwiz die bewaffneti Neutralität erklärt. Frankriich und Östriich hai die zwar nit anerkennt, hai aber die eidgenössische Gränze, wo nume vom ene schwache Ufgebot bsetzt gsi si, nid in grossem Mass überschritte. Währed em östriichisch-französische Chrieg vo 1809 hai französischi Druppe d Gränze am 11. Merz bi Basel verletzt. Mitti April het d Dagsatzig 1500 Ma lo mobilisiere zum d Ostgränze abzsichere. Wo dr Hans vo Reinhard dr Napoleon am 25. April 1809 z Rägesburg droffe het, het dä ihm immerhi versproche, ass er d Neutralität vo dr Schwiz wurd respektiere. Er het aber gliichziitig erklärt, ass für ihn d Neutralität e Wort ohni Sinn siig; si wurd de Schwizer nur so lang nütze, wie är s well. Am 24. Novämber het d Division Lagrange d Gränze bi Schaffhuuse, Rhiifälde und Basel verletzt, au wenn dr Chrieg scho sit em 14. Oktober z Änd gsi isch, wie zum Zeige wie schwach d Schwiz isch.

Am 31. Oktober 1810 hai italiänischi Truppe s Tessin bsetzt. Dr Napoleon het dä Schritt befohle, zum agäblig gegen e Schmuggel und Schliichhandel vorzgoh. S Tessin isch drotz Protest vo dr Eidgenosseschaft mit dr Usnahm vom Misox bis zum 7. Novämber 1813 bsetzt bliibe. D Beziehige zwüsche dr Schwiz und Frankriich si wäge dr Tessinfroog und dr Kontinentalsperri belastet gsi, und dr Napoleon het meh as eimol dr Schwiz adroht, er wurd se annektiere.

S grösst Ufgebot vo dr Eidgenosseschaft währed dr Mediationsziit isch cho, wo die Alliierte amarschiert si. Noch dr Proklamation vo dr bewaffnete Neutralität am 18. Novämber 1813 si acht Dag spöter 15–20'000 Ma under em General vo Wattewyl an d Gränze gschiggt worde.Die alliierte Druppe hai d Gränze zwar mehrmols verletzt, es isch aber nit zu Kämpf cho. Am 21. Dezämber si öbbe 130'000 Ma vo de Alliierte bi Basel und Rhiifälde über e Rhii in Richdig Frankriich zoge, ohne dass dr Wattewyl brobiert het das z verhindere.

S Söldnerwäse het au währed dr Mediationsziit floriert. Am 27. Septämber 1803 het dr Napoleon Bonaparte as Konsul vo dr französische Republik e Milidärbündnis mit dr Schwiz für 25 Johr abgschlosse. Drzue isch e Defensivallianz für 50 Johr cho. S Milidärbündnis het Frankriich ermächdigt, in Friidensziite 16'000 Ma und in Chriegsziite 25'000 Ma aazwärbe. Usserdäm het d Schwiz Milidärkapitulatione nume no mit Staate us em französische Bündnissystem döfe abschliesse. S Bündnis isch in siine Konditione bedütend schlächter gsi as d Milidärallianze, wo d Schwizer mit de französische König abgschlosse hai. Bsundrigs het d Schwiz kei verbilligts französischs Salz meh döfe importiere, sondern het sogar 200'000 Zäntner überdüürts Salz müesse abneh.
Dr Napoleon het s Milidärbündnis e baar Mol usgnützt. Im Summer 1806 het er zum erste Mol verlangt, ass d Schwizer vier Regimänt mit 16'000 Ma wurde stelle, zum se im Chrieg gege Preusse iizsetze. D Wärbige si aber weniger erfolgriich gsi as erwartet. Am 13. Januar het dr Napoleon dorum dr Schwiz es Ultimatum gstellt, ass si bis zum 1. Mai 16'000 Söldner müess stelle, so dass er d Druppe im 4. Koalitionschrieg chönn iisetze. Trotz grosse Asträngige vo de Kantön hai si aber nume 12'000 Ma zsämmebrocht. D Schwizer Kontingänt si denn vor allem im Chrieg gege Portugal uf dr Pyrenäähalbinsle iigsetzt worde. Spanie, wo denn e Koalitionspartner vo Frankriich gsi isch, het am 2. August 1804 au e Milidärkapitulation mit dr Schwiz abgschlosse. Wo denn dr spanisch Unabhängigkeitschrieg usbrochen isch, si d Schwizer Söldner in spanische Dienst plötzlig im Chrieg mit Frankriich gsi. Die Schwizerregimänt hai sich noch em Usbruch vom Volksufstand für dr legitim König Ferdinand VII entschiide. Dr Siig, wo dr Schwizer General Theodor vo Reding in dr Schlacht vo Bailén über d Franzose errunge het, het vil Ufsehe gmacht.

D Franzose si mit dr Awärbig vo Schwizer Söldner nit zfriide gsi und das het s Verheltnis zwüschen em Napoleon und dr Schwiz ständig belastet. Vom Dezämber 1811 aa het me d Milidärallianz neu verhandlet, und es isch am 28. Merz 1812 veriibart worde, ass d Schwiz nume no 12'000 Ma müess stelle. Öbbe 9000 Schwizer hai schliesslig in dr Grossen Armee kämpft, wo am 24. Juni in Russland iimarschiert isch. Bim Rückzug über d Beresina hai d Schwizerregimänt 80% vo ihrem Bestand verlore. Nume 700 Schwizer si vo Russland zruggcho, die meiste si schwer behinderet und arbetsumfähig gsi. Au wo sich dr Niidergang vom Napoleon scho het afo abzeichne, si d Schwizerregimänt bis zum bitteren Ändi in siine Dienst bliibe.

D Schwiz isch stark vo dr französische Wirtschaftspolitik abhängig gsi. Zum einte hai die französische protektionistische Massnahme bewirkt, ass dr Export vo schwiizerische Textilie noch Frankriich stark erschwert worden isch. Zum andere het d Kontinentalsperri gege Grossbritannie e stimulierendi Wirkig gha. Dr Import vo britische Roh- und Kolonialware isch zwar stark erschwert gsi, d Usschaltig vo dr billige britische Konkurränz het aber d Entwicklig vo dr schwiizerische Textil- und Maschineindustrii im ene gschützten Umfäld möglig gmacht. Dr stark Konkurränzkampf und dr Druck zur Effizienzsteigerig hai e Konzentrationsprozess und d Iirichdig vo de erste grössere Fabrike zur Folg gha. D Iifüehrig vo dr Spinnmaschine isch dr erst Schritt zur Abschaffig vom traditionelle Verlagssystem in dr erste Helfti vom 19. Johrhundert gsi. As Folg vo dr Restrukturierig isch d Arbetslosigkeit in bestimmte Regione stark aagstiige. Die schwiizerischi Industrialisierig het in dr Mediationsziit agfange.

Die wirtschaftspolitische Usenandersetzige zwüsche dr Schwiz und Frankriich währed dr Mediationsziit hai immer die gliiche Theme bedroffe: d Zollpolitik, dr Schmuggel und d Iihaltig vo dr Kontinentalsperri. (→ Neueburger Affäre). D Schwiz isch ständig under französischem Druck gstande, gege dr lukrativ Schmuggel vo britische Handelsgüeter vorzgoh. 1810 het d Dagsatzig uf e Befähl vo Frankriich sämtligi britische Ware müesse konfisziere und alli Kolonialware mit eme hoche Zoll belege.





</doc>
<doc id="25852" url="https://als.wikipedia.org/wiki?curid=25852" title="Mediationsakte">
Mediationsakte

D Mediationsakte isch en Erlass vom 19. Februar 1803, wo dr Napoleon Bonaparte, dr «Erscht Konsul vo dr französische Republik», drmit dr Helvetische Republik, wo faktisch Frankrych agschlosse gsi isch, e neui Verfassig uferleit het.

D Staatsornig vo dr Helvetik isch drmit abgschafft und dur öpis neus ersetzt worde. D Mediationsakte isch bis zum Ändi vo dr französische Herrschaft 1813 in Chraft gsi; drum seit me dere Zit d «Mediation». Die Urkunde isch eini vo de bedütendschte Kwelle vo dr Schwizer Gschicht.

Nodäm die Helvetischi Republik sid de Unrue vo ane 1802 ufghört het as Stat richtig z funktioniere, het dr Napoleon Bonaparte z Paris e Versamlig vo Politiker us dr Eidgnosseschaft, d Consulta, iiberüeft, wo über d Zuekumft vo dr Schwiz het sötte berote. Dr Napoleon sälber het sich drbii as Vermittler (franz. "médiateur") zwüsche de Schwizer Parteie vo de Unitarier und de Föderalischte gseh, won elei kei gmeinsami Staatsornig me gfunde hai. 

Im Vorwort duet sich dr Napoleon drfür rächtfertige, ass er d Schwiz politisch neu wurd organisiere, und bestimmt, ass d Struktur vo dem Land vo Natur us föderalistisch siig. 

D Akte het drum glychzytig em Bund als Ganzem und alle nüünzäh Kantön, ufgfüehrt as Appezäll, Aargau, Basel, Bärn, Friburg, Glarus, Graubünde, Luzärn, Sanggalle, Schaffhuuse, Schwyz, Soledurn, Tessin, Thurgau, Underwalde, Uri,Waadt, Zug und Züri, e neui Verfassige gee. D Kantonsverfassige, wo im Dokumänt ganz ufgschribe sind, si so ghalte gsi, ass d Kantön, wo umfassendi Hoheitsrächt übercho hai, si witgehend sälber noch eigenem Ermässe hai chönne uslege. Die Kantön, wo neu bildet worde si, hai usser Graubünde e representativi Verfassig übercho, für die drizäh Alte Ört sind zum Deil vorrevolutionäri Instituzione widerbeläb worde.

D Bundesakte (Acte fédéral) het us vierzig Artikel bestande. Dr Bund isch ghalte gsi, e minimali Rächtsgliichhäit vo alle Schwizer z garantiere, im Chriegsfal en Armee ufzstelle, d Ussepolitik z länke und mögligst dr Handelsverchehr zwüsche de Kantön z erliichtere. D Kantön irersyts garantiere sich gegesiitig ihri Verfassige, ihri Hoheitsgebiet, ihri Freiheit und ihri Unabhängikeit. Me het ebe jede Kanton as eigeti suveräni Einheit agluegt.

Was s Milidäär agoot, het dr Bund zäme mit de Kantön en Armee ufzstelle, wo 15,203 Maa ha söll. D Soldate hai vo de Kantön noch eme vorbestimmte Schlüssel müesse gstellt wärde.

Für d Staatsfinanze isch es Budget vo 490,507 Schwizerfranke vorgseh gsi, wobii d Biidräg vo dr Grössi vom Kanton abhängig gsi si, Bärn zum Bispil het 91,695 Franke müesse biidräge, Züri 77,153 und die bevölkerigsriiche Kantön Aargau und Waadt 52,212 respektiv 59,273 Franke.

S oberste Staatsorgan isch wie scho i dr Alte Eidgnosseschaft wider d Dagsatzig gsi, wo sich jewiils in eim vo de sächs Vorort – das si Friburg, Bärn, Soledurn, Basel, Züri und Luzärn gsi – droffe het. Dr Vorsitz vo dr Dagsatzig het dr Landamme vo dr Schwiz gha, wo au dr Schultheiss oder Bürgermeister vom Direktorialkanton gsi isch. E Revision isch nid vorgseh gsi.

Für d Übergangszit isch Friburg as Direktorialkanton bestimmt worde und dr Louis d'Affry, wo sech uf dr Consulta z Paris als Vermittler uszeichnet het, isch für 1803 as Landamme vo dr Schwiz iigsetzt worde und het usserordentligi Vollmächt übercho, bis d Dagsatzig s erschte Mol zsämmedrätte isch. In de Kantön si siibechöpfigi Kommissione iigsetzt worde, wo d Gschäft gfüehrt hai. Mit dr Liquidierig vo dr Helvetische Republik isch au s Oberste Gricht abgschafft worde, d Chlostergüeter, wo iizoge worde si, sin ene wider zruggee worde, d Nationalgüeter wider an d Kantön gfalle, und d Tilgig vo dr Nationalschuld isch greglet worde.

Im Schlusskapitel vo dr Urkunde het dr Erscht Konsul d Schwizer Unabhängikeit anerkennt und ihri Staatsornig garantiert.



</doc>
<doc id="25855" url="https://als.wikipedia.org/wiki?curid=25855" title="Unitarier">
Unitarier

Unitarier si



</doc>
<doc id="25856" url="https://als.wikipedia.org/wiki?curid=25856" title="Unitarier (Helvetik)">
Unitarier (Helvetik)

D Unitarier si e Partei in dr Helvetische Republik gsi. Si hai sich noch de Staatsstreich vom Johr 1800 bildet as Zsämmeschluss vo de gmässigte Republikaner, wo s stedtische Bürgerdum representiert hai, und de radikale Patriote, wo vor allem in de ehemolige Underdanegebiet stark verdrätte gsi si. As Fraktion si d Unitarier de Föderaliste gegenübergstande und hai die eiheitsstaatligi Verfassig verdeidigt, währed d Föderaliste as Minimum d Uflösig vom Eiheitsstaat und d Errichdig vom ene Bund, wobii d Kantön groossi Autonomii wurde ha, und vili von ene au d Restauration vo dr Alte Eidgenosseschaft verlangt hai.
Dr helvetisch Eiheitsstaat isch au bi de Franzose immer weniger beliebt worde. In dr helvetische Verfassig vo Malmaison vom Johr 1801 isch d Republik in e Bundesstaat umgwandlet worde, wo d Kantön ihri eigene Verfassige hai chönne schriibe, d Ussebolitik, d Armee, d Bolizei, d Bildig und anders isch aber Aaglägeheit vom Bund bliibe, was d Föderaliste entdüscht het. Si hai wiiter agitiert und im dritte Staatsstreich im Oktober 1801 hai si d Macht übernoh. Si hai under em Druck vom Napoleon sächs Unitarier müesse in dr Chlii Root ufneh, hai aber ihri Mehrheit dört und im Senat bhalte. E föderalistischi Verfassig isch im April 1802 in ere Volksabstimmig nit agnoh worde und d Unitarier hai am 17. April im vierte Staatsstreich wider d Macht übernoh. Die Zweiti Verfassig vo dr Helvetische Republik isch vom Volk agnoh worde, au wenn e Mehrheit nume z Stand cho isch, wil Bürger, wo nit si go abstimme, zelt worde si, wie wenn si drfür gstimmt hätte. D Föderaliste hai zwar, dank dr Intervention vo Frankriich dr neu Landammaa gstellt, siini beide Statthalter si aber Unitarier gsi, dr Rüttimann und dr Füssli. Im föderalistische Ufstand, em Stäcklichrieg vom August bis zum Oktober 1802 het d Regierig sich müesse ins revolutionäre Waadt zruggzieh und dr Napoleon het Politiker und namhafti Schwiizer zur Helvetische Consulta uf Paris iiglade. Dört si zwar d Unitarier besser verdrätte gsi, aber dr Napoleon het e föderaliste Staat vorzoge, mögligerwiis wil e dezentralisierte Bundesstaat de Absichte vo Frankriich weniger energisch chönnt entgegedräte as e Regierig vom ene Eiheitsstaat. In siiner Mediationsakte het er de Schwiizer e neui Bundesverfassig diktiert, wo ehnder d Wünsch vo de Föderaliste berücksichdigt het.

D Mediationsverfassig isch e Schlag gsi für d Unitarier. Nit nume isch dr Eiheitsstaat vom e Staatebund abglöst worde, au e Deil vo de soziale Reforme, wo vor allem de Patriote under de Unitarier wichdig gsi si, si usghöhlt, wenn au nid ganz abgschafft worde. Die unitarische Ideä si aber nie ganz ewäg gange, hai sich aber nüme chönne duuresetze, wie s in dr Helvetische Republik dr Fall gsi isch.



</doc>
<doc id="25858" url="https://als.wikipedia.org/wiki?curid=25858" title="Esslingen am Neckar">
Esslingen am Neckar

Esslenga am Neckor [IPA: ] (dt. "Esslingen am Neckar," bis 16. Oktober 1964 amtlich "Eßlingen am Neckar") isch a Stadt ogfär 10 Kilometor eschtlich vo dor Stadtmidde vo dor Bada-Wirttabergisch Landeshaobtstadt Stuagort am Neckor. Bis ogfär 1950 hend d’Leid en dor Umgebung "Essleng" gsaet. Esslenga isch a so genannta Groaßa Kreisstadt ond d’ graescht Mittelstadt vo Bada-Wirttaberg. D’Stadt Esslenga isch dor Sitz vom Landratsamt ond d’ graeschta Stadt vom Landkreis Esslenga. Fir d’Flegga dromrom isch Esslenga a Middlzentrum mit älle Eikaofsmeglichkeida. Wenn ed Stuagord direkt dornäaba wär, nå hedd Esslenga ao dor Rang vomma Oberzentrum kriagt. 

Em ganza Middlaltor isch Esslenga a „freia Reichstadt“ gwäa, ond isch aerscht durch dor Napoleo zo Wirttaberg komma. Sae bsondora Bedeidung isch ganz frior amål vo dor Brugg komma, må bei Esslenga ibor dor Neckor ganga isch (d’heidiga Pliensaubrücke). Em einschtiga Kenigreich Wirttaberg isch Esslenge no vår dor Landeshaobtstadt Stuagord dui Stadt gwäa, dui må am meischta Induschtrie khed håd. Esslenga isch heid ed blos a Statio em bada-wirttabergischa Abschnitt vo dor "Deitscha Fachwerkstråß," s’isch bis heid ao a Stadt mit-ra wondorscheena mittlaltorlicha Altstadt, må mor obedengd gsäa hao sodd. 

Esslenga am Neckor leid an-re Engstell vom Neckordaal sideschtlich vo Stuagort. Dor Fluss gåt durchs Stadtgebiet vo Sidoschta nåch nordweschta, d’ Esslengor Altstadt leid nerdlichg dorvo. Dor Neckor kommt vo dor Gmeinde Altbach her, gåt am Stadtdeil Zell vorbei ond vorlåt s’ Stadtgebiet zwischa de Stadtdoil Mettenga ond Weil en Richtung Stuagort. Esslenga am Neckor gåt em Oschda bis en en dor Schurwald nuf, em Sida bis uf d’ Fildera.

Esslenga håt a Gemarkung vo 4643 Hektar. Em oenzelna vordoelt sich sae Flech uf 1193 Hektar Wald ond 112 Hektar Wassorflechena. Uf 93 Hektar wachsd Wae. 1662 Hektar send iborbaut mit Heisor, Stråsa o.s.w. Esslenga håt rond 90.000 Eiwohnor. Durch d Stadt gåt d’ wirttembergische Haupteisebãstreck Stuagort-Ulm, ond d’ Bundesstråß 10. D’ diafschda Stell em Stadtgebiet leid mit 230 Meter em Neckordaal, då må dor Neckor aus-em Stadtgebiet nausgåt, d’ haechschta Stell fended-mor mit 498 Meter uf-m Schurwald.

Direkt an Esslenga drã liged folgende Städt ond Ort (em Uhrzeigor nåch): Kerna (Rems-Murr-Kreis), Aichwald, Baldmannsweilor, Plochenga, Albach, Deizisau, Denkadårf ond Oschtfildra (älle Landkreis Esslenga), ond schliaslich Stuagort (Stadtkreis).

D´ Stadt håt 25 Stadtdåel:
Berga, Bläasa, Brial, Krommenackor, 
Hegneschberg, Haoagreiz, Innastadt, Kennaburg, Kemmichsweilor/Oberhof, Liebersbronn, Meddenga, Neckerhald, Oberesslenga, Oberdaal, Riadern, Sangd Bernhard, Serich, Sirnao, Sulzgries, Wäldebrõnn, Weil, Wiflengshausa, Zell, Zollberg.

Esslenga isch a Mittelzentrum en dor Regio Stuagort, mit Stuagort als Oberzentrum. Zom Mittelbereich Esslenga khaired no folgende Städt ond Gmeindena em Norda vom Landkreis: Aichwald, Altbach, Baltmannsweiler, Deizisau, Denkendorf, Hochdorf, Lichtenwald, Neuhausen/Filder, Ostfildern, Plochingen, Reichebach/Fils ond Wernau.

Bei dr letschte Kommunalwahl am 25. Mai 2014 hot s des Ergebnis gea:






</doc>
<doc id="25859" url="https://als.wikipedia.org/wiki?curid=25859" title="Esslingen (Begriffsklärung)">
Esslingen (Begriffsklärung)

Esslingen stoht fir:
Eßlingen stoht fir:


</doc>
<doc id="25860" url="https://als.wikipedia.org/wiki?curid=25860" title="Reisläufer">
Reisläufer

As Reisläufer si d Schwizer Söldner bezeichnet worde, wo bis ins 17. Johrhundert im Dienst vo zahlriiche europäische Herrscher gstande si. S mittelhochdütsch "reise" bedütet «chriegerische Uszug, Chriegszug, Fäldzug»; s isch s Vorläuferwort vom moderne und ganz zivile "Reis" im Sinn vo «Gschäfts- oder Ferieräis».

Die grossi Ziit vo de Reisläufer si d Chrieg um s Herzogtum Mailand um 1500 gsi. D Schlachte z Italie zele zu de bluetigste, wo sich Söldnerarmeä je gliiferet hai. Um die Zit isch dr Widerstand gege d Reisläuferei vor allem in de riiche Stedt immer sterker worde. Lüt wie dr Baasler Autor vo Fasnachtsspiil, dr Pamphilus Gängebach, häi die hooche Here, wo Söldner vermiddlet häi, aaklagt, ass si d Chinder vo dr Stadt wurde verkaufe. Das het denn 1521 z Baasel zum Bangsionesturm gfüert, und d Rootshere, wo Bangsione vo Frankriich aagnoo häi, si us em Root gheit worde.

In dr Äidgenosseschaft as Ganzem isch dr Solddienst wirtschaftlig aber z wichdig gsi und bis 1792 isch dr Kaputulazionsverdraag mit Frankriich immer wider verlengeret worde, wo am 29. Novämber 1516 as Folg vo dr Schlacht bi Maignano z Friiburg im Üechtland abgschlosse worde isch. Dä Verdraag isch au as Vorbild für Verdrääg mit andere öiropäische Mächt brucht worde. S Helvetische Corps, wie sich d Äidgenosseschaft im 17. Joorhundert bezäichnet het, het sich verpflichdet, für Frankriich Kontingänt z stelle, wo in dr Schwiz wurde usghobe wärde.

Im spoote 18. Joorhundert isch dr Solddienst immer weniger populär worde und immer weniger Schwizer häi sich lo aawärbe. Noch em Sturm uf d Tuilerie am 20. August 1792 het Frankriich alli Soldverdrääg kündet, under em Napoleon het die Helvetischi Republik aber wider Soldate müesse stelle, kuum aber Freiwilligi gfunde. In dr Zit vo dr Restauration häi Schwizer Söldner vilmol für reakzionäri Regierige die liberale Ufständ zämmedätscht, und das het liberale Schwizer Politiker nid gfalle. Mit dr liberale Regenerazion isch denn in de Kantonsverfassige s Abschliesse vo Militärkapitulazione verbote worde, und 1849 het dr liberali Bundesstaat Militärkapitulazione au uf dr Bundesebeni verbote. D Kantöön häi s Gsetz aber nid welle implementiere und sich an die alte Verdrääg ghalte. Vom 30. Juli 1859 aa het dr Bundesroot verbote, Schwizer Bürger aazwärbe, aber jede het chönne uf äigeni Fust in fremdi Dienst iidräte.

Bis 1929 hai Schwizer Bürger döfe in fremde Armeä diene. Sit denn si Söldner vor Gricht gstellt worde, wenn si in d Schwiz zruggcho si. Die einzigi Usnahm isch dr Dienst in dr päpstlige Schwizergarde, wo au hüt no nume us Schwizer Katholike bestoht. Mit vile Staate het d Schwiz hützudag Abkomme über dr Milidärdienst vo Schwizer und Doppelbürger. Dr Dienst in dr französische Fremdelegion isch aber bis hüt immer no stroofbar.


</doc>
<doc id="25861" url="https://als.wikipedia.org/wiki?curid=25861" title="Mediation">
Mediation

Mit Mediation cha gmeint si


</doc>
<doc id="25862" url="https://als.wikipedia.org/wiki?curid=25862" title="Ludwigsburg">
Ludwigsburg

Ludisburg, au Ludigsburg oder Ludwigsburg, (aml. "Ludwigsburg"), isch a Stadt z Bade-Wirttebärg, rund zwelf Kilometer nerdlig vu dr Innestadt vu Stuegert. Si isch d Chreisstadt un di grescht Stadt vum Landchreis Ludisburg, un no Esslenge am Necker di zwotgrescht Mittelstadt vu Bade-Wirttebärg. Zämme mit Kornweschte bildet Ludisburg a Mittelzäntrum fir d Umlandgmeine. Syt em 1. April 1956 isch Ludisburg a Großi Chreisstadt. S Stadtbild isch bregt dur s Residänzschloss.

Ludisburg lyt am so gnännte Lange Fäld uf ere Hochflechi vum Neckerbecki, zwisch em Neckerdal un em Hohenaschperg. Dur s inner Stadtgebiet fließt dr Tälesbach, wu eppe drej Kilometer nordeschtlig in dr Necker mindet. Neckarweihenge, Hoheneck un Poppeweiler, wu mittlerwyyli as Stadtdeil yygmeindet sin, lige diräkt am Necker. Dr hegscht Punkt vum Stadtgebiete isch uf 365,1 Meter iber Normalnull uf em Lemberg. Dr diefscht Punkt lyt am Necker uf 196 Meter Hechi.

Weschtlig vu Ludisburg lige d Ortschafte Meglenge, Aschberg un Tamm. Im Norde gränze Freiberg, Bennenge, Marbach un Erdmeschhouse an s Stadtgebiet. Eschtlig vu Ludisburg hinter em Lemberg, wu zem greschte Deil zue dr stadt ghert, lyt Affelterbach. D Städt Remseck un Kornweschte lige sidlig vu dr Stadt zwische dr Stadtgebiet vu Ludisburg im Norde und Stuegert im Side.

Alli Nochberort ghere zum Landchreis Ludisburg.

S Stadtgebiet vu Ludisburg bstoht us dr Chärnstadt un sibe Stadtdeil. D Chärnstadt wird in d Stadtbezirk Mitti, Wescht, Nord, Oscht un Sid unterdeilt. Wyteri Stadtdeil sin Aosweil, Boweiler, Egelse, Grẽäbiil, Haonich, Neckerweienge un Pfluegfelde.

Dernäbe unterscheidet mer zem Deil no wyteri Wohnplätz oder Wohngebiet, wu d Nämme sich im Lauf vu dr Zyt yyburgeret hän. D Gränze sin aber do zmeischt nit gnau feschtgleit. Doderzue ghere zem Byschpel dr Gugelberg, dr Magehof, Meirich, Mõnrepo, s Oschterholz un Schlesslesfeld.

Ludisburg bildet mit dr sidlige Nochberstadt Kornweschte ne Mittelzäntrum in dr Region Stuegert, s Oberzäntrum vu däre isch d Stadt Stuegert. Zum Mittelberyych Ludisburg/Kornweschte ghere no d Stedt un Gmeine im Side un Oschte vum Landchreis: Affelterbach, Aschberg, Bennenge, Biedge-Bissenge, Erdmeschhosue, Freiberg, Baodmer, Hemmenge, Marbach, Markgrẽänenge, Meglenge, Murr, Oberschtefeld, Bleidelse, Remseck, Schwiewerdenge,Schtõẽne un Tamm.

Ludisburg ischt entstanda oms Residenzschloss, mo dr Herzog Eberhard Ludwig vo Wirttebärg ab 1704 hot baue lau.

Ludisburg ghert zua koenere Verwaltongsgmoeschaft.

Dr OberSchuldes vo Ludisburg ischt dr Werner Spec.

Ergäbnis vo de Landdagswahla seid 2006: 

Dr Dialekt vo Ludisburg ghert zom Schwäbisch.





</doc>
<doc id="25863" url="https://als.wikipedia.org/wiki?curid=25863" title="Ludwigsburg (Begriffsklärung)">
Ludwigsburg (Begriffsklärung)

Ludwigsburg stoht fir



Lueg au


</doc>
<doc id="25864" url="https://als.wikipedia.org/wiki?curid=25864" title="Ludwigsberg">
Ludwigsberg

Ludwigsberg stoht fir





Lueg au


</doc>
<doc id="25865" url="https://als.wikipedia.org/wiki?curid=25865" title="Wallonische Sprache">
Wallonische Sprache

Wallonisch (Eigebezeichnig "Walon") isch e Sprooch us dr Familie vo dr Langue d'oïl, wuu z Belgie, z Frankriich un im Nordweste vum US-amerikanische Bundesstaat Wisconsin gschwätzt wird. Es isch vu de französischsprochige Gmeinschaft vu Belgie als endogeni Minderheitesproch aaerkännt un isch z Belgie d'Minderheitesproch mit de meiste Bedüttig. An Variante gitt's in erschter Linie vier großi Dialäktgruppe un e Standardsproch. D'Sprächer heiße ùff Wallonisch "walon-cåzant".

S Wort "Walon" goht ùffs zimlig alt gèrmanisch Wort "Walh" zruck, wuu – wie d Form Welsch im Alemannische – allgemein d'Sprächer vu keltische un romanische Sproche bezeichnet hät. S Wort sälber hät sich verändert un sii Definitionsberiich isch iigschränkt worre, während's anderi Bezeichnige mit de Zitt verdrängt hät. S Wort daucht zum erschte Mol im Jean de Haynin sinne "Mémoires de Jean, sire de Haynin et de Louvignies" ùff, wuu uss em Johr 1465 stammt un di romanischsprochigi Bevölcherig in de Burgundische Niderland bschribt. Di semantischi Bedüttig vum Wort hät sich noch de französische Bsetzig, em holländische Regime un de belgische Uuabhängigkeit no moll verändert un vu doo aa numme no di romanische Variatione z Belgie bezeichnet. Di dialektologische Undersüechige hän im 19. Johrhundert iigsetzt un langsam aagfange, zwüsche de wallonische Dialäkt z underscheide; sìì hän d'Bedüttig vum Wort deno ùff s Wallonisch im ängere Sinn iigschränkt.

Wil s Wallonisch vyl Gmeinsamkeite mit em Pikardisch ùffwiist, werre dem sini Sprächer vylmol fälschligerwiss de Wallone züedeilt. Des wird no verstärcht durch d'Datsach, dass d'Sprächer vum Pikardisch z Belgie in de offiziälle „Region Wallonie“ läbe; s Gliich isch es mit de Gaumer, wuu e lothringische Dialäkt schwätze, un de Sprächer vum Champenais. Vu dem här verstönn vyli under em Begriff „Wallonisch“ alli Iiwohner vu de Region bis ùff di dütschsprochige.

Wallonisch wird draditionäll im Großdeil vum französischsprochige Belgie un öbbe zeh Gmeinde im französische Département Ardennes gschwätzt, in de Umgebig vu de Stadt Givet. Di lokale Variatione vu de Sproch sin im Wallonische Sprochatlas "(Atlas linguistique de la Wallonie)" ùffzeichnet, er beinhaltet gliichzittig di andere romanische Sproche z Belgie. Als Standardwallonisch isch e Chunschtsproch gschaffe worre, wuu vyli Dialäkt drùff Iifluss ghaa hän.

Es gitt in de Hauptsach vier Dialäktgebiet:




Im US-amerikanische Bundesstaat Wisconsin gitt's um Green Bay umme e Region, wuu e Variation vum Namurerisch gschwätzt wird. Des goht ùff e Usswanderigswälle im 19. Johrhundert zruck: ab 1850 sin öbbe 15.000 uss de Umgebige vu Gembloux un vu Wavre ussgwandert, allerdings sin zimlig vyli vu-n-ene im Lauf vu de Reis umchuu. Di erschti Wälle hät sich im Norde vum Staat nidergloo, 80 Brozänt devuu z Kewaunee, z Door un z Brown. Obwohl hǜtt no rund zwanzigdausend Lütt Wallonisch schwätze, isch d'Sproch in de USA vum Usssterbe bedroht, wil si, obwohl si no rèlativ lebändig isch, chuum no vu junge Lütt Wallonisch gschwätzt wird. Allerdings zeige zahlriichi Ortsnämme de wallonisch Ursprung vu ihre Iiwohner: Brussels, Namur, Rosiere (de Rosières), Champion, Walhin, Grand-Leez.

E „Geburtsdatum“ aazgee isch nit möglig, nit numme wil d'Sproch nit vu einem Dag ùff de ander entstande isch, sundern au wil's devuu abhängt, wuu mer d'Geburtsstund aasetzt. De Louis Remacle hät nochgwise, dass di meiste hǜtt typische Veränderige vum Wallonisch zwüschem 8. un em 12. Johrhundert stattgfunde hän. Ab em zwölfte Johrhundert hätt sich s Wallonisch düttlig abzeichnet.

Ums Johr 1600 umme isch s französisch Schribbsystem im wallonische Sprochruum iigfiehrt worre; nochdem mer sich übber d'Chluft zwüschem Französisch als gschribener un em Wallonisch als gsprochener Sproch bewusst worre isch. E wallonischsprochigi Literatur isch ùffchuu (hauptsächlig satirischi un underhaltsami Drivialliteratur), für offiziälli un formälli Gebiet isch abber s Französisch di einzigi Sproch blìbe.

Wallonisch isch bis zum Aafang vum 20. Johrhundert vu de Mehrheit vu de ostbelgische Bevölcherig gschwätzt worre, während d'Oberchlass un di bildeti Schicht Französisch gschwätzt hän. In de Bolitik un in vile wittere Brüef hät e Zweisprochigkeit gherrscht, während in de Ise- un Mineindustrii vor allem Wallonisch bruucht worre-n-isch. Gmeindröt hän sich vylmol in beide Sproche verständigt.

E Underscheidig zwüsche de Regionalsproche z Belgie hät erscht am Änd vum 19. Johrhundert durch de dütsch Philolog Altenberg stattgfunde. Èr hät festgstellt, dass mer s Wallonisch weder ùff de Lièger Dialäkt bschränke no bis ùffs Pikardisch ussdehne cha:
Wäge de verspötete Abgränzige werre vylmol au anderi Regionalsproche vu Belgie fälschligerwiss em Wallonisch züedeilt, selbscht vu ihre eigene Sprächer.

Sitt em Aafang vu de 1990er-Johr versüecht e Gruppe vu Schriftsteller un Widderbeläber, s Feller-Drankskriptionssystem widder iizfiehre. Es isch vu un für d'Dialektologe erfunde worre; de Zwäck isch gsìì, s sprochlig Erb z erhalte un d'Sproch besser undersüeche z chönne, d'Schaffig vu-n-ere moderne Sproch hät nit zu sinne Zyl ghört. Bim Fellersystem handelt's sich durchuss au um e gschribeni Sproch, wuubii di zahlriiche Variante (wuu sich d'Sprächer einewäg no übberregional verstönn) in de Schrift berucksichtigt werre – soo deet mer de Digraph "ea" wie in "vea" (Chalb) im Weste wie "ia" ussgsproche, im Oste degege wie-n-e langs "e". Des Schribbsystem wird abber all nò nit vu alle Sprächer aaerkännt – zum eine, wil's numme eme chleine Deil vu de Bevölcherig übberhaupt bekannt isch, zum andere, wil regionali Variante ùff de Ebeni vum Wortschatz wenig berucksichtigt werre.

Wallonisch ghört zu de Langues d'oïl un hèbbt sich vu denne vor allem durch sii latinische Archaismus un e starche gèrmanische Iifluss im Beriich vu de Phonetik, em Wortschatz un de Grammatik ab. Phonetisch gseh isch d'Sproch rèlativ alt, ihri jetzigi Form isch all no noch an derre vum Hochmittelalter.

S wallonisch Alphabet basiert ùff dem vum Französische un isch durch e "a" mit Kroužek ergänzt, wuu zum Bispil im Wort "Årdene" vorchunnt. Säll Sunderzeiche wird abber genauso wenig als eigene Büechstabe im Alphabet aaglüegt wie s "é". Bim Büechstabiere werre fast übberall di gliiche Bezeichnige bruucht wie im Französische, numme wird s "w" wie im Dütsche "We" gsait un s "y" hät näbe "i grec" au de Namme "Jott".

Sitt 1100 wird s Wallonisch in geographische Eigenämme, bim nidere Gricht un ùff de Notariat gschribe. Di genaui Usssproch isch nit allewil uss em Schriftbild ersichtlig, esoo cha e "u" ändwäder als "u" odder als "ü" ussgsproche worre sii. Scho sällemols hän sich gwüssi typisch wallonischi Schribbwisse usebildet wie "xh" für e "h", "ea" un "eie". S "xh" isch au im 17. Johrhundert no in Verwändig gsìì. Im 19. Johrhundert degege hän eigeni Schribbwisse vorghèrrscht, während für einzelni Regione (Liège, preußischs Wallonie, Namur) scho Schribbvorschleg veröffentligt worre sin. Im 19. Johrhundert isch s Feller-System entstande, wuu vor allem ùff di genaui Usssproch vum Wort Wärt glèggt hät. Markant sin d'Kumbinatione "dj" un "tch", d'Halbvokäl "w" un "y" wie au d'Zeiche "î" (langs "i"), "oû" (langs "ou", ussgsproche als "u"), "ô" ùn "å".

E eiheitligi Orthografii, d. h. e Übberiichomme vu alle Wallonischsprächer, dass des un säll Wort esoo gschribe wird, obwohl d'Usssproch in Abhängigkeit vu de Region variiert, hät sich erscht im 21. Johrhundert usebildet. Es handelt sich ums „rfondu walon“, säll verfolgt s Brinzip, dass e Wort übberall gliich gschribe wird, unabhängig devuu, wie's in de einzelne Regione gsait wird. Ähnlig wie im bretonische Schribbsystem werre d'Zeiche jee noch Region anderscht ussgsproche. Zudem soll's phonetischi Bsunderheite un alti Draditione (z. B. anhand vu de Widderiifiehrig vu "xh, oi") in Eichlang bringe.

S Französisch hät e baar Ussdrück, wuu vum Wallonisch übbernuu worre sin. Si stamme hauptsächlig uss em Vokabular vu de Mine- un Iseindustrii. Näbe de Lehnwörter nännt mer e Wallonismus au e Merchmol vum Wallonische, wuu sich ùffs Französisch übberdrait, säi's ùff lexikalischer, phonologischer odder grammatischer Ebeni.



</doc>
<doc id="25866" url="https://als.wikipedia.org/wiki?curid=25866" title="FC Arsenal">
FC Arsenal

Dr FC Arsenal isch ä Fuessballverein us London in England, wo i dr Premier League spiilt. D Vereinsfarbä si rot-wyss. Dr FC Arsenal isch im Johr 1886 gründet worde. Är zählt näbe Manchester United, FC Chelsea und em FC Liverpool zu de grosse Vier vo dr Premier League. Dr Klub spiilt im Emirates Stadium, es het 60.355 Plätz. Zu de bekannte ehemolige Fuessballer ghöret de Thierry Henry, Dennis Bergkamp, Patrick Vieira, Jens Lehmann und de Tony Adams.



</doc>
<doc id="25868" url="https://als.wikipedia.org/wiki?curid=25868" title="Tübingen">
Tübingen

Dibenga ( ausgsprocha; hochdeitsch "Tübingen" ) isch a Universidedsstadd en Bada-Wirddabärg ond Graesstadd vom Landgraes Landgraes Dibenga, ogfär 45 Kilomedor sidlich vo Sduagord, mid ebba 90.000 Aewonor (2019). Zsẽma mid dor Nåchborsdadd Reidleng bilded Dibenga a gemeinsams Oborzendrum. 

En Dibenga sitzed viile zendrale Emdor ond Aerichdonga: S Regirungspräsidium vom Regirungsbezirk Dibenga mid viile weidore zuagheriche Emdor, s Landradsamt Dibenga, d Universität Dibenga mid ihre Fakultäta ond Forschungsaerichdonga. S Unversitätsklinikum Dibenga mi saene zahlreiche Nuibauda uff-m Schnarrabärg isch s graesde vo saenor Ard en ganz Wirddabärg. 

Dor glaena Stadddåel Bebahausa sdåd komplädd ondor Denkmalschutz. S dordiche Schlessle isch ao dor Sitz vo dor Vorwaldong vom Naturpark Scheebuach. An scheene Sonndich em Sommor nemmed dausede vo Wandoror vo dord ihrn Ausgang zo Scheebuach-Wandoronga. 

Dor Ãdåel vo Sdudirende an de Aewonor machd scho lang ibor 30 Prozent aus. A Alds Bonmot ibor Dibenga saed: 

Dibenga leid em Härza vo Bada-Wirddabärg, ao geografisch gsäa. A bissle ondorhalb vom "Neuen Botanischen Garten" leid s offiziälle geografische Zendrum vom Bundesland. Ã sällora Sdell isch a Skulptur uffgsdelld. 

D Aldstadd vo Dibenga mit ire hervorragend resdaurirde Fachwärkheisor håd a schees Flair ond isch ausorordendlich sehenswärd. Dor Raez vo Dibenga kommd aus dor Kombinaziõ vo aldor Stadd ond nuior Universität, Staddläaba ond landschafdlich scheenor Umgebong, vo dörfliche Sdråßaziig ond klassische Universitätsgebeide, Provinzsdadd ond Wäldoffahaed, Schlossbärg ond Näggorfront. 

Endlang vo dor Näggorfront dåeld sich dor Näggor en zwåe paralelle Ärm. Uff dor Insl dorzwischa leid d "Platanenallee", a Flanirmeil ondor wondorscheene Beem, dia må zo älle Jåreszeida vo jonge wia alde Leid gärn bsuachd wird. 

Durch d Ondorstadd vo Dibenga laufd s Flissle Ammor, vom Wäsda her kommd-se. En Lusdna nemmd se dor Goldorsbach uff, där må vom Norda herkommd ond dor Naturpark Scheebuach endwässored. Båede Flissla zsẽma hend en de 1970or und 1980or Jår sdarge Hochwässer gheed ond hend en Lusdna graose Schäda ãgrichded. Desswäaga håd-mor enzwischa nerdlich vo Lusdna s Goldorsbachdaal mid-ra viile Medor haocha Sperrmauor vorsaä, om solche Schäda en dor Zukunfd vorhendora zom kenna. 

Glei nerdlich vo dor Stadd fangd dor "Naturpark Schönbuch" ã. Må-nor 1972 uffgmachd wårda isch, isch-or dor ersde Naturpark en Bada-Wirddabärg gwäa. Sidlich vo Dibenga, ogfär 20 km weid wägg, laufd d Kande vo dor Schwäbischa Alb endlang. Wenn d Sichd guad sich, kã-mor vom Dibengor Schloss uff 80 km Leenge dor Vorlauf vo dor Alb säa. 

Mid dor Stadd Reidlenga zsema isch Dibenga s Zendrum vo dor Regio Näggor-Alb ond håd Ãdåel an dor, ao fir bada-Wirddabärgische Vorheldnis ibordurchschniddlicha Wirdschafdsendwigglong vo dor Regio.





Ao wenn viil Sdudenda in Dibenga läabed, kā-mor iborraschend viil Schwäbisch haera. Selbsd d middlora Generazio vo de aldaegsässene Aewonor schwäzzd maesdns a guads Schwäbisch. Dees kā-mor beim Aekaofa no en viil Gschäfdor haera. 

Dibeng(a) ghaerd zomm zendralschwäbischa ond aldwirddabärgischa Dåel vo Wirddabärg. D aldaegsässene Dibengor hend bis nåch-m Zwåeda Wäldgriag emmor "Dibeng" gsaed. Dass-mor jezzd "Dibenga" said, isch haochdeidschor Aefluss. Sbeziäll fir Dibeng(a) gåd-s abor ao uffs honorazioraschwäbische "Dibenga" zrugg, dees må d Profässora emmor scho so gschwäzzd hend. 

S Dibengor Schwäbisch fendet sich musdorgildich en de Biachla vom Fritz Holder: "Raupeviertel", "Gôgenmusik", ond "Geliebtes Pflaster".

Wia zendral Dibenga em schwäbischa Bereich drennleid, kã-mor manchmål sogar uff-m Bãhof vo Sduagord en dor Laudsbrächor-Ãsaag vom Zug haera (uff Haochdeidsch): "Bitte einsteigen zum Regionalexpress nach Tübingen, mit Halt in Bad Cannstatt, Esslingen, Plochingen, Wendlingen, Nürtingen, Metzingen, Reutlingen". 

Em 6./7. Jårhondord hend sich en Dibenga Alemanna ãgsidled. Aus-m Jår 1078 geid-s dor aersde schrifdliche Nåchweis vo dor Sadd. Dåmåls håd dor deidsche Keenich Heinrich IV. uff-m Hoemwäag vo Canossa d Dibengor Burg, s „castrum Alemannorum, quod Twingia vocatur“ belagored. 

Annă 1342 hend d Pfalzgrafa vo Dibenga, weil se ganz arm wårda send, ihr Sdadd an d Wirddabärgor vorkaofa miasa. Seiddem isch Dibenga odrennbar mit Wirddabärg vorbonda. Gmässa an dor Zahl vo saene Aewonor ond an saenor wirdschaflicha Bedeidong isch Dibenga fir d näggsde viir Jårhondord de zwåedgraesd Sdadd em Herzogtum gwäa. 

Em Jår 1477 håd dor wirddabärgische Gråf Eberhard im Bart d Universität grended. Dees isch dåmåls ausorordendlich muadich gwaä fir so on glaena Landeshärra. 

Vo bsondoror Bedeidong isch dor 1514 gschlossene "Tübinger Vertrag" wårda. En demm håd dor Herzog Ulrich saene adliche ond gaesdliche Härra (dor "Ehrbarkeit") a grundlegends Midspracherächd en Finanza ond en dor Gerichdsbarkaed gäa miasa. Dor "Tübinger Vertrag" isch dor deidschlandweid aersde ãsatzweis demokratische Vordrag ond isch bis haed dor Sdolz vo gschichdsbewussde Wirddabärger. 

Gleich nåch-m Zwåeda Wäldkriag isch Dibenga d Landeshaobdstadd vo dor franzesischa Bsatzungszon "Südwürttemberg-Hohenzollern" wårda. Dor Landdaag håd sich em Klosdor vo Bebahausa droffa (1974 nåch Dibenga aegmaended). Seid dor Grendong vom haedicha Bundesland Bada-Wirddabärg isch Dibenga dor Sitz vom Regirongspräsidium Dibenga, oes vo de viir Regirongspräsidia vom Bundesland.

D Sdadd isch aedeidich vo dor Universität brägd. Seid de 1970-er Jår isch uff dor Haeche ibor Dibenga (uff dor "Morgastell", dor "Wann" ond en "Waldheisor Osd") riisich viil baud wårda. D Sdadd håd sich weid ausbråeded, ond on graosor Dåel vo dor Universität isch nemme em Näggor- oder Ammordaal dorhoem, sondern em nuia Dibenga. 

Mit dor Gmaendereform isch Dibenga flechamäsich sdarg gwaggsa: 1971 send siiba bis dånã sälbsdendicha Flägga aegmaended wårda: 
Biil, Haglloch, Hiischa, (Ondor-) Jeseng, Kilchbärg, Pfraodorf ond Weila; 1974 isch als achdor no Bebahausa dorzukomma. Scho seid 1934 aegmaended gwäa send Däradenga ond Lusdna, zsẽma mid-m Weilor Waldhausa, denn må-mor dåmåls glei mid vo Bebahausa aadrennd håd. 

D Bedeidong vo Dibenga fir d wirddabärgischa Gaesdesgschiichd kã-mor edd haoch gnuag ãsetza. Dichdor, Denggor, Forschor, Wissaschafdlor - wer emmor en dor Zeid vom Herzogtum und vom Keenigreich Wirrdabärg en Bildong ond Kuldur on Nãma gheed håd, fasd älle hend-se en Dibenga ir Ausbildong odor ir Studium gmachd gheed.

En Vorbendong mid dor Unversität håd vor ällem s Dibengor "Evangelische Stift" weid ibor Wirddabärg naus a graosa Wirkong gheed. Em Sdifd isch zom oena d ganza gaesdicha ond gaesdlicha Elite vo Wirddabärg ausbilded wårda. Zom andora håd-s durch seine Persenlichkaeda on Aefluss bis weid en d eiropäischa Gaesdesgschiichd nae gheed. Mor denggd an Leid wia dor Jakob Andreä, dor Johann Albrecht Bengel, dor Ferdinand Christian Bauer, dor David Friedrich Strauss, dor Johannes Kepler, dor Friedrich Hölderin, 
dor Friedrich Theodor Vischer ond viile andore dorzua. 

En dor Midde vom 19. Jårhondord isch Dibenga s Zendrum vo dor Schwäbischa Dichdorschual gwäa, mid Nãma wia Ludwig Uhland, Wilhelm Hauff, Justinus Kerner, Eduard Mörike ond Gustav Schwab. Dor Vorlegor Friedrich Cotta håd dåmåls sae graosa Druggorei en Dibenga gheed ond viile Schrifda vom Goethe, vom Schiller ond de deidsche Klassikor druggd.

Dibenga isch en 22 Sdadddåel aedåeld, dådrondor zäa eisore Sdadddåel. Scho anna 1934 aegmaended wårda send Däradenga ond Luschdna. Achd weidore send bei dor Gmaendereform anna 1971/74 aegmaended wårda. Dia achd hend älle on Ordschafdsråd ond a Gschäfdssdell vo dor Sdaddvorwaldong en ihre de seidhäriche Rådheisor. 

Ibor dui Zaal 22 naus geids no weidore Ondordåelonga, maesdns handled sichs omm Nuibausidlonga odor Wohngebiid, dia må zomm Dåel ennanandor iborganged. Fir d Sdadisdik send dia Zaala dreisdellich.

Ergebnis vo de Landdagswahla seid 2006: 






</doc>
<doc id="25870" url="https://als.wikipedia.org/wiki?curid=25870" title="Satellitenstaat">
Satellitenstaat

E Satellitestaat isch e Bezeichnig für e chliinere Staat, wo vom ene grössere abhängig isch. Hüfig si Satellitestaate formal unabhängig, wärde aber politisch vom sterkere Staat dominiert. Klassischi Bispil si öbbe die Staate, wo churz vor oder währed em Zweite Wältchrieg under dr Kontrolle vo Dütschland, Italie oder Japan „unabhängig“ worde si (Vichy-Frankriich, d Slowakei, Kroatie, Montenegro, Mandschukuo), oder d Mitgliidstaate vom Warschauer Pakt, wo d Politik von ene zum e grosse Deil vo dr Sowjetunion dominiert worden isch. Die hai im Allgemeine nume wenig eigeni Macht gha und hai sich in grundsätzlige Entscheidige immer noch dr Sowjetunion müesse richte (Breschnew-Doktrin).

Die erste Satellitestaate si scho im Alterdum errichtet worde, vor allem am Rand vom eigene Herrschaftsberiich zur Gränzsicherig oder zum wiit entfärneti Gebiet, wo schwer kontrollierbar gsi si, über e lokale Vasall an sich z binde, ohni ass me allzu vili eigeni Mittel hätt müesse iisetze (z. B. d Königriich Mauretanie und Judäa under de Römer). Die gliichi Überlegig het au in dr Kolonialziit zu mehrere europäische Protektorat gfüehrt. Drbii het s grossi Underschiid ge in dr lokalen Autonomii: mänggisch si nume einzelni Garnisone vo dr Schutzmacht im Land stationiert gsi si, meistens in dr Nöchi vo dr Hauptstadt; oder d Politik vo dr Lokalregierig isch vo usländische Beroter bestimmt worde, vor allem in dr Usse- und Verteidigungspolitik; oder dr Status isch fast dä von ere Kolonii gsi. 

Dr Begriff grift s Bild vom ene Satellit uf, also vom ene künstlige oder natürlige chliinere Objekt, wo sich im Gravitationsfäld vom ene grössere Himmelskörper bewegt und ihm nit cha entcho.

En elteri Bezeichnig isch Vasallestaat, abgleitet vo Vasall.


</doc>
<doc id="25871" url="https://als.wikipedia.org/wiki?curid=25871" title="Tübingen (Begriffsklärung)">
Tübingen (Begriffsklärung)

Tübingen stoht fir:



</doc>
<doc id="25873" url="https://als.wikipedia.org/wiki?curid=25873" title="Restauration">
Restauration

Dr Begriff Restauration (dütsch: "Widerhärstellig") stoht für:

Historisch-politisch

Anderi Bedütige


</doc>
<doc id="25875" url="https://als.wikipedia.org/wiki?curid=25875" title="Putsch">
Putsch

E Putsch, Staatsstreich oder Coup d'État isch en überraschendi, meistens gwaltsami Aktion von ere Gruppierig, im Allgemeine von ere gsellschaftlige Minderheit, mit em Ziil, d Regierig z stürze und d Macht im Staat diktatorisch z überneh. Putschiste si meistens hochi Militäroffizier oder Afüehrer vo paramilitärische Organisatione. Hüfig übernimmt aber au e Gruppe d Macht, wo scho Deil vom Staat legitim kontrolliert. Das isch öbbe dr Fall, wenn d Legislative vo dr Exekutive usgschaltet wird. Im Allgemeine folgt uf e Putsch e Militärdiktatur oder d Herrschaft vom ene autoritäre Regime.

Dr Sproochgebruuch isch schwankend: S Wort „Putsch“ wird hüfig nume für e Putsch bruucht, wo glungen isch, und eim wo fehlgschlage het, sait me denn „Putschversuech“. Putschiste si die, won e Putsch usfüehre.

Ursprünglig stammt dr Begriff us dr Schwiiz, won er 1839 z Züri, wo d Parteikämpf hert und usduurend gsi si, für e plötzlige Menscheuflauf, wo rasch verbii gsi isch, oder Ufstand gege d Regierig verwändet worde (lueg Ustertag). S schwiizerdütsche Dialäktwort "Putsch" bedütet ursprünglig luutmolerisch e 'Stooss', 'Zsämmestooss'. Das Wort isch aber scho im 16. Johrhundert au im überdragene Sinn milidärisch für e plötzlige Vorstooss, en Ufschlag gegen e Hindernis oder en Initiative zum ene Undernähme bruucht worde. Im 19. Johrhundert het sich s Wort dur d Ziitigsbricht über dr erfolgriich Putsch vo de reaktionäre Chreft z Züri 1839 (Züriputsch) im dütsche, französische ("le putsch") und änglische ("the putsch") Sproochruum verbreitet.

D Begriffsbedütige "Putsch" und "Staatsstreich" (franz.: "coup d’État") si aber nit völlig idäntisch. Bim ene Putsch wird dr gewaltsami Sturz vo dr Regierig vo usse undernoh (öbbe vom Milidär), während an eme Staatsstreich eins oder mehreri Mitgliider vo dr aktuelle Regierig bedeiligt si. Dr Begriff Staatsstreich orientiert sich drbii am Staatsstreich vom 18. Brumaire VIII, d. h. dr Machtübernahm vom Napoleon Bonaparte z Frankriich im Johr 1799.

Es git verschiidnigi Faktore wo chönne uf e Milidärputsch Iifluss ha: D Klassezsämmesetzig vom Offizierskorps cha drbii e Rolle spiile, d Grössi vo dr Armee, e Dradition vo früehnere Militärputsch, Niiderlage in Chrieg oder nationali Krise, wo s dr zivile Regierig nit zuedraut wird, ass si se chönnt bewältige. Drzue chunnt, ass Armeä hüfig Draditione hai, wo elter si as d Nationalstaate wo si sötte verdeidige. Das cha drzue füehre, ass zivili Regierige äntwäder vo Militär in Putsch diräkt besiitigt, oder aber vom Militär an ihri innere Find usgliiferet wärde. Bispil für die zweiti Tendänz isch s Verhalte vo dr dütsche Riichswehr in dr Weimarer Republik.

Hüfiger as dr diräkti Putsch mit em Sturz vo dr Regierig isch die legalisierti Uflehnig, wo s Milidär sini umfangriichen Machtbefuegnis usnützt, zum diräkte Iifluss uf politischi Regierigsentscheidige z neh. In dr Türkei und z Chile het sich s Milidär noch Militärputsch au für d Ziit noch dr Rückgob vo dr Macht an d Ziviliste sonigi Iiflussmöglichkeite gsicheret. Parlamäntssitz und anderi institutionalisierti Iiflussmöglichkeite sichere em Milidär en Iifluss an dr politische Macht, ohni dass e diräkti Gewaltadrohig muess usgsproche wärde.

Au wenn s Wort Putsch erst sit em Züriputsch bruucht wird, cha me Staatsstreich in dr Ziit vorhär au eso säge.



</doc>
<doc id="25876" url="https://als.wikipedia.org/wiki?curid=25876" title="Philipp Emanuel von Fellenberg">
Philipp Emanuel von Fellenberg

Dr Philipp Emanuel vo Fellebärg (* 27. Juni 1771 z Bärn; † 21. Novämber 1844 z Hofwil bi Münchebuchsee) isch e Schwiizer Pedagog und Agronom gsi.

Dr Philipp Emanuel vo Fellebärg isch us eme alte Bärner Patriziergschlächt cho. Zerst het en si Mueter underrichdet und denn isch er uf Buebeschuele vom Gottlieb Konrad Pfeffel z Colmar gange. Er het z Tübinge Rächtswüsseschafte und Philosophii studiert, het währed lengerer Ziit Bildigsreise gmacht und het denn z Paris gwohnt. Won er in d Scheiiz zruggcho isch, het er sich mit em lokale Patriziat verstritte, nochdäm er däm si Herrschaft kritisiert het. Noch em Iifall vo de Franzose 1798 het er au mit dene ghändlet, isch denn aber rehabilitiert und as Gsandte uf Paris geschiggt worde, won er sich mit Erfolg für en Erliichterig vo dr Situation in dr Schwiiz iigsetzt het. Scho bald het er sich aber freiwillig us dr Politik zruggzoge und sich uf Aregig vo siine Eltere as Volkserzieher beschäfdigt.

1799 het er zsämme mit siim Vater s Guet Hofwil in dr Nöchi vo Bärn kauft, und het das ganz übernoh, wo si Vater 1801 gstorben isch. Er het e landwirtschaftlige Musterbedriib gründet und het agronomischi Schrifte verfasst. Zum Musterbedriib si no di no e ganzi Reihe vo Lehr- und Erziehigsastalte cho, u. a. für
Eine vo de bekanntiste Schüeler isch dr spöter italiänisch Politiker Stefano Jacini gsi.

Im Fellebärg si Frau het en Astalt für jungi Maitli ufdo. Zweimol isch brobiert worde, die Astalte mit dene vom Johann Heinrich Pestalozzi z verschmelze (1804 und 1817), aber die beide Pedagoge hai sich nit uf e gmeinsami Linie chönne einige. Dr Jeremias Gotthelf het spöter polemisch für e Pestalozzi und gege dr Fellebärg Partei gnoh. Er het si Bärner Landsma für e Despot, Fanatiker und Egozentriker ghalte. 

Im Johr 1820 isch dr Fellebärg Mitgliid vom Bärner Grosse Root worde, isch 1831 Grossrootspresidänt worde und Mitgliid vom Erziehigsdepartemänt und vom Verfassigsroot und 1833 Bärner Landamma. Noch e baar Komflikt het er sich aber wider ganz in siini Astalte zruggzoge. 

Noch siim Dod 1844 het si Sohn, dr Wilhelm Tell vo Fellebärg bis 1855 die landwirtschaftligi Astalt Hofwil gfüehrt.

No hüte bestoht z Hofwil e Gymnasium. Im Fellebärg si Nochlass befindet sich in dr Burgerbibliothek Bärn.





</doc>
<doc id="25878" url="https://als.wikipedia.org/wiki?curid=25878" title="Pestalozzi">
Pestalozzi

Pestalozzi stoht für: 

Pestalozzi isch dr Familiename vo dene Persone:


</doc>
<doc id="25880" url="https://als.wikipedia.org/wiki?curid=25880" title="Anna Pestalozzi">
Anna Pestalozzi

D Anna Pestalozzi (* 9. August 1738 z Züri; † 17. Dezember 1815 z Yverdon-les-Bains; gebürtigi "Anna Schulthess") isch d Frau vom Johann Heinrich Pestalozzi, het d Huuswirtschaft vo siine Chinderheim gfüehrt und d Chinder as Huusmueter und Pedagogin bedreut.

D Anna het dr Pestalozzi im Septämber 1769 z Gäbestorf gege dr Wille vo ihre Eltere ghürotet. Wäge siine revolutionäre Ideä isch d Familie scho churz noch dr Hochziit bankrott gsi. Dr Pestalozzi het sich Gäld vo meh as sächzig Persone usglehnt und d Anna het sich ihr Erbdeil vo de Eltere lo uszahle, zum im Pestalozzi si Vision von ere landwirtschaftlige Erziehigsastalt verbunde mit Bauelleindustrii chönne realisiere. Dr Pestalozzi het versuechswiis 37 Chinder in sim Huus ugfnoh, und d Anna het se im Eleigang versorgt. 1780 het dr Pestalozzi s glehnte Gäld und s Vermöge vo siiner Frau verwirtschaftet und das isch s Ändi vo däm Versuech gsi.

1770 isch ihr ersts und einzigs Chind, dr Johann Jakob, uf d Wält cho. Er het an Epilepsii glitte, und d Anna het sich sälber d Schuld dra ge. 

D Anna het s Läbe vo ihrem Ma deilt und siini Waise- und Chinderheim z Stans und z Burgdorf gleitet. Wie si mit de Chinder umgangen isch, isch d Inspiration für im Pestalozzi siini pedagogische Ideä gsi. Drnäbe het si sich vor allem mit Musig, Literatur, Handarbeite und Chartespiile mit ihre Fründinne entspannt.

Wo dr Pestalozzi s Institut z Yverdon übernoh het, isch d Anna scho über Sächzig und gsundheitlig schwer agschlage gsi. Trotzdäm het si wider die huuswirtschaftligi Leitig vo der Erziehigsastalt übernoh und d Chinder bemueteret, wo im Pestalozzi averdraut worde si. Si isch z Yverdon 1815 an ere Huestechrankhet gstorbe.



</doc>
<doc id="25882" url="https://als.wikipedia.org/wiki?curid=25882" title="Zensuswahlrecht">
Zensuswahlrecht

Under eme Zensuswahlrächt verstoht mä e Wahlsystem, won es ungliichs Wahlrächt vorgseht und d Stimme vo de Wähler noch deren ihrem Stüürufkomme (Zensus) oder Bsitz gwichtet. Wil s nit an die gsellschaftligi Schicht (Klass) bunde gsi isch, hät theoretisch e riiche Arbeiter meh Stimme chönnte ha as en arme Adlige. Faktisch het s historische Zensuswahlrächt aber bsundrigs Arbeiter, Buure und Fraue vom Wahlrächt usgschlosse. Denn het s z Dütschland vor allem vor 1848 System ge, wo nume e chliineres Quorum vom Parlamänt für e Zensuswahlrächt offe gsi isch; die rästlige Sitz si im Voruus vom Wahlrächt usgschlosse, das heisst em höchere Adel vorbhalte, gsi. Berüehmt-berüchtigt worde isch denn vor allem au s Dreiklassewahlrächt in Preusse vo 1851 bis 1918. 

Die Helvetischi Republik het d Gliichheit vo alle Bürger, das heisst nume vo Manne, iigfüehrt. Noch ihrer Uflösig 1803 isch scho in dr Mediationsziit e Zensuswählrächt iigfuehrt worde, was de wohlhabende aristokratische Schichte e grosse Vordeil ge het. An däm het sich, verständligerwiis, au in dr reaktionäre Restaurationsziit nüt gänderet.

Noch de liberale Revolutione um 1830 het s in e baar Kantön für e churzi Ziit e bsundrigs Zensuswahlrächt ge. Es het sich nit am Stüürufkomme oder am Bsitz orientiert, sondern het d Bürgerschaft vo de Hauptstedt gegenüber dr Landbevölkerig bevorzugt, wo in de Parlamänt nume e dütlig underproportionali Verdrätig übercho het. Das het zu soziale Unruehe gfüehrt, im Fall vom Kanton Basel zum ene Bürgerchrieg im Johr 1833 und dr Deilig vom Kanton.

Dass e Zensus-Wahlrächt überhaupt het chönne existiere zu dere Ziit, erklärt sich mit dr Orientierig vo de domolige Schwiizer Liberale an dr Pariser Juli-Revolution vo 1830, wo grossbürgerlig gsi isch und ebefalls e Wahlzensus vorgseh het. Au in de katholisch-konservative Kantön, wo sich d Revolution nume deilwiis duregsetzt het, het me mit eme Wahlzensus operiert, wo sich vor allem gege Nit-Katholike grichtet het.



</doc>
<doc id="25883" url="https://als.wikipedia.org/wiki?curid=25883" title="Zensus">
Zensus

Zensus oder Census stoht für:



</doc>
<doc id="25885" url="https://als.wikipedia.org/wiki?curid=25885" title="Bockenkrieg">
Bockenkrieg

Dr Bockechrieg isch e Bürgerchrieg gsi, wo 1804 in dr Schwiiz in dr Gegend vo Horge stattgfunde het. Er isch zwüsche dr ufständische Landbevölkerig und eidgenössische Druppe under dr Füehrig vo dr Stadt Züri usdrait worde.

D Landbevölkerig het vo Alters här de geistlige Grundherre e zähnte Deil vom landwirtschaftlige Erdrag müesse abliifere. Dä Zähnt isch agluegt worde as e unabdingbari Schuld vom Bode an Gott und isch für en Underhalt vo dr priesterlige Chille und vo de Chlöster iigsetzt worde, wo im Gegezug drfür vor Gott für s Volk iidräte si. Dr Zähnt vo Horge isch an s Chloster Fraumünster z Züri gange.

D Reformation het d Sälbstverantwortlichkeit vom Einzelne vor Gott und d Ufhebig vo de Chlöster im Kanton Züri brocht. Dr Zähnt het dur das si eigetligi Berächtigung verlore, aber er isch under em Reformator Ulrich Zwingli nit ufghobe worde, und isch em wältlige Fraumünsteramt und eso dr Stadtkasse zuegflosse. Die "Stüür", wo d Stadtbevölkerig nit zahlt het, het bi vile Usenandersetzige zwüsche Stadt und Landschaft für Zündstoff gsorgt, so im Stäfner Handel 1794/95.

In dr Helvetik het d Stadt Züri ihri beherrschendi Rolle über d Landschaft um d Stadt wiitgehend verlore, in dr Mediationsziit het si ihri Asprüch aber wider welle duresetze. Si het under anderem e Huldigungseid uf die neui kantonali Verfassig und uf d Obrigkeit verlangt. In 47 vo 192 Gmeinde isch das verweigeret worde, und es isch zu Gwaltdate cho.

E Brandaschlag uf s Vogteischloss Wädeswil am 24. Merz 1804 isch die ersti Chriegshandlig vo de Ufständische gsi. Am 26. Merz hai sich öbbe 500 Ma gsammlet, wo mit eme Zug uf Zürich d Rücknahm vo de neue Gsetz het welle erreiche. Dr Schuester Hans Jakob Willi us Horge isch dr Afüehrer gsi und het si Hauptquartier in dr Tanne bi Schönebärg ufgschlage.

Am 28. Merz het dr Oberst Ziegler 1000 Ma Regierigsdruppe und drei stadteigeni Chriegsschiff vo dr Stadt Züri us gege d Landschäftler gfüehrt und het dr Dorfchärn vo Horge vom See us beschosse.

Noch Gfächt bi Oberriede, Wädeswil und in dr Hanegg hai sich d Druppe under em Ziegler zum "Wirtshuus zur Bocke" zruggzooge. D Rebelle hai s Wirtshuus gstürmt, wobii dr Willi verletzt worden isch und dr Kampf het müesse ufge. D Regierigsdruppe hai verlore und hai sich uf Züri zruggzooge.

Die Ufständische hai die abziehende Druppe nit verfolgt und dr Ufstand isch denn sehr schnäll zsämmebroche. Dr Niklaus Rudolf vo Wattewyl, dr Landamma vo dr Schwiiz, het Bärner und Aargauer Druppe afo mobilisiere no bevor en offiziells Hilfsgsuech us Züri idroffen isch, het dr Ufstand z Affoltere am Albis broche und am 3. April dr ufständisch Kantonsdeil bsetzt, entwaffnet und e Kontribution iidriibe.

D Landbevölkerig het zwar dr milidärisch Siig über d Regierigsdruppe gfiirt, het aber kei politische Nutze drus chönne zieh. Wo denn d Eidgenosseschaft sich iigmischt het, isch alles schnäll verbii gsi, und d Afüehrer vom Ufstand si verhafdet worde. Nochdäm en eidgenössischs Chriegsgricht dr Willi, dr Jakob Schneebeli und dr Heinrich Häberling, verurdeilt het, si die z Züri higrichtet worde. Vili anderi si zu Haft- und andere Strofe verurdeilt worde. D Stadt het denn d Landbevölkerig zwunge, sich vo dr Zähntepflicht loszchaufe. Bi däm Loschauf het si sehr hochi Summe verlangt.

1876 het me e Märtyrerdänkmol am Bahnhofplatz vo Affoltere ufgstellt zum Gedänke an die, wo hiigrichdet worde si.




</doc>
<doc id="25886" url="https://als.wikipedia.org/wiki?curid=25886" title="Wattenwyl">
Wattenwyl

von Wattenwyl (alem. vo Wattewyl, fr. de Watteville) isch dr Name vom ene Bärner Patriziergschlächt und dr Familiename vo dene Persone:
Lueg au:


</doc>
<doc id="25887" url="https://als.wikipedia.org/wiki?curid=25887" title="Niklaus Rudolf von Wattenwyl">
Niklaus Rudolf von Wattenwyl

Dr Niklaus Rudolf vo Wattewyl (* 3. Januar 1760; † 10. August 1832) isch e Schwiizer General und dr letzt Schultheiss vo dr Restaurationsziit vo dr Stadt Bärn gsi.

Dr Niklaus Rudolf vo Wattewyl isch am 3. Jänner 1760 z Aarburg uf d Wält cho. Si Vater, dr Rootsherr Rudolf Sigmund vo Wattewyl isch dört dr Bärner Landvogt gsi. Er isch zerst privat underrichdet worde und denn isch er z Strossburg uf d Schuel gange. Mit sibzähni isch er in es holländischs Schwiizer Regimänt iidräte. 

1784 isch uf Bärn zruggcho, won er Hauptme im ene Grenadierregimänt worden isch und denn Landmajor vom Regimänt «Thun». Denn her er ghürotet und isch sit 1795 im Bärner Grosse Root gsässe, won er dr Schultheiss Steiger understützt het.

Bi dr Invasion vo de Franzose het er zerst fümfhundert Ma z Murte befähligt, und denn her sich im Gfächt vo Neuenegg, wo d Bärner gwunne hai, uszeichnet. Noch dr französische Bsetzig isch er Mitgliid in dr provisorische Stadtregierig worde, het sich aber bald uf si Landsitz z Murte zruggzoge. 1802 isch er am Sturz vo der Regierig vo dr Helvetische Republik bedeiligt gsi. Dr französisch Erst Konsul Napoleon Bonaparte het en zur Helvetische Consulta z Paris iiglade und isch Mitgliid im ängere Usschuss gsi, wo d Mediationsverfassig usgarbeitet het. 

Zrugg z Bärn isch er zum Schultheiss gwehlt worde. 1804 isch er Landamma vo der Schwiiz worde. Wo dr Chrieg zwüsche Frankriich und Östriich usbroche isch, isch er 1805 Oberbefählshaber vo dr eidgenössische Armee worde, wo d Gränze bsetzt het. 1810 isch er wider Landamma vo dr Schwiiz worde, het aber gege die französischi Annexion vom Wallis nüt chönne usrichde. Im Russlandfäldzug het er si eltischt Sohn z Borodino verlore. 1813, wo sich s Ändi vo dr napoleonische Herrschaft het afo abzeichne, het sich d Schwiiz no schnäll neutral erklärt, für zum dr Durchmarsch vo de allierte Armeä dur d Schwiiz z verhindere. Dr Wattewyl isch vo dr Dagsatzig wider zum General ernennt worde. Wo die Allierte iimarschiert si, het er si 12500 Ma starki Armee ohni Kampf us dr Gegend vo Basel zruggzoge und heimgschiggt. 

Die Allierte hai Bärn bsetzt und e neui Regierig iigsetzt, Dr Wattewyl het abglähnt Mitgliid z wärde und het im östriichische Abgsandte Graf Senfft-Pilsach vorgworfe, ass sie jetzt mit dr Schwiiz wurde mache, was d Franzose 1798 mit ere gmacht haige. D Bärner hai sich nonig mit em Verlust vo ihre Underdanegebiet abgfunde, hai aber 1815 wider Deputierti an d Dagsatzig gschiggt, für zum nit isoliert do zstoh. Denn isch dr Wattewyl wider zum Schulheiss gwehlt worde, und het de Bärner erklärt, si müesse sich mit em Verlust abfinde. Si hai zwar dr Jura as Entschädigung übercho vom Wiener Kongress, was se aber nit glücklig gmacht het: die neue Underdane hai die falschi Religion und Sproch gha. In de Johr druf het sich dr Wattewyl mit em vo Mülinen as Schultheiss Johr für Johr abgwächslet. Die neui Ornig het Find vo inne und vo usse gha. Dr Karl Ludwig vo Haller het s neue Regime für revolutionär ghalte, wil es nit die völligi Restauration vom Ancien Régime agsträbt het. Au em Metternich si die baar republikanische und demokratische Ideä wo s z Bärn no ge het, nit ghüür gsi, und in dr royalistische Pariser Press het men em Jakobiner gsait. 1823, wo dr Wattewyl as Schultheiss vom Vorortskanton d Dagsatzig gleitet het, het er sich öffentlig gege d Komplott vo de Ultrakonservative usgsproche.

Ass d Landbevölkerig praktisch vo dr Politik usgschlosse gsi isch, het vil Unrueh verursacht. Dr Wattewyl het ohni Erfolg brobiert d Stimmberächdigung z erwiitere. 1831 isch er no einisch zum Schultheiss gwehlt worde. Won e grossi Volksversammlig e Verfassigsreform verlangt het, isch dr Grooss Root am 13. Januar 1831 zruggdrätte. Am 31. Juli vom gliiche Johr isch in ere Volksabstimmig d Rächtsgliichhäit und s allgemeine Stimmrächt für Manne mit ere riisige Mehrheit agnoh worde und am 20. Oktober isch die aristokratischi Regierig zruggdrätte.

Dr Wattewyl het sich us dr Politk zruggzoge und isch bald druf, am 10. August 1832, gstorbe.



</doc>
<doc id="25892" url="https://als.wikipedia.org/wiki?curid=25892" title="Emanuel von Wattenwyl">
Emanuel von Wattenwyl

Dr Sigmund David Emanuel vo Wattewyl (* 1. September 1769 z Bärn; † 13. Merz 1817 z Bärn) isch e Bärner General und Föderalist währed dr Helvetik gsi. 

Är isch e Sohn vom Marcus Sigmund Emanuel vo Wattewyl, eme Soldoffizier und Vogts vo Landshut, und dr Katharina Jenner gsii.
, Tochter des Ludwig Philibert, Dragonerobersten und Grossrats. Offizier in holländ. Diensten.

Im Johr 1802 hai d Föderaliste sich druf vorbereitet, die Helvetisch Regierig z stürze. Dr Wattewyl het im Bärner Oberland dr Landsturm mobilisiert. D Föderaliste hai dr Landamma Dolder noch Jegistorf entfüehrt, und dä isch am 14. Septämber zruggdrätte. An siiner Stell isch dr Wattewzl zum Landamma ernennt worde. Dr Dolder isch aber scho zwei Dag druf wider zruggbrocht und as Landamma iigsetzt worde underem Druck vom französische Gsandte, und dr Polizeiminister Tribolet, wo hinder dr Entfüehrig gsteggt het, isch entloo worde. Dr Wattewyl het d Füehrig vo de föderalistische Druppe übernoh, und het Bärn, dr Sitz vo dr Helvetische Regierig afo belagere. Uf dr Höchi vom Pfaue isch s zum e Gfächt cho, die unmotivierte helvetische Druppe hai sich noch churzem zruggzoge. Am 18. Septämber 1802 het dr Wattewyl zsämme mit em Gaudard, em Oberbefählshaber vo de helvetische Druppe z Bärn, d Kapitulation vo dr Helvetische Regierig underschriibe.

1802 isch dr vo Wattewyl Landammann vo dr Schwyz bstellt worde, het uf französische Druck s Amt aber muesse ufgää. Vo 1803 bis 1817 isch er Mitglid im Grosse Rot z Bärn gsi und vo 1810 bis 1817 Mitglid vo dr Landesökonomikommission. 

Är isch verhürotet gsi mit dr Johanna Elisabeth vo Sinner.



</doc>
<doc id="25893" url="https://als.wikipedia.org/wiki?curid=25893" title="Molsheim">
Molsheim

Molse (fr. "Molsheim", dt. "Molsheim") ìsch e Stadt ìm Arrondissement () im Unterelsàss (Bas-Rhin).

Molse lijt àn dr Brisch, eme kline Fluss, wie vun dr Vogese züe dr Ill fließt. S Stadtel lijt rund 30 km sìdweschtlich vun Stroßburi àm Ìwergàng vun dr Rhinewene züe dr erschte Bickel vun dr Vogese, wie Rawe wàchse. D elsassisch Winstroß geht durich Molse.

Molse ìsch zem erschte Mol gnannt worre ànne 820.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vun Molse ìsch . Molse ghert zem Kommünàlverbànd .

Dr elsassisch Dialekt vun Molse ghert zem Owerrhinàlemànnisch.




</doc>
<doc id="25895" url="https://als.wikipedia.org/wiki?curid=25895" title="Bürgerkrieg">
Bürgerkrieg

E Bürgerchrieg isch e bewaffnete Komflikt uf em Gebiet vom ene einzige Staat zwüsche mehrere inländische Gruppe, wo sich hüfig au usländischi Mächt iimische dri.
D Usenandersetzige finde äntwäder zwüsche dr Regierig und einere oder mehrere organisierte Gruppe vo Ufständische (Rebelle, Guerilleros) statt, oder sonigi Gruppe bekämpfe sich gegesiitig. D Gründ drfür chönne politisch, ethnisch, religiös oder sozial si. Es git Fäll, wo die Ufständische d Herrschaft über s Staatsgebiet wei überneh, in andere wo si d Abdrennig bzw. Autonomii vom ene Deil vom Staatsgebiet aasträbe. E Bürgerchrieg het hüfig d Form vom ene Chrieg ohni Regle, das heisst er wird ohni Rücksicht uf völkerrächtligi Vorschrifte gfüehrt.

Wenn ufsträbendi Schichte bim Kampf um e Um- oder Neugstaltig vo dr staatlige Ordnig erfolgriich si, redet mä au von ere Revolution.

Hüfigi Ursache für Bürgerchrieg si gwaltsami Regierigswächsel z. B. wäg em Sturz vom ene Diktator, Putschversüech oder Revolutione und Autonomii- beziehigswiis Sezessionsbesträbige vo ethnische oder nationale Minderheite.

D Gfohr vom ene Atomchrieg, wo sit em Zweite Wältchrieg entstanden isch, und s Verbot vo Gwaltawändig in zwüschestaatlige Beziehige dur die Vereinte Natione het d Grossmächt drzue brocht, offeni chriegerischi Usenandersetzige underenander z vermiide und stattdesse die eigeni Position dur d Understützig vo Bürgerchriegsparteie z sterke. Dr Bürgerchrieg isch wäge däm hüfig zum Ersatz für e Chrieg zwüsche Staate worde.

D Zahl vo de Bürgerchrieg und ihri Duur isch wäge däm wältwiit in dr zweite Helfti vom letzte Johrhundert erheblig gwachse. En andere Grund drfür liit in dr grosse Zahl vo neue instabile Staate.

Es isch nit immer eifach zwüsche eme Chrieg, wo zwüsche zwei Staate usgfochte wird, und eme Bürgerchrieg, wo numme d Bürger vo eim Staat dra bedeiligt si, z underscheide. Die Alti Eidgenosseschaft isch e sehr lockere Staatebund gsi, wo es Bürgerrächt uf dr Ebeni vom Bund nit kennt het. Drotzdäm cha me bi de vile bewaffnete Komflikt zwüsche de Eidgenosse vo Bürgerchrieg rede. Eidütiger wärde d Verheltnis in dr Schwiiz mit dr Gründig vo dr Helvetische Republik, won e Eiheitsstaat gsi isch. Au d Schwiizer Habsburgerchrieg si eigetlig Bürgerchrieg gsi, wil d Gebiet vo dr spötere Schwiiz denn no zum Heilige Römische Riich ghört hai, aber d Schwiizer luege si hützudag as Befreijigschrieg gege Usländer aa.

D Gründ für Usenandersetzige si d Underschiid zwüsche dr Land- und dr Stadtbevölkerig gsi, zwüsche Protestante und Katholike und zwüsche Underdane und Herre.





</doc>
<doc id="25896" url="https://als.wikipedia.org/wiki?curid=25896" title="Liste Schweizer Generäle">
Liste Schweizer Generäle

D Liste vo de Schwiizer Generäl listet Generäl uf, wo Oberbefählshaber vo eidgenössische Druppe gsi si. 

Dr General isch dr höchsti Dienstgrad in dr Schwiizer Armee, isch für e Oberbefählshaber vo dr Armee reserviert und wird nume in Chriegsziite ernennt. Drumm isch de letscht amtierend General i de Schwiz de General Guisan wärend em Zweite Wältchrieg gsi. Wahlbehörde wär hützutags di vereinigti Bundesversammlig.

Liste vo de Schwizer Generäl noch historische Zytabschnitt gordnet:
In dr Schwiiz wird d Gattigsbezeichnig General für alli Dienstgrad über em Oberst (Brigadegeneral, Generalmajor, Generalleutnant, General) nit brucht.

D Leiter vo dr Schwiizer Delegation z Panmunjeom hai währed ihrer Mission dr Ditel vom ene Generalmajor (was eme Divisionär entspricht) übercho: Adrien Evéquoz 2000-2004, Gerhard Brügger 2004-2007, Jean-Jacques Joss sit 2007.


</doc>
<doc id="25897" url="https://als.wikipedia.org/wiki?curid=25897" title="Andreas Merian">
Andreas Merian

Dr Andreas Merian (* 19. Septämber 1742 z Buus; † 25. Februar 1811 z Basel) isch e konservative Basler Politiker und Landamma vo dr Schwiiz währed dr Mediationsziit gsi. 

Dr Andreas Merian isch 1742 z Buus uf d Wält cho as Sohn vom reformierte Pfarrer vo Buus, em Andreas Merian, und vo dr Dorothea Beck. Dr Merian het Philosophii und Rächt an dr Basler Uni gstudiert. 1768 isch er Sekretär vo dr stedtische Kanzlei worde. 1771 het er d Margaretha Iseli, d Dochter vom Johann Lukas Iseli, ghürotet. 1776 isch er Sächser vo dr Zumft zu Räblüt worde und 1782 Wiischriiber und Ingrossist (Hypothekebuechfüehrer). Der Gross Root het en 1783 im ene widerrächtlige Verfahre zum Stadtschriiber gwehlt und 1790 isch er Oberstzumftmeister worde. Währed dr Basler Revolution vo 1798 isch er zum Rückdritt zwunge worde und het sich uf si Landguet z Rieche zruggzoge. Vo 1799 bis 1800 hai en d Franzose in politischer Geiselhaft ghalte. Won er freigloo worden isch het er d Wahl in d Munizipalität und in d Gemeindikammere abglehnt. Währed em antihelvetische Putsch 1802 het er z Basel as Presidänt vo de stedtische Behörde amtiert und isch as kantonale Abgsandte uf die föderalistischi Dagsatzig z Schwyz gschiggt worde. Wo Frankriich sich iigmischt het, isch dr Merian in s Badische gflüchtet und isch erst noch em Erlass vo dr Mediationsakte zruggcho. Dr Grooss Root het en 1803 und no einisch 1806 zum Bürgermeister gwehlt, e Boste won er bis zu siim Dod bsetzt het. 1806 isch er Landamma vo dr Schwiiz gsi. Siini Beziehige mit em Napoleon si sehr agspannt gsi. Dä het em Merian und siiner Familie vorgworfe, z brobiere d Kontinentalsperri umzgoh (Neueburger Affäre). 

Dr Andreas Merian isch 1811 z Basel gstorbe.

Dr Merian isch 1777 zwar bi dr Gründig vo dr Basler Gsellschaft zur Ufmunterig und Beförderig vom Guete und Gemeinnützige (dr GGG) vom Basler Ufklärer Isaak Iseli drbii gsi, sust isch er aber eine vo de reaktionärste Politiker z Basel gsi. Er het sich hartnäckig gwehrt gege alli Reforme, wo d Revolution z Basel und denn d Helvetik in dr ganze Schwiiz het welle iifüehre. Das het en in de konservative Kreis, wo noch em Sturz vo dr Helvetische Republik an s Rueder cho si, sehr populär gmacht. Bi de Neuerer wie em Peter Ochs und au bi de Franzose isch er allerdings verhasst gsi. In d Geiselhaft isch er aber nit wäge siine konterrevolutionäre Dätigkeite cho, sondern wil er sich der Republik gegenüber verweigeret het. As Bürgermeister het dr Merian zwar groossi Macht gha, het die aber kuum bruucht zum d Restauration z fördere, sondern het sich druf verstifft, ass s Ancien Régime d Neuerige letztändlig wurd überstoh.



</doc>
<doc id="25899" url="https://als.wikipedia.org/wiki?curid=25899" title="Thun">
Thun

Thun (frz. "Thoune", ital. verautet "Thuno") esch e Iiwohnergmeind ond de Hauptort vom Verwaltigschreis Thun vom Kanton Bärn. Bis zum 31. Dezämber 2009 het d Gmeind zum Bezirk Thun ghört.

D Stadt liit dört, wo d Aare us em Thunersee usefliesst. Der Fluss isch i zwöi Kanäl deilt und zwüschedrinn lyt der Bälliz. Es het drü Schlöise zum s Wasser i der Aare z reguliere. Am Fluss isch au e Baadi und es Chraftwärch.

S Schloss Thun isch uf emene Hoger oben a der Altstadt.

Thun het e Bahnhof a der Lötschbärglinie, und vo do goot au e Linie uf Münsigen und is Ämmetaal.

D Gmeindsgebiet het 45,6 Prozänt Sidligsflechi, 32,1 Prozänt landwirtschaftlechi Flechi, 19,7 Prozänt Waud u 2,5 Prozänt süschtigi Flechine. 

Quäuue: Bundesamt für Statistik 2005

Dr Uusländeraateil isch 2010 bi 11,9 Prozänt gläge.

69,6 Prozänt vo de Ywohner si evangelisch-reformiert, 14,5 Prozänt si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 16,1 %, CVP 2,3 %, EVP 5,3 %, FDP 8,5 %, GLP 6,3 %, GP 8,9 %, SP 19,6 %, SVP 25,5 %, Suschtigi 7,5 %.

E bekanti Politikerin, wo vo Thun chunt, isch d Regula Rytz.

Näb em Tourismus send Maschene- ond Apparatebou, Nahrigsmettelindustrii, Verlagswäse ond s Militär vo wirtschaftlicher Bedüütig. Thun esch di gröschti Garnisonsstadt vo de Schwiizer Armee. D Arbetslosigkeit isch im Jahr 2011 bi 2,4 % gläge.

Vo Thun uus fahre d Schiff uf e Thunersee.

I der Stadt isch e grossi Gasärne vor Schwiizer Armee.

Jewiils vom letschtä Sunntig vom Septämber bis am Zischtig isch dr Usschiessät. Am Uschiessät geits vorauem um d Kadettä wo düe Armbruschtschiässä und umä Fulehung, e Gstalt wo an der Hofnarr vom Karl em Küehne erinneret.

Thun het es Kunschtmuseum.

Bir Voukszellig 2000 hei vo de 40'377 Ywohner 90,5 % Dütsch aus Houptsprach aaggää, 1 % Französisch u 1,8 % Italienisch.

Dr Dialäkt vo Thun ghört zum Hochalemannisch.




</doc>
<doc id="25900" url="https://als.wikipedia.org/wiki?curid=25900" title="Peter Burckhardt">
Peter Burckhardt

Dr Peter Burckhardt (1742-1817) isch e Basler Politiker und 1812 Landamma vo der Schwiiz gsi.

Dr Peter Burckhardt isch am 25. August 1742 z Basel uf d Wält cho, as Sohn vom Hans Balthasar Burckhardt, em Chaufma, Drizähner (d. h. Mitgliid vom Gheime oder Drizähner Root) und Dagsatzigsgsandte, und vo dr Valeria Beck. Er isch mit dr Anna Forcart, dr Dochter vom Basler Grossroot und Stadtschriiber Dietrich Beck, verhürotet gsi. 1761 het dr Burckhardt d Firma vom Vater übernoh. 1772 isch in dr Grooss Root gwehlt worde. Vo 1784 bis 1798 isch er im Chliiroot oder Drizähnerroot gsässe. 1772-96 isch er Dagsatzigsgsandte gsi, 1789 Oberstzumftmeister, 1790-98 Bürgermeister. Noch dr Gründig vo dr Helvetische Republik isch er 1798 Mitgliid vo dr Basler Nationalversammlig worde. Vo 1803 aa isch er wider Groossroot, vo 1811 aa Chliiroot, und vo 1811 bis 1815 Bürgermeister gsi. Wo Basel 1812 dr eidgenössisch Vorort worden isch, isch er Landamma vo dr Schwiiz gsi. As Freimuurer isch er Mitgliid in verschiidene Loge in dr Schwiiz und im Usland gsi.

Dr Peter Burckhardt isch am 24. Merz 1817 z Basel gstorbe.


</doc>
<doc id="25903" url="https://als.wikipedia.org/wiki?curid=25903" title="Landammann der Schweiz">
Landammann der Schweiz

Dr Landamma vo dr Schwiiz isch en Art Staatsoberhaupt vo dr Schwiiz zur Ziit vo dr Mediation vo 1803 bis 1813 gsi. S Amt und vor allem si Inhalt, won em nume wenig Kompetänze ge het, isch d Idee vom Napoleon Bonaparte gsi, wo eso d Schwiiz het welle kontrolliere.

Noch dr Mediationsverfassig het die Schwiizerischi Eidgenosseschaft sächs Vorört gha, Freiburg, Bärn, Solodurn, Basel, Züri und Luzärn. Die hai jedes Johr in dere Reihefolg abgwächslet. Dr Schultheiss oder Bürgermeister vom Vorort isch Landamma vo dr Schwiiz worde und het dr Vorsitz vo dr Dagsatzig übernoh, het dr diplomatisch Verchehr mit em Usland gleitet und d Ufsicht über d Kantön gha. Im Gegesatz zum Landamma vo dr Mediation het dr Landamma vo dr Schwiiz während dr Helvetik noch dr Verfassig vo Malmaison as Vorsitzende vom Chliine Root, dr Regierig vom helvetische Eiheitsstaat, sehr vil meh Macht usgüebt. Die meiste vo dene Kompetänze si in dr Mediation an d Kantön zruggee worde.

Mit em Bundesvertrag vo 1815 isch s Amt vom Landamma vo der Schwiiz ufghobe worde.
Die folgende Magistrate si Landammanne vo dr Schwiiz gsi:

Die Funktion sött nit mit dere vom kantonale Landamma verwächslet wärde.


</doc>
<doc id="25904" url="https://als.wikipedia.org/wiki?curid=25904" title="Johann Jacob Wehrli">
Johann Jacob Wehrli

Dr Johann Jacob Wehrli (* 6. November 1790 z Eschikofe (Gmaind Hüttlinge TG); † 15. März 1855 z Andwil TG) isch e Schwiizer Pedagog gsi.

Em Johann Jacob Wehrli si Vater isch e Schuelmeister z Eschikofe gsi. Er isch uf Hofwil gange, won er under em Philipp Emanuel vo Fellebärg d Armeschuel gleitet het, wo 1804 gründet worden isch und wo Underricht mit Handarbet verbunde het. Vo ihm hai die landwirtschaftlige Wehrli-Schuele ihre Name übercho. As Erzieher het sich dr Wehrli nit vo siine Zögling abgsunderet, sondern het zsämme mit ene gschafft, gässe und gschlofe.

1833 het en dr Thurgauer Regierigsroot zum erste Diräkter vom Lehrerseminar ernennt, wo bis 1850 in dr Seeburg z Chrüzlige deheim gsi isch. Wo 1852 dr Thomas Scherr Presidänt vom Erziehigsroot worden isch, isch dr Wehrli wäge de underschiidlige Uffassige in dr Lehrerusbildig zruggdrätte und het z Andwil e Privatschuel ufgmacht.



</doc>
<doc id="25905" url="https://als.wikipedia.org/wiki?curid=25905" title="Helene Hegemann">
Helene Hegemann

D Helene Hegemann (* 19. Februar 1992 z Friiburg im Briisgau) isch ä ditschi Schrifdschdellere, Regisseurin un Schauspilere.

D Helene Hegemann isch z Bochum uffgwachse. Nach m Tod vun ihrere Mueder isch se im Alder vu vierzeh Johr zu ihrem Vadder Carl Hegemann nach Berlin zoge. Im Winder 2007 isch ihr Theaderstück Ariel 15 im Ballhaus Oschd urufgführt worre un 2008 hett s Dütschlandradio e Hörschbil drus gmachd. Im selbe Johr isch es ihr glunge, d Bundeskulturschtiftung vun em e Drehbuch z überziige, wo se im Alder vu vierzeh Johr gschribe gha hett: S Jugenddrama "Torpedo", wo im Summer 2009 in de ditsche Kinos gloffe isch, isch sehr positiv ufgnumme un mid em Max-Ophüls-Preis uszeichnet worre. Im Episodefilm Deutschland 09 hett d Hegemann 2009 eini vu de Hauptrolle gschbild im Bidrag vu de Nicolette Krebitz, wo "Die Unvollendete" gheiße hett. 

2010 isch ihr Debüroman "Axolotl Roadkill" ruskomme, 2013 ihre zweite Roman "Jage zwei Tiger".








</doc>
<doc id="25907" url="https://als.wikipedia.org/wiki?curid=25907" title="Neuenburger Affäre">
Neuenburger Affäre

D Neueburger Affäre isch e wirtschaftspolitischi Usenandersetzig im Johr 1806 gsi zwüsche dr Schwiizerische Eidgenosseschaft und em napoleonische Frankriich im Vorfäld vo dr Kontinentalsperri.

Frankriich het d Kontinentalsperri im Novämber 1806 in Chraft gsetzt. Mit dr Sperri hätt dr Handel mit britische Ware uf em europäische Kontinänt, wo vo Frankriich beherrscht worden isch, underbunde wärde und das mit Verbot und enorme Schutzzöll. Scho 1803 isch aber dr Dransport vo britische Handelsgüeter und d Iirichdig vo Warelager in dr Nöchi vo dr französische Gränze verbote worde. Das het dr Schwiizer Industrii grosse Schade zuegfüegt, wil si dr grösst Deil vo dr Bauele, wo si verarbeitet het, denn wider exportiert het, und nume e chliine Deil in dr Schwiiz sälber verchauft worden isch. Au d Schwiizer Grosshändler, wo international dätig gsi si, si bedroffe gsi. D Folg isch gsi, ass vili Gschäft im halblegale und illegale Beriich abgwigglet worde si, was in dr Schwiiz allerdings schon e langi Dradition gha het und wo s Basler Undernähme vo de Frères Merian bsundrigs stark din verwigglet gsi isch. Die französische Behörde hai vo däm Schliichhandel gwüsst, und im April 1805 het wäge däm dr Kaiser Napoleon e Basler Delegation und bsundrigs dr Bürgermeister Andreas Merian, wo allerdings mit de Frères Merian nit diräkt verwandt gsi isch, mit Vorwürf überhüft.

D "Neueburger Affäre" isch die bedütendsti wirtschaftspolitischi Usenandersetzig zwüsche dr Schwiiz und em napoleonische Frankriich gsi. Si isch druf zruggange, ass Frankriich im Februar 1806 die preussischi Exklave Neueburg erworbe het. Churz vor em Aschluss hai Schwiizer Chauflüt e grosses Lager mit Textilie und Kolonialware (Bauele, Zucker, Kaffi, Pfäffer, Kako und Gwürz) z Neueburg iigrichdet, zum die Ware spöter zollfrei in Frankriich z verchaufe. Wo das de französische Behörde bekannt worden isch, hai si s Lager konfisziert; und dr Napoleon het e scharfi diplomatischi Note an d Schwiiz gschiggt, won er din d Verhaftig und Bestrofig vo de bedeiligte Chauflüt verlangt und drzue mit em Iimarsch vo französische Druppen zur Kontrolle vom britisch-schwiizerische Wareverchehr droht het. Under em französische Druck het d Dagsatzig im Juli 1806 - also vier Mönet vor dr eigetlige Kontinentalsperri - en Import- und Exportverbot für britischi Manufakturware verfüegt, mehreri Handelslüt, drunder au d Frères Merian, si inhaftiert worde, und s Neueburger Lager isch zur einte Helfti mit hoche Strofzöll z Frankriich verchauft und zur andere Helfti zugunste vo dr französische Armee versteigeret worde.

D Uswirkige vo dr "Neueburger Affäre" si ambivalänt gsi. Nominell isch d Schwiiz zwar unabhängig gsi, isch aber jetzt fest ins französische Wirtschaftssystem integriert worde; d Textilindustrii het nit gnueg Rohstoff und Absatzmärkt gha; in gwüsse Landesdeil hai Arbetslosigkeit und Hungersnot gherrscht. Mittelfristig aber het dr Wirtschaftschrieg gege Grossbritannie und d Schädigung vom internationale Handel zur Entfaltig von ere eigene schwiizerische Textilindustrii gfüehrt; das isch vor allem in dr Ostschwiiz bassiert, wo me vorhär Bauellestöff gege die britischi Konkurränz het müesse produziere und wo me jetzt vo dr Kontinentalsperri profitiert het. Wo d Textilproduzänte vom Druck vo dr britische Konkurränz befreit gsi si, isch me rasch vom Verlagswäse zur Produktion in neu gründete Fabrike übergange, und die mechanischi Spinnerei isch zur Grundlag vo dr modärne Industrii worde.

 Basel 2004, S. 153–160 ISBN 3-85616-212-7.


</doc>
<doc id="25908" url="https://als.wikipedia.org/wiki?curid=25908" title="Jean Baptiste Girard">
Jean Baptiste Girard

Dr Jean Baptiste Girard, si Name as Franziskaner isch Père Grégoire gsi, (* 17. Dezämber 1765 z Friburg im Üechtland; † 6. Merz 1850 z Friburg), isch e Schwiizer Pedagog gsi.

Er het z Luzärn und z Würzburg Theologii studiert. As Pfarrer und Agstellte vo dr Helvetische Regierig het er vil für s Schuelwäse gleistet. Vo 1804 bis 1824 isch er Diräkter vo de Primarschuel z Friburg gsi. 1824 isch er as Geistlige noch Bärn grüeft worde, spöter isch er Profässer für Philosophii am Lyzeum vo Luzärn gsi. 1834 isch er in s Chloster z Friburg zrugg.

Dr Girard isch ganz vom Pestalozzi siine Ideä über d Erziehig überzügt gsi, sit er 1810 im amtligen Ufdrag vo dr Dagsatzig d Astalt z Yverdon mit andere bsuecht und über si brichtet het.

1850 het d Friburger Regierig bim Bärner Bildhauer Joseph Simon Volmar für e Girard e Dänkmol bstellt. Es isch zäh Johr spöter iigweiht und denn no mit Relief vom Raphael Christen ergänzt worde.



</doc>
<doc id="25909" url="https://als.wikipedia.org/wiki?curid=25909" title="Stimmloser uvularer Frikativ">
Stimmloser uvularer Frikativ

De stimmlosi uvlari Frikativ isch e Luut vo de mänschliche Sprooch. Im Alemannische isch er näbe [] eini vo de Ussprooche vùm <ch> wie in „Bach “, „Chind“ oder „Chuchichäschtli“. Im internationale phonetische Alphabet wird er mit transkribiert.

Im Alemannische isch de Luut in freier Variation mit em velare []. Je nooch Dialäkt ùn Person bruucht mer also eine vo de beide Luut, oder öbis derzwüsche, ohni dass d Bedütig vùm Wort sich verändret. Au im Hochdütsche sin die zwee Luut in freier Variation. Imene Deil alemannische Dialäkt, wie zum Byspil em klassische Baseldytsch, isch de Luut usserdäm no ei mööglichi Ussprooch vùm Zäpfli-r. Wörter wie ‚Bilder‘ ghöre sich für Sprecher vo andre Dialäkt deno änder wie ‚Bildech‘ aa.

In viilene hochalemannische Dialäkt wie em Züridütsche, wird zwüsche eme chùrze (Lenis) ùn lange (Fortis) uvulare Frikativ ùnterschide. Die beide Luut sin also verschiidni Phonem. D Transkription vo dänne beide Luut wird vo Linguischte aber nit eiheitlig gmacht. Zum Deil wird de Lenis als ùn de Fortis als [χː] transkribiert, oder aber de Lenis wird mit em Zeiche für en stimmhafte uvulare Frikativ ùn eme Sùnderzeiche für Stimmlosigkeit transkribiert, ùn de Fortis defür mit em normale . Mangmool wird s Zeiche für Stimmlosigkeit au ewäg glo, oder mer ùnterscheidet grad gar nit zwüsche dänne beide Luut. In de Verschriftig vùm Alemannische wird de Ùnterschid meischt gar nit gmacht; allerdings isch in de erschte Ussgaab vo de Dieth-Schrift vo 1938 für de Lenis-Luut e normals <ch> vorgschloo worde, ùn für de Fortis <cch>. Des het sich aber nit duregsetzt ùn in de zweite Ùfflaag vo 1986 wird empfoole, dass mer die beide Luut normalerwys nit sött verschiide kennzeichne.

In de meischte alemannische Dialäkt usserhalb vo de Schwyz, wo vo de binnedütsche Konsonanteschwächig betroffe sin, git es die Luut überhaupt nit als eigeständigi Phonem, sùndern si sin nùmme je nooch de Position im Wort oder de luutliche Ùmgäbig Allophon vùm glyche Phonem. In Transkriptione vo dänne Dialäkt wird de meischt eifach ällewell s Zeiche gnoo.



</doc>
<doc id="25910" url="https://als.wikipedia.org/wiki?curid=25910" title="Bergsturz von Goldau">
Bergsturz von Goldau

Dr Bärgsturz vo Goldau vom 2. Septämber 1806 isch e Naturkatastroofe in dr Schwiiz gsi.

Am 2. Septämber 1806 het sich z Goldau e Naturkatastrophe ereignet, wo bis jetzt näbem Basler Ärdbebe die grössti in dr Schwiiz gsi isch. An dr Südflanke vom Rossbärg im Kanton Schwyz hai sich gwaltigi Felsmasse, fast 40 Millione m³, glöst und si ins Daal abe donneret. Dr Rutsch het e Flechi vo öbbe 6,5 km² überschüttet und d Dörfer Goldau und Röthe, aber au Deil vo Buosige und Lauerz zerstört. 457 Lüt si ums Läbe cho, meh as 100 Hüüser, 220 Ställ und Schüüne und 4 Chille und Kapälle si zerstört worde. D Dörfer Goldau und Röthe si verschwunde, und dr Lauerzersee isch um e Siibtel chliiner worde. Augezüüge hai brichtet, ass dr Bärgsturz e 20 Meter hochi Fluetwälle usglöst haig.

Dr Bärgsturz isch zur Geburtsstund vo dr erste schwiizerische Spändesammlig und as Chance gnutzt worde, die nationali Solidarität z sterke. Für vili Lüt isch dr Bärgsturz e Demonstration vo dr göttlige Macht gsi. Er isch aber au dr ersti Bärgsturz gsi, wo wüsseschaftlig undersuecht und erklärt worden isch. Bim Rossbärg handlet es sich um e Felssturzgebiet. Es bestoht us Nagelfluehbänk, wo grutscht si, wil dr verwittereti Mergel, wo drunder lit, num zsämmeghebt het. D Uslöser si heftigi Rägefäll gsi.

D Ortschaft Goldau, wo zur politische Gmeind Arth ghört, isch uf em Schuttkegel wider ufbaut worde und isch mit em Bahof Arth-Goldau zum ene Verchehrsknote agwachse. Dr Natur- und Tierpark Goldau im Bärgsturzgebiet, zmidst vo gwaltige Felsblöck, isch e beliebts Usflugsziil. Am Rand vom Bärgsturzgebiet füehrt e Wanderwäg vo Lauerz über Goldau dur d Pioniervegetation uf e Rossbärg (Gnipe). Uf em Wäg, wo zum 200. Johresdag vom Bärgsturz im 2006 iigricht worden isch, bichunnt dr Wanderer Imformazione über s Bärgsturzgebiet.





</doc>
<doc id="25916" url="https://als.wikipedia.org/wiki?curid=25916" title="Bit-Tuner">
Bit-Tuner

Dr Bit-Tuner (* 1978 z St. Galla, bürgerlich "Marcel Gschwend") isch an Schwiizer Musiker, wo hüt z Züri wohnt. Sini elektronischi Musik isch hauptsächlich am Genre Dubstep zuagordnet, aber prägt vu elektronischa Instrument.

Dr Bit-Tuner brucht MPC, Synthesizer, Computer, an elektronische Bass und a Huufa analogi Effekt in sina Liader. Er schafft au vil mit alta Vinyl-Ufnahma. Ds Resultat sind oft schweri, langsami Beats und stampfendi Bäss mit ara tunkla Atmosphära.

Er komponiert au Musik für ds Tanztheater, zum Bischpiil für d Tanzkompanie vum Theater St. Galla, "cie. sans filtre" z Züri und "Compagnie Buffpapier" z St. Galla.

Mittem Rapper Dani Göldin hät er vier Album veröffentlicht, und au a Remix-EP als "Göldin & Bit-Tuner" uffem Label Quiet Records in Züri.

Anderi Kollaborationa sind entstanda, z. B. mittem Egogrill oder am Rapper Omega Takeshi vu 88:komaflash (Müncha), audio88 us Berlin/Neuölln oder Sensational vu Wordsound Recoding z New York City.

Im Dezember 2009 isch sis zweita Album „Low-Speed Detonation“ uffam Trepok-Records-Label z Züri erschina.




</doc>
<doc id="25918" url="https://als.wikipedia.org/wiki?curid=25918" title="Stimmhafter palataler Plosiv">
Stimmhafter palataler Plosiv

De stimmhafti palatali Plosiv isch en Konsonant vo dr mänschliche Sprooch, wo in de Sprooche vo dr Wält sehr sälte isch. Des hängt warschynts demit zämme dass es physiologisch relativ schwer isch ,mit de Zùng ùn em Harte Gaume de Mund ganz z verschliesse. S Zeiche im IPA defür isch . 

Wyl ächti palatali Plosiv dermasse sälte sin, wird s IPA-Symbol oft au für e palatisierts bruucht oder für bstimmti Affrikat.



</doc>
<doc id="25919" url="https://als.wikipedia.org/wiki?curid=25919" title="Baschi">
Baschi

Baschi chan folgendes bedüte:


</doc>
<doc id="25921" url="https://als.wikipedia.org/wiki?curid=25921" title="Micurà de Rü">
Micurà de Rü

Dr Micurà de Rü (alias Nikolaus Bacher; * 4. Dezämber 1789 z Rü, St. Kassian, Abtei (Südtirol); † 29. März 1847 z Wilten) isch e ladinische Sprochwisseschaftler gsi.

Dr Micurà de Rü isch as jingschte Suhn vun ere vierchepfige Bärgburefamilie uf d Wält chuu. No dr Volksschuel z St. Kassian un em Gymnasium z Brixen het er Filosofii un Theologii studiert, unter anderem z Innschbruck, z Trient un z Salzburg. Am 28. Augschte 1814 isch er z Salzburg zem Prieschter gweiht wore. Syyni erschte Prieschterjohr het er in verschidene Pfarreie z Eschtryych verbrocht. Är het e baar Johr as Fäldkaplan gschafft un as Erzieher in eme Militärbuebe-Erziehigsinschtitut z Mailand. E churzi Zytlang het dr Micurà de Rü au as Lektor fir Italienisch an dr Universitet Innschbruck gschafft.

Näb em Prieschteramt het syy bsunder Inträssi aber syyre Muetersproch gulte, em Ladinisch. Anne 1833 het er as erschter e ladinischi Grammatik verfasst mit em Titel "Versuch einer deütsch-ladinischen Sprachlehre – Erstmalige Planung einer gesamtdolomitenladinischen Schriftsprache". D Grundidee vu däre Grammatik isch d Bildig vun ere gmeinsame Schriftsproch fir alli Ladiner gsi. In Erinnerig an dr Micurà de Rü isch s Ladinisch Kulturinschtitut z St. Martin in Thurn noch em gnännt wore.




</doc>
<doc id="25922" url="https://als.wikipedia.org/wiki?curid=25922" title="Istitut Ladin Micurà de Rü">
Istitut Ladin Micurà de Rü

S Istitut Ladin Micurà de Rü („Ladinischs Inschtitut Micurà de Rü“) isch anne 1976 grindet wore. D Ufgab vum Ischtitut isch d Erhaltig un d Ferderig vu dr ladinische Sproch un Kultur. Doderzue git s z.  B. Schrifte uuse, koordiniert wisseschaftligi Arbete, macht Effetligkeitsarbet un unterstitzt kulturälli Kerperschafte, Verein oder Yyrichtige mit ere ähnlige Ziilsetzig. S het rund zwanzg Mitarbeiter. Syy Hauptsitz isch z St. Martin in Thurn im Ort. Oberhalb vum Ort lyt s Ladinisch Landesmuseum Schloss Thurn. 

S "Istitut Ladin Micurà de Rü" isch noch em ladinische Sprochwisseschaftler Micurà de Rü (Nikolaus Bacher) gnännt un vil Johr vum ladinische Sprochwisseschaftler Lois Craffonara gleitet wore.

Websyte


</doc>
<doc id="25925" url="https://als.wikipedia.org/wiki?curid=25925" title="Restauration (Schweiz)">
Restauration (Schweiz)

D Schwizer Restauration isch en Epoche in dr schwizerische Gschicht und Deil vo dr europäische Restauration gsi, wo vo politischem Konservatismus und der Reaktion prägt gsi isch. Si het vo 1814 bis 1830 duurt.

D Restauration zeichnet sich gegenüber dr Zit vo dr französische Revolution dur es revidierts Staatsideal us. Mä het sich uf s Ancien Régime bezoge, wo dr Staat uf de Prinzipie vo dr Autorität und Legitimität ufbaut gsi isch und uf dr Überzüügig, ass die überliiferete Herrschaftsverheltnis ere gottgwollte Ornig wurde entspräche. Dr Staat isch in däm Verständnis nit vo Mensche gmacht, sondern stoht mit ere unbedingte Autoritet über ihne. In dr politische Romantik isch dr Freiheitsbegriff eso verdreiht worde, ass d Freiheit vo de Vorrächt im ständisch gliiderete Patrimonialstaat as die wohri Freiheit golte het. S Gedankeguet vo dr Restauration isch stark vom Bärner Karl Ludwig von Haller prägt worde, wo in sim Wärk «Restauration der Staatswissenschaft» s ufklärerische Verständnis vom Staat demontiert het.

D Zit vo dr französische Dominanz über d Schwiz isch mit em Rückzug vo de französische Druppe über e Rhii und em Abzug vo de italiänische Druppe us em Tessin im Herbst 1813 z Änd gsi. Die usserordentligi eidgenössischi Dagsatzig, wo am 15. Novämber 1813 z Züri zsämmedräte isch, het druf eisitig die bewaffneti Neutralitet erklärt, het sich aber nonig ändgültig vo Frankriich glöst. Die Alliierte hai dorum zwei Gsandti uf Züri gschiggt, dr Grof Ioannis Kapodistrias und dr Baron Ludwig von Lebzeltern, wo as die beste Diplomate vo dr Koalition golte hai. Si hai gschiggt zwüsche de Kantön agiert und hai s zsämme mit de gheime Agänte, wo in de Kantonshauptstedt dätig gsi si, fertig brocht, ass d Dagsatzig dr Durchmarsch vo de alliierte Druppe dur s schwizerische Territorium ohni Reaktion akzeptiert het. Dr General Ferdinand von Bubna und Littitz isch über Bärn und Lausanne am 28. Dezember bis uf Gämf vordrunge, wo d Republik Gämf wider errichtet worden isch. Erst wo die Niiderlag vom Napoléon Bonaparte klar gsi isch und die alliierte Druppe an dr Nordgränze gstande si, het am 29. Dezämber e Versammlig vo Verdräter vo zäh alte Kantön z Züri d Ufhebig vo dr Mediationsverfassig erklärt. Mit däm het d Zit vom Übergang agfange, wo aber nit ohni Riibige bassiert isch. D Kantön si sich nit einig gsi, wie die kümftigi territoriali und konstitutionelli Ornig vo dr Schwiz sött usgseh, het zitwiis sogar d Existänz vo dr Schwiz bedroht und het meh as eimol en Intervention vo de alliierte Grossmächt provoziert.

Noch dr Versammlig vo Züri si sich zwei Lager gegenübergstande. Uf dr einte Site zäh vo de drizäh alte Kantön, wo drfür gsi si, d Ufhebig vo de Underdaneverheltnis nit rückgängig z mache (Uri, Schwyz, Luzärn, Züri, Glarus, Zug, Freiburg, Basel, Schaffhuuse und Appezäll) und dene hai sich wäge däm au die neue Kantön Aargau, Thurgau, Sanggalle und Waadt aagschlosse. Si hai dr sogenannti Bundesverein bildet mit Züri as Vorort. Uf dr andere Site si d Kantön gstande, won e Widerherstellig vo dr aristokratische Ornig, dr drizähörtige Eidgenosseschaft und de ehemolige Underdanegebiet verlangt hai. Afüehrer vo dere Partei isch Bärn gsi, wo am 23. Dezämber 1813 nochdäm österriichische Druppe under em General Bubna in dr Stadt acho si, s Patriziat wider d Macht übernoh het. In de Stedt Freiburg, Solodurn, Luzärn und Zug und in Underwalde het s Gegerevolutione ge und die hai sich dere Partei agschlosse. Die Kantön hai die sogenannti «Alti Schwiz» mit ere Gegedagsatzig z Luzärn bildet. Us dr Sicht vo de Alliierte het die territoriali Neuornig sötte uf em Prinzip vo dr Legitimität ufbaut si, wobii me under Legitimität die Herrschaftsverheltnis verstande het, wo uf dr Gschicht, em Härkomme und uf völkerrächtlige Verdräg berueht hai. Legitim si also d Asprüch vo de agstammte Monarche gsi – in dr Schwiz si das bispilswiis die Ort gsi, wo vorhär gregiert gha hai – uf ihr Herrschaftsgebiet, wo vo völkerrächtlige Verdräg begränzt worden isch. Machtverheltnis, wo dur d Revolution entstande si, het mä as illegitimi Usurpation vo Macht agluegt. Im Prinzip isch dorum d Existänz vo de Kantön uf em Spiil gstande, wo noch 1798 gebildet worde si. Die hai aber immerhin sich chönne druf berüefe, ass die territoriali Ornig vo dr Mediationszit vo de meiste Grossmächte anerkennt worden isch.

Im Merz het s usgseh wie wenn dr Komflikt zum ene Bürgerchrieg wurd, und Bärn, d Waadt und dr Aargau hai Druppe mobilisiert. Dr Waadtländer Frédéric-César de la Harpe het dr russisch Zar Alexander chönne überrede, für die neue Kantön iizdräte, und wo die Allierte adroht hai, militärisch z interveniere, het sich d Gegedagsatzig am 6. April 1814 dr Dagsatzig vom Bundesverein agschlosse. Die sogenannti «Langi Dagsatzig» het bis zum 31. August 1815 brobiert d Schwiz neu z ordne, het aber d Komflikt um die neue Kantön nit us dr Wält gschafft.
Zerst si in de einzelne Kantön d Verfassige im Sinn vo dr Restauration revidiert worde, wobii sich zum Deil alliierti Diplomate iigmischt hai. In de ehemolige Landsgmeindkantön het me die alti Ornig und d Rächtsungliichheite wider hergstellt. In de Stadtkantön si d Vorrächt vo dr Aristokratii wider iigfüehrt worde und d Stedt hai en Übergwicht über d Landschafte übercho. Ganz het me aber die alti Underdänigkeit nit wider chönne iifüehre. Mit eme versterkte Zensus und eme indiräkte Wahlsystem si au in de neue Kantön d Regierige d Sach vo de Aristokrate worde. Me het d Amtszite verlengeret und de «Chliine Rööt» (Exekutive) en Übergwicht ge und so hai die dominante, aristokratisch gsinnte Politiker fast unagfochte chönne regiere. In alle Kantön hai aber e Deil vo de revolutionäre Neuerige überläbt, bsundrigs in de neue Kantön si au die restaurative Verfassige freiheitlig prägt bliibe.

D Verhandlige über d Bundesorganisation si erst im Septämber abgschlosse worde, nochdäm die alliierte Mächt Druck uf d Schwizer usgüebt hai. D Stritfroge, wo sich d Kantön drüber nit hai chönne einige, het män em Wiener Kongräss überloo. Dr Entwurf vom Bundesverdrag isch am 9. Septämber 1814 noch ere neue Mahnig vom bevollmächtigte britische Minister Stratford Canning vo dr Dagsatzig agnoo worde, au wenn Schwyz, Nidwalde und Appezäll-Innerrhode bis zletscht ihri Zuestimmig verweigeret hai.

Churz vor em Afang vom Wiener Kongräss het sich d Dagsatzig am 12. Septämber für d Ufnahm in d Eidgenosseschaft vo dr Republik Gämf, vom Fürstedum Neueburg und vo dr Republik Wallis usgsproche. Die französische Druppen hai s Wallis am Afang vo 1814 verloo, druf hai sich die obere und undere Zände vom Wallis z Sitte zu Verhandlige für e Neubildig vo dr Republik Wallis versammlet. Mä het sich aber erst am 12. Mai 1815 im Strit uf die politischi Gliichberächtigung vo de Zände chönne einige. S Fürstedum Neueburg isch im Dezämber 1813 vo östriichische Druppe bsetzt worde und im Juni 1814 wider under die preussischi Verwaltig cho. Z Gämf het sich noch em östriichische Iimarsch Ändi 1813 am 1. Januar 1814 e unabhängigi Republik mit ere aristokratische Verfassig konstituiert. D Abdrättig vom Wallis und vo Gämf isch scho im Erste Pariser Friide vom 30. Mai 1814 vo Frankriich anerkennt worde, dr definitivi Aaschluss an d Schwiz het aber erst dr Wiener Kongräss beschlosse.

Am Wiener Kongräss vom 18. Septämber 1814 bis zum 9. Juni 1815 isch d Schwiz mit ere eigene Gsandtschaft verdrätte gsi, wo us de drei konservative Politiker Hans vo Reinhard, Johann Heinrich Wieland und Jean de Montenach bestande het. Usserdäm si no e ganzi Mängi vo inoffizielle Verdrätter, Privatpersone und Lobbyiste uf Wien greist, in dr Hoffnig ass si die territoriali Neugstaltig vo dr Schwiz irgendwie chönnte beiiflusse. Die offizielli Gsandtschaft het dr Ufdrag gha, d Anerkennig vo dr Neutralitet dur de Grossmächt überzchoo und mögligerwiis s Gebiet vo dr Schwiz chönne abrunde. Die zahlriiche Partikularinträsse vo de Kantön und d Intrige vo de inoffizielle und offizielle Gsandte hai aber dr Erfolg vo dr Gsandtschaft stark verchliineret. Die meiste iiflussriiche Diplomate vo Grossbritannie, Russland und Östriich si vo dr Kompliziertheit vo territoriale Frooge, wo d Schwiz betroffe hai, ehnder abgschreggt worde. Au isch dr Iifluss vo Russland chliner worde und das het d Sympathii für d Schwiz no verchliineret. Über s Thema Schwiz het mä im ene bsundrige Usschuss vom Kongräss berootet, wo uf em Root vo de «Schwiz-Expärte» Cunning und Kapodistrias bildet worden isch, zum die divergierende Inträsse vo de zahlriiche schwizerische Parteie vo de andere Verhandlige vom Kongräss abzdrenne, wo sust scho kompliziert gsi si. Zum Usschuss hai erfahreni Diplomate ghört, z. B. dr Heinrich Friedrich Karl vom Stein und dr Wilhelm von Humboldt.

Wo dr Napoleon am 1. Merz 1815 vo Elba zruggcho isch (→Die hundertdägigi Herrschaft) het d Dagsatzig dr Niklaus Franz vo Bachmann zum General vo dr schwizerischen Armee ernennt und het d Gränze lo bsetze. Am 20. Merz het dr Wiener Kongräss under em Iidruck vo dr französische Bedrohig en Erklärig zur Zuekumft vo dr Schwiz ge, wo wichtigi Zuegeständnis din in Ussicht gstellt worde si:

Im Früehlig hai die Alliierte dr diplomatisch Drugg uf d Schwiz vergrösseret, so dass d Dagsatzig am 20. Mai d Neutralitet ufgee und Frankriich dr Chrieg erklärt het. Eso hai die alliierte Druppe dur s Wallis und dur Basel chönne in Frankriich iimarschiere. Schwizerischi Druppen under em General Bachma si im Juli in d Franche-Comté iidrunge, dr Fäldzug isch aber zum ene Fiasko worde. Witeri Kontingänt vo dr Armee si bi dr Belagerig vo dr französische Festig Hünige bi Basel drbii gsi. Mit deren ihrer Kapitulation am 28. August isch die letzti militärischi Aktion im Usland wo Schwizer mitgmacht hai, z Änd gange.

Dr zweit Pariser Friide zwüsche de Alliierte und Frankriich vom 20. Novämber 1815 het dr Schwiz uf Drugg vom Gämfer Diplomat Charles Pictet de Rochemont e Gäldentschädigung und d Abdrätig vom ene Gebietsstreife zwüschen em Kanton Waadt und Gämf brocht. Eso het s e Landverbindig zwüsche Gämf und dr Schwiz ge. S Pays de Gex isch zwar nit zu Gämf cho, aber Frankriich het dr Iirichdig von ere zollfreie Zone müese zuestimme. Dr grösst Erfolg vom de Rochemont isch aber gsi, ass d Grossmächt zum erste Mol die immerwährendi bewaffneti Neutralitet und die territoriali Integritet vo dr Schwiz anerkennt hai, und en Erklärig won är formuliert het, underschriibe hai. D Neutralitet isch au uf Hochsavoye usdehnt worde, wo zum Königriich Sardinie-Piemont ghört het.

D Anerkennig vo dr Neutralitet dur e Wiener Kongräss isch bis wiit ins 20. Johrhundert vo dr schwizerische Politik und Gschichtsschriibig as eini vo de wichtigste diplomatische Errungenschafte vo dr Neuzit gwärtet worde. Es het Zite ge, wo die Neutralitet zum ene bestimmende Elemänt vo dr schwizerische staatlige Identität worden isch. Die Neutralitätserklärig muess mä im Kontext vo dr domolige Politik vom Mächtgliichgwicht verstoh. D Errichdig vom ene Kordon vo mittlere und chliine Staate zwüsche de Grossmächt Preusse, Frankriich und Östriich het die vonenander sölle drenne und e diräkti Chriegsfüehrig erschwere.

Dr Bundesvertrag isch am 7. August 1815 im Grossmünster z Züri in ere Fiir as d Staatsordnig vo dr Schwiz vo de Abgeordnete vo de 22 Kantön beschwore worde. D Schwiz isch e Staatebund bliibe, aber in ere no luggerere Form as währed dr Mediationszit.

D Dagsatzig isch im Bundesverdrag as einzigi Bundesbehörde definiert worde. Si isch e Versammlig vo de Abgsandte vo de 22 Kantön gsi, wo nume noch Instruktion vo ihre Regierigen hai döfe stimme. Jede Kanton het ei Stimm gha. Alli zwei Johr het dr Sitz vo dr Dagsatzig gwächslet zwüsche de Kantön Züri, Bärn und Luzärn, wo as Vorort festgleit worde si. Die ordentlige Sitzige si am erste Mändig im Juni abghalte worde. Dr Bürgermeister oder Schultheiss vom Vorort het as Presidänt d Dagsatzig gleitet, het aber nüme dr Ditel vom ene Landamma vo dr Schwiz gha und het über keinerlei Vorrächt verfüegt. Mä chan en aber doch as Staatsoberhaupt vo dr domolige Schwiz bezeichne. D Dagsatzig het s Rächt gha mit ere Dreiviertelmehrheit über Bündnis und über Chrieg und Friide z entscheide. Si het dr General gwehlt, dr Generalstab und die Oberste vo dr eidgenössischen Armee, wo öbbe 33'000 Ma stark gsi isch und wo sich us kantonale Kondingänt zsämmegsetzt het, wo d Sterki drvo vo dr Bevölkerigsgrössi vom Kanton abhängig gsi isch. Witer het d Dagsatzig über Handelsverdräg mit em Usland entschiide. As einzigi ständigi Iirichdig vom Bund het d Bundeskanzlei, wo us eme Bundeskanzler und eme Staatsschriiber bestande het, mit ihren Akte und em Archiv alli zwei Johr umständlig müesse vo Vorort zu Vorort züügle.

D Kantön hai umfangriichi Souveränitätsrächt für sich bhalte. Si hai wiider Milidärkapitulatione und Wirtschaftsverdräg mit em Usland chönne abschliesse und au Sonderbündnis underenander, sofärn die nit gege dr Bund oder anderi Kantön grichtet gsi si. Wil d Armee us kantonale Kontingänt bestande het, het jede Kanton en eigeni Armee gha. Witer hai d Kantön ihr eignigs Gäld prägt und Zöll an ihre Gränze erhobe. Si hai au s Post-, Salz- und Pulverregal für sich bhalte. D Niiderlassigs- und d Handels- und Gwärbfreiheit si wider mit kantonale Reglige mehr oder weniger iigschränggt worde.

Dr Bundesverdrag het de Schwizer keinerlei Freiheitsrächt garantiert. D Rächtsgliichheit, d Religionsfreiheit und d Prässfreiheit si au nit garantiert gsi. Allerdings isch festgsetzt gsi, ass es keini Underdanegebiet meh gäb und ass die politische Rächt nit s usschliesslige Privileg vo einere Klass vo de Kantonsbürger dörf si. S Schwizer Bürgerrächt isch abgschafft worde. Dr Bestand vo de religiöse Iirichtige, öbbe vo de katholische Chlöster und Kapitel isch hingege im Bundesverdrag garantiert gsi. E Revision vom Bundesverdrag isch nit vorgseh gsi.

Uf dr kantonale Ebeni het sich d Restauration sit em Früehlig 1815 in underschiidligem Usmass vollzooge. D Landsgmeindkantön usser Zug und Obwalde hai ihri Verfassige vo 1803 ufghobe und si wider verfassigslos gsi. S Mindestalter für s Mannewahlrächt isch drbii stark gsänggt worde, uf 18 Johr z Usserrhode, uf 16 Johr z Glarus und Schwyz und uf 14 Johr z Nidwalde. In Schwyz und Nidwalde si die politische Rächt wider uf die altiigsässene Bürger iigschränggt worde und eso het mä die früehneri Rächtsungliichheit wider hergestellt. Z Bärn, Solodurn, Luzärn und Freiburg hai die neue Verfassige vo 1814/15 d Herrschaft vom stedtische Patriziat wider duregsetzt, wobii z Bärn und Luzärn d Landschaft wenigstens e chliini Verdrättig im Root überchoo het. In de ehemolige Zumftrepublike Züri, Basel und Schaffhuuse isch die stedtischi Herrschaft au wider härgstellt worde, d Landschafte hai e Verdrättig überchoo, und dr Zumftzwang isch wider iigfüehrt worde. Au d Kantön Gämf, Wallis, Neueburg, Graubünde, Aargau, Waadt, Thurgau, Tessin und Sanggalle hai neui Verfassige überchoo, wo d Zentralgwalt gsterkt hai, e stränge Zensus, numen e indiräkti Wahl vo de Volksverdrättige (Grooss Root) und e Dominanz vo dr Exekutive (Chlii Root) mit umfassende Machtbefuegnis, e Staatsfüehrig, wo nit öffentlig gsi isch, und verlängereti Amtszite vorgseh hai. Au wenn eso die neui Staatsornig vo de Kantön stark aristokratisch prägt gsi isch, si die freiheitlige Errungeschafte us dr «Franzosezit» nit ganz ufgee worde, wil e völligi Restauration vo de alte Zueständ nüme möglig gsi isch.

E wäsentlige Rückschritt isch d Ufhebig vo dr Religionsfreiheit gsi. Die alti konfessionelli Intoleranz zwüsche katholische und reformierte Ort isch wider ufgläbt, in de paritätische Kantön het d Rivalitet under de Konfessione um Iifluss im Staat vo neuem aagfange. Dur d Zsämmenarbet vom autoritäre Staat und dr jewiilige Chille si die alte Sitteornige wider duregsetzt und e Klima von ere soziale und politische Kontrolle ufbaut worde. Zur Beruehigung vo de Geister het s au nid ghulfe, ass d Jesuite in d Kantön Wallis (1814), Freiburg (1818) und Schwyz zrugggrüeft worde si.

Wo sich d Lag in Europa wiiter beruehigt het, het d Schwiz 1816 ihr Territorium im Turiner Vertrag mit Sardinie-Piemont zum letzte Mol dütlig chönne erwiitere. Rund um Gämf si e baar Gmeinde vo Sardinie-Piemont zur Schwiz cho, bsonders d Stadt Carouge. D Erwiiterig vo Gämf um s Chablais und Faucigny isch gschiiteret, under anderem wägem Widerstand vo de reformierte Gämfer, wo nit hai welle, ass es katholischs Umland d Mehrheit im kanton wurd bilde. Uf dr andere Site het au Sardinie zögeret, siini katholische Underdane dr reformierte Stadt Gämf z understelle. Dorum het s Garantie ge, wo die katholischi Chille im neu entstandene Kanton Gämf gschützt het. Hochsavoye isch schliesslig e zollfreiji Zone worde, zum die wirtschaftligi Entwigglig vo Gämf z fördere.

In de Johr druf het d Schwiz mit mehrere europäische Länder neui Milidärkapitulatione abgschlosse, zum d Dradition vom Söldnerwäse wider z beläbe, 1816 mit de Niiderlande und Frankriich, zletzt 1828 mit em Königriich Neapel. Witeri, elteri Kapitulatione mit Spanie, Grossbritannie und em Papst hai immer no existiert. D Zahl vo de Schwizer, wo im Usland as Söldner dätig gsi si, isch aber gegenüber 1787 vo rund 40'000 uf rund 25'000 gfalle. Aber es het scho Widerstand gege s Söldnerwäse afo ge, us konfessionelle oder soziale Gründ. Bi dr Uswahl vo de Offizier si noch 1815 wider die aristokratische Familie bevorzugt worde, wobii Bewärber, wo under em Napoleon dient hai, nit iigstellt worde si. Denn isch bis 1819 s eidgenössische Milidär bedütend gsterggt worde, wil s Fiasko bim Zug in d Franche-Comté 1815 d Schwechi vo dr Armee dütlig vor Auge gfüehrt het. D Armee isch uf öbbe 70'000 Ma vergrösseret und noch eme neue eiheitlige Milidärreglemänt organisiert worde. E Milidärufsichtsbehörde het däm si Implementierig sölle überwache. Zur Verbesserig vo dr Usbildig isch am 1. August 1819 die eidgenössischi Milidärschuel z Thun eröffnet worde und vom 15. bis 24. August 1820 het mä s erst eidgenössische Milidärlager under em Oberst Charles-Jules Guiguer de Prangins Wohle duregfüehrt. Bis 1852 si 14 eidgenössischi Milidärlager duregfüehrt worde, wo s kollektive, nationale Bewusstsii bi dr milidärischen Elite gförderet und dr Bode für dr spöteri Bundesstaat vorbereitet het. Bündnispolitisch het sich d Dagsatzig 1817 mit em Biidritt zur Heiligen Allianz abgsicheret.
Innepolitisch isch d Zit noch 1815 kennzeichnet vo dr Zensur und em «Bund zwüschen Obrigkeit und Altar». Bsunders in de katholische Kantön het konfessionelli Intoleranz gherrscht. D Jesuite si wider in die katholische Kantön grüeft worde, zum d Usbildig vo de Briester und vo dr Jugend vo dr konservativ-katholische Elite z überneh, zerst ins Wallis, denn 1818 noch Freiburg und 1836 noch Schwyz. In dr reformierte Schwiz hai sich verschiidnigi, zum Deil fundamentalistischi Sekte usbreitet.

Für die kollektivi Erinnerig vom 19. Johrhundert si d Hungerjohr 1816/17 prägend gsi, wo wäge ere Missärnt as Folg vom Vulkanusbruch vom Tambora in de sogenannte Schneesummer d Nahrig knapp worden isch, und e galoppierendi Düürig die letzt gross Hungersnot in dr Gschicht vo dr Schwiz verursacht het. Dr Räge, wo nid het welle ufhöre, und s schlächte Wätter in sälle Johr het d Mary Shelley in ihrem Roman Frankestei verarbeitet, wo uf ihre Ufenthalt 1816 am Gämfersee zrugggangen isch. Besunders s Eländ in dr Ostschwiz het dr Zar Alexander I. zun ere grosszügige Spändi vo 100'000 Rubel veraalasst und Chornliiferige us Russland. Drzue isch e Wirtschaftskrise cho, sinkendi Löhn und Arbetslosigkeit, wil d Schwizer Wirtschaft noch dr Ufhebig vo dr Kontinentalsperri wider dr billige änglischen Konkurränz usgsetzt gsi isch. Drzue isch no cho, ass Frankriich, d Niiderlande und Östriich gliichzitig ihri Märt mit Schutzzöll hai afo schütze, und eso dr schwizerisch Export stark behinderet hai. Erst 1822, wo Frankriich siini Schutzzöll au uf d Iifuehr vo Veh usdehnt het, het d Dagsatzig e Handelschrieg mit Frankriich agfange, wo aber zum ene Fiasko gfüehrt het. Im ene Retorsionskonkordat hai sich 13½ Kantön uf Kampfzöll gege Frankriich geiniget, so dass es zum ene Zollchrieg in dr Schwiz sälber cho isch und d Massnahme hai 1824 ohni Erfolg wider müesse ufgee wärde.

Drotz em herrschende Partikularismus und «Kantönligeist» isch au dr gmeineidgenössischi Patriotismus wider beläbt worde, vor allem vom eidgenössische Schützeverein, wo bim erste eidgenössische Freischiesse z Aarau vom 7. bis 12. Juni 1824 gründet worden isch, vo de zahlriiche akademische Durnverein, wo sit 1816 überall in dr Schwiz entstande si und vo de Sängerverein. In dene Verein und ihre gsamtschwizerische Veraastaltige het mä früeh scho über e Revision vom Bundesvertrag, liberals Gedankeguet und en ängeri Union vo de Kantön diskutiert. 1826 isch s bim Freiheitsfest am Stoss z Gais AR zun ere erste grosse Demonstration vom patriotische gsamteidgenössische Sämpacher Verein cho für meh Freiheit, gege dr Kantönligeist und für en entschlossens Ufdrätte gege die politische Interventione vo de konservative Nochberländer.

E zuesätzligs usse- wie innepolitischs Problem für d Schwiz isch dr Strom vo politische Flüchtling (Liberale, Nationaliste, Aahänger vom Napleon) us Frankriich, Italie und Dütschland gsi, wo immer meh aagschwullen isch. Usserdäm het män im Usland die schwizerischi Press drotz dr Zensur immer no as z frei und z kritisch agluegt, und meh as eimol hai die konservative Mächt mit ere milidärischen Intervention droht—zum erste Mol zur Zit vom Troppauer Fürstekongräss wägem Karl Follen, em Wilhelm Snell und em Karl Völker—und so brobiert Zuegständnis vo dr Dagsatzig z erprässe. Im Juli 1823 het die dorum s sogenannte «Press- und Fremdekonklusum» erloo, wo as Inhalt d Überwachig vo dr iiheimische Press und d Iischränggig vom Asylrächt gha het. Zahlriichi prominänti politisch Verfolgti si aber in dr Schwiz bliibe, z. B. die ehemoligi Königin vo Holland, Hortense de Beauharnais mit ihrem Sohn Charles-Louis-Napoléon Bonaparte, em spötere Napoléon III. Vom Zuestrom vo dütsche Lehrer und Dozänte hai d Kantonsschuele und d Universidete profitiert. Gliichzitig isch d Schwiz zum Dummelfäld für usländischi Spitzel und Spion worde und me het se international gärn as Hauptbruetstatt vo internationale Verschwörige beschriibe. Für s Osmanische Riich isch das insofärn richdig gsi, as Gämf 1825 zum Zentrum vom europäische Philhellenismus worden isch, wil dr Gämfer Bankier Jean Gabriel Eynard mit grosszügige Spände die verschiidene Philhelleneverein in de europäische Länder het chönne under siiner Füehrig vereinige. Die Verein hai dr Freiheitskampf vo de Grieche understützt und si drmit en offeni Bedrohig für s restaurative Staatesystem gsi.

Vo dr Middi vo de 1820er Johr aa si in dr ganze Schwiz die liberale Chreft wider sterker worde und die konservative Regierige hai sich mit immer meh Kritik müesse usenandersetze. Bsunders die nationale Verein hai dr Patriotismus und s freiheitlige Dängge gweggt. Die wichtigste vo dene Verein si dr Zofiger Studänteverein ("Zofingia") (1819), dr patriotisch Sämpacherverein (1821), dr Schwizerischi Schützeverein (1824) und d Durn- und Gsangsverein gsi. Über alle isch die Helvetischi Gsellschaft gstande, wo im Mai 1819 z Bad Schinznach noch ere lengere Pause zum erste Mol wider dagt het und zur wichtigste Vorkämpferin vom Liberalismus in dr Schwiz worden isch.

1828 het d Appenzeller Zeitung vom Johannes Meyer us Droge agfange in unmissverständliger Sprooch für demokratischi Neuerige z wärbe und d Presszensur azchlage. Dr liberali Landama vo Appezäll-Usserrhode, dr Mathias Oertly, het d Zitig lo due drotz em politische Druck us andere Kantön. S Blatt het schwizwiit e grosses Publikum gfunde, wil s die einzigi systemkritischi Publikation in dere Zit gsi isch. Z Züri het d Regierig 1829 noch em Finanzskandal um d Bank Finsler uf Druck vom Paul Usteri und Ludwig Snell e beschränggti Prässfreiheit müesse zuelo, wil dr langjöhrig Staatsroot Hans Konrad Finsler si Amt für privati Zwäcke missbruucht het. Dr Usteri het druf d Iifüehrig vom Öffentlichkeitsprinzip für d Zürcher Regierig verlangt, dass mä in Zuekumft Korruptionsfäll wie dr Fall Finsler chönnt vermiide. S Öffentlichkeitsprinzip isch vo de konservative Chreft vehemänt abglehnt worde, wil sich dodrdur e Verantwortlichkeit vo dr Regierig dr Bürgerschaft gegenüber chönnt lo ableite, was gege d Prinzipie vo dr Restauration gsi wer. Anderi Kantön hai s Bispil vo Züri nochgmacht und schliesslig het d Dagsatzig s «Press- und Fremdekonklusum» vo 1823 ufghobe und d Ufsicht über d Press und d Usländer ganz de Kantön überloo. Dank em Iifluss vom liberale Grossbritannie, wo gege d Interventionspolitik vo dr Heilige Allianz gsi isch, hai sich die konservative Grossmächt nit iigmischt. In dr Präsidialred vom Heinrich Zschokke vor dr Helvetische Gsellschaft het under em Iidruck vo de Ereignis dr bevorstehendi Wandel aakündigt:
Am 5. Mai 1830 het dr Zürcher Heinrich Schinz vor dr Helvetische Gsellschaft s Hauptziil vo dr liberale Bewegig in dr Schwiz, d Errichtig vom ene Bundesstaat, formuliert. Dr schwizerischi Liberalismus het d Rächtsgliichheit, persönligi Freiheitsrächt, Volksbildig, Öffentlichkeit vo dr Verwaltig, Gwaltedrennig, diräkti Volkswahle (→Volkssouveränität) und e representativi Demokratii verlangt. D Aahänger vom Liberalismus si us em Bildigsbürgertum und dr Wirtschaftselite cho. Si si zwar e Minderheit gsi, hai s aber aber im Lauf vo de Johr mit gueter Organisation und Vernetzig und publizistischer Präsenz fertigbrocht, d Mehrheit vo dr Bevölkerig im ene Deil vo de Kantön uf ihri Site z bringe.

As ersti Kantön hai Waadt und Tessin im Früehlig 1830 ihri Verfassige im liberale Sinn revidiert. An dr Dagsatzig z Bärn het dr Bärner Schultheiss Emanuel Friedrich vo Fischer vergäblig die liberale Tendänze aagriffe, denn dr Usbruch vo dr Julirevolution z Paris het au in dr Schwiz s Ändi vo dr Epoche vo dr Restauration voruszeigt. Bis 1831 het die liberali Erneuerigsbewegig, die sogenannti Regeneration, in zwölf Kantön dr Sturz vo dr Aristokratii und d Iifüehrig vo dr Volkssouverenität und vom Verfassigsstaat brocht.

As Presidänt vo dr Dagsatzig het jewiils dr Regierigschef vom Vorortkanton amtiert. D Amtszit het normalerwiis vom 1. Januar bis zum 31. Dezämber duurt.




</doc>
<doc id="25926" url="https://als.wikipedia.org/wiki?curid=25926" title="Markgrafschaft Baden-Baden">
Markgrafschaft Baden-Baden

D Markgrafschaft Bade-Bade isch es Territorium in Südweschtdütschland gsi, wo vo 1535 bis 1771 bestande het. Es het zum Heilige Römische Riich ghört.

Entschtande isch d Markgrafschaft Bade-Bade durch en Erbteilig im 1535i. De Markgraf Christoph I. het scho im 1515 d Regentschaft an sini drei Söhn Bernhard, Philipp und Ernst müesse abträte und isch eis Johr schpöter entmündigt worde. Ursprünglich het de Philipp alleige d Markgrafschaft solle erbe, di Lösig het sich aber nöd chönne durchsetze. Wo de Philipp dann au noch ohni männlichi Nachkomme im 1533 gschtorbe-n-isch, hei sini beide Brüedere d Markgrafschaft unter sich ufteilt. De Ernst het Bade-Dorlach übernoh, de Bernhard Bade-Bade. Residenzschtadt vo Bade-Bade isch d Schtadt Bade gsi.
In de Ziit vom 30-jährige Chrieg und au bim Pfälzische Erbfolgechrieg het d Markgrafschaft und vor allem d Bevölkerig schwer müesse liide. Bsunders de Pfälzisch Erbfolgechrieg het fatali Folge gha. De Ludwig Wilhelm, de „Türkelouis“, het sini Residenz im 1705 vo Bade uf Raschtatt züglet und sich derte es Schloss la baue. Im Türkelouis sin Sohn, de August Georg, wo kei Nachkomme het gha, het im 1765i en Erbschaftsvertrag mit Bade-Dorlach gschlosse. De ernestinische Linie isch s Erbe vo Bade-Bade nach em Tod vom August Georg verschproche worde. Ei Bedingig derfür isch gsi, dass d Religionsfreiheit für die Bade-Badner Untertane gwährleischtet isch. D Bade-Badner sind nämlich katholisch gsi, d Bade-Dorlacher aber lutherisch.

Zu de Markgrafschaft het s Gebiet rund um d Residenzschtadt Baden ghört, wo vo Ettlinge bis Steibach gangen isch.
Aber au d Grafschaft Sponheim, d Herrschaft Gräfenstein und anderi chlini Herrschafte an de Mosel hei zu Bade-Bade ghört. Au am Oberrhii het Bade-Bade no anderi Bsitzige gha, zum Bischpiel di gmeinsam Herrschaft über Lahr und Mahlbärg, zämme mit Nassau-Saarbrücke. Im 1629i het me di Herrschaft teilt und Lahr isch an Nassau-Saarbrücke cho, Mahlbärg an Bade-Bade.



</doc>
<doc id="25927" url="https://als.wikipedia.org/wiki?curid=25927" title="Konservatismus">
Konservatismus

Dr Konservatismus – au "Konservativismus" – (vo latiinisch "conservare" „erhalte, bewahre“ oder au „öbbis in siim Zsämmehang bhalte“) ghört näben em Liberalismus und em Sozialismus zu de drei grosse politische Ideologie, wo sich im 18. und 19. Johrhundert in Europa usebildet hai.

Dr Konservatismus isch entstande as Reaktion uf die Französischi Revolution mit dr Terrorherrschaft vom Robespierre und vo andere Revolutionäre. Gegen e Umsturz vo de bestehende Verheltnis und dr Diktatur, wo drmit verbunde gsi isch, het dr Konservatismus die „gueti und bewährti Ornig“ bedont (lueg "Edmund Burke"). Modernismus oder Progressivismus si d Gegepol vom Konservatismus.

Sit de 1980-er Johr wird differenziert zwüsche Strukturkonservatismus und Wärtkonservatismus. "Strukturkonservatismus" bezeichnet e Wältaschauig, won e politischi oder organisatorischi Ornig gege Kritik verteidige und ihri Verdeilig vo Macht und Ressource vor Veränderig wei schütze oder au e idealistischi Ordnigsidee, wo in dr Vergangeheit entwigglet worden isch, wei duresetze. Die Form vom Konservatismus cha au bi ehnder lingge Gruppierige ufdräte, wenn öbbe d SPD für dr Erhalt vom Steichohlebärgbau gsi isch und drmit e Strukturänderig im Ruhrgebiet uusezoge het. Im Underschiid drzue bedont dr "Wärtkonservatismus" bestimmti inhaltligi Positione wie zum Bispil d Bedütig vo dr traditionelle Familie. Zum die Wärt durezsetze, isch me wenn nötig au barat, Strukture z verändere, öbbe dur en Änderig vom Stüürrächt.

Us dr Sicht vo dr Gschicht vo Ideä verstoht me under Konservatismus ehnder d Position vom Wärtkonservatismus. Dr Konservatismus verlangt, ass me e Position, wo s scho git, wurd bhalte, sofärn s Neue nit as sehr vil besser gseh wird. Vili konservativi Dänker halte dr folgend Satz für dräffend: «Konservatismus ist nicht ein Hängen an dem, was gestern war, sondern ein Leben aus dem, was immer gilt.» (Dä Satz wird au em Antoine de Rivarol und au em Albrecht Erich Günther zuegschriibe.) 

Eifach usdruggt luutet dr Grundsatz vom klassische Konservatismus: «Me sött Alts erst mit Neuem ersetze, wenn sich zeigt het, ass s Neue besser isch.»


</doc>
<doc id="25928" url="https://als.wikipedia.org/wiki?curid=25928" title="Baden (Südbaden)">
Baden (Südbaden)

Bade, wo bis zum 2. Dezember 1946 offiziell Südbade gheisse het, isch es Land gsi, wo nach em zweite Wältchrieg innerhalb vo den französische Besatzigszone us em südliche Teil vom vorherige Land Bade entschtande-n-isch. Bi de Gründig vo de Bundesrepublik Dütschland isch Bade eis vo de Länder vo de Bundesrepublik worde. Mit de Bildig vom Südweschtstaat Bade-Württebärg het Bade sini Selbschtändigkeit verlore. In de Form vom Regiirigsbezirk Südbade sind d Gränze aber bis zum 31. Dezember 1972 erhalte blibe. 

Nach em zweite Wältchrieg hei d Franzose und Amerikaner de Süde und Weschte vo Dütschland bsetzt. Bade isch doderbi teilt worde, bsunders wil d Amerikane d Autobahn von Karlsrue über Schtueget uf Ulm hei welle kontroliire. Alli damalige Landchreis, durch di d Autobahn gführt het, hei zu de amerikanische Bsatzigszone ghört, die südlicher glägene zu de französische. Am 1. Dezember 1945 isch Friburg d Hauptschtadt worde und bi ere Volksabstimmig am 22. Mai 1947 het d Bevölkerig d Verfassig aagnoh. In dere Verfassig isch au klar zum Usdruck cho, dass sich s Land Südbade, wo sich ab em 1946i Bade gnennt het, in de Rechtsnachfolg vom alte Land Bade gseht. Im 22. Mai 1949 het de Badisch Landtag di noi Verfassig vo de Bundesrepublik Dütschland aagnoh und isch ein Tag schpöter mit de Gründig vo de Bundesrepublik Dütschland eis Land vo dem noie Schtaat worde.

Nach de 1. Wahl vo 1947i: 

De Landtag isch numme einisch gwählt worde und zwar im 1947i. Doderbi het di früheri BCSV, wo mit em Name CDU Baden jetzt zu de CDU ghört het, di absoluti Mehrheit vo de Schtimme übercho.

 CDU: BCSV



</doc>
<doc id="25931" url="https://als.wikipedia.org/wiki?curid=25931" title="Restauration (Geschichte)">
Restauration (Geschichte)

Mit em historische Fachbegriff Restauration (vo latiinisch "restaurare"‚ 'wiiderherstelle‘), bezeichnet me allgemein d Wiiderherstellig vom ene politische Zuestand, im Allgemeine d Wiideriisetzig von ere alte Dynastii, wo im Lauf von ere Revolution entmachdet worde isch. Gmeint isch usserdäm d Wiiderherstellig von ere legitime Herrschaftsform, wo vorübergehend dur inneri oder üsseri Iiflüss oder Gwaltawändig underbroche worden isch, d Rekuperation (‚Wiidergwünnig‘). Hingege bezeichnet mä d Wiideriisetzig von ere Herrschaftsform, wo ihr Asehe wäge früehnere Ereignis verlore het oder wo im ene Land kei Tradition het, as "Instauration".

Dr Name "Restauration" chunnt vom Titel vom Hauptwärk vom Schwiizer Staatsrächtler Karl Ludwig von Haller, "Die Restauration der Staatswissenschaft oder Theorie des natürlich-geselligen Zustandes der Chimäre des künstlich-bürgerlichen entgegengesetzt" (1816–1842). Währed bim Haller dr Begriff no positiv gsi isch, het er no im 19. Johrhundert jede "guete" Klang verlore und isch bald nume no mit Reaktion gliichgsetzt worde.
Im Bsundere verstoht mä under Restauration d Zit vom Vormerz in de europäische Staate, also d Zit noch em Wiener Kongräss 1815 bis zur Merzrevolution vo 1848/49. D Chraft, wo d Restauration aadriibe het, isch dr Fürst vo Metternich gsi. In die Zit fallt au d Restauration in dr Schwiiz, wo aber scho 1831 in zwölf vo siine Kantön dr Siig vo dr Idee vo dr Volkssouveränität und vom Verfassigsstaat und dr Afang von ere liberale Regeneration erläbt het. Dä Brozäss isch 1848 mit der Iifüehrig von ere liberale Verfassig krönt worde.

Mänggisch sait me au dr Zit noch 1848 z Dütschland Restaurationszit. Wiiter verbreitet isch allerdings dr Begriff Reaktionsära.

Restaurativi Tendänze cha me noch em Wiener Kongräss fast in ganz Europa feststelle. Ängland isch en Usnahm wäge siiner Vorgschicht, dört isch d Revolution ("Glorious Revolution") scho 1688 bassiert und die soziale Usenandersetzige am Afang vom 19. Johrhundert si in dr Form vo Arbetskämpf und Parlamentsdebatte usdrait worde, und so isch s au eini vo de wenige Natione in Europa gsi, wo 1948 kei Revolution stattgfunde het.
Bekannti restauratorischi Ereignis si d Restauration vom Huus Stuart z Ängland (1660–1688), oder d Restauration vo de Bourbone z Frankriich (1814/15–1830).
Z Japan bezeichnet d Meiji-Restauration dr politisch Umbruch im Johr 1868.




</doc>
<doc id="25932" url="https://als.wikipedia.org/wiki?curid=25932" title="Ständeordnung">
Ständeordnung

Die mittelalterligi und früehneuziitligi Gsellschaft vo Europa het sich in mehreri Ständ (lat. "statūs", Singular "status") gliideret. S ständische System isch e gsellschaftligs Ornigsmodäll, wie s für spöteri Ziite im Marx siini Klasse gsi si oder die soziale Schichte, wo vom Ralf Dahrendorf, Karl Martin Bolte und andere in d Gsellschaftslehr iigfüehrt worden si. Die soziali Mobilitet isch in dr Ständeordnig no chlii gsi. D Standesgränze si vor allem vo dr underschiidlige Härkumft festgleit worde.

Die eifachsti Vorstellig unterscheidet nume Obrigkeit und Untertane. Drbii het die gliichi Person in ihre Beziehige zu verschiidene Mitgliider vo dr ständische Gsellschaft gliichziitig Obrigkeit und Underdan chönne si. Dr Adlig isch zum Bispil dr Herr über d Buure vo siiner Grundherrschaft gsi und au Underdan vo siim König. 

Verbreitet isch d Ornig mit de Drei Stände, wie sie bsundrigs für Frankriich charakteristisch gsi isch:



</doc>
<doc id="25934" url="https://als.wikipedia.org/wiki?curid=25934" title="Reaktion (Politik)">
Reaktion (Politik)

Reaktion isch im 19. Johrhundert dr Sammelbegriff für die Chreft gsi, wo drgege gsi si, ass die Französischi Revolution wiitergfüehrt wurd und ihri Ideä wie es Bürgerligs Gsetzbuech, dr Parlamentarismus, d Grundrächt, d Verfassig, d Republik usw. in anderi Länder übernoh wurd. 

Sidder bruucht me dr Begriff Reaktion as Bezeichnig für antidemokratischi Chreft, wo gege dr gsellschaftlig Fortschritt iigstellt si und für e Haltig, wo sich am Vergangene orientiert. Was Fortschritt siig, isch in dr Politik strittig, und dorum basiert d Bezeichnig „Reaktion“ bezoge uf s Fortschrittdänke uf ere subjektive Wärtig. Allgemein anerchennt isch aber d Position, ass dä reaktionär siig, wo d Prinzipie vo dr Französische Revolution Freiheit, Gleichheit, Brüderlichkeit "(liberté, égalité, fraternité)" well abschaffe. Hüte wärde au mänggi religiös-konservativi Wärtvorstellige und Ideä vo ihre Gegner as reaktionär bezeichnet.

Dr Begriff cha aber au weniger historisch agluegt wärde und "Reaktion" bedütet denn eifach e Politik, wo uf e innovativi politischi Entwigglig nume "reagiert", anstatt öbbe eigeni Konzept as Alternative vorzschlo.

Eim wo zur Reaktion ghört sait me "Reaktionär". Es git meh politisch aktivi Persone, wo vo ihre Gegner as Reaktionär bezeichnet wärde, as sonigi, wo sich sälber eso gseh. Das liit zum einte dra, ass s Fortschritts- und Neuerigsdänke wiit verbreitet si und dorum scho Konservativi mänggisch as Reaktionär bezeichnet wärde, und die wehre sich gege die Etikettierig. Zum andere git s Dänker, wo mit em lineare Fortschrittsdänke nit vil chönne afo und wo sich dorum weder as reaktionär no as progressiv welle bezeichne.

Zu de wenige Schriftsteller, wo sich sälber as „reaktionär“ bezeichne, gehöre dr Günter Maschke, wo d Schrifte von em under anderem in divärse Ziitschrifte veröffentligt wärde, wo as rächtsextrem gälte, und dr kolumbianisch Philosoph Nicolás Gómez Dávila. Au dr Kulturphilosoph Julius Evola, wo em Faschismus verbunde gsi isch, het in de 1930er Johr dr Begriff „Reaktion“ positiv gseh: .

Im Nationalsozialismus drgege isch s Adängge an die dötete , im Horst-Wessel-Lied zum Kult erhobe worde. Die nationalsozialistischi Bewegig het sich sälber au as revolutionär gseh und ass si im Kampf gegen e „Reaktion“ wurd stoh – insofärn nit vil anders as dr Kommunismus. 


</doc>
<doc id="25936" url="https://als.wikipedia.org/wiki?curid=25936" title="Gerundeter geschlossener Hinterzungenvokal">
Gerundeter geschlossener Hinterzungenvokal

De grundet gschlossnige Hinterzungevokal isch en Vokal vo dr menschliche Sprooch, wo in fascht allene Sprooche vo dr Wält vorchunt. S Zeiche im IPA un de meischte andre Transkriptionssystem isch /u/. In viileni Dialäkt vum Alemannische isch de Vokal allerdings kei echte Hinterzungevokal, sundern isch e chly Zentraler oder gar Palatalisiert.



</doc>
<doc id="25938" url="https://als.wikipedia.org/wiki?curid=25938" title="Burg Waldkirch">
Burg Waldkirch

D Burg Waldkilch isch e abgangeni Burg bi dr Stadt Waldkilch im Landchreis Ämmedinge z Bade-Wirttebärg.

Die Wasserburg isch im Bsitz vu dr Familie Küchlin gsi. Am 11. Septämber 1327 het dr "Rudolf Küchlin genannt Leimer", dr Suhn vum "Egelolf Küchlin", mit syym Brueder "Johannes Küchlin" e Burgfride gschlosse wäg dr Burg Waldkilch. 

Um 1770/71 isch d Burg schließli abdrait wore. Vu dr ehmolige Burgaaalag isch hite nyt me erhalte.




</doc>
<doc id="25940" url="https://als.wikipedia.org/wiki?curid=25940" title="Ungerundeter geschlossener Hinterzungenvokal">
Ungerundeter geschlossener Hinterzungenvokal

De uugrundet gschlossnige Hinterzungevokal isch en Vokal vo dr menschliche Sprooch. S Zeiche im IPA isch . S Alemannisch kennt de Luut nit; die am nööchscht verwandti Sprooch, wo de Luut het, isch s Irisch-Gälisch. Sprecher vum Alemannische chönne de Vokal imitiere wenn si de Vokal ohni grundeti Lippe (wie bim Vokal ) usspräche.



</doc>
<doc id="25942" url="https://als.wikipedia.org/wiki?curid=25942" title="Patrizier (Schweiz)">
Patrizier (Schweiz)

As Patrizier wärde in dr Schwiz die Familie bezeichnet, wo währed em "Ancien Régime" in mehrere Stadtkantön (explizit z Bärn, Freiburg im Üechtland, Luzärn, Gämf, Solodurn und Züüri) die politischi Macht monopolisiert hai.

Die freie Riichsstedt, wo im 13. bis 15. Johrhundert emanzipiert worde si, si am Afang relativ demokratisch vo ihre Bürger und Zümft verwaltet worde. In mehrere Stedt si die politische Ämter aber bald uf e Gruppe vo riiche und altiigsässene Familie begränzt worde. Die Patrizierfamilie hai d Mitgliider von ere Versammlig vo 100 bis 200 Persone gstellt, wo d Mitgliider vo dr Regierig us ihren eigene Reihe usgsuecht het. S Resultat isch e Patrizierrepublik (Oligarchii) gsi, und d Mehrheit vo de Iiwohner het kuum politischen Iifluss gha.

Formell het dr Adel vo de „Gnädige Herre“ sini Macht vorübergehend mit dr Helvetische Republik und denn definitiv mit de liberale Revolutione in de 1830er und 1840er Johr verlore, (Regeneration 1831 und Sonderbundschrieg 1847). Die ehemolige Patrizierfamilie hai aber no bis zum Afang vom 20. Johrhundert e wichtigi Rolle in dr Schwiz gspiilt, bsundrigs in de Stedt, und hai ihren Iifluss in dr Schwizer Politik und Wirtschaft über langi Zit chönne bhalte.

No bis in die zweiti Helfti vom 20. Johrhundert het s Persone ge, wo as Patrizier bezeichnet worde si, zum Bispil d Elisabeth de Meuron us Bärn und dr Gonzague de Reynold us Freiburg.

Adelsditel het me in dr Schwiz nume ufgrund vo dr ständische Tradition vo uswärtige Herrscher oder em stedtische Patriziat drait. Die alte Patrizierfamilie hai au noch 1848 ihre Zuesatz „vo“ bhalte. Es isch nit immer eifach, ächts Patriziat wie vo Graferied und Härkumftsname wie vo Gunte z underscheide. As Synonym zum „vo“ wird in dr wälsche Schwiz „de“ bruucht, wie de Reyff.



</doc>
<doc id="25943" url="https://als.wikipedia.org/wiki?curid=25943" title="Gerundeter geschlossener Vorderzungenvokal">
Gerundeter geschlossener Vorderzungenvokal

De grundet gschlossnige Vorderzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA isch /y/. Im Alemannische isch des meischt de Vokal wo mit <ü> wird gschribe.



</doc>
<doc id="25944" url="https://als.wikipedia.org/wiki?curid=25944" title="Vorort (Geschichte)">
Vorort (Geschichte)

D Titulatur Vorort het dr ziitwiilig «Vorsitz» vom ene Kanton bzw. vo dr Kantonshauptstadt innerhalb vo dr Schwiizerische Eidgenosseschaft bis 1848 bezeichnet.

In dr Alten Eidgenosseschaft isch bis 1798 dä Ort (Stand, Kanton), won e Dagsatzig iiberuefe und in dere dr Vorsitz gfüehrt het, als Vorort bezeichnet worde. Im 15. Johrhundert het sich d Stadt Züri faktisch as Vorort vo dr Eidgenosseschaft duregsetzt, und das spieglet sich bis hüte in der offizielle Uflistig vo de Kantön wiider, wo Züri am erste Blatz stoht. D Stellig vo Züri het sich bsundrigs gfestiget, wil d Stadt dr Vorsitz gha het in dr jöhrlige Dagsatzig zur Abnahm vo dr Johresrächnig vo dr Grofschaft Bade, wo sit 1415 e Gmeini Herrschaft gsi isch. Noch dr Reformation und dr konfessionelle Spaltig vo dr Eidgenosseschaft isch Luzärn zum Vorort vo de katholische Kantön worde. 1798 isch d Dagsatzig und drmit au d Titulatur vom Vorort abgschafft worde. Die zentralistisch organisierti Helvetischi Republik het ihri "de facto" Hauptstadt z Aarau gha, au wenn d Verfassig Luzärn vorgseh het.

Wo dr Napoleon d Schwiiz 1803 mit dr Mediationsverfassig neu gordnet het, isch die zentralistischi Regierigswiis wiider zugunste von ere föderalistischere Form ufge worde. Anstatt von ere Hauptstadt si d Stedt Züri, Bärn, Luzärn, Freiburg im Üechtland, Solodurn und Basel jewiils für e Johr zum «Vorort vo dr Schwiiz» worde. Die jöhrligi Dagsatzig vo de Kantön het im Vorort stattgfunde. Dr jewiilig Bürgermeister oder Schultheiss het dr Vorsitz vo dr Dagsatzig gfüehrt und het dr Ditel «Landamma vo dr Schwiiz» übercho. D Kanzlei isch die einzigi ständigi politischi Institution vo dr Schwiiz gsi und isch jedes Johr mit allen Akte vo Vorort zu Vorort zoge. 1815 isch d Uswahl vo de Vorort uf Züri, Bärn und Luzärn beschränggt worde, wo bis 1847 jewiils für zwei Jahre statt numen eim dr Sitz vo dr eidgenössische Kanzlei worde si. 1848 isch Bärn zum Sitz vo de schwiizerische Bundesbehörde und "de facto" zur Hauptstadt vo dr Schwiiz worde.


</doc>
<doc id="25946" url="https://als.wikipedia.org/wiki?curid=25946" title="Krauchthal">
Krauchthal

Chrouchtu (amtl. "Krauchthal") isch ä politischi Gmeind im Vrwautigskreis Ämmitau im Kanton Bärn ir Schwyz. D'Gmeind beschteit us de Ortschafte Chrouchtu (mit Hueb u Dieterwaud) u Hettiswiu (mit Grauestei u Hängele). Bis zum 31. Dezämber 2009 het d Gmeind zum Bezirk Buurdlef ghört.

D'Gmeind ligt im voraupine Gebiet u eröffnet ds Ämmitau vom Norde här. Chrouchtu u Hueb lige im nä änge Tau, hingäge Dieterswaud isch liecht erhöht uf em ne Plateau. Hettiswiu ligt am ne nördlech abhängende Hang mit Blick bis a Jura. D Nachburgmeinde si Mötschwiul im Norde, Burdlef im Nordoschte, Oberburg im Oschte, Lützeflüe im Südoschte, Vechige im Süde, Bouige im Südweschte, Bäriswiu im Weschte u Matstette u Hingubank im Nordweschte.

D'Näme vo de Ortschafte si wi fougt ds erscht Mau uftoucht: Chrouchtu 1108-22 aus "Crouchtal", Hettiswiu 1107 aus "Otthonis villare" (1281 "Ettiswile"), Hueb u Dieterswaud 1329 u dr Thorbärg 1196. Chrouchtu u Hettiswiu si bis zur Reformation 1528 dür d'Kartouse Thorbärg u em Cluniazeserpriorat Hettiswiu prägt worde. Ds Schloss Thorbärg isch nach dr Reformation aus Sitz für Landvogtei vo Bärn brucht worde u dient hüt aus Strafaaschtaut.

Quäuue: Bundesamt für Statistik 2005

Dr Uusländeraateil isch 2010 bi 3,8 % gläge.

76 % vo de Ywohner si evangelisch-reformiert, 8,5 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 19,0 %, CVP 0,9 %, EVP 3,3 %, FDP 7,6 %. GLP 2,5 %, GP 7,2 %, SP 16,1 %, SVP 37,0 %, Suschtigi 6,4 %.

Gmeindspresidänt vo Chrouchtu isch dr Claude B. Sonnen (Stang 2013).

Näbem Dorf si in ere höche Felswang unger der Chrüzflue Höhline, wo sid der Steizyt bewohnt gsi si; hüt si dört d Hüser vom Wiler "Fluehüsli", wo me no immer dinne cha läbe.

Chrouchtu het ä Frouekorbbaumannschaft, wo i de höchschte nationale Stärcheklassene mitkämpft (Stang 2010). Zudäm verfüegt Chrouchtu über ne Manneunihockeymannschaft, wo ir 3. Liga schpiut.

Bir Vouchszeuuig 2000 hei vo de 2480 Ywohner 91,3 % Dütsch aus Houptsprach aaggää, 0,8 % Französisch u 0,4 % Italienisch.

Dr Dialäkt vo Chrouchtu ghört zum Hochalemannisch.



</doc>
<doc id="25947" url="https://als.wikipedia.org/wiki?curid=25947" title="Alveolarer Nasal">
Alveolarer Nasal

De alveolari Nasal isch en Konsonant vo dr mänschliche Sprooch. Es sin fascht kei Sprooche bekannt, wo de Luut nit hen. S Zeiche im IPA defür isch [n].



</doc>
<doc id="25949" url="https://als.wikipedia.org/wiki?curid=25949" title="Victor Ernst Nessler">
Victor Ernst Nessler

Dr Victor Ernst Nessler – manchmol liist mr au "Neßler" – (* 28. Januar 1841 en Baldaheim em Elsass, † 28. Mai 1890 en Stroßburg) isch a elsässischer Kombonischt gwäa.

Dr Victor Ernst Nessler ischt am 28. Januar 1841 en Baldaheim em Elsass uf d Welt komma. S Elsass hot domols noh zom Deitscha Reich ghairt. Drom lauft dr Nessler en dr Fachlitradur als deitschr Kombonischt. Noch em Abi hot’r uf Wonsch vo seim Vaddr, wo an evangelischr Pfarrer gwäa ischt, en Straßburg ogfanga Theologii zo studiira. Neabaher hot’r abr noh beim Musiklehrer Stern Ondrricht em Komboniira gnomma ond Kirchamusik gschaffa. Noch viir Johr hot’r vo dr Theologii gnuag ghet, ond’r hot sich ganz dr Musik vorschriiba. Em Johr 1864 ischt en Stroßburg sei erschda Opr "Fleurette" urufgfiirt worra ond hot’s zo-ma Achdongserfolg brocht. Noh em gleicha Johr hot dr Nessler sei musikalischs Studiom en Leipzig fortgsetzt. Wia-nr do drmit fertich gwäa ischt, hot’r am Stadttheatr vo Leipzig a Stell als Chordirektr griagt ond ischt bald ufgstiiga zom Kabellmeischtr. Fascht älle Opra, wo-nr noch seira "Fleurette" komboniirt hot, send an deam Theatr s erschde Mol uf d Biine komma. Sei "Rattenfänger von Hameln" ischt beim Publikom saumäßig guad ôkomma ond bald au vo andre Theatr gschbiilt worra. 

Em Nessler sei graischtr Erfolg isch abr sei Opr "Der Trompeter von Säckingen" gwäa, wo em Mai 1884 en Leipzig s erschde Mol ufgfiirt worra ischt. Dui hot so arg eigschlaga, dass se sogar da Weag ibr da graußa Deich gfonda hot ond vo dr Nui Yorker Met gschbiilt worra ischt. D Gschiicht vo dera Opr fuaßt uf em gleichnamiga Versroman vom badischa Dichtr Viktor von Scheffel. S Libreddo hot em Nessler sei Freind Rudolf Bunge gschriiba. Der hot abr viile Originalzitat vom Scheffel vorwendet, so zom Beischbiil des beriimde Liad "Das ist im Leben hässlich eingerichtet ..." mit-em Refrai "Behüt dich Gott, es wär so schön gewesen, behüt dich Gott, es hat nicht sollen sein!"

Noch seim "Drombetr" isch em Nessler nix mai glonga. Drom isch’r wiidr en sei Hoimet zruck, wo-nr de letschde Johr en Stroßburg vorbroocht hot. Deet isch’r em Altr vo 49 Johr gschdorba.

Em Nessler sei Sterge isch gwäa, an guada Blick zo han, was sich wirksam uf d Biine brenga lôôt ond was de Leit gfellt. Do drbei hot’r abr au an fatala Hang zor Sendimendalideet, zom Schbiaßbirgrtum ond zo-ra Volkstimlichkeit gheet, wo mr et grad als Volkstimlichkeit em beschda Senn hoißa kâ. Drom wuud heitzodag au kaum no ebbes vo-nem ufgfiirt. Ibrleabt hot’r eigentlich bloß uf de Schallbladda.



Vom "Drombetr vo Säckenga" geit’s a Gesamtufnahm bei "Capriccio" uf zwoi CDs mit em Hermann Prey, em Franz Hawlata, em Christoph Spath, em Alfred Kuhn, dr Katharina Kammerloher, em Chor ond Orkeschtr vom Rundfunk en Keln ondr dr Leidong vom Helmuth Froschauer.




</doc>
<doc id="25951" url="https://als.wikipedia.org/wiki?curid=25951" title="Aalen">
Aalen

Oole (dt. "Aalen") isch a Stadt em Oschta vo Bade-Wirttebärg rund 70 km eschtlich vo Stuagert on 50 km nerdlich vo Ulm. Des isch d Kroisstadt on no dazua d graescht Stadt em Oschtalbkrois un vo dr ganze Region Oschtwirttebärg, wu se a Mittlzentrig davo bilt.

Sait am 1. April 1956 isch Oole Graosa Kroisstadt. Mit dr Gmoind Essenge un Hittlenge hod d Stadt Oole a Verwaltigsgmeinschaft vereibart.

Oole ligt em Dal vom obere Kocher no em Ausditt aus dr eschtlicha Schwäbischa Alb, mo sich vo Oole im Oschluss an d sognannda "Oolener Bucht" ausbroidet. Em Stadtzäntrig mindet dr Fluss Ool in dr Kocher.

Nerdlich vo dr Stadt schliast sich d Landschaft vo de Ellwanger Bärg o. Dr Kocher kommt vo Oberkoche her im Siada en d Stadt nae, durchfliast derno Richtig Norde dr Stadtbezirk Onderkocha, derno d Kernstadt ond dr Stadtbezirk Wasseralfenga on laeft em Norda aus dr Stadt wider naus Richtig Hittlenga. In dr Näha vo Oole entsprengat ao d Fliss Rems (bai Essenge, weschtlich vo Oole) un d Jagscht (bi Onderschnoeda, eschtlich vo Oole), mo boide, wie dr Kocher ao, Näbefliss vom Negger senn.

Dr Marktplatz en dr Innastadt ligt uf 430 m i. NHN. Dr diefscht Punkt im Stadtgebiet isch dr Kocher uf 378 m i. NHN, dr hegscht Punkt isch dr Gipfel vom Greänberg bai Onderkocha aufra Hea vo 733 m i. NHN.

Die Stedt un Gmeine gränzen an d Stadt Oole. Si wären im Uhrzeigersinn vu Side uus ufzellt, in dr Chlammere stoht d Entfärnig vum jewylige Stadtchärn zum Oolener Stadtchärn (Luftlinie):

Oberkoche (6 km), Essenge (6 km), Megglenge (10 km), Heichlenge (11 km), Abtschgmẽnd (9 km), Nuiler (10 km), Hittlenge (6 km), Raenao (10 km), Weschthouse (9 km), Looche (12 km), Bopfeng (20 km) un Nääres (20 km) (alli Oschtalbkrois), derzue Hoedna (18 km) un Kengisbronn (10 km) (beidi Landkrois Hoedna).

S Stadtgebiet vu Oole bstoht us dr Chärnstadt, dr 1938 yygliderete Gmei Onterrombach un dr Gmeine, wu im Ramme vu dr Gebietsreform in dr 1970er Johr yygmeindet wore sin: Dewange, Ebnat, Fachsefeld, Onterkoche, Waldhouse, derzue isch au d Stadt Wasseralfenge yygmeindet wore, wu scho anne 1972 d Gmei Hofe derzue yygmeindet woren isch. D Gmeine, wu erscht bi dr Gebietsreform yyglideret wore sin, wäre au „Stadtbezirk“ gnännt un sin au Ortschafte im Sinn vu dr bade-wirttebärgische Gmeindsornig, des heißt si hän e eigene Ortschaftsrot, wu bi dr Kommunalwahle gwehlt wird, mit eme Ortsvorsteher as Vorsitz.

Zue dr Chärnstadt vu Oole un zue dr yygliderete Gmeine ghere ne Huffe Deilortschafte, wu zem Deil au vum Ruum här abdrännt sin. Vili vu däne hän e langi eigeständigi Gschicht. Anderi sin as neji Böugebiet aagleit wore un hän ei eigene Namme iberchuu, vilmol aber keini feschtgleite Gränze.

Zue dr Stadt Oole ghere die Deilort:
Oole bildet e Mittelzäntrum in dr Region Oschtwirttebärg. Zum Mittelberyych Oole ghere d Stedt un Gmeine im zäntrale un eschtlige Deil vum Oschtalbkrois: Abtschgmẽnd, Bopfeng, Essenge, Hittlenge, Kirchen, Looche, Nääres, Oberkoche, Riesbirg un Weschthouse. Verflächtige git s mit em rund 30 Kilometer eschtli glägene, Nochbermittelzäntrum Nearle z Bayern.

Oole ischt zom erschte Mol gnennt worda em Johr 1136 als "Alon", dr Weiler Hammerstadt 839 als "Hamarstat".

Oole hot mit dr Gmoede Essenge ond Hittlenge a Verwaldongsgmoeschaft vereibart.

Dr OberSchuldes vo Oole ischt dr Thilo Rentschler.

Ergäbnis vo de Landdagswahla seid 2006: 

Dr Dialekt vo Oole ghert zom Schwäbisch.




</doc>
<doc id="25952" url="https://als.wikipedia.org/wiki?curid=25952" title="Aristokratie">
Aristokratie

Dr Begriff Aristokratii bezeichnet in dr politische Theorii d Herrschaft von ere Gruppe vo "wenige Userwehlte", das heisst ass e relativ chliini Zahl vo Persone, wo bsundrigi Fähigkeite het, die politische Leitigsfunktione usüebt, wobii d Art vo dr Befähigung nit nöcher bestimmt isch. Die ursprüngligi Bedeutig vom Wort isch „Herrschaft vo de Beste“ (gr. "ἀριστοκρατία, aristokratía", vo "ἄριστος, áristos: dr Best" und "κρατεῖν, kratein: herrsche", im gliiche Sinn lat., wie öbbe bim Cicero, "civitas optimatum", Optimateherrschaft). In dr politische Wirklichkeit isch d Eigeschaft zu „de Beste“ z ghöre meistens s Gliiche wie zun ere adlige Oberschicht z ghöre. Dorum verstoht mä under "Aristokratii" sit dr Antike d Herrschaft vom Adel.

In dr historische Litratur wird dr Begriff "Aristokratii" hüfig synonym zu "Adel" bruucht as d Gsamtheit vo alle Adlige im ene bestimmte geografische Beriich. Im Mittelalter hai die Aghörige vo dr Aristokratii keini merklige Vorzüg gha, sondern hai ufgrund vo ihrer familiäre Abstammig zun ere feste soziale Gruppe ghört. 

Aristokratii cha also bedüte:


</doc>
<doc id="25953" url="https://als.wikipedia.org/wiki?curid=25953" title="Rudolf von Tavel">
Rudolf von Tavel

Dr Rudolf von Tavel (* 21. Dezämber 1866 z Bärn; † 18. Oktober 1934 z Bärn) isch e Schwyzer Schurnalischt un Schriftsteller gsi.

Dr von Tavel isch Suhn vun ere alte Bärner Patrizierfamilie gsi. No dr Schuel z Bärn het er Jura studiert z Lausanne, z Leipzig un z Berlin un het 1891 z Heidelbärg promoviert. Bis anne 1916 het er as Schriftleiter bim Berner Tagblatt gschafft, derzwische vu 1896 bis 1905 as Diräktionssekrektär bi dr Schwyzerische Mobiliarversicherig. Am 10. Mai 1894 het er d Bertha Marie Adelheid Stettler (1874–1966) ghyrote. Vu 1903 bis 1927 isch er Mitglid vum Erwyterete Komitee vu dr Evangelische Gsellschaft vum Kanton Bärn gsi.

Ab 1920 isch er as freje Schriftsteller uf syym Landsitz am Bärner Stadtrand gläbt. Syyni Biecher het er in dr Hauptsach uf Bärndütsch gschribe. Si zelle hite no zue dr meischt gläsene Dieläktwärch in dr Schwyz.

Dr Nooslass vum Rudolf von Tavel wird in dr Burgerbibliothek Bärn ufbewahrt. Syy Grab isch uf em Bärner Schlosshaldefridhof.







</doc>
<doc id="25966" url="https://als.wikipedia.org/wiki?curid=25966" title="Lorraine">
Lorraine

Lorraine isch

geografisch:

Ortschafte i de Vereinigte Staate:

z Kanada:

z Australie:

und witers:
Lueg au:


</doc>
<doc id="25968" url="https://als.wikipedia.org/wiki?curid=25968" title="Romantik">
Romantik

D Romantik isch e kulturgeschichtligi Epoche, wo d Ufklärig und dr Klassizismus abglöst het und vom Ändi vom 18. Johrhundert bis wiit in s 19. Johrhundert ine duurt het.

D Romantik het sich bsundrigs uf de Gebiet vo dr bildende Kunst (1790–1840), dr Litratuur (1795–1848) und dr Musik güsseret. Bi dr Musik betrifft si ganze 19. Johrhundert, und me redt vo de Früeromantik, de Hochromantik un de Spotromantik.

In dr Politik het d Romantik dr Nationalismus und dr Freiheitskampf verherrligt, isch denn aber meh und meh zun ere reaktionäre Geisteshaltig worde, wo anstatt vom nationale Freiheitsideal, wie s die Französischi Revolution verträtte het, ständischi, hüfig autokratischi Gsellschaftsforme as Ideal anegstellt het.

Im spöötere 19. Joorhundert het d Nöiromantik as Gegebeweegig zum Realismus und Naturalismus d Ideal vo dr Romantik wiiderbeläbt.

D Ursprüng vo dr Romantik lige i de gsellschaftliche Umbrüch, wo d Früeindustrialisierig usglöst hän, aber au bi de reaktionäre Karlsbader Bschlüss vo 1819, wo de Lüt d Hoffnig uf meh Freiheit eweggnoo und si in e bidermeierlichi Wält tribe hän.

Si het geografischi Wurzle z Ängland und kulturgschichtlichi im dütsche Sturm und Drang, und en wichtige Uslöser isch em Filosof Friedrich Schleiermacher si Buech «Über die Religion» vo 1799 gsi.

D Grundtheme vo der Romantik si Gfüül, Liideschaft, Individualidät und s individuelle Erlääbe und d Seel, vor allem die kweelti Seel.

D Romantik isch entstande as Reakzioon uf s Monopol vo dr razionale Filosofii vo dr Ufkläärig und uf d Strängi vom Klassizismus, wo vo dr Antike inspiriert gsi isch. Im Vordergrund stöön Empfindige wie Seensucht, Mysterium und Ghäimnis. D Romantik stellt em Razionalismus, wo uf d Zuekumft grichdet isch, und em Optimismus vo dr Ufkläärig s Individuell und s Numinos gegenüber. Die Charakteristike si bezäichnend für die romantischi Kunst und für d Lääbesiistellig, won ere entspricht.

Im hütige Sproochgebruuch bezeichnet dr Begriff "Romantik" mit em Adjektiv "romantisch" d Eigeschaft von ere Sach oder eme Ereignis, wo in de Mensche en positive Gfühlszuestand erweckt. Das cha sii d Sehnsucht noch Liebi oder noch ere haile Wält, so öbbe in de Wortverbindige „romantischi Liebi“, „romantischi Musig“ oder „e romantische Brief“. Für e „romantischi Affäre“ hät sich s Wort «Romanze» iibürgered.


</doc>
<doc id="25969" url="https://als.wikipedia.org/wiki?curid=25969" title="Bundesverein">
Bundesverein

Bundesverein isch dr Begriff gsi, wo me 1813 für d Vereinigung vo de Schwiizer Kantön bruucht het. Er hät dr Eidgenössisch Bund sölle ablöse, wo sich uf d Mediationsverfassig gstützt het. Dr Begriff wird au für d Ziit vo 1813 bis 1815 in dr Schwiizer Gschicht bruucht.

Wo d Druppe vo dr antifranzösische Koalition in d Schwiiz iimarschiert si, het d Mediationsverfassig, wo de Schwiizer vom Napoleon Bonaparte mehr oder weniger ufzwunge worden isch, rasch an Understützig verlore. Abgsandti vo zäh vo de alte Kantön, Uri, Schwyz, Luzärn, Züri, Glarus, Zug, Freiburg, Basel, Schaffhuuse und beidi Appezäll — die neue Kantön, wo früehner Underdanegebiet gsi si, si nit iiglade gsi — hai sich zun ere eidgenössische Versammlig 1813 z Züri droffe und am 19. Dezämber d Ufhebig vo dr Mediationsakte und d Stifdig vom ene neue Bundesverein beschlosse, churz nochdäm Bärn vo sich us scho am 22. Dezämber d Mediationsverfassig ufghobe het. 

In dr neue Bundesversammlig isch d Regierigsform, wie si vor dr Revolution gherrscht het aber ohni d Underdaneverheltnis, as neui Regierigsform vorgschlage worde. Nüün vo de alte und fümf neui Kantön si däm Bund bidrätte. Im Februar 1814 hai d Verhandlige über d Grundlinie von ere Bundesverfassig agfange, wo dr Mediationsverfassig nit unähnlig gsi isch und wo d Gliichheit vo alle Kantön festgleit het. D Kompetänze vom Bund si no chliiner gsi as in dr Mediation, dr Boste vom Landamma vo dr Schwiiz isch ufge worde und Sonderbünd si nit ungsetzlig gsi.

D Restauration in dr Schwiiz


</doc>
<doc id="25970" url="https://als.wikipedia.org/wiki?curid=25970" title="Erster Pariser Frieden">
Erster Pariser Frieden

Dr Ersti Pariser Friide isch z Paris am 30. Mai 1814 noch em Sturz vom Napoleons I. (11. April 1814) gschlosse worde und het vorläufig de Koalitionschrieg, wo men e au Russisch-Dütsch-Französischi Chrieg vo 1812 und 1815 sait, en Ändi gmacht.

Dr Friide isch abgschlosse worde zwüschen em König Louis XVIII. uf dr einte Siite und de alliierte Mächt Östriich, Grossbritannie, Preusse und em Russische Riich uf dr andere Siite.

S Königriich Frankriich het siini Gränze, wo s am 1. Januar 1792 gha het, wider aagnoo und het usserdäm e Deil vom früehnere sardinische Herzogdum Savoye, die früehnere päpstlige Bsitz Avignon und Venaissin und mehreri Gränzdistrikt und Enklave, wo früehner dütsch und belgisch gsi si, überchoo.

Ängland het Malta, Tobago, St. Lucia und Mauritius (Isle-de-France) bhalte, het aber alli andere eroberete französische Kolonie an Frankriich zruggee und au dr Deil vo Haiti (Santo Domingo, die Dominikanisch Republik) wo früehner spanisch gsi isch an Spanie.

Au Schwede het die französischi Insle Guadeloupe und Portugal s französische Guayana wider zeuggee. Holland söll under d Herrschaft vom Huus Oranie gstellt und vergrösseret wärde. De dütsche Staate isch d Unabhängigkeit und d Vereinigung dur e föderativs Band zuegsicheret worde, au dr Schwiiz ihri Unabhängigkeit und Sälbstregierig. Drgege hätt Italie, usser de Provinze wo Östriich zuefalle wurde, us luter souveräne Staate sötte bestoh. D Schifffahrt uf em Rhii bis ans Meer ("jusqu'à la mer") isch für frei erklärt worde, ebeso wie d Schifffahrt uf dr Schelde.

Dr Wiener Kongräss söll die ändgültigi Erledigung vo de vorläufige Bestimmige übernäh.


</doc>
<doc id="25971" url="https://als.wikipedia.org/wiki?curid=25971" title="Võro">
Võro

Võro (Eigebezeichnig "võro kiiĺ") isch e fìnno-uugrischi Sprooch odder nooch draditionäller Meinig e Dialäkt vùm Estnische. Es hät 70.000 Sprächer, si läbe vor allem ìm Sǜde vù Estland, was em Võro au d'Bezeichnig "Sǜǜdestnisch" iibrocht hät; s Verbreitigsgebiet Võromaa ùmfasst genau gseh d'Gmeinde Karula, Harglõ, Urvastõ, Rõugõ, Kanepi, Põlva, Räpinä ùn Vahtsõliina (Landchreis Võru, Põlva, Valga ùn Tartu).

Võro gnießt z Estland d'Förderig als indogeni Minderheitesprooch.
Võro hät am wenigste Iiflùss vù de Dialäkt ìm Norde vù Estland erfahre, wùù di estnischi Standardsprooch bräägt hän, ùn au gegenǜbber andere sǜǜdestnische Dialäkt hän sich vili Bsunderheite erhalte. Friehjer hän au Gebiet ìm Sǜde ùn Oste vùm Võromaa zùm Verbreitigsgebiet ghöört, sälli lìge hǜtt z Lettland ùn z Rùssland.

Als eine vù de eltste Tekscht ìn ere sǜǜdestnische Sprooch gältet s "Wastne Testament," s Neu Testamänt; es stammt uss em Johr 1686. Ìm Johr 1885 hät de Johann Hurt s bekanntest Läsebüech ùf Võro veröffentligt "(Wastne Wõro keeli ABD raamat)". Ab em Aafang vùm 20. Johrhundert ùn ìn de Republik Estland (gründet 1918) isch d'Sprooch vùm Standardestnisch ìn Hindergrund drängt worre, èrscht sitt Aafang 90er-Johr läbt sinni Bedüttig wìdder ùf. Hǜtt existiert au e Standardsprooch, wùù vùm Võro-Inschtitut usebildet worre-n-isch; an 26 Schüele wird s Võro underrichtet. Es gìt au e Zittig ùf Võro, d ’"Uma Leht", wùù zweimool ìn de Wuche erschiint.

Wie sinni nechste Verwandte Fìnnisch ùn Estnisch wird s Võro mìt em latinische Alphabet gschrìbe. D'Usssprooch deckt sich zùm gröschte Deil mìt derre ùf Standardestnisch, nùmme s q mìt de Usssprooch als Glottisschlaag ùn s y als zendralisierts "i" wiiche doodevùù ab (entgege de fìnnisch-estnische Usssprooch als bzw. ). Zùdem chönne alli Konsonante usser j ùn q palatalisiert wèrre, was durch de Akzänt Akut kännzeichnet wird (z. B. h́, ḱ, ĺ, ń, ś, ť). Wùù sonigi Zeiche nìt chönne daargstellt wèrre, wird viilmool (esoo au bi de Zittig Uma Leht) e Apostroph dehinder gsetzt.


Esoo-n-e doppelti Vèrbkonjugation gìt's ìn de ostseefìnnische Sprooche nùmme no ìm Setukesische ùn ìm Karelische.



</doc>
<doc id="25972" url="https://als.wikipedia.org/wiki?curid=25972" title="Mitteldeutsche Dialekte">
Mitteldeutsche Dialekte

Di Mitteldytsche Dialäkt (mänkmol au "Zentraldytsch" gnännt) zelle zue dr hochdytsche Dialäkt. 

Im "Mitteldytsche", wu im Biet zwische dr Benrather Linie (nerdligs "maken" gege sidligs "machen") im Norde un dr Speyerer Linie im Side (nerdligs "Appel" gege sidligs "Apfel") gschwätzt wird, isch di zwot Lutverschiebig in weniger starkem Umfang uusbregt wie im "Oberdytsch". Dergege het s die Lutverschiebig im "Niderdytsch" un Niderländisch gar nit gee. 


D Bezeichnig „mitteldytsch“ isch im 19. Johrhundert entstande, wu mer d Dialäkt im dytsche Sprochruum untersuecht gha het. Dervor het mer nume zwische ere "oberländische" bzw. oberdytsche (Oberdytschland) un ere "niderländische" bzw. niderdytsche (Niderdytschland) Sproch unterschide. Bi dr Dialäktuntersuechige het mer feschtgstellt, ass di hochdytsch Lutverschiebig, wu dr historisch uffälligscht Unterschid zwische dr "oberländische" un dr "niderländische" Sproch uusgmacht het, in eme seli breite Streife nume uuvollständig gschäne isch. Wäg däne unter e baar andere Merkmol het mer aagfange, dää „Streife“, wu am Ryy vil breiter isch wie im Oschte, as Ibergangsbiet zwischen em Oberdytsch un em Niderdytsch ufzfasse. Des mitteldytsch Sprochgebiet isch dodermit s Biet vu dr weschtmitteldytsche un dr oschtmitteldytsche Dialäkt un goht im Side vu dr Pfalz an dr Speyerer Linie lang bis in s Erzgebirg un im Norde vu Aachen iber Nordhesse bis in s sidlig Brandeburg. Des stimmt au zem große Deil zue dr Besidlig un dr Urbarisierig vum oschtmitteldytsche Ruum im Mittelalter.

Zum Mitteldytsch zelle di weschtmitteldytsche un di oschtmitteldytsche Dialäkt mit däne Dialäktryym:


D Zueornig vum Sidniderfränkisch (Limburgisch) zwische dr Benrather Linie (maken/machen-Isoglosse) im Side un dr der Uerdinger Linie (ik/ich-Isoglosse) im Norde isch nit eidytig, vun e Deil Sprochwisseschaftler wird s em Niderdytsch zuegordnet, vu andere em Mitteldytsch.

S Oscht- un Sidfränkisch wird normalerwyys em oberdytsche Dialäkt zuegrächnet, e Deil Sprochwisseschaftler sähne s Oschtfränksch as Ibergangsdialäkt zwischen em Oberdytsch un em Mitteldytsch.



</doc>
<doc id="25974" url="https://als.wikipedia.org/wiki?curid=25974" title="Wilhelm von Humboldt">
Wilhelm von Humboldt

Dr Friedrich Wilhelm Christian Carl Ferdinand vo Humboldt, churz: Wilhelm vo Humboldt, (* 22. Juni 1767 z Potsdam; † 8. April 1835 z Tegel (Berlin)) isch e dütsche Glehrte, Staatsma und Mitbegründer vo dr Universität Berlin (hüte: "Humboldt-Universität zu Berlin") gsi.

Dr Humboldt zehlt zu de groosse Persönlichkeite in dr dütsche Kulturgschicht, und het die dütschi Kultur uf langi Ziit beiiflusst. Zsämme mit siim Brueder Alexander si si e Gschwüsterbaar gsi, wo s kuum e zwäits wie si git, wo die eigeni gschichtligi Epoche mit som ene Forscherdrang und mit son ere universelle Glehrsamkeit durchdrunge und beriicheret het wie die beide. Währed dr Alexander drbii – aber nid nume – dr naturwüsseschaftlige Forschig neui Horizont ufdoo het, het sich dr Wilhelm vor allem mit kulturwüsseschaftlige Zsämmehäng wie dr Bildigsproblematik, dr Staatstheorii, dr analytische Betrachtig vo Sprooch, Litratur und Kunst beschäfdigt, het Reforme im Schuel- und Hochschuelwäse duregfüehrt und isch e preussische Diplomat gsi.

Lueg au:


Werchuusgabe

Einzeluusgabe

Iifüehrige

Uusfüehrlichi Biografie

Bildig

Sproch

Sustigi



</doc>
<doc id="25975" url="https://als.wikipedia.org/wiki?curid=25975" title="Oberdeutsche Dialekte">
Oberdeutsche Dialekte

Di oberdytsche Dialäkt zelle zue dr hochdytsche Dialäkt im Side vum dytsche Sprochruum. S Oberdytsch unterscheidet sich vum Mitteldytsch doderdur, ass di zwot oder hochdytsch Lutverschiebig in sterkerem Maß durgfiert woren isch.

D Gränze vu dr oberdytsche zue dr mitteldytsche Dialäkt bildet d Speyerer Linie (nerdligs "Appel" gege sidligs "Apfel"). Di nerdlige oberdytsche Dialäkt hän bi dr zwote Lutverschiebig dr nejhochdytsch Stand, in dr sidlige oberdytsche Dialäkt isch au no k im Aalut verschobe (Affrikata im Südbairisch, Extremverschiebig zue dr Frikata im Sidalemannisch):

In däm Verglyych sin d Worttype ufzellt ohni wyteri Lutveränderige, wie z. B. dr Nasalschwund (machen > mache) oder dr Umlut oder d Rundig (Apfel > Epfel > Öpfel).

Zum Oberdytsch ghere drej großi Dialäktgruppe: s Alemannisch, s Bairisch un s Oschtfränkisch. In eltere Darstelige het mer d Karlsruher Linie as Gränz vum Oberdytsch zum Mitteldytsch aagsähne, wäge däm het mer do s Oschtfränkisch no as Ibergangsruum zwisch em Oberdytsch un em Mitteldytsch definiert. In dr nejere Literatur wird s Oschtfränkisch aber em Oberdytsch zuegordnet, wel mer hite d Speyerer Linie un d Germersheimer Linie as wichtiger aasiht.

Au s uusgstorbe Langobardisch wird zue dr oberdytsche Dialäkt zellt, wel d Lutverschiebig vollständig durgfiert gsi isch.




</doc>
<doc id="25976" url="https://als.wikipedia.org/wiki?curid=25976" title="Niklaus Franz von Bachmann">
Niklaus Franz von Bachmann

Dr Niklaus Leodegar Franz Ignaz vo Bachmann (* 27. Merz 1740 z Näfels; † 11. Februar 1831 ebenda) isch e Schwiizer General gsi.

Dr Bachma isch 1756 in dr französisch Solddienst iidrätte und isch bis zum Oberst ufgstiige und zum Generalmajor in sardinisch-piemontesische Dienst. Er het gege s revolutionäre Frankriich kämpft und isch as Chriegsgfangene in d Schwiiz zruggcho. Die Helvetischi Regierig het en under Huusarrest gstellt, denn isch er in östriichische und änglische Dienst gstande und het mit andere Schwiizer Emigrante gege d Franzose kämpft. Im Stäcklichrieg 1802 isch er Befählshaber vo de föderalistische Druppe gsi, wo dr Helvetik en Änd gmacht hai. 1815, wo dr Napoleon vo Elba zruggcho isch, het en d Dagsatzig zum General gwehlt. Dr Bachma isch as einzige Schwiizer Armeefüehrer in dr neuere Gschicht in fremds Territorium iidrunge. Dä sinnlosi Fäldzug isch eländ gschiiteret; s Schwiizer Armeewäse isch am e Diefpunggt acho.

Dr Niklaus Franz vo Bachma het die rote Armbinde mit em wiisse Schwiizerchrüz iigfüehrt, wo sit em Spootmittelalter in Vergässeheit grooten isch. Si Brueder isch dr Karl Josef Anton Leodegar vo Bachma gsi, wo 1792 z Paris s Palais des Tuileries verteidigt hette und denn guillotiniert worden isch.


</doc>
<doc id="25979" url="https://als.wikipedia.org/wiki?curid=25979" title="Preussen">
Preussen

Preuße isch e Land z Mitteleuropa gsii, wo s vom Spotmittelalter bis zum Änd vum Zweite Weltchrieg zwüsche Ostsee, Pommern, Polen und Litaue gää het.

Preusse isch ursprünglig e Gebiet gsi, wo öbben em spöötere Ostpreusse entsproche het. Die historischi Landschaft het ihre Name vo ihre baltische Uriiwohner, de Prusse übercho. Vo 1225 aa isch si s Zentrum vom Dütschordestaat gsi, denn vo 1466 aa deilt gsi in s Königliche Preusse, wo dr polnische Chrone understellt gsi isch und in s Herzogdum Preusse, wo 1525 mit dr Säkularisierig vom Räst vom Ordestaat entstanden isch. Das Herzogdum het sit 1618 de Kurfürste vo Brandeburg in Personalunion understande.

In dr Mark Brandeburg, wo 1157 gründet worden isch, hai d Hohezollere sit 1415 gregiert. Bi dr Erhebig vom Friedrich I. 1701 zum König hai usser em Kurfürstedum Brandeburg und em Herzogdum Preusse au Hinderpommere, Magdeburg, Minde-Ravesbärg, d Grafschaft Mark und s Herzogdum Kleve zum brandeburgische Bsitz ghört.
Wo die brandeburgische Hohezollere 1701 für s Herzogdum Preusse d Königswürde überchoo hai, isch d Bezeichnig Preusse immer meh uf dr brandeburgisch Gsamtstaat usdehnt worde. 

Mit dr Chrönig vom Kurfürst Friedrich III. vo Brandeburg zum "König in Preusse" (as Friedrich I.) het d Bedütig vom Name "Preusse" sich grundlegend veränderet. S "Königriich Preusse" isch im Verlauf vom 18. und 19. Jahrhundert zur europäische Grossmacht ufgstiige, het s Kaiserdum Östriich us dr Füehrigsposition vo de dütsche Staate verdrängt, Frankriich im dütsch-französische Chrieg zrückrängt und het 1871 unter em Otto von Bismarck s Dütsche Kaiserriich gründet, wo s als dr sterkscht Deilstaat "(Bundesgliid)" künftig dominiert het.

Innepolitisch sind im 18. Jahrhundert vor allem dr "Soldatekönig" vo 1713 bis 40 Friedrich Wilhelm I. und dr Uufklärt Absolutismus vom Friedrich em Gross z vermerke. Dr Friedrich het z. B. dr Voltaire es Wiili am Hof ghaa und nach em Motto "alles für das Volk, aber nichts durch das Volk" regiert. Nach dr unter Füehrig vo Preusse niedergschlagne Märzrevolution isch es 1851 e konstitutionelli Monarchie mit eme Parlamänt worde; dises isch mit Zensuswahl, z Preusse bsunders uusgeprägt als „Dreiklasse-Wahlrächt“, bsetzt worde. 

1918 isch d Monarchii vom Wilhelm II. (Kaiser vo 1888 bis 1918) in dr Novämberrevolution gschtürzt und Preusse en Freistaat mit ere republikanische Verfassig worde. Si SPD-Regierig isch 1932 im „Preusseschlag“ vo dr Riichsregierig Franz von Papen vo dr Weimarer Republik entmachtet worde. Unter em Hitler händ d Länder praktisch kei Selbschtändigkeit meh ghaa, in Preusse het es Ziitli au dr Hermann Göring als Statthalter vom „Füehrer“ regiert. Noch em Zweite Wältchrieg het dr Alliierti Kontrollroot vo de Bsatzigsmächt 1947 Preusse ufglöst. 

D Gschicht vo Preusse ghört zu de Traditionslinie vo dr Bundesrepublik Dütschland, wo 1949 gründet worde isch; s Gebiet, wo s im Johr 1871 iignoh het, duet sich Dütschland hüte mit sächs andere Staate vo Belgie bis Russland deile.

D Landesfarbe vo Preusse, Schwarz und Wiiss, si scho im Stammwappe vo de Hohezollere enthalte. S Wappedier vo Preusse isch e schwarzen Adler. Dr Wappespruch luutet sit dr Reformation: "Suum cuique," das bedüütet: „Jede söll das ha, wo für ihn isch“.





</doc>
<doc id="25980" url="https://als.wikipedia.org/wiki?curid=25980" title="Hans von Reinhard">
Hans von Reinhard

Dr Hans vo Reinhard, au nume Hans Reinhard (* 20. Februar 1755 z Züri; † 23. Dezämber 1835 z Züri) isch e Schwizer Politiker zur Zit vo dr Helvetik, dr Mediation und dr Restauration gsi. Er het 1813 bi dr Dagsatzig presidiert wo dr neu Bundesverdrag usgarbeitet het.

Dr Hans Reinhard isch am 20. Februar 1755 z Züri uf d Wält cho. Si Vater, dr Johannes Reinhard, het zum Zürcher Patriziat ghört, isch im Chliine Root gsässe und Landvogt im Thurgau gsi. Si Mueter het Anna Elisabeth Greuter gheisse. Dr Hans isch am Institut vo Planta z Haldestei erzoge worde, het vo 1773 bis 1777 z Göttige studiert und denn e "Grand Tour" dur Europa gmacht. Denn het er en Usbildig an dr Zürcher Stadtskanzlei gmacht. 1783 het er d Martha, d Dochder vom ene Offizier in holländische Dienst ghürotet. Vo 1787 bis 1795 isch er dr Erst Stadtschriiber gsi. 1794 isch er in Chlii Root gwehlt worde. Im Johr druf het men en zum Landvogt vo dr Grofschaft Bade ernennt, wo 1798 vo dr revolutionäre Helvetische Regierig übernoh worden isch. 

Dr Reinhard isch e Föderalist und gege dr Eiheitsstaat gsi und isch dorum 1799 z Basel as Geisle vom Diräktorium gestghalte worde. Wo d Föderaliste churz d Macht übernoh hai isch er 1801-1802 Regierigsstatthalter im Kanton Züri worde. As Kommunalpolitiker het er in de Johr 1798 bis 1803 verschiidnigi Böste z Züri gha, under anderem isch er 1800-1801 Munizipalpresidänt gsi. 1802 het en d Stadt Züri uf d Consulta uf Paris gschiggt.

Zwüsche 1803 und 1831 isch er eine vo de Bürgermeister vo Züri gsi, eis Johr dr erst, s Johr druf dr zweit. Und wil Züri e Vorort vo dr Eidgenosseschaft gsi isch, het er as Bürgermeister groosse Iifluss uf d Schwizer Politik gha. Zweimol isch er währed dr Mediation Landamma vo dr Schwiz gsi (1807 und 1813) und währed dr Restauration Dagsatzigspresidänt in de Johr 1814-15, 1816, 1822 und 1828. 1813 het er d Dagsatzig gleitet, wo d Mediationsakte annuliert het und am ene neue Bundesverdrahe het afo schaffe.

Dr Reinhard het d Schwiz e baar mol gegen Usse verdrätte: 1804 isch er an dr Chrönig vom Napoleon zum Kaiser z Paris gsi und er het 1814-1815 die eidgenössich Delegation am Wiener Kongräss gleitet. Ziitgnosse hai em vorgworfe, em Usland, sigs Frankriich oder spöter de Allierte, gegenüber z weich z si und z vil nochzgee.

Dr Hans vo Reinhard isch 23. Dezämber 1835 z Züri gstorbe.



</doc>
<doc id="25981" url="https://als.wikipedia.org/wiki?curid=25981" title="Landvogt">
Landvogt

Landvogt stoht för:
Landvogt isch de Familiename vo däne Persone:
Lueg au:


</doc>
<doc id="25982" url="https://als.wikipedia.org/wiki?curid=25982" title="Preußen (Begriffsklärung)">
Preußen (Begriffsklärung)

Preussen oder Preußen bezeichnet:
Preussen nenned sich di Aaghörige vo Studänteverbindige mit em Name "Borussia", wo sich Preusse verbunde fühled
Preussen isch dr Name vo folgende Schiff:


</doc>
<doc id="25984" url="https://als.wikipedia.org/wiki?curid=25984" title="Staatenbund">
Staatenbund

Dr Staatebund ("Konföderation", "völkerrächtlige Verein") isch e Zsämmeschluss vo souveräne Staate (Mitgliidstaate, "Bundesgliider") mit ere eigene, aber nume lockere Organisation uf dr Bundesebeni.

Dr Underschiid zwüschen eme Staatebund und em Bundesstaat isch, ass im Bundesstaat d Souveränität biim Bund liit, währed im Staatebund die einzelne Staate souverän si. Die Underschiid si allerdings fliessend, hüfig wärde beidi Begriff synonym bruucht. D Souveränität bedütet in däm Zsämmehang in erster Linie s Rächt, d Kompetänze zwüschen em Einzelstaat und em Bund z verdeile (die so genannti Kompetänzkompetänz). D Institutione vom ene Staatebund si im Allgemeine ee repräsentativi Versammlig, gmeinsami Usfüehrigsorgan für die gmeinsame Ufgoobe und e Schiidsgrichtsbarkeit für s Biilege vo Striitigkeite under de Gliidstaate. Im ene Staatebund chönne Gsetz vo dr gsetzgäbende Körperschaft vom Bund keini diräkte Uswirkige uf d Bürger ha, si wärde nume zur Verabschiidig an d Parlamänt vo de Gliidstaate delegiert, usserdäm bestoht en Usdrittsrächt für d Gliidstaate.

Die Europäischi Union isch as Völkerrechtssubjekt kei Staatebund, sondern isch in ere Klasse für sich. S dütsche Bundesverfassigsgricht het se im ene Urdeil vo 1993 as Staateverbund bezeichnet, was au über d Gränze vo Dütschland use Aklang gfunde het. D EU het in ihre Mitgliidsländer innepolitischi Befuegnis, wo uf e Bundesstaat hiwiise, doch stoht däm bis jetzt no kei eiheitligi gmeinsami Ussepolitik gegenüber, was d Union wien e reine Staatebund loot lo usgseh.

Bispil für Staatebünd si:



</doc>
<doc id="25985" url="https://als.wikipedia.org/wiki?curid=25985" title="Staatenverbund">
Staatenverbund

Dr Begriff „Staateverbund“ isch e Neologismus für e politischs Mehrebenesystem, wo d Mitgliidsstaate änger zsämmeschaffe as in eme Staatebund, aber im Gegesatz zum ene Bundesstaat ihri eigeni staatligi Souveränitet bhalte. Dä Begriff wird z Dütschland bruucht für zum die Europäischi Union z beschriibe und het kei Entsprächig in andere Sprooche.

Dä Begriff isch 1992 vom Paul Kirchhof prägt worde, won en aber nit as Rächtsterminus bruucht het. Er isch denn aber Bundesverfassigsrichter gsi, und so het dr Begriff 1993 Iigang in d Rächtsprächig vom dütsche Bundesverfassigsgricht zum Verdrag vo Maastricht gfunde.

Spöter isch dr Begriff in dr Rächts- und Politikwüsseschaft ufgriffe und zun ere eigenständige Kategorii umdütet worde, wo näbe bzw. zwüsche Staatebund und Bundesstaat stoht.

In dr Entscheidig vom Bundesverfassigsgricht zum Verdrag vo Lissabon vom Juni 2009 isch dr Begriff vom "Staateverbund" denn au vo höchstrichterliger Siite definiert worde. Vo denn aa meint dr Begriff en ängi Verbindig vo souveräne Staate, wo uf Duur agleit isch und öffentligi Gwalt uf ere Grundlag vo Verdräg usüebt, wo aber d Mitgliidstaate elei über ihri Grundornig verfüege und$ d Völker – das heisst die staatsaghörige Bürger – vo de Mitgliidstaate d Subjekt vo dr demokratische Legitimation bliibe.

E Staateverbund isch aso e supranationali Institution, wo in bestimmte Beriich Hoheitsakt cha usfüehre (also z. B. Gsetz erloo oder Rächt spräche), aber nit d Kompetänzkompetänz het, die Beriich sälber z festlege. In dr Europäische Union isch das dur s Prinzip vo dr begränzte Einzelermächtigung verwirkligt, wonooch d Organ vo dr EU nume denn döfe Rächtsnorme erloo, wenn si dur d EU-Verdräg, s sogenannt primäre Europarächt, drzue explizit ermächtigt si. D EU-Verdräg ihrersiits chönn nume vo d souveräne EU-Mitgliidstaaten gschlosse und veränderet wärde, wobii jewiils e Ratifizierig noch de Modalitäte nötig isch, wo im nationale Verfassigsrächt vorgseh si.



</doc>
<doc id="25987" url="https://als.wikipedia.org/wiki?curid=25987" title="Politische Geographie">
Politische Geographie

Die Politischi Geographii (au: "Politischi Geografii") undersuecht mit Hilf vo wüsseschaftlige Methode s Usmass und d Prozäss vo dr symbolische Verbindig vo "Ruumeiheite" und Ethnizität/Kultur/Religion. 

Es git zwei aktuelli theoretischi Entwicklige (vor allem im anglo-amerikanische Sproochruum), wo sich nit gegesiitig usschliesse. 
Die konstruktivistischi Sichtwiis brobiert d „Entzauberig“ vo eisiitig konstruierte Wältbilder. Mit däm isch d Enttarnig vo dr strategische Bedütig vo geopolitische Regionalisierige gmeint. (z. B. dr Orient us dr Sicht vo de USA und vo Europa)




</doc>
<doc id="25988" url="https://als.wikipedia.org/wiki?curid=25988" title="Abtwil AG">
Abtwil AG

Apel (offiziell "Abtwil") isch en Iiwohnergmeind im Bezirk Muri im Schwiizer Kanton Aargau. D Gmeind ligt im Freiamt an de Gränze zum Kanton Lozärn.

Apel isch am Fuss vom Lindebärg zwüschem Rüüs- und em Seetal. Zur Gmeind ghört Dorf sälber und de Wiler "Altchile," wo südlich vom Dorf ligt. De Gmeindsbann het e Flächi vo 414 Hektare, dodervo sind 92 Hektare Wald und 34 Hektare sind überbaut. De höchschti Punkt vo de Gmeind isch uf em Lindebärg mit 662 Meter ü. M., de tüüfschti uf 500 Meter. Apel het numme zwei Nachbargmeinde, im Aargau isch es Seis, im Kanton Lozärn Höhenrain.

De Name vo "Apel " taucht s erschti Mol in ere Urkund vom Chloschter Muri vo 1256 uf. S Dorf wird do "Apwiler" gnennt. Bis zum Johr 1805 hei d Johanniter vo Hohenrain d Grundherrschaft z Apel usgüebt. Landeherre sind bis 1415 d Habsburger gsi. In dere Ziit het Apel zum Amt Meiebärg ghört.

Nach de Eroberig vom Amt Meiebärg durch d Lozärner hei di d Landesherrschaft übernoh, hei si aber ab em 1425i mit allne Eidgnosse müesse teile. S Amt Meiebärg isch zu de Freie Ämter cho, ere gmeine Herrschaft.

Im März 1798 sin d Franzose in d Schwiiz iimarschiert un hei di Helvetisch Republik usgrüeft. Apel het in dere Ziit zum Kanton Bade ghört, wo 1803 im noie Kanton Aargau ufggange isch.





</doc>
<doc id="25989" url="https://als.wikipedia.org/wiki?curid=25989" title="Berner Aargau">
Berner Aargau

As Bärner Aargau bezeichnet mä die Gebiet im westlige Deil vom Schwiizer Kanton Aargau, wo vo 1415 bis 1798 Underdanegebiet vo dr Stadt Bärn gsi si. Drzue ghöre s Aaredaal zwüsche Aarau und em Chlingnauer Stausee, d Siitedäler vom Aabach, dr Suhre, dr Wigger und dr Wyna und e baar Gebiet im Jura. S Gebiet umfasst im Wäsentlige die hütige Bezirk Aarau, Brugg, Chulm, Länzbrg und Zofige.

Dr Ursprung vom Begriff "Bärner Aargau" isch nit historisch und "Bärner Aargau" isch nie en offizielli Gebietsbezeichnig gsi. Im Sprochgebruuch vo dr Stadt Bärn hai die Underdanegebiet vo 1628 aa «Under-Aargau» gheisse. Oberaargau isch hüt no d Bezeichnig für d Gegend zwüsche Langete und Burdlef im Kanton Bärn.


</doc>
<doc id="25990" url="https://als.wikipedia.org/wiki?curid=25990" title="Pays de Gex">
Pays de Gex

S Pays de Gex isch e Landschaft im Département Ain im Oste vo Frankriich, zwüsche dr erste Jura-Chetti und de Kantöne Gämf und Waadt. Es het si Name vom Hauptort Gex. S "arrondissement" vo Gex het 69'762 Iiwohner (2006) uf ere e Flechi vo 426 km². Es het 29 Gmeinde in drei Kantön.

S Pays de Gex het im Mittelalter zur Grofschaft Gämf ghört, spöter zu Savoye. Sit em 17. Januar 1601 (Vertrag von Lyon) isch s Pays de Gex e Deil vo Frankriich und het bis zur Französische Revolution zur Provinz Burgund ghört. Bim Wiener Kongräss 1815 sin 6 Gmeinde zum Kanton Gämf cho, so dass er e Landverbindig mit em Räscht vo dr Schwiiz übercho het. 

S modärne Pays de Gex entspricht öbbe em Arrondissement Gex. D Wirtschaft isch stark mit dr Schweiiz verbunde. D Gmeinde in dr Nöchi vo dr Gränze ghöre zur Gämfer Grossagglomeration und es het vili Gränzgänger. S Chärnforschigszentrum CERN und dr Flughafe Gämf lige deilwiis im Pays de Gex. 


</doc>
<doc id="25993" url="https://als.wikipedia.org/wiki?curid=25993" title="Stimmhafte postalveolare Affrikate">
Stimmhafte postalveolare Affrikate

Di stimmhafti postalveolari Affrikat isch e Konsonant, wo in mange Sprooche vo dr Wält vorchùnt. Im Alemannische git es de Luut nùmme ganz im Süde in e Deil Südwalserdialäkt; im Hochdütsche nùmme in Lehnwörter wie "Dschungel". 

Im internationale phonetische Alphabet wird de Luut mit oder transkribiert.



</doc>
<doc id="25995" url="https://als.wikipedia.org/wiki?curid=25995" title="Ostseefinnische Sprachen">
Ostseefinnische Sprachen

Di ostseefìnnische Sprooche ghöre zù de uralische Sproochfamìlie ùn stelle e Zwiig vù de fìnno-uugrische Sprooche dar. Ihri Sprächer läbe z Fìnnland, Schwede, Norwege, Lettland, Karelie, ìm Ingermanland ùn ìn wittere Deil vù Rùssland.

Es ghöre sälli acht bzw. zeh Sprooche zùm Sproochzwiig:

Di ostseefìnnische Völcher hän scho vor de Zittwändi am Fìnnische Mèèrbuse gwohnt, scho de Tacitus erwähnt si ìn sinnem Wèrch "Germania" under em Namme "fenni". Scho sällemools sìn di gèrmanische Völcher ihri ùùmìttelbare Nochbre gsìì, wäge dem chömme ìn dèrre Zitt di èrschte gèrmanische Wörter ine wie zùm Bispììl "kuningaz" (Fìnnisch: „Chönig“, vù "kuningaz") odder "rengaz" (Fìnnisch: „Ring“, vù "hrengaz"). Au noochdem sich d'Sproochfamìlie ùfgspalte ghaa hät, hät sich de gèrmanisch Iiflùss furtgsetzt, gliichzittig hät isch s Rùssisch bi einzelne Wörter zùr Gebersprooch worre; bedingt durch sälli Spùre wecke di ostseefìnnische Sprooche au s Indrässi vù de Gèrmanistik ùn de Slawistik. Wie Fìnnland vù de Schwede bsetzt worre-n-isch, hät e neue Iiflùss ùf d'Sprooch iigsetzt, ins Estnisch sìn durch de Düttsch Orde Lehnwörter mìt plattdüttschem Ursprung chùù. Bìs hǜtt iebt s Rùssisch no e Iiflùss ùf sälli ostseefìnnische Sprooche uss, wùù z Rùssland verbreitet sìn.



</doc>
<doc id="25999" url="https://als.wikipedia.org/wiki?curid=25999" title="Stimmlose velare Affrikate">
Stimmlose velare Affrikate

Di stimmlosi velari Affrikchate isch e Kchonsonant, wo in de Sprooche vo dr Wält sehr sälte vorchùnt. Im grööschte Deil vùm Hochalemannische git es de Luut. Es Byspil isch s Wort „hocke“.

Usser im Hochalemannische isch de Kchonsonant vorallem uss e paar Sprooche z Afrikcha bekannt.

S Zeiche im internationale phonetische Alphabet für de Luut isch oder .



</doc>
<doc id="26001" url="https://als.wikipedia.org/wiki?curid=26001" title="Bundesvertrag">
Bundesvertrag

Dr Bundesvertrag isch die völkerrächtligi Grundlag vo dr Schwiizerischen Eidgenosseschaft vo 1815 gsi und isch während dr Zit vo dr Restauration und dr Regeneration, vo 1815 bis zur Bundesverfassig vo 1848 in Chraft gsi. Er het e Staatebund zwüsche 24 unabhängige Kantön definiert, und si Ufgoob isch die milidärischi Verdeidigung vom Bund gegen Usse gsi. 

Mit em Iimarsch vo de antifranzösische Druppe 1813 het d Mediationsakte an Bedütig verlore und isch vo 10 vo de 19 Ständ an ere Dagsatzig im Vorort Züri für ungültig erklärt worde. Die Ständ hai gliichzitig die Eidgenössischi Versammlig gründet mit em Ziil, e neue «Bundesverein» im Geist vo dr alten Eidgenosseschaft z gründe. Drbii gsi bi däm si 9 alti und 5 neui Ort. Vom Februar 1814 aa het mä über e neui Verfassig diskutiert, wo d Mediationsakte wurd ablöse. 

Parallel drzue isch d Reaktion in vollem Gang gsi. S Bärner Patriziat het sich z Bern an d Macht putscht und het d Souveränität vo dr Waadt und vom Aargau ufghobe, was e Wiideraaschluss an Bärn as Underdanegebiet bedütet hätt. Au in de Kantön Solodurn, Freiburg und Luzärn hai d Patrizier 1814 d Macht wider übernoh. D Waldstett Schwyz, Nidwalde und Uri und Zug hai zrugg in d Zit vor dr Helvetik welle und hai e Gegedagsatzig iiberuefe. Im Merz 1814 isch d Schwiz churz vor eme Bürgerchrieg zwüsche reaktionäre Ständ aagfüehrt vo Bärn und gmässigte Ständ aagfüehrt vo Züri gstande. An dr sogenannte «Lange Dagsatzig» vom 6. April bis zum 31. August 1814 hai die Gsandte vo de europäische Grossmächt dr Bestand vo de neue Kantön bestätigt und hai mit ere «Zwangsvermittlig» droht, wenn sich d Eidgenosse nit chönne einig wärde. Under em Iifluss vom Ioannis Kapodistrias, vom Stratford Canning, vom Claude Marie Gustave de Damas und vom August Ernst von Steigentesch isch e neue Verfassigsentwurf entstande. Do drin isch d Militärkompetänz vom Bund gsterkt worde, was die reaktionäre Ständ vehemänt abglehnt hai: Nume 9½ Ständ si drmit iiverstande gsi, bsundrigs s grosse Bärn isch drgege gsi. Wo s wider usgseh het, wie wenn die reaktionäre Ständ e Sonderbund wurde gründe und eso e Bürgerchrieg möglig wurd, hai d Grossmächt en Ufdeilig vo dr Schwiz in Bedracht afo zieh, was ändlig d Dagsatzig drzue broocht het, e neue Verdrag aaznäh. Dr neu Bundesverdrag isch am 9. Septämber 1814 verabschiedet worde und isch am 7. August 1815 in Chraft drätte.

Dr Bundesverdrag het us 15 Artikel bestande. Er het die gliichberächtigti Freiheit vo de Kantön garantiert, Bürgerrächt si aber nume im sogenannte Underdaneverbot erwähnt worde. Im Vergliich zur Mediationsakte isch d Bundesgwalt, wo bi dr Dagsatzig glägen isch, no schwecher gsi. Es het au kei Schwizer Landammaa me gee, und die einzigi Kompetänz vom Bund isch in dr gmeinsame Sicherheitspolitik glääge. Gebietskomflikt zwüsche de Kantön hätte vom ene Schiidsgricht vom Wiener Kongräss sötte glöst wärde. D Daagsatzig het abwächselnd in de Vorort Züri, Bärn und Luzärn dagt under em Vorsitz vom Bürgermeister oder Schultheiss vom Vorort.

Noch em Ardikel 6 si Bünd under de einzelne Kantön nume verbote gsi si, wenn si vo Nochdeil für e Bund oder d Rächt vo andere Kantön gsi were. Das isch e Stritpunggt gsi, wo offe und unglööst bliiben isch. D Sonderbundsfroog het 1847 zum Sonderbundschrieg gfüehrt und im Johr druf zur Ersetzig vom Bundesverdrag dur d Bundesverfassig.




</doc>
<doc id="26003" url="https://als.wikipedia.org/wiki?curid=26003" title="Souveränität">
Souveränität

D Souveränitet (vom Französische "souveraineté") isch in dr Rächtswüsseschaft d Macht zur Sälbstbestimmig von ere natürlige oder juristische Person. In dr Politik isch s d Hoheitsgwalt, wo dr modärn unabhängig Staat het. Si isch nit abgleitet, umfasst alles und isch noch Inne und noch Usse umbeschränggt, d. h. dr Staat isch unabhängig vo überstaatlige Gwalte, vo andere Staate und vo innerstaatlige soziale Gwalte. D Bedütig vom Begriff goht uf dr Jean Bodin zrugg, wo im 16. Johrhundert dr Absolutismus befürwortet het. In ere Monarchii, siig si konstitutionell oder absolutistisch, isch dr Monarch dr Souverän, in ere demokratische Republik aber au in parlamentarisch-demokratische Monarchie isch s s Volk.
Mit em Biidritt zun ere suprationale Organisation drätte d Mitgliidstaate e Deil vo ihre Kompetänze and d Organisation ab, für d Ziit wo si Deil drvo si. Das si verdragligi Verpflichdige, wo vo Vordeil ufgwooge wärde. Bim ene Usdritt göhn die Vordeil wider verlore.

Nit jede Staat isch souverän, so isch e Staat, wo under dr Schutzmacht vom ene andere Staat, vom Suzerän, stoht, oder e Gliidstaat vom ene Bundesstaat nit souverän. Im ene Staatebund drgege hai d Gliidstaate ihri Souveränitet nit ufgee und si dorum frei, us em Bund uszdrätte wenn si wei. 

In internationale Verdräg zwüschen eme Suzerän und eme abhängige Staat, z. B. eme Protektorat, wärde die abhängigi Staate hüfig as souverän bezeichnet. Die Schiinsouveränitet söll die wirklige Machtverheltnis dr Staategmeinschaft gegenüber kaschiere.
In ere Monarchii oder ere Diktatur, wo alli Staatsgwalt in de Händ vom Staatsoberhaupt konzentriert isch, isch d Souveränitet nit in Froog, scho aber im ene Staat, wo d Gwaltedrennig kennt. Hüfig git s Staatsorgan, wo gliichgordnet si, und wo s einte die andere usbalanciert. Es git Republike, wo s Parlamänt, in ere Demokratii as Volksverdrättig, s letzt Word het, sonigi wo s Staatsoberhaupt schlussändlig entscheidet und anderi, wo s Volk vo de Bürger die diräkti Kontrolle cha usüebe. Hüfig isch s weniger e Froog vo de Verfassigsnorme, wär souverän im Staat isch, as vo dr Verfassigswirklichkeit.



</doc>
<doc id="26004" url="https://als.wikipedia.org/wiki?curid=26004" title="Untertanengebiet">
Untertanengebiet

As Underdanegebiet oder Underdaneland het mä in dr Alten Eidgenosseschaft die Gebiet bezeichnet, wo kei politischi Sälbstständigkeit gha hai.

Es het im wäsentlige drei Arte vo Underdanegebiet gee:

Dr Underdanestatus isch vo dr Helvetische Republik in dr ganze Schwiiz abgschafft worde. D Asträngige vo de reaktionäre Kantön währed dr Restauration en wider iizfüehre, si am Widerstand vo de früehnere Underdanegebiet und de europäische Grossmächt gschiiteret.



</doc>
<doc id="26006" url="https://als.wikipedia.org/wiki?curid=26006" title="Freiheitsrechte">
Freiheitsrechte

D Freihäitsrächt bilde näbe de Gliichhäits- , de Verfahrens- und de Sozialrächt e Kategorii vo de Grundrächt.

D Freihäitsrächt sölle im wäsentlige s Läbe, d Freihäit und s Äigedum vor staatlige Iigriff schütze. 

Die erste Freihäitsrächt in Europa si 1525 im oberschwäbische Memminge vo dr Christlige Veräinigung mit de "Zwölf Artikel" und dr "Bundesornig" ufgschriibe worde.

Wichtigi Freihäitsrächt noch em dütsche Grundgsetz si:

Für d Liste vo de Freihäitsrächt, wo vo dr Schwizer Bundesverfassig gwährläistet si, lueg: "Grundrächt vo dr Schwiiz".

D Freihäitsrächt gälte aber nitt unbegränzt. Es dörfe im überwiegende öffentliche Interässe gwüssi Iischränkige vorgno wärde, wo müesse im Gesetz umschriibe sii. Z. B. chönne, falls unbedingt nötig, Entäignige vo Grundäigetum vorgnoo wärde, oder au weniger witgehende Iischränkige wie Zuetäilig in Bauzone und usserhalb dervo Bauverbot. Voll-Entäignige müesse aber in Rächtsstaate mäischtens voll entschädigt wärde (Bsp. Art. 26 Schwiizer Bundesverfassig). Im Nazi-Staat vom Adolf Hitler hingäge hetts zwar au Privatäigetum gää, das hett aber ohni Entschädigung dörfe entäignet wärde, wenn s "nit noch de Gsichtspünkt vom Volkswohl verwaltet wird".


</doc>
<doc id="26007" url="https://als.wikipedia.org/wiki?curid=26007" title="Grundrechte (Schweiz)">
Grundrechte (Schweiz)

D Grundrächt wärde in dr Schwiiz hauptsächlig vo dr Bundesverfassig (BV) gwährleistet. Wiiteri Rächtsgrundlage bilde bsunders die Europäischi Menscherächtskonvention (EMRK). D Bundesverfassig gseht Vorussetzige vor, under wele d Grundrächt dörfe iigschränggt wärde. 

Nit zu de soziale Grundrächt zelle d Sozialziil (Art. 41 BV). Öb dr Schutz vo Chinder und Jugendlige (Art. 11 BV) e sozials Grundrächt isch oder zu de Sozialziil ghört, isch nit klärt.

Deilwiis wärden au dr Aaspruch uf unentgältligi Rächtspfläge und s Streikrächt zu de soziale Grundrächt grächnet.


</doc>
<doc id="26008" url="https://als.wikipedia.org/wiki?curid=26008" title="Stimmhafter alveolarer Plosiv">
Stimmhafter alveolarer Plosiv

De stimmhafti alveolari Plosiv isch en Konsonant vo dr mänschliche Sprooch. 

In de Alemannische Dialäkt chùnt de Luut eigetli nit vor wyl es im Alemannische kei stimmhafti Obstruente git. Es git im Alemannische aber e Lenis-Luut , wo äänlig isch, ùn au meischt mit däm Zeiche transkribiert wird.



</doc>
<doc id="26009" url="https://als.wikipedia.org/wiki?curid=26009" title="Untertan">
Untertan

As Underdan isch vom Mittelalter bis ins 19. Johrhundert e Person bezeichnet worde, wo dr Herrschaft vom ene andere underworfe gsi isch. Underdane si nit in vollem Umfang persönlig frei gsi. S Verheltnis zwüschen em Underdan und siiner Obrigkeit isch rächtlig greglet gsi und het verschiideni Formen aagnoh, von ere Underornig, wo ehnder symbolisch gsi isch, bis zur Leibeigeschaft.

Im Mittelalter si die meiste Buure Liibeigeni vom ene Grundherr gsi. Aber au Freiji, z. B. Adligi, wo zum Deil sälber Underdane gha hai, si in ihrer Beziehig zum Landesherr oder zum König per Definition Underdane gsi. D Rächt vo dr Obrigkeit si ihm gegenüber aber iigschränggt gsi. Im Römisch-dütsche Riich isch s Verheltnis zwüsche dr Obrigkeit und de Underdane sit dr Früehe Neuziit immer meh verrächtligt worde. So hai sich Underdane z Dütschland im Rahme vom ene Underdaneprozäss an eins vo de Riichsgricht chönne wände und gege Willkürakt vo ihrem Landesherr chlage.

Wo sich in dr Ziit vom Absolutismus die modärni Staatsgwalt usebildet het, het mä die Staatsaaghörige, wo eme Regime, wo mit legitime Middel nit absetzbar gsi isch (ere Monarchii), underworfe gsi si, as Underdane bezeichnet. In däm Sinn stoht dr Underdan im Gegesatz zum freie Bürger von ere Republik. D Brite bezeichne sich zum Deil au hüt no as "Underdane vo ihrer Majestät". In de Niiderlande wird zwar meistens dr Usdrugg "burger" bruucht, en EU-Bürger aber heisst offiziell "EU-onderdaan".


</doc>
<doc id="26010" url="https://als.wikipedia.org/wiki?curid=26010" title="Weißensee (Füssen)">
Weißensee (Füssen)

Weißesea isch a Schtadtdoal vo dr bayrische Schtadt Fiase im Landkreis Ostallgäu. Es liggd am Nordufer vom Weißesea.

Der Nome Weißesea goht entweder auf an Alemanne mit Name Wizo zruck, wu um ca. 600 n. Chr. do gwohnt hot, oder er kommt vo dene weiße Kalchablagrunga im Sea. 

Es erste Mol urkundlich erwähnt hot ma den Ort im 12. Johrhunderst.

Dr fränkisch Kenig Pippin hot dean Sea mitsamt deam Umland dem Bischof Wikterp vo Augschburg gschenkt. Noch am Haufe weitre Bsitzerwechsl hot dea Sea unds Fiaschrecht 1928 Schtadt Fiase kooft.

Weißesea isch a eigeschtändige Gmoa gwäa, bis es 1978 bei der Gebietsreform zu Fiasa komme isch.

Weißesea liegt zwische Fiase und Pfronte, isch 14 Quadratkilometer groaß und erschtreckt sich vo 800 bis 1200 Hechameter. Es isch koa gschlossene Ortschaft, sondern bestoht aus 23 Ortsdoal: Bachtl, Benke, Brand, Hinteregg, Hof, Hub, Hubmannsegg, Moos, Niederriad, Oberdeisch, Oberkiarch, Oberriad, Roßmoos, Schwarzebach, Speetl, Dal, Unterdeisch, Vorderegg, Weißesea, Wiedmar, Wies, Wörth.

Weißesea hot guat 1500 Eiwohner und lebt hauptsächlich vom Tourismus und vo der Landwirdschaft.

Tourismusverei, Freiwillige Fuirwehr, Heimat- und Drachteverei d'Falkestoaner, Jagdgenosseschaft, Musik, Schützegsellschaft, Sportverei, Theatrer, Wasserwacht, Whitelakers - Eishockeyteam, Veteraneverei



</doc>
<doc id="26011" url="https://als.wikipedia.org/wiki?curid=26011" title="Kempten (Allgäu)">
Kempten (Allgäu)

Kempte im Allgai isch e chreisfreji Stadt im bayrische Regierigsbezirk Schwabe.

Die Hochschuelstadt zellt zue dr elteschte Stedt vu Dytschland. Si isch as zäntral gläge Oberzäntrum Schuel-, Verwaltigs- un Handelszäntrum vu dr Ferieregion Allgai. Kempte isch no Augschburg di zwotgrescht Stadt vum Regierigsbezirk.

Kempte lyt uf 646 m bis 920 m NN am Alpenordrand an dr Stade vu dr Iller, rund 30 km sidli vu Memenge un 30 km nördlich von Oberstdorf.
Vu dr dytsche Stedt, wu iber 50.000 Yywohner hend, isch Kempte no Villinge-Schwennigen (82.000 Yywohner, 704 m) mit 672 Meter iber NHN (Altstadt) di hegschtgläge.

S Stadtgebiet bstoht us em Baan vu Kempte, Sankt Lorenz un Sankt Mang.

Zue dr Stadt Kempte ghere d Ortschafte Kempte, Adelharz, Breiten, Dreifaltigkeit, Eggen, Eich, Ellharten, Göhlenbach, Härtnagel, Halden, Haslach, Haubensteig, Heiligkreuz (mit em friejere Chloschter Heilig Kriz Kempte), Hinterbach, Hirschdorf, Hub, Lenzfried, Leubas, Leupolz, Lotterberg, Mariaberg, Neuhausen, Oberwang, Reichelsberg, Reinharts, Rößlings, Rothkreuz, Rottach, Sankt Mang, Seeangers, Steig, Steufzgen, Stiftallmey, Thingers, Ursulasried, Wettmannsberg un Zollhaus, derzue wyteri, chleineri Wyyler. Insgsamt het Kempte 155 Gmeindsdeil. Di meischte vun ene sin mit Kempte zämmegwagse.

Kempten lyt mit ere Johresdurschnittstämperatur vu 6,9 Grad Celsius im Johr (vu 1961 bis 1990) un ere Niderschlagsmängi vu 1272 Millimeter im Johr im dytsche Durschnitt, bi dr Niderschleg aber im obere Beryych.

Wie im gsamte Voralpeland chunnt s vilmol im Johr zue Fehn un dur dr Wulkestau vor dr Alpe zue ergibige Niderschläg as Räge oder Schnee. Wäg Iberschwämmige vu dr Iller isch d Hochwasserschutzmuure noch em Pfingschthochwasser 1999 uf em linke Illerstade verlängeret wore. 


Dr Stadtrot bstoht us 44 Mitglider:

Bündnis 90/Die Grünen un d Kempt’ner Frauenliste bilde ne Fraktion, Unabhängige Bürger/ödp un FDP bilde ne Uusschussgmeinschaft.







</doc>
<doc id="26012" url="https://als.wikipedia.org/wiki?curid=26012" title="Religionsfreiheit">
Religionsfreiheit

D Religionsfreiheit isch eins vo de elementare Grund- und Menscherächt, wo vor allem in dr Freiheit vom ene Einzelne bzw. von ere Gruppe vo Mensche bestoht, siini Glaubensüberzügig oder e wältaaschauligs Bekenntnis frei z bilde oder drfür z wärbe, zun ere Religions- oder Weltaaschauigsgmeinschaft zghöre und si Religion oder Weltaaschauig ungstört uszüebe und in ihrem Gesit z handle. Dodrzue ghört au d Freiheit, kultischi Handlige frei uszüebe (Kultusfreiheit). 

Dr Begriff vo dr Religionsfreiheit umfasst e positive und e negative Aspäkt:





</doc>
<doc id="26013" url="https://als.wikipedia.org/wiki?curid=26013" title="Kempten (Begriffsklärung)">
Kempten (Begriffsklärung)

Kempten stoht fir:



</doc>
<doc id="26014" url="https://als.wikipedia.org/wiki?curid=26014" title="Weißensee (See im Allgäu)">
Weißensee (See im Allgäu)

Der Weißesea isch a Sea im Landkreis Ostallgäu in Bayern westlich vo Fiase am Nordrand vo de Alpe. Er isch 2,2 km lang vo Ost noch West, hot a mittlere Breite vo 600 Meter, a Diafe vo 25 Meter, a Fläche vo 1,35 Quadratkilometer und a Eizugsgebiet von knapp 15 Quadratkilometer.

Renka, Zander, Hecht, Aal, Schleie, Saibling, Seaforella und Karpfe lebet im Sea. Aufm Sea tummlet sich Schwä, Haubedaucher und an Haufa Arta vo Wildenta.

Im Sommer wird der Sea vor allem als Badegwässer sowohl vo Einheime als o vo Touriste gnutzt. Im Winter fährt ma druf Schlittschuah. Der Sea ko auf am scheane Wanderweg umrundet were.


</doc>
<doc id="26015" url="https://als.wikipedia.org/wiki?curid=26015" title="Schwäbisch Gmünd">
Schwäbisch Gmünd

Gmend (au Gmẽẽd, dt. "Schwäbisch Gmünd") isch a Stadt im Oschda vo Bada-Wirttabärg rond 50 km eschtlich vo Stuegert. Se isch d zwoatgreschte Stadt vom Oschtalbkrois on seit 1973 Sitz vo dr Regio Oschtwirttabärg. Fr d Gmeinda em Omkrois bildat Gmend a Middlzentrom. Vo 1805 bis 1934 hot d Stadt amtlich Gmünd ghoißa.

Seit am 1. April 1956 isch Gmend Großa Kroisstadt. Mit dr Gmoind Waldstetta hot d Stadt Gmend a Verwaldongsgmoinschaft vereibart. Bis zu dr Kroisreform zom 1. Januar isch Gmend Kroisstadt von ama oigena Landkrois gwäa (Landkrois Gmend; Kfz-Kennzoicha "GD"), drvor Sitz vom Oberamt Gmend.

Gmend leit zwischa dr Randhechne vom Welzheimer Wald (Doil vom Schwäbisch-Fränkischa Wald) em Norda on vom eschtlicha Vorland vo dr Schwäbscha Alb em Sida em Remsdal on em Mindongsgebiet vo a baar Näbabäch. D Rems kommt vo Bebenga här em Oschda en s Stadtgebiet on lauft durch Zemmra (Zimmern), Hirschmihle on Hussahofa (Hussenhofen), drnoch durch d Kernstadt on verlesst s Stadtgebiet em Weschda en Richdong Lorch.

Dia Städt on Gmeinda grenzed an d Stadt Gmend (em Uhrzeigrsinn vo Norda aus):

Muadlanga, Duarlanga, Däferroad, Iggenga, Bebenga, Haibach, Bardlemäe (älle em Oschdalbkrois); Laudrstoa (Landkrois Gebbenga); Waldstetta (Oschtalbkrois); Donzdorf, Oddabach, Gebbenga on Wäschabeira (älle Landkrois Gebbenga); Lorch (Oschdalbkrois) on Alfdorf (Rems-Murr-Krois)

S Stadtgebiet vo Gmend bstoht aus dr Kernstadt, em 1938 eigmeindeta Wohnplatz Wetzgau, dr 1958 eigliederda Gmeinde Bettrenga (Ober- on Onderbettrenga) on de em Rahma vo dr Gmeindereform vo dr 1970er Johr eigliederde acht Gmeinda Barga, Degafeld, Großdoibach, Herlikofa, Lendach, Rechberg, Stroßdorf on Weiler mit ihre zugherige Ortsdoil on Weiler. Die zeh Stadtdoil Barga, Degafeld, Bettrenga, Großdoibach, Hussahofa, Herlikofa, Lendach, Rechberg, Stroßdorf on Weiler bildat heit Ortschafta em Sinn vo dr bada-wirttabärgischa Gmeindeordong mit ama Ortschaftsrot, wo vo dr Bevelkrong bei jedra Kommunalwahl nei gwählt wird, mit ama Ortsvorsteher als Vorsitz. Wetzgau bildet zamma mit am Rehnahof dr Stadtdoil Rehnahof-Wetzgau, wo statt ama Ortschaftsrot a Bezirksbeirot hot. En jedem Stadtdoil gibts a Bezirksamt.

Zu de eigliederde Gmeinda gherad zom Doil an Haufa Wohnplätz oder Ortsdoil, wo vielmol a langa, eigaständiga Gschicht hen. Andre sen als neie Baugebiet oglegt worra on hen an eigena Nama kriegt, vielmol aber koi feschtglegda Grenz.

Zu Gmend geits die Wohnplätz on Ortsdoil:

Gmend bildat a Mittelzentrum en dr Regio Oschdwirttabärg. Zom Mittelbereich Gmend gherad d Städt on Gmeinda em Weschda vom Oschdalbkrois: Bardlamä, Bebenga, Durlanga, Eschach, Gebbenga, Gschwend, Haibach, Heichlenga, Iggenga, Leizell, Lorch, Megglenga, Muadlanga, Obergrẽänenga, Rueberdshoofa, Schechenga, Schproebach, Däferroad on Waldstetta.

En d Stadt Gmend sen die Gmeinda on Gmarkonga eigliederd worra:
Gmẽẽd ischt zom erschte Mol gnennt worda em Johr 1162.

Gmẽẽd hot mit dr Gmoed Waldstett a Verwaldongsgmoeschaft vereibart.

Dr OberSchuldes vo Gmẽẽd ischt dr Richard Arnold.

Ergäbnis vo de Landdagswahla seid 2006: 

Dr Dialekt vo Gmẽẽd ghert zom Schwäbisch.





</doc>
<doc id="26017" url="https://als.wikipedia.org/wiki?curid=26017" title="Sindelfingen">
Sindelfingen

Sendlfenga (altschwäbisch "Sendlfeng", dt. "Sindelfingen") isch a Schdadd en dor Midde vom Bundesland Bada-Wirttabärg, ogfär 15 km sidweschdlich vo Stuegert. Sendlfenaga isch d´graeschd Schdadd vom Landgraes Beblenga. Zsẽma mid dor sidlicha Nåchborschdadd Beblenga bilded-s a Middelzentrum fir d´ Gmaendena dromrom. 

Seid-m 1. Februar 1962 isch Sendlfenga Graosa Graesschdadd.

Sendlfenga leid ausorhalb vom Nordoschdrand vom Obera Gae, am Fuas vom Glemswald zwischa dor Schwippe, dui må em Schdaddgebid ãfangd, ond-m Sommerhofabach. Dor haechsde Punkt leid uff 532, dor diafschde ufff 409 m i. NN. S´ Schdaddgebid sälber gåd vo 425 bis 460 m i. NN. Zom Nordschwarzwald brauchd-s a halba, zor Schwäbischa Alb a gnabba Schdond. 

Emm-a normala Jår geid-s ogfär 735 mm Räaga. Där Wärd leid em middlora Driddl vo de ibliche deitsche Mässwärd. Am droggnedschda isch dor Januar, am maeschda Räaga geid-s em Juni. 

An Sendlfenga grenzed (em Uhrzaegor nåch, em Oschda ãgfanga): Stuagert (Stadtgraes), Laefelda-Echderdenga (Landgraes Esslenga) ond Beblenga, Ehnenga, Åedlenga, Grafenao, Magstadt ond Leoberg (älle Landgraes Beblenga).

Sendlfenga sezzd sich zsẽma aus dor Kärnschdadd ond de Schdadddåel Måechenga "(Maichingen)" ond Darmsa "(Darmsheim)", dia må em Rãma vo dor Gebietsreform 1971 aeglidored wårda send. Dia båede Schdadddåel send haed Ortschafta em Senn vo dor bada-wirttabärgische Gmaendeordnong mid ma Ortschaftsråt, där må bei jedora Kommunalwahl nui gweld wird, ond mid ma åegena Ortsvorsteher. Seid-m Januar 2008 endschdåd uff dor graosa Fleche vom friora Beblengor Flugblatz dor nuie Schdadddåel Flugfeld, a Vorhaba zsẽma mid Beblenga. 

Uff dor Gemarkong vo dor Kärnschdadd send en de ledschde Jårzehnd Wohngebiet mit zum Dåel åegene Nãma endschdanda. Då dorza ghaered zom Beischbiel Viehweide, Pfarrwiesen, Spitzholz, Eschenried, Eichholz, Hinterweil ond Goldberg.

Sendlfend bilded zsẽma mid dor Nåchberschdadd Beblenge a Middelzentrum en dor Regio Stuagert. Stuagert isch´s Oberzäntrum. Zom Middlbereich Beblenge/Sendlfenga ghaered Aidlenge, Altdorf, Ẽhnenga, Gärdrenga, Grafenao, Hildrizhausa, Holzgerlenga, Magstadt, Scheeåech, Sdoenabronn, Waldabuach ond Weil.


S´ Wichdiggschde zom gugga isch d´ romanischa Martinskirch, wo von der Aldschdadd aus ganz oba aufm Buggel schdåd. Vor der Kirch schdåd a moderna Skulptur vom St. Martin, wia er sein Mandl doilt. Oemål em Jår geid-s ao on Martinsritt. D´ Kirch selber isch 1083 gweiht worda ond isch noch italienischem Vorbild baud worda, drom hot se da Durm näabadra schdanda, da Zwischaraum hend se erscht schpäder zuabaut. Heit isch se evangelisch. Ennadrenn isch se zemlich oifach aufbaud, aber grad dees macht se so scharmand. S´ geit dord efters mol a schene Musik, dia hend a oiges Streichorcheschter ond a baar Cheer ond sonscht no guete Leit.

En der Aldschdadd ka mor no an Haufa Fachwerg ãgugga ond´s alde Rothaus, dees må se zu ma Museeum omfunktioniert hend. Oberhalb vom Margdblatz schdåd´s middlere Rothaus, des isch ao a Museeum mit Gemälde. Dord isch ao der Kartaverkauf fir Veranschdaldonga ond d´ Tourisdainformatio. D´ Zebrastroefa a baar Meder weider send aus Carrara-Marmor. S´ nuie Rothaus isch ed weit dorvo, aber des isch a blosor Funktionsbau.

En Sendlfenga isch der Daimler, midd mae wia 30.000 Arbeitsbläzz. S´ Werg selber isch ogfähr so graoß wia d´ Aldschdadd. Ond au dromrom geits an Haufa Enduschdri ond Logischtig vo Firmena, dia må ihre Sacha an dor Daimler lifered. Dees gild au fir Beblenga, bsonders auf der Hulb, wo dor Daimler ao no Sacha broduziert, außorhalb vo saem Haubtgelände. Manche Leid holet sich ihr Audo dort selber em Werg ab ond mached no a Werksfiehrung. Sae nuis Audo hold mor am „Magic Point“, wo ãgeblich äbbes Magisches bassird, wenn mor de Audokaefer dor Schlissl en d´ Hand druggd.

A Schultheiss vom Flägga Sendlfenga wird anna 1255 gnennt, 1271 a Schultheiss vo dor Schdadd. Seid 1280 håd-s on Vogt gäa, där må bis anna 1605 z´ Beblenge saen Sitz gheed hådd. Nå isch Sendlfenga vom Amt Beblenge drennt wårda, und nå hend Amtmanna bzw. Oberamtmanna d´ Schaddvorwaldong glaeded.

Vo 1819 ã hådd s´ Schdaddoberhaupt d Bezeichnong „Schdaddschulteß“ draga ond vo 1930 ã Birgermåeschdor. Seid dor Erhebong zor Graosa Graesschdadd am 1. Februar 1962 håesd-or Oberbirgormåeschdor. 
Schdaddoberhaipter seid 1819

Ergäbnis vo de Landdagswahla seid 2006: 




</doc>
<doc id="26018" url="https://als.wikipedia.org/wiki?curid=26018" title="Weißensee">
Weißensee

Weißensee bezeichnet sälli Gmeinde un Ortsdeil:

Usserdem stoht's für sälli See:

Weissensee isch e Stuck uf em erschte Album vo dr dytsche Krautrockband "Neu!".


</doc>
<doc id="26024" url="https://als.wikipedia.org/wiki?curid=26024" title="Ildefons von Arx">
Ildefons von Arx

Dr Ildefons von Arx (* 3. Oktober 1755 z Olte (SO), † 16. Oktober 1833 z Sanggalle) isch e Schwizer Mönch un Gschichtsschriber gsi.

As "Ars Joseph Nicolaus von Arx" uf d Welt ku, isch er vu sinere Familie scho vu Chind a fier dr geischtlig Stand bestimmt gsi.

D Schuelzit het er z Olte, im Toggeburg un schliessli z Sanggalle verbrocht. Anno 1773 isch er as Novize ins Chloster Sanggalle iträtte. Mit dr Profess e Johr später het er au si Ordenssnamme "Ildefons" agnu. Zum Prieschter isch er no 1781 gwihe worre,

Er isch e Fründ vum Pankraz Vorster gsi un demit au in Opposition zum Fürschtabt Beda Angehrn gstande. Sällewäg sin sälli beidi un noch zwei witteri Mönch vu 1789–1796 uf Ebrige bi Friburg im Brisgau verbannt worre – s Territorium vu dr Fürschtabtei, wo vu Sanggalle am wittischte entfernt gläge isch. Dert isch dr Ildefons von Arx dr Dorfpfarrer gsi. Die vier Verbannte hän sich mit eme Brunne verewigt, wo hit vor em Ebriger Pfarrhüs stoht.
Anno 1796 hän sich die Oppositionelle mit em Fürschtabt versöhnt un hän chänne uf Sanggalle zruckkehre. Dr Ildefons von Arx het no im Stiftsarchiv gschafft. Dr Pankraz Vorster isch churzi Zit später sälber dr ledscht Fürschabt worre, het aber müesse in dr Wirre vu dr politische Umwälzige un Säkularisation ins Exil, wona ihm au dr Ildefons von Arx gfolgt isch. Anno 1805, nooch dr endgültige Ufflösig vu dr Fürschtabtei, isch er uf Sanggalle zruckkehrt un isch Leiter vum Stiftsarchiv worre, 1813 au no Leiter vum Prieschterseminar. S Bischtum Sanggalle het ihm 1824 d Würde vum Domherr verlihe.




</doc>
<doc id="26025" url="https://als.wikipedia.org/wiki?curid=26025" title="Wolgafinnische Sprachen">
Wolgafinnische Sprachen

Di wolgafìnnische Sprooche sìn genetisch e Undergrùppe vù de fìnno-uugrische Sproochfamìlie. Es ghöre mehreri ussgstorbeni ùn zwei läbigi Sprooche (Mordwinisch ùn Mari) dezüe. Wiil allerdings d'Theorii vù dèrre Sproochfamìlie z viil Froge ùfwürft, wùù nìt chönne beantwortet wèrre, wird si bi de Glìderig vù de fìnno-uugrische Sprooche all weniger bruucht.

D'Theorii vù de wolgafìnnische Eiheit gìt's ìn de Fìnnougristik sitt de Mìtti vùm 19. Johrhundert. Si besait, dass es ìn de Gschicht vù de fìnno-uugrische Sproochfamìlie e Zitt gee hät, wùù d'Vorfahre vù de Mari ùn de Mordwine zämme gläbt hän: ihri Dialäkt sìn enand soo ähnlig gsìì, dass e gegesittigi Verständigung mööglig gsìì isch, vù de andere Sprooche uss de Famìlie hän si sich abber gnüeg underschìde, dass sälle ihri Sprächer, wùù spöter nooch Weste gwandert sìn, si nǜmmi verstande hän. Ab de 1960er-Johr hän d'Fìnnougriste d'Theorii aafange ùfgee, wiil z wenig gmeinsami Wörter als Bewiis gfunde hän. Mer isch zùm Schlùss chùù, dass es di wolgafìnnischi Eiheit, wenn ǜbberhaupt, nùmme während 100-200 Johr gee hät.

Sälli Sprooche wèrre de wolgafìnnische Famìlie züegordnet:



</doc>
<doc id="26028" url="https://als.wikipedia.org/wiki?curid=26028" title="Daig">
Daig

Dr Daig (dt. «Teig»; usgsproche [dajg]) isch e Bezeichnig für die Familie vo dr Stadtbasler Oberschicht, wo sit Generatione s Bürgerrecht hai. D Bezeichnig isch im Ruum Basel und in dr Dütschschwiiz gläufig. Es handlet sich bim Daig um e gsellschaftligi Gruppe, wo sich sälber vo andere abgränzt, sowohl abwärts gegenüber em Middelstand und dr Underschicht as au sitwärts gegenüber de «Neuriiche». Die soziali Gschlosseheit und Wirkigsmacht vom «Daig» hai in dr zweite Helfti vom 20. Johrhundert stark abgnoh.

S althochdütsche Wort «daig» het ursprünglig d Weeraalaag bezäichnet, wo us eme Graabe und ere Muure hindedraa bestande het. Über s spootmittelhochdütsche «dīch» isch us em Wort im Nöihochdütsche «Deich» worde und mäint no hüte e Damm gege Hoochwasser. E «Dych» isch nüt anders as e künstligs Gwässer, wo mä mit mit Dämm s Wasser dine bhaltet, Bischbil dr Dalbedych. 
Dr Baasler Daig weer also ursprünglig d Ritterschaft gsi, wo an dr Muure gwoont und die verdäidigt het. Die alte Aadelsgschlächter si aber im Lauf vo dr Zit us Baasel furtgange oder si si usgstorbe. Vom spoote Middelalter aa si denn immer mee Bürgerligi riich und iiflussvoll worde und häi die alte Aadelshüüser uf em Noodlebärg und Spaalebärg ufgkauft. Eso isch d Bezäichnig Daig uf si übergange.

Dr «Daig» het sich bsundrigs im 19. Johrhundert under de Bedingige vo dr Industrialisierig und vom massive Bevölkerigswachsdum afo abschotte. Noch dr chriegerische Kantonsdrennig vo 1833 am Afang vo dr liberale Regenerationsperiode het sich im konservativ-patrizische Grossbürgerdum vo Basel e Distanz zur übrige Iiwohnerschaft, wo nit sälte as bedrohlig agluegt worden isch, entwigglet und die het bis wiit ins 20. Johrhundert ine existiert. Das het chönne bassiere, wil mit em Verlust vom Hinderland vil weniger neui iiheimischi Elite vo ländliger oder chliibürgerliger Härkumft as Konkurränz aber au as gsellschaftligi Verbindigschlammere in d Stadt gströmt si als in anderi Stedt.

Ökonomisch isch dr «Daig» in de früehneuziitlige Wirtschaftsaktivitäte vo Basel verwurzlet, d. h. im Waregrosshandel. im Banggwäse und in dr Siidebandfabrikation, wo no bis zum Afang vom 20. Johrhundert en Akkumulation vo usserordentligem Riichdum möglig gmacht het. Si politischi Heimet het dr «Daig» währed dr Bildig vo dr modärne Parteielandschaft im 19. Johrhundert in dr konservative Partei (vo 1902 aa die «Liberali Partei», hüt die Liberal-Demokratischi Partei) gfunde, wo bis zur Verfassigsreform vo 1875 dr Stadtkanton politisch beherrscht het und denn vom Freisinn abglöst worden isch. Wenn 1875 no nüün Buurgheds im Groosse Root gsässe si, si s 1914 no zwäi gsi. D Lotz und d Vischer si in dere Zit vo vier Groossrööt uf je äine aabe und d Bachoofe, Bernoulli, Bischoff, Hagebach, Heusler, Hoffmann, Im Hof, La Roche, Liechtehahn, Meyer, Meriaa Preiswerk, Raillard und Löliger si überhaupt nüm verdräte gsi. Parallel zum politische het dr «Daig» bis zum Erste Wältchrieg au e wirtschaftlig-gsellschaftlige Bedütigsverlust erläbt wägem Niidergang vo dr Siidebandmanufaktur und em Ufchoo vo dr chemische Industrii, wo zum e groosse Deil vo Zuezogene ufbaut und gleitet worden isch, vo de Aktiegsellschafte und wäge dr soziale und kulturelle Demokratisierig. Er het aber si Iifluss nit ganz iibüesst, denn mä findet immer no die draditionelle Familienäme vom «Daig» (Vischer, Schlumberger, Saresyy, Liechtehaan, Buurged, Meriaa, Faesch etc.) ghüft in öffentlige Positione, wo bestimmend si. 

Ass die altbürgerligi, patrizischi Elite eso abgschottet bliibe isch, isch bsundrigs s Resultat vo dr Hürotspolitik gsi, wo d Manne zum groosse Deil innerhalb vom «Daig» ghürotet hai und mit dr Kontinuität vom Sippschaftsnetz für d Absicherig vom erreichte Wohlstand und dr soziale Stellig gsorgt hai; d Fraue drgege hai hüfig ins neue «Wirtschaftsbürgertum» ghürotet und so ihri Wärt verbreitet und eso drzue biidräit, ass en erwiiterets Grossbürgerdum mit gmeinsame Wärtvorstellige entstande isch. Dodrzue ghört besunders dr Verzicht druf, ass me si Riichdum in dr Öffentlichkeit zur Schau stellt. Die 'Bescheideheit' vom «Daig» chunnt einersiits vom Pietismus här, wo stark in dr Gsellschaft verwurzlet isch (Fromms Basel), andrersiits drvo ass es in dr Stadt kei Adel mit ere aristokratische Brachtentfaltig gee het; au het dr Grundkonsäns vo dr Demokratii, wo mit dr liberale Revolution vo 1847–1848 erreicht worden isch, verlangt, ass mä gsellschaftligi Underschiid nit wurd allzu augefellig lo wärde.

Die soziali Distanzierig bassiert vilmeh dur s Middel vo de «fiine Underschiid». Die, wo drzue ghöre, folge vile ungschriibene Regle in Bildig, Konsum und Unterhaltig, si kenne die spezielle Umgangsforme und Usance und bruuche au en eigene Soziolekt, e Sonderform vom Baseldütsche, wo «Dalbenesisch» heisst noch em Dalbe-Quardier, wo früehner vom «Daig» bevorzugt worden isch. Däm si Verbindig mit em «Daig» isch allgemein bekannt. Im Schwiizer Film und Färnsehe isch hüfig s Idiom vom patrizische Basel bruucht worde mit sine hoche Amplitude, zum intelligänti Bösewicht oder Snob tonal z charakterisiere.

E wiiteri Art vo dr Distanzierig isch zum Bispil d Dradition vo de Familie us em Daig, uf ihri Briefchäste und Düreschilder im Dalbe-Quardier nume ihri Initiale z schriibe. Die ungschriibeni Botschaft isch: eine, wo drzueghört weiss, wär do wohnt, anderi bruuche s nit z wüsse.

Zum Daig zellt mä under anderem d Familie Bernoulli, Buurget, Faesch, Isely, Kechli,Liechtehan, Meriaa, Saresyy, Schlumbärger, Stäächeli und Vischer. Die Familie si zwar in dr Stadt altiigsässe, vili von ene aber ursprünglig vo usse zuezooge.




</doc>
<doc id="26031" url="https://als.wikipedia.org/wiki?curid=26031" title="Grosse schweizerische Verbrüderung">
Grosse schweizerische Verbrüderung

Die Grossi Schwizerische Verbrüedrig isch e Gheimbund gsi, wo dr Sturz vo dr Helvetische Republik aagsträbt het. 

D Verbrüedrig isch am 18. Oktober 1801 z Dierachere bi Thun gründet worde. Si isch im föderalistische Bärner Aristokratekreis entstande und het mit druckte Iiladige in dr ganze Schwiz Mitgliider agworbe. Ihri Ziil het si mit politische, aber au mit milidärische Middel welle verwirklige und si het afo Waffe und Munition sammle. Eins vo ihre Zentre isch s Bärner Oberland gsi, wo, im Gegesatz zur Waadt und em Aargau, nit am Status vom ene eigene Kanton intressiert gsi isch. Über d Urkanton het sich dr Gheimbund bis uf Züri und Graubünde usbreitet. Im Februar 1802 het er sich scho stark gnueg gfüehlt, ass er em Alois vo Reding, wo noch em föderalistische Dritte Putsch vom 27./28. Oktober 1801 zum Erste Landamma ernennt worden isch, bewaffneti Hilf aabote het. D Franzose hai aber d Föderaliste nit understützt und noch ere Volksabstimmig am Afang vom April 1802 über e Verfassigsentwurf, wo d Regierig verlore het, hai d Unitarier am 17. April 1802 im ene vierte Staatsstreich d Macht zruggeroberet. Noch em Stäcklichrieg het die helvetisch Regierig Bärn am 18. Septämber müesse ufge und isch in d Waadt gflüchdet. Druppe vo dr Verbrüederig under em Rudolf vo Erlach hai d Regierigsdruppe no einisch bi Murte und denn bi Avenches gschlage. Dr Napoleon het dr General Rapp gschiggt für zum für Ornig z sorge. Dä het die ufständische Gebiet bsetzt und d Regierig het im Oktober uf Bärn zrugg chönne.


</doc>
<doc id="26034" url="https://als.wikipedia.org/wiki?curid=26034" title="Gerundeter geschlossener Zentralvokal">
Gerundeter geschlossener Zentralvokal

De grundet gschlossnige Zentralvokal isch en Vokal vo dr menschliche Sprooch, wo imene Deil Sprooche vo dr Wält vorchunt. S Zeiche im IPA isch /ʉ/. In mangi Dialäkt vum Alemannische, wo d Palatalisierig vum nit ganz duregfiert isch, isch des de Vokal in Wörter wie „Muus“ oder „Huus“. Im Änglisch hen d meischte Dialekt de Vokal in Wörter wie "food" oder "boot".



</doc>
<doc id="26035" url="https://als.wikipedia.org/wiki?curid=26035" title="Wohlen AG">
Wohlen AG

Woole (), amtlig Wohlen AG, isch e Iiwohnergmeind im Bezirk Bremgarte im Kanton Aargau.

D Iiwohner säge sech sälber "Wooler".

Woole liit im Südoste vom Kanton und isch s Regionalzentrum vom Freiamt. Die groossi Ortschaft lyt a dr Bünz.

Zu Woole ghört au dr Ortsdeil Anglike, wo 1914 iigmeindet worden isch. Mit über 16'000 Iiwohner isch Woole die viertgröschti Gmeind im Kanton.

Uf em Gmeindsgebiet vo Woole liged Findling vom ehemolige Rüüssgletscher, di sogenannte Erdmannlistei.




</doc>
<doc id="26036" url="https://als.wikipedia.org/wiki?curid=26036" title="Heilige Allianz">
Heilige Allianz

Dr Usdruck Heiligi Allianz bezeichnet s Bündnis, wo die drei Monarche vo Russland, Östriich und Preusse währed ihrem Ufenthalt in Paris am 26. Septämber 1815 gschlosse hai, Frankriich isch dr Allianz 1818 bidrätte. D Allianz isch gege liberali und nationali Besträbige grichdet gsi. 

D Mitgliider vom Bündnis hai sich zum Gottesgnadedum vo de Herrscher bekennt und hai die christligi Religion as Fundamänt vo dr herrschende politische Ornig bezeichnet. Si hai sich verpflichtet, enander zum Schutz vo dere Ornig gegen alli bürgerlige und nationalstaatlige Umwälzige biizstoh. Fast alli europäische Monarche si dere Allianz biidrätte, und au die Schwiizerischi Eidgenosseschaft isch sit 1817 drbii gsi.

S Vollzugsorgan vo dr Heiligen Allianz isch d Quadrupelallianz gsi, wo am 20. Novämber 1815 zwüsche Russland, Grossbritannie, Östriich und Preusse abgschlosse worden isch. Mit dr Ufnahm vo Frankriich am 15. Novämber 1818 isch si zur Pentarchii worde. Für zum sich z koordiniere, si regelmässigi Zsämmekümft vorgseh gsi.

Uf em Kongräss vo Aache 1818 het die Heiligi Allianz über Underdruggigsmassnahme gege die bürgerlig-nationali Opposition in Dütschland berootet. Uf de Kongräss z Troppau und Laibach si militärischi Interventione gege die bürgerlige Umwälzige z Italie und die indiräkti Understützig vo dr Türkei gege dr nationali Befreijigskampf vo de Grieche beschlosse. Dr letzt Kongräss vo dr Heiligen Allianz, dr Veroneser Kongress 1822, het Frankriich dr Ufdrag gee die bürgerligi Revolution z Spanie niiderzschloo.

Wo sich Grossbritannie scho z Verona ändgültig vo dr feudalreaktionäre Interventionspolitik distanziert het, het die Heiligi Allianz sit dr bürgerlige Revolution vo 1830 z Frankriich ihre gsamteuropäische Charakter und Iifluss verlore. Im Herbst 1833 hai Russland, Östriich und Preusse die Heiligi Allianz reaktiviert und hai vo denn aa s feudalreaktionäre Lager in Europa bildet, wo vo Russland as dr sterkste Feudalmacht uf em Kontinänt aagfüehrt und zsämmeghalte worden isch, au wenn d Mitgliider nid immer eiheitlig ufdrätte si.

Dr Karl Marx und dr Friedrich Engels hai dänggt, ass d Uflösig vo dr Heiligen Allianz dur dr gmeinsami Kampf vo de revolutionäre Völker die entscheidendi Vorussetzig für dr Siig vo dr bürgerlige Demokratii in Europa siig. Noch dr Niiderwärfig vo de bürgerlige Revolutione vo 1848/1849 het die Heiligi Allianz in dr Reaktionsperiode vo de 50er Johr vom 19. Johrhundert e Neuuflag und isch zum Instrumänt vo dr Hegemonii vom Zarismus über Dütschland worde. Wo sich aber die bürgerlige und nationalstaatlige Inträsse in dr Ussepolitik vo alle europäische Staate duregsetzt hai, isch die Heiligi Allianz an ihr Ändi cho. 

Dr Krimchrieg het die Heiligi Allianz ändgültig fertig gmacht. Östriich, wo erst 1849 bim Ufstand vom ungarische Volk mit dr Hilf vo Russland vor em Zerfall grettet worden isch, het am 3. Juni 1854 Russland ufgforderet, sich us de Donaufürstedümer zruggzzieh und het die noch em russischen Abzug sälber bsetzt. D Beziehige zwüsche Östriich und Russland si dorum zerrüttet worde. D Beziehige vo Östriich zu Preusse si au agespannt gsi. Drzue isch no d Gfohr cho, ass es vo Grossbritannie und Frankriich under em Napoléon III., wo sich diplomatisch Russland gnöcheret het, isoliert wurd. So het sich die europäischi Mächtekonstellation, wo sit em Wiener Kongräss existiert het und relativ stabil usgseh het drotz vile inneren Unruehe in de verschiidene Staate, zu Ungunste vo Östriich veränderet.




</doc>
<doc id="26037" url="https://als.wikipedia.org/wiki?curid=26037" title="Auw AG">
Auw AG

Au (offiziel: Auw) isch en Iiwohnergmeind im Bezirk Muri im Kanton Aargau. D Gmeind ligt im Freiamt a de Gränze zum Kanton Lozärn.

Au bschtoht us de beide Ortsteil Rüschteschwil und Au. Rüschteschwil isch öppe halb so gross wi Au und ligt nördlich dervo. D Gmeind ligt am Fuess vom Lindebärg und de Gmeindsbann het e Flächi vo 861 Hektare. Uf 207 Hektare dervo wachst Wald und 81 Hektare sind überbaut. De höchschti Punkt isch 788 Meter, de tüfschti uf 455 Meter ü. M.

D Nochbergmeinde vo Au sind d Aaurgauer Gmeinde Boiel, Mülau und Seis und s lozärnische Honri.

Beidi Dörfer, wo zu de Gmeind Au ghöret, sind im 893i s erschti Mol urkundlich erwäänt worde. In de Form "Houwa" und "Rustiniswilare" tauchet si in eme Zinsrodel vom Fraumöischter z Züri uf. Di hohi Grichtsbarkeit und dodermit d Landesherrschaft isch im Mittelalter bi de Habsburger gsi. Beidi Dörfer hei zum Amt Maiebärg ghört.

Nach de Eroberig vom Amt Meiebärg dur d Lozärner hei die d Landesherrschaft übernoh, hei si aber ab em 1425i mit allne Eidgnosse müesse teile. S Amt Meiebärg isch zu de Freie Ämter cho, ere gmeine Herrschaft.

Im März 1798 sin d Franzose in d Schwiiz iimarschiirt un hei di Helvetisch Republik usgruefe. Au het in dere Ziit zum Kanton Bade ghört, wo 1803 zum noie Kanton Aargau cho isch. Rüschteschwil isch mit Au zämme zu einere Gmeind worde, d Ortsbürgergmeinde sind aber noch bis im 1908i trännt gsi.

In de zweite Hälfti vom 19. Johrhundert het z Au d Landflucht aagfange. D Armut het dezu gfüert, dass immer mee Lüt usgwanderet sind. D Bevölkerig het in dere Zit um öppe 20 Prozänt abgnoh. D Iiwohnerzahl isch dänn relativ schtabil blibe, bis in de 1970er-Johr, wos ufgrund vo de Nöchi zu Zug und Lozärn wider e Zuenahm geh hät.

Bevölkerigsentwicklung:

Vo de 1589 Iiwohner, wo d Gmeind Au Ends 2008 gha het, sind 12,3 Prozänt Ussländer gsi.

D Bevölkerig vo Auw, wo römisch-katholisch isch gsi – und zum gröschte Teil au hüt no isch – isch bis ins 1638i vo de Pfarrei Seis us betreut worde. Dann isch Au e eigeni Pfarrei worde, wo jewils vom Chloschter Ängelbärg en Prieschter het übercho. Ei berühmti katholischi Auerin, d Schwöschter Maria Bernada Bütler, wo im 1848 im Dorf geboren isch, isch im Johr 2008 heilig gsproche worde.

Bi de Volkszählig im Johr 2000 sind 79,8 Prozänt vo de Auerinne und Auer römisch-katholisch gsi, 10,7 Prozänt reformiirt und 1,2 Prozänt muslimisch.

Au het im 1835i e Poschtstelle übercho und im 1855i isch au im Ortsteil Rüschteschwil e Postschtell iigrichtet worde. Letzschteri isch aber im 1982i wider gschlosse worde.

S Telefon gits sit em 1896 im Dorf, am Aafang als Telegrafedienscht, ab em 1921 in Form vo eme Telefonnetz. Di elektrisch Versorgig het im 1909 Iizug in de Gmeind gha.




</doc>
<doc id="26038" url="https://als.wikipedia.org/wiki?curid=26038" title="Kantönligeist">
Kantönligeist

Dr Kantönligeist bezeichnet e Differenzierig in dr Identität, Mentalität und Politik zwüsche de 26 Schwiizer Kantön, wo als überdriiben empfunde wird. Dr Begriff wird aber au usserhalb vo dr Schwiiz, vor allem z Östriich und z Dütschland, as Synonym für ängstirnige Lokalpatriotismus und Chilledurmpolitik bruucht.

D Ursprüng vo däm Phänomen lige in de Eigeheite vo de Kantön. So het jede von ene si eigene Mix vo Mundarte, si eigeni Verfassig und anderi regionali Spezialidete. Uf dr politische Ebeni lige d Kultur, s Schuelwäse, die diräkte Stüüre, s Grichtswäse, dr Naturschutz, dr Heimatschutz und dr Stroofvollzug hüte no ganz oder deilwiis in dr Kompetänz vo jedem einzelne Kanton.

Hüfig wird vo de Ahänger vom ene Zentralstaat oder eme Bund mit meh Kompetänze behauptet oder wenigstens insinuiert, dr Kantönligeist brämsi die politischi und wirtschaftligi Entwigglig vo dr Schwiiz. D Bezeichnig wird abwärtend für ängstirnigs und provinziells Dänken bruucht, mänggisch zum d Kritik an mehr Kooperation und mehr Bundeszueständigkeite z underminiere, aber hüfig us Frustration wil Entwigglige im ene föderative System im allgemeine langsamer si.




</doc>
<doc id="26040" url="https://als.wikipedia.org/wiki?curid=26040" title="Rudolf Ludwig von Erlach">
Rudolf Ludwig von Erlach

Dr Rudolf Ludwig von Erlach (1749-1808) isch e Schwiizer Bruefsmilidär und Politiker zur Ziit vo dr Helvetik und dr Mediation gsi.

Dr Rudolf von Erlach isch am 26. Oktober 1749 z Bärn uf d Wält cho. Wie vili anderi Patriziersöhn isch au dr Erlach as Söldner in fremde Dienste gstande; vo 1765 bis 1771 het är as Grenadieroffizier im Regimänt ”Von Erlach“ z Frankriich dienet. Won er uf Bärn zruggcho isch, het me-n en 1785 i Bärner Groossroot gwehlt, s Johr druf isch er Landvogt vo Lugano worde, 1789 Sächzähner (e Mitgliid von ere Wahlbehörde), 1794 Stadtmajor vo dr Bärner Stadtwach und 1796 Schultheiss vo Burtlef. 

Dief konservativ het dr Erlach die helvetischi Verfassig, wo 1798 ygfüert worden isch, abglähnt. Er isch am 13. Septämber 1802 noch dr Beschiessig vo Züri dur die helvetische Druppe under em General Andermatt dr milidärisch Füehrer vo dr Grosse Schwiizerische Verbrüederig worde und isch sofort in Kanton Bade gange, wo dr Ufstand scho usbroche gsi isch. Freiwilligi sin em vo alle Siite zuegloffe, s Problem isch nur gsi, ass ne d Waffe gfehlt hai; dorum het dr Chrieg dr Name Stäcklichrieg übercho. Vo Soledurn, wo sich die Ufständische mit Waffe us em Züüghuus hai chönne bewaffne, het dr Erlach siini Druppe am 18. Septämber 1802 uf Bärn gfüehrt, wo dr Andermatt scho bi Chilchbärg gstanden isch. E churzi Beschiessig vo dr Hauptstadt het gnüegt zum die helvetischi Regierig zur Kapitulation und zur Flucht us dr Hauptstadt Bärn z bewege. 

Dr Napoleon het denn de Schwiizer e neui Verfassig ufzwunge, won e Kompromiss zwüsche de Wünsch vo de Föderaliste und vo de demoralisierte Unitarier gsi isch, und d Schwiiz isch under em Druck vo Frankriich zur Rueh cho. 1803 isch dr Erlach wider Bärner Groossroot worde. 1807 isch er Chaufhuusverwalter worde. Am 13. Juni 1808 isch är z Bärn gstorbe.

D Von Erlachs si e regimäntfähigi, wohledelvesti Bärner Patrizierfamilie gsi. Si Vater, dr Franz Ludwig Viktor vo Erlach, isch, wie si Sohn noch em, Offizier und Landvogt gsi. 1773 het dr Erlach d Rosina vo Bonstette, d Dochter vom Guetsherr Franz Emanuel Bonstette vo Wichtrach, ghürotet.

Dr Erlach, wo-n au as ”Hudibras“ bekannt gsi isch, het en Autobiografii und politischi Schrifte verfasst, öpe s staatspolitische Lehrbuech "Précis des devoirs du souverain" und dr "Code du Bonheur", wo ”L’esclavage des Nègres“ e Deil drvo isch.




</doc>
<doc id="26041" url="https://als.wikipedia.org/wiki?curid=26041" title="Hochburg (Emmendingen)">
Hochburg (Emmendingen)

D Hochburg, au Hachberg gnännt, isch e Burgruine zwische Ämmedinge (Winderytti) un Säxoi im Landkreis Ämmedinge z Bade-Wirttebärg. 

Noch em Heidelberger Schloss isch d Hochburg di zwotgrescht Burgaalag z Bade. D Linie vu dr Markgrofe vu Bade-Hachberg het ihre Namme vu däre Burg.

D Burg isch wahrschyns im 11. Johrhundert vum "Dietrich von Hachberg" böue loo wore. Di erscht urkundli Nännig stammt us em Johr 1127.

Anne 1218 het dr Markgrof Heinrich I. vu Bade d Linie vu dr Markgrofe vu Bade-Hachberg grindet. 1415 het dr Markgrof Bernhard I. us dr badische Hauptlinie d Burg un d Herrschaft vum verschuldete Markgrof Otto II. vu Bade-Hachberg ufgchauft. D Burg het 1424 dr Chrieg vum Oberryynische Städtebund gege dr Bernhard I. iberstande. Au im Burechrieg 1525 het si standghalte.

Ab 1553 isch d Burg unter em Karl II. stark uusgwytet wore. Dr Markgrof Georg Friedrichhet d Burg um sibe Bastione ergänzt.

Im Dryssgjehrige Chrieg isch d Burg vu 1634 bis 1636 belagert wore un no dr Kapitulation vu dr Verdeidiger gschleift wore.. Ab 1660 isch si derno wider ufböue wore. 

Scho 1681 sin aber d Verdeidigungsaalage vu dr Burg frejwillig wider gschlisse wore, wu d Franzoose noch em Fride vu Nimwegen ihri Herrschaft bis Fryybeg uusdehnt gha hän un d burg dr neje Nochbere e Dorn im Aug gsi isch. Des isch jetz dr aafang gsi vum ändgitlige Nidergang vu dr Aalag. Drej Johr speter het dr Brunscht dr Räscht vu dr Burg vernichtet, wu dur s Gsind fahrlässig verursacht woren isch. nomol vier Johr speter, 1688, hän franzesischi Druppe d Ruine bstetz un hän di letschte Verdeidigungswärch gsprängt.

D Hochburg isch uffe fir Bsichtigungen. Si zellt zue dr landeseigene Monumänt un wird vu dr Yyrichtig "Staatliche Schlösser und Gärten Baden-Württemberg" bedrejt. Syter anne 1991 isch im Chäller vu dr Oberburg e chlei Burgmuseum yygrichtet.



</doc>
<doc id="26047" url="https://als.wikipedia.org/wiki?curid=26047" title="Aristau">
Aristau

Arischtau (offiziell: "Aristau") isch e Iiwohnergmeind im Bezirk Muri im Schwiizer Kanton Aargau. Si ligt im Rüüsstal an de Gränze zum Kanton Züri.

D Gmeind Aristau bsteht us drüne Dörfer, wo öppe gliich gross sind. Alli liget weschtlich vo de Rüüss, öppe ei bis zwei Kilometer vom Fluss ewäg. Di drü Dörfer sind Althüsere, Arischtau und Birri.

De Gmeindsbann het e Flächi vo 864 Hektare, dodervo sind 132 Hektare Wald und 80 Hektare sind überbaut. De höchschti Punkt vo de Gmeind isch uf 475 Meter ü. M., de tüüfschti uf 380 Meter. D Nachbargmeinde sind di Aargauer Gmeinde Merischwand, Muri, Bosmel, Bäsibüre, Rotteschwil und Jooneund di Zürcher Gmeind Ottebach.

Arischtau isch zum erschte Mol in ere Urkund us em Johr 1153 in de Form "Arnestowo" erwähnt. Im Mittelalter het s Gmeindsbiet zerscht de Grafe vo Länzbrg ghört. Wo des Gschlecht im 1173i usgschtorbe-n-isch, hei d Kyburger s Erbe und dodermit d Landesherrschaft übernoh. Im 1264i isch d Landesherrschaft dann an d Habsburger gfalle.

Im 1415i hei Eidgenosse de Aargau erobert u e so isch Arischtau, Althüsere und Birri en Teil vom Amt Muri in de Freie Ämter worde, ere gemeine Herrschaft. 
Im März 1798 sind d Franzose in d Schwiiz iimarschiirt und hei di Helvetisch Republik usgrüeft. Di drü Dörfer hei in dere Ziit zum Kanton Bade ghört, wo 1803 zum noie Kanton Aargau cho isch. D Dörfer sind im noie Kanton im 1816 zu einer Gmeind zämme cho.




</doc>
<doc id="26048" url="https://als.wikipedia.org/wiki?curid=26048" title="Partikularismus">
Partikularismus

As Partikularismus (lat.: "pars" = Deil; Partikel = sehr chliins Deili) wird in dr Politikwüsseschaft, Gschichtswüsseschaft und Philosophii e Gsellschaftszuestand bezeichnet, wo mä innerhalb vom Ganze immer dr chliinere Undereiheit dr Vorzug git. Grundsätzli cha mä dr Partikularismus as e politischs System bezeichne, wo s Undergordnete (d Peripherii) gegenüber em Übergordnete (d Zentrale) an Gwicht gwünnt. 

Im Einzelne bezeichnet dr Begriff Partikularismus

As weniger klar fixierte Begriff bezeichnet "Partikularinträsse" Ziil und Wohrnähmige vo soziale Gruppe innerhalb vom ene grössere Ganze; säll Einzelinträssi zeichnet sich dodrdur us, ass nume bzw. vorrangig säll (meistens politisch) artikuliert wird, wo em iigschränggte Bligg vo dr Einzelgruppe entspricht, ohni dass gruppenübergriifendi Gsichtspünggt vo allgemeinem Belang bsunders ins Gwicht falle wurde. Dr Begriff vom Partikularinträsse wird dorum au hüfig negativ as Gruppenegoismus oder Beschränggtheit konnotiert. E sonige Art dr Begriff Partikularinträsse z bruuche, kontrastiert en meistens mit em Begriff vom "Gmeinwohl". Es muess aber bedont wärde, ass d Formulierig vo Einzelinträsse "as" Einzelinträsse nit "per se" negativ sött gwärtet wärde. Nit zletzt isch dr Usgliich vo Partikularinträsse, wo sich widerspräche, e Grundcharakteristikum vo politisch verantwortligem Handle in ere repräsentative Demokratii.

"Partikularismus isch dr Geisteszustand, wo mir is nit für verpflichtet halte, mit den andere z rächne." – José Ortega y Gasset "(Aufbau und Zerfall Spaniens," 1921)



</doc>
<doc id="26053" url="https://als.wikipedia.org/wiki?curid=26053" title="Beinwil (Freiamt)">
Beinwil (Freiamt)

Boiel (usgschproche: ) (offiziell: "Beinwil (Freiamt)") isch e Iiwohnergmeind im Bezirk Muri im Schwiizer Kanton Aargau. Will d Gmeind in de Schtandartsproch genauso heiss wi Böiu, hets zur Unterscheidig in Klammere (Freiamt). Bis und mit em Johr 1950 isch de offiziell Näme "Beinwil bei Muri" gsi.

D Gmeind Boiel bstoht us de füf Dörfer Walleschwil, Wiggwil, Winterschwil, Brunnwil und öppe in de Mitti Boiel. Alli liget am Oschthang vom Lindebärg. Zu de Dörfer chömmed vili Einzelhöf.

De Gmeindsbann het e Flächi vo 1129 Hektare, dodervo sind 202 Hektare Wald und 75 Hektare sind überbaut. De höchschti Punkt vo de Gmeind isch uf 854 Meter ü. M., de tüüfschti uf 456 Meter. D Nachbargmeinde sind di Aargauer Gmeinde Gältel, Mülau und Au und die Lozärner Gmeinde Hoherain und Hitzkirch.

S erschti Mol in ere Urkund taucht "Beinwilare" im Johr 1153 uf. Di andere vier Dörfer e chli schpöter: im 1160i "Brunwile" und "Walleswilare", im 1179i "Wicwilare" und im 1189i "Winteswile".
Im Mittelalter isch d Landesherrschaft über Boiel, Walleschwil, Wiggwil, Brunnwil und Winterschwil bi d Habsburger gläge. Winterschwil het in dere Zit zum Amt Muri ghört, die andre viir Dörfer zum Amt Meiebärg.
Im 1415i hei Eidgenosse de Aargau erobert und e so sind Boiel Walleschwil, Wiggwil, Winterschwil und Brunnwil zu de Freie Ämter cho, ere gemeine Herrschaft. 
Im März 1798 sind d Franzose in d Schwiiz iimarschiirt und hei di Helvetisch Republik usgruefe. Di füf Dörfer hei in dere Ziit zum Kanton Bade ghört, wo 1803 zum noie Kanton Aargau cho isch.

Georg Germann: "Die Kunstdenkmäler des Kantons Aargau - Band V Bezirk Muri." Birkhäuser Verlag, Basel 1967. S. 38-72.



</doc>
<doc id="26055" url="https://als.wikipedia.org/wiki?curid=26055" title="Burg Keppenbach">
Burg Keppenbach

D Burg Keppebach isch e Burgruine rund 1500 Meter ewäg vu dr Stadt Freiamt im Landkreis Ämmedinge z Bade-Wirttebärg. Si lyt uf uf eme langgstreckte Bärgsporn vum Schlossbärg iber em Wyyler Sägplatz un em Ortsdeil Riichebach.

Anne 1161 isch dr "Hartmut von Keppenbach" (Hartmout de Keppenbach) as Minischtriale vu dr Zähringer gnännt wore. D Burg isch dr Stammsitz vu dr Herre "von Keppenbach". 1251 wird d Burg in eme Schlichtigstext zwische Sigelau un em Chloschter Dännebach gnännt. Speteschtens ab 1336 isch d Burg Keppebach e Ganerbeburg gsi, also e Burg wu vu mehrere Familie bewohnt gsi isch.

Am Änd vum 14. Johrhundert isch d Burg dur d Habsburger gschlisse wore, wu ihre Machtberyych uf dr Bryysgau un d Stadt Fryybeg uusdehnt gha hän. D Burg isch dur d Herre von Keppenbach aafangs 15. Johrhundert wider ufböue wore un derno 1525 im Buurechrieg ändgiltig gschlisse wore.

Die ehmolig Hecheburg isch e chleini, kompakti, drejsytigi Schildmuureburg gsi, wu us ere Ober- er Mittel- un ere Unterburg bstanden isch mit ere zweifach gchnickte Schildmuure. Die het e Sterki vu 2,3 Meter un e Hechi vu 7,5 Meter gha. D Burh isch vun eme Halsgrabe umgee gsi mit ere Breiti vu rund 30 Meter. Vu dr ehmolige Burgaalag sin no umfangryychi Muurräscht erhalte.

Wel d Burgaalag kei Bärgfrid het, wird vermuetet, ass dr Durm, wu 70 Meter wyter nerdlig un 38 Meter unter dr Burg stoht, as Bärgfrid zue dr Aalag ghert het un mit dr Vorburg verbunde gsi isch.

Im Heimetmuseum im Ortsdeil Ottoschwande cha mer Fund us dr Burg bschaue.




</doc>
<doc id="26067" url="https://als.wikipedia.org/wiki?curid=26067" title="Jean de Montenach">
Jean de Montenach

Dr Jean de Montenach, Übername „le Turc“, (* 30. Juni 1766 z Friburg im Üechtland; † 5. Juni 1842 ebd.) isch e Schwiizer Politiker und Diplomat us Friburg im Üechtland gsi vo dr Helvetik bis zur Ziit vo dr liberale Regeneration in de 1830er Johr.

Jean-Francois-Joseph-Nicolas de Montenach isch am 30. Juni 1766 z Friburg im Üechtland uf d Wält cho. As Sprössling von ere Friburger Patrizierfamilie—si Vater, dr François Pierre de Montenach, isch Landvogt vo Greyerz gsi—isch er Diplomat und Politiker worde. Er het Frankriich diplomatisch in dr Moldau verdrätte und isch denn Attaché vom französische Botschafter z Konstantinopel worde (vo do isch si Übername „le Turc“ cho). 1790 isch er uf Friburg zrugg und isch im Johr druf Mitgliid vom Root vo de Zweihundert worde. 1798 isch er Presidänt vo dr provisorische Friburger Regierig gsi und het in de Johr druf mehreri Ämter gfüllt. As Staatsroot vo 1803 bis 1837 isch er Mitgliid vo alle Friburger Regierige in dere Periode gsi. In dr Restauration vo 1814 het er e füehrendi Rolle gspiilt und isch eine vo de Schwiizer Abgeordnete am Wiener Kongräss gsi. 

Dr Jean de Montenach isch am 5. Juni 1842 z Friburg gstorbe.

Dr Montenach isch e Maa vo dr Ufklärig gsi, wo sich gegen e z groosse Iifluss vo dr katholische Chille gwehrt het. As Gegner vom Ultramontanismus het er z Friburg brobiert z verhindere, ass d Jesuite wurde in d Stadt zrugg cho. Er het fortschrittligi Ideä gha und het 1813 ghulfe, z Friburg die Ökonomischi Gsellschaft z gründe. Si Rolle bim Wiener Kongräss isch aber heftig kritisiert worde. Dr Waadtländer Patriot Frédéric-César de la Harpe het en beschuldigt, ass em d Inträsse vo dr Schwiiz weniger wichdig siige as die vo de Schwiizer Aristokrate. Politisch isch er ehnder in dr Mitte gstande und het d Rolle vom ene Vermittler gspiilt, so dass die politische Ändrige, wo d Schwiiz und si Heimetstadt vom zweite bis ins vierte Johrzähnt vom 19. Johrhundert duuregmacht hai, ohni Gwalt abgloffe si. Mä gseht en as Wägbereiter vom Liberalismus vom 19. Johrhundert.


</doc>
<doc id="26070" url="https://als.wikipedia.org/wiki?curid=26070" title="Emanuel Friedrich von Fischer">
Emanuel Friedrich von Fischer

Dr Emanuel Friedrich vo Fischer (* 19. September 1786 z Bärn; † 13. Januar 1870 z Bärn) isch e Schwiizer Politiker im Kanton Bärn gsi.

Noch em Studium vo dr Klassische Philologii und dr Mathematik an dr Gämfer Akademii und dr Bärner Akademii isch er 1805 bis 1809 Sekretär vo dr Bärner Akademii gsi. Denn het er e politischi Karriere gmacht und isch 1827 zum letzte regierende Bärner Schultheiß vo dr Restaurationsziit gwehlt worde. Noch dr Julirevolution vo 1830 het er im Januar 1831 z Bärn drfür gsorgt, ass dr Übergang vom Patriziat zum liberale Verfassigsstaat friidlig siig, und denn isch er vo 1833 bis 1840 freiwillig ins Exil gange.

D Abdankigsurkunde vo dr aristokratische Regierig het am 20. Oktober 1831 denn as dr letzt nominell Schultheiss dr Niklaus Rudolf vo Wattewyl underschriibe.

Vo 1850 bis 1854 isch dr Fischer als Abgeordnete vo Brienz wider Mitgliid im Kantonsparlamänt gsi und het die konservativi Regierig vom Eduard Blösch understützt. 



</doc>
<doc id="26073" url="https://als.wikipedia.org/wiki?curid=26073" title="Kirnburg">
Kirnburg

D Kirnburg, au "Kürnburg" oder "Kürnberg" gnännt, isch e Burgruine rund 500 Meter eschtli vu Bleiche, eme Ortsdeil vu dr Stadt Härwelze im Landkreis Ämmedinge z Bade-Wirttebärg.

Di ehmolig Hecheburg lyt uf eme Bärgsporn vum „Kirnbärg“ 382 Meter iber NN.

Dr eltscht Deil vu dr Kirnburg isch um 1160 vum Burkhart I. böue loo wore, wu wie syy Vorgänger im Gfolg vum Stauferchaiser Friedrich Barbarossa gstanden isch. Anne 1219 isch d Burg as „castrum nostro Kurinberc“ s erscht Mol gnännt wore. D Burg isch in dr Bsitz vu dr Herre von Üsenberg chuu, wu im 13. Johrhundert d Vorburg uusböue hän. 1352 sin d Burg un di zuegherig Herrschaft an dr Heinrich IV. von Hachberg gange, wu ne Zytlang uf dr Burg residiert het. Speter sin d Burg un d Herrschaft Kirnberg an regionali Adelsgschlächter verpfändet gsi, wie z. B. an di yyflussryych Fryybeger Adelsfamilie vu dr "Schnewlin Landeck", an d Ritter "Martin Malterer" un "Konrad von Weinsberg" und ab 1424 an d Bischef vu Stroßbeg, wu d Burg s letscht Mol uusböue hän.

E baar Johr vor em Uusbruch vum Buurechrieg, 1515, het dr "Wolf von Hürnheim zum Tuttenstein" d Kirnburg as Läche erworbe. Wel d Burg aafangs vum Dryssgjehrige Chrieg in eme schlächte Zuestand gsi isch, isch si vu dr Druppe vum Herzog Bernhard von Weimar, wu in dr Gegnig durezoge sin, schnäll eroberet un gschleift wore. Vu 1682 bis 1967 isch d Burg e Läche vu dr Grofe von Kageneck gsi un isch derno in Bsitz vum Land Bade-Wirttebärg chuu.

Anne 1938 isch d Ruine frejgleit wore, syt 1978 wäre Sicherigs- un Sanierigsmaßnahme fir d Erhaltig as historisch Böudänkmol durgfiert.

Di ehmolig Burgaalag vu däre Spornburg het uf em Burgareal vu 60 mol 80 Meter e Chärnburg mit Wirtschaftsgebäude gha, ne Palas an dr Nordsyte un e 2,3 Meter starki Schildmuure, derzue ne Vorburg un e Halsgrabe. Dr Bärgfrid het e Gundflechi vu rund 10 mol 10 Meter gha un e Muursterki vu eim Meter.

Us dr Stroßbeger Zyt (ab 1424) sin wärtvolli Ofechachle erhalte blibe.




</doc>
<doc id="26074" url="https://als.wikipedia.org/wiki?curid=26074" title="Hochburg">
Hochburg

Hochburg stoht fir


In ere iberdraite Bedytig stoht Hochburg au fir:


</doc>
<doc id="26075" url="https://als.wikipedia.org/wiki?curid=26075" title="Repräsentative Demokratie">
Repräsentative Demokratie

In dr Representative Demokratii isch s nit s Volk sälber, wo die politische Sachentscheidige drifft, wie s in dr diräkte Demokratii dr Fall isch, sondern gwehllti Volksverdrätter mache das, ohni dass s Volk diräkt cha iigriffe.

Wil s „Volk“ us vile, in ere Demokratii gliichberächdigte, Persone bestoht, wo jede siini eigene Aasichte het, si sich nie alli einig über e Sach. In ere Demokratii müesse so Kompromiss gfunde wärde, wo die grösstmögligi Zahl vo de Bürger cha akzeptiere, au wenn s nit immer das isch, wo si vorzooge hätte, und wo d Grundrächt vo dr Minderheit nit verletzt. D Zahl vo de öffentlige Gschäft in ere modärne Gsellschaft isch grooss, so dass in dr Praxis s Staatsvolk nit sälber über alles entscheide cha. Dorum si in alle Demokratie hützudags d Kompetänze, meistens uf verschiidnige Organisationsebene, ufdeilt worde und gwehlte Volksverdrätter überge worde. Die Verdrätter wärde vom Wahlvolk gwehlt uf Grund vo was d Lüt dängge, wie guet si ihri Inträsse wurde verdrätte, und si wüsse, ass ihri Entscheidgunge in Zuekumft ihri Wiiderwahl wurd beiiflusse. Nid immer isch das die einzigi Möglichkeit vom Volk z beiiflusse, was im Staat bassiert. Es git System, wo s Volk d Entscheid vo siine Representante cha annulliere, wie s zum Bispil in dr Schwiiz mit em Referendumsrächt dr Fall isch, oder si mit ere Volksinitiative drzue cha zwinge, sich ere Sach aaznäh. In andere System existiert numme s Petitionsrächt, wo d Regierig nit zwungen isch druf iizgoh und in wider andere isch dr Iifluss vom Volk uf d Wahl vo siine Verdrätter beschränggt.

In modärne Demokratie hai sich politischi Parteie bildet, wo d Mitgliider drvo sich mit ere bestimmte Ideologii identifiziere oder sust gmeinsami Inträsse hai. D Programm vo de Parteie wärde öffentlig bekannt gmacht und diene drzue, ass d Wehler die Lüüt chönne uuseläse, wo si von ene dängge, ass si se am beste wurde representiere.


</doc>
<doc id="26077" url="https://als.wikipedia.org/wiki?curid=26077" title="Volkssouveränität">
Volkssouveränität

Dr Begriff vo dr Volkssouveränität meint, ass s Volk dr Souverän in siim Staat isch, d. h. ass äs d Staatsgwalt in siine Händ liit, und dass alli Legitimität vo siim Wille oder siiner Zuestimmig stammt.

D Volkssouveränität stoht im Gegesatz zum monarchische Prinzip, wo dr Monarch dr Souverän isch und sis Rächt uf d Staatsgwalt mit historische Rächt legitimiert oder s vom ene 'evidänte' Wille vo Gott abhängig macht.

E Verfassig, wenn dr Staat eini het, hanget im erste Fall vom Wille vom Volk, im zweite vo däm vom Monarch ab.

Die modärni Idee vo dr Volkssouveränität isch us de Ideä vo de Philosophe vo dr Ufklärig wie em Thomas Hobbes, em John Locke, und em Jean-Jacques Rousseau gwachse, wo s Zsämmeläbe vo de Mensche vo Verdräg (frz. "contrat social)" reguliert gseh hai.


</doc>
<doc id="26078" url="https://als.wikipedia.org/wiki?curid=26078" title="Vinzenz Rüttimann">
Vinzenz Rüttimann

Dr Vinzenz Rüttima (* 20. Mai 1769 z Reide; † 15. Januar 1844 z Luzärn) isch eine vo de bedütendste schwiizerische Politiker in dr erste Helfti vom 19. Johrhundert gsi.

Dr Rüttima het si politischi Karriere as Mitgliid vom Luzärner Grosse Root 1791 agfange. In de beide Johr druf het er as Gsandtschaftssekretär vo de XIII Ort bim französische Agänt z Basel gschafft. Denn isch er zum Landvogt z Habsburg ernennt und in Chlii Root vo dr Stadt Luzärn ufgnoo worde. Im gliiche Johr isch er dr Helvetische Gsellschaft biidrätte. 1794 isch er zum Landvogt im luzärnische Münster ufgstiige. 1797 het en dr Root as Gsandte vo Luzärn uf d Dagsatzig z Aarau gschiggt.

Wo die alte Ornig mit em französische Iimarsch in d Schwiiz 1798 gstürzt isch, het dr Rüttimann s Amt vom ene helvetische Regierigsstatthalter agnoh, won er vom 23. April 1798 bis zum 8. August 1800 bsetzt het. Noch em zweite Staatsstreich het er wider e leitendi Funktion gha as Mitgliid vom helvetische Vollziehigsroot vom 8. August 1800 bis zum 28. Januar 1801. Au im Helvetische Chliine Root isch dr Rüttima vom 23. Januar 1802 aa verdrätte gsi. Im zweite Vollziehigsroot het er vom 5. Juli 1802 bis zum 5. März 1803 d Position vom erste Landesstatthalter iignoh.

Politisch het dr Rütima währed dr Helvetik as Unitarier gulte. As sonige isch er als Verdrätter vo siim Heimetkanton und vom Kanton Tessin bi dr Helvetische Consulta drbii gsi. Währed dr Neukonstituierig vom Kanton Luzärn isch er Presidänt vo dr provisorische Regierigskommission und spöter währed dr ganze Mediationsziit bis 1814 Schultheiss vom Kantons Luzärn gsi. In dere Rolle het dr Rüttima 1808 s Amt vom Landamma vo dr Schwiiz übernoh.

Währed dr Mediation isch dr Rüttima ins gmässigt aristokratischi Lager gwächslet und het am 16. Novämber 1814 dr aristokratisch Staatsstreich z Luzärn aagfüehrt. As Mitgliid vo dr «Lange Dagsatzig» het er aktiv dr Übergang vo dr Schwiiz in d Restaurationsperiode mitbestimmt und het im Kanton Luzärn no bis 1831 ununterbroche as Schultheiss amtiert. 1820 und no einisch 1826 isch er as Presidänt vo dr Dagsatzig Staatsoberhaupt vo dr Schwiiz gsi.

Noch em liberale Umsturz z Luzern im Johr 1831 isch dr Vinzenz Rüttima as Oppositionär no bis zum 13. Juni 1831 im Grosse Root gsässe.



</doc>
<doc id="26080" url="https://als.wikipedia.org/wiki?curid=26080" title="Artikulationsort">
Artikulationsort

In dr artikulatorische Phonetik, meint mer mit Artikulationsort de Deil vum Mund, wo en bstimmte Konsonant bildet wird. Wenn mer en Konsonant usspricht, bruucht mer zwei Deil vum Mund (d Artikulatore, au Artikulationsorgan gnännt). De eine Deil isch de sognannt passiv Artikulator. Des isch in dr Regel en uubeweglichs Deil vum Mundruum, z. B. d Zään oder s Gaumesegel. Em zweite Artikulator sait mer au aktiv Artikulator. Des isch in dr Regel en beweglichs Deil vum Mund, meischt also d Zung.

Zum Byspil druggt mer bim Luut d Unterlippe gege d Obere Zään. D Unterlippe isch also de aktiv Artikulator un de passiv Artikulator sin d Zään. Wege dem beschrybt mer de Luut als „labiodental“ (lat. "labia" = Lippe; lat. "dentes" = Zään). 

De Artikulationsort isch näbe dr Artikulationsart un dr Stimmhaftigkeit eis vo de drüü Hauptmerchmool, wo mer d meischte Konsonante, wo in de menschliche Sprooche vorchömme, mit cha beschrybe.

Meischt zäält mer als Artikulationsort die verschidne passive Artikulatione uff:

Für d meischte Sprooche längt des für e grobi Beschrybig vo de Konsonante. Wyl aber de wichtigscht aktiv Artikulator, d Zung, verschidni Bewegige cha ussfüere, unterscheidet mer no wytri Artikulationsort. Un zwar cha mer de passiv Artikulator entweder mit dr Zungespitz, oder mit em Zungeblatt (em mittlere Deil vo dr Zunge) berüere. Wenn d Zungespitz d Bewegig ussfüert, sait mer dezue „apikal“. Wenn es dergege s Zungeblatt isch, sait mer „laminal“


</doc>
<doc id="26088" url="https://als.wikipedia.org/wiki?curid=26088" title="Napoléon III.">
Napoléon III.

Dr Napoleon III. (frz. "Napoléon III"; * 20. April 1808 z Paris; † 9. Januar 1873 z Chislehurst bi London), isch under siim ursprünglige Name Charles-Louis-Napoléon Bonaparte währed dr Zweite Republik vo 1848 bis 1852 dr französisch Staatspresidänt und vo 1852 bis 1870 as Napoleon III. Kaiser vo de Franzose gsi. 

Dr Louis Napoléon isch uf em Schloss Arenebärg z Salestei am Bodesee im Kanton Thurgau, uf Seeheim bi Konstanz am Bodensee und z Augsburg ufgwachse, und het perfekt Schwiizerdütsch gschwätzt. Er isch 1829 uf d Artilleriischuel vo Thun gange, het denn as Artilleriioffizier in dr Schwiizer Armee dient und isch 1832 im Kanton Thurgau Ehrebürger worde.

Dr Louis-Napoléon Bonaparte isch noch dr Februarrevolution 1848 uf Frankriich zrugg und het im Dezämber bi dr Presidäntschaftswahl gege dr bishärig Presidänt Louis-Eugène Cavaignac gwunne.
Mit eme Staatsstreich het er am 2. Dezämber e Diktatur errichdet, und sich im Johr druf noch ere Volksabstimmig zum Kaiser vo de Franzose lo usrüefe. Am Afang isch d Herrschaft vom Napoleon III. autoritär gsi, in de 1860er Johr isch si liberaler worde. Im Dütsch-Französische Chrieg isch er am 2. Septämber 1870 in dr Schlacht vo Sedan vo de Preusse gfangegnoh worde. Zwei Dag druf isch z Paris die Zweiti Republik usgrüeft worde. Noch em Chrieg het er z Ängland gläbt. Er het Plän gschmiidet noch Frankriich zruggzgoh, isch aber am 9. Januar 1873 an de Folge von ere Operation gstorbe.





</doc>
<doc id="26089" url="https://als.wikipedia.org/wiki?curid=26089" title="Stefan Mappus">
Stefan Mappus

Dr Stefan Mappus (* 4. April 1966 z Pforze) isch e dytsche Bolitiker vu dr CDU. Är isch vum 10. Februar 2010 bis zum 12. Mai 2011 Minischterbresidänt vu Bade-Wirttebärg gsi, derzue isch er vum 20. Novämber 2009 bis zum 23. Juli 2011 Landesvorsitzende vu dr CDU Bade-Wirttebärg gsii.

Vu 1972 bis 1976 isch dr Mappus uf d Grundschuel z Mihlacker-Enzberg gange un derno bis zum Abitur 1985 uf s Theodor-Heuss-Gymnasium z Mihlacker. No dr Uusbildig zem Induschtriichaufmann bi dr "Standard Elektrik Lorenz" z Pforze het er ab 1987 syy Grundwehrdienscht bim Raketeartilleriibataillon 122 z Philippsburg gleischtet, wu dodmol dr 12. Panzerdivision unterstellt gsi isch.

Vu 1988 bis 1993 het dr Mappus Wirtschafts- un Sozialwisseschafte an dr Universitet Hoheheim studiert un het dr Abschluss as Diplom-Ökonom gmacht. Vu 1993 bis 1995 isch er Wisseschaftlige Mitarbeiter am Lehrstuehl fir Bolitischi Wisseschafte an dr Universitet Hoheheim gsi. 1995 bis 1998 het er im Beryych Verdrib vu Telekommunikationsaalage bi dr Siemens AG z Stuegert gschafft.

Noch em Ruggzug us dr Bolitik anne 2011 
Von 1. September bis Ende Dezember 2011 war Mappus beim Pharma- und Chemiekonzern Merck beschäftigt. Inzwischen ist Mappus beim IT-Beratungsunternehmen "pmOne AG" als Berater des Vorstands tätig (Stand: Juli 2013).

Ändi Augschte 2011 het er si us dr Bolitik zruggzoge un het zum 1. Septämber 2011 bim Pharma- un Chemiekonzern Merck e Fierigsposition im Uusland ibernuu. Zum Johresänd 2011 het er syy Arbet fir Merck uffgee.

Im Novämber 2012 het dr Mappus as Beroter vum Vorstand bim IT-Berotigsunternämme "pmOne AG" aagfange (Stand: Juli 2014).

Dr Stefan Mappus isch anne 1983 in di Jung Union yydrätte un 1985 in d CDU. Vu 1988 bis 1990 isch er Chreisvorsitzende vu dr Junge Union Enzchreis/Pforze gsi un vu 1989 bis 2002 Mitglid im Landesvorstand vu dr Junge Union Bade-Wirttebärg. Syt 1994 isch er Chreisvorsitzende vu dr CDU Enzchreis/Pforze un ab 2005 stellverdrättende Landesvorsitzende vu dr CDU Bade-Wirttebärg.

Vu 1989 bis 1995 isch er Mitglid vum Gmeirot vu dr Stadt Mihlacker gsi un vu 1994 bis 1995 Chreisrot im Enzchreis. Syt 1996 isch dr Stefan Mappus as Inhaber vum Diräktmandat vum Landdagswahlchreis Pforze Mitglid vum Landdag vu Bade-Wirttebärg. Bi dr Landdagswahl 2001 isch d Ute Vogt, d Landesvorsitzende un Spitzekandidati vu dr SPD Bade-Wirttebärg fir s Amt vum Minischterbresidänt im nämlige Wahlchreis aadrätte. D Ute Vogt het im Wahlchreis e Stimmezuewags vu 13,5 Prozäntpinkt gschafft, des het aber nit glängt fir s Diräktmandat 

Vu 1998 bis 2004 isch dr Mappus bolitische Staatssekretär im bade-wirttebärgische Minischterium fir Umwält un Verchehr gsi un 2004 bis 2005 Umwält- un Verchehrsminischter. Är isch am 21. April 2005 as Noofolger vum Günther Oettinger, wu Minischterbresidänt vum Land woren isch, in ere Champfabstimmig geg dr Peter Hauk zum Vorsitzende vu dr CDU-Landdagsfraktion gwehlt wore. No dr Landdagswahl am 26. März 2006 isch er mit ere großer Mehrheit in däm Amt bstetigt wore.

Am 24. Oktober 2009 het dr Mappus erklärt, ass er bereit sej, dr Noofolger vum bade-wirttebärgische Minischterbresidänt Oettinger z wäre, wu im Zug vu dr Bildig vu dr neje schwarz-gele Regierigskoalition z Berlin as neje EU-Kommissar nominiert woren isch. Zwe Däg speter hän s Landesbresidium un dr Landesvorstand vu dr CDU gschlosse fir d Nominierig vum Stefan Mappus fir s Minischterbresidänteamt gstimmt. Derzue isch dr Mappus as Spitzekandidat fir d Landdagswahl 2011 nominiert wore un am 20. Novämber 2009 zum neje Landesvorsitzende vu dr CDU Bade-Wirttebärg gwehlt wore. Am 10. Februar 2010 isch er im bade-wirttebärgische Landdag mit 83 vu 139 Stimme zum Minischterbresidänt gwehlt. Dodermit het er ei Stimm weniger iberchuu wie di schwarz-gel Koalition Stimme im Landdag het.

Syt em Jänner 2011 isch er Bevollmächtigte fir di dytsch-franzesisch kulturäll Zämmearbet. 

Bi dr Landdagswahl z Bade-Wirttebärg 2011 het d CDU unter em Mappus mit 39 Brozänt 5,2 weniger as 2006 iberchuu un verliert wäg em guete Abschnyyde vu dr Griene wahrschyns zem erschte Mol syt fascht 58 Johr d Regierigsmehrhait, wel di Griene un d SPD aagchindet hän, e Koalition z bilde. As Konsequenz het dr Mappus aagchindet, syy Amt as Landesvorsitzende vu dr CDU ab Mai z Verfiegig z stelle, aber au syy Landdagsmandat behalte z welle.

Mit dr Wahl vum Winfried Kretschmann zum neie bade-wirttebärgische Minischterbresidänt am 12. Mai 2011 isch em Mappus syy Amtszyt z Änd gange.

Ändi Augschte 2011 het er syy Landdagsmandat niderglait Fir ihn isch d Zwootkandidati Marianne Engeser noogruckt. 

Fir dr Chauf vu dr EnBW dur s Land in syre Zyt as Minischterbresidänt isch dr Mappus stark kritisiert wore. Ihm isch vorghalte wore, dr Chaufbryys sei z hoch gsii. Im Juli 2012 d Staatsaawaltschaft Stuegert im däm Zämmehang Ermittlige gege dr Mappus wäg em Verdacht vu Uudreji ufgnuu. Am 28. Oktober 2014 sin die Ermittlige yygstellt wore.

Im Zug vu dr umstrittene Druurreed, wu dr bade-wirttebärgisch Minischterbresidänt Günther Oettinger 2007 zum Dod vum Hans Filbinger ghalte het, het dr SPD-Landdagsabgordnete Thomas Knapp uf eme Chreisbarteidag au em Mappus schwäri Vorwirf gmacht, är diej unter anderem am rächte Rand fische. Wel dr Knapp e Unterlassigserklärig abglähnt het, het dr Mappus e Aadrag uf e einschtwyyligi Verfiegig gstellt, wu aber vum Landgricht Karlsrueh am 31. Mai 2007 abglähnt woren isch.

Wu anne 2005 dr CDU-Sozialminischter Andreas Renner d Schirmherrschaft fir dr Christopher Street Day Stuegert ibernuu het, het dr Stefan Mappus em grote, CDU-Bolitiker sotte besser ewäg blyybe vun eson eme ""frivolen, karnevalesken Zurschaustellen sexueller Neigungen"." Är heb kei Nochholbedarf in Sache Toleranz, aber do deet versuecht wäre, ""auf eine für mich abstoßende Art und Weise eine Woche lang Veranstaltungen durchzubringen, die wir ablehnen".". 

Wu d Bundesjuschtizminischteri Brigitte Zypries (SPD) im Summer 2009 ne Adoptionsrächt fir Homo-Baar gforderet gha het, het dr Mapuus kritisiert: "„Kinder sind denkbar ungeeignet für Experimente im Bereich der gleichgeschlechtlichen Lebenspartnerschaften und bedürfen dem besonderen Schutz der Gesellschaft“".

Dr Stefan Mappus isch ein vu dääjenige Bolitker gsi, wu dergege gsi sin, ass yydraiti Läbensbartnerschafte in dr Dröuzimmer vu dr Standesämter gschlosse wäre. Dr Dibenger Oberburgermeischter Boris Palmer (Bündnis 90/Die Grünen) het wäge däm im Oktober 2009 gsait, dr Mappus heb z verantworte, „dass sich schwule und lesbische Paare in baden-württembergischen Kfz-Zulassungsstellen trauen lassen“ mießte.

Im Johr 2003 het dr Mappus z Pforze versuecht, d Uusstellig "Neofaschismus in der BRD" z verhindere, wel dert e baar Bolitiker e inhaltligi Nechi zum Rächtsextremismus unterstellt wore isch.

Dr Mappus isch evangelisch un stammt us ere Schuemacherfamilie vu Mihlacker-Enzberg. Är isch syt 2001 ghyrote mit dr Susanne Verweyen-Mappus vu Kleve, dr ehmolige Landesgschäftsfiereri vu dr CDU Bade-Wirttebärg. Si hän zämme zwe Sihn.



</doc>
<doc id="26090" url="https://als.wikipedia.org/wiki?curid=26090" title="David von Wyss">
David von Wyss

Dr David von Wyss (* 8. Juni 1763 z Züri; † 18. August 1839 z Erlebach) gältet as eine vo de füehrende konservative Politiker vo dr Schwiiz in dr erste Helfti vom 19. Johrhundert.

Dr David von Wyss isch dr Sohn vom Zürcher Bürgermeister mit em gliiche Name gsi. Noch em Rächtsstudium z Halle het er in verschiidene Positione as Jurist für e Stadtstaat Züri gschafft. In dr Helvetische Republik isch er vo 1801 bis 1802 Mitgliid vom Senat gsi. Im Herbst 1801 het dr Wyss für die föderalistischi Regierig vo dr Helvetische Republik uf dr Grundlag vo dr Verfassig vo Malmaison e neui Verfassig uusgarbeitet, wo am 26. Februar 1802 vom Senat aagnoh worden isch. Noch em Staatsstreich vom 17. April isch d Verfassig aber nit umgsetzt worde und dr Wyss het sich in d Zürcher Politik zruggzooge. 1803 isch er em Groosse Root biidrätte und isch no im gliiche Johr in d Regierig, dr Chlii Root ufgnoo worde, won er bis 1814 drzue ghört het. Vo 1814 bis 1832 isch er Bürgermeister vo Züri gsi. In dere Rolle het er 1815 as Vorsitzende vo dr "Lange Dagsatzig" amtiert und isch massgäblig gsi drfür, ass dr Bundesvertrag z Stand cho isch. 1821 und 1827 isch er as Presidänt vo dr Dagsatzig Staatsoberhaupt vo dr Schwiiz gsi.


</doc>
<doc id="26094" url="https://als.wikipedia.org/wiki?curid=26094" title="Philippsburg">
Philippsburg

Philippsburg isch e chlini Schtadt im Norde vom Landchreis Karlsrue in Bade-Württebärg. Überregional bekannt isch d Stadt als Standort vom Kernkraftwerk Philippsburg.

Philippsburg ligt zimlich genau in de Mitti zwüsche Manne und Karlsrue ganz nöch am Rhii. Sit de Kreisreform ghöret zu Philippsburg au di beide Dörfer Huttene und Rheinsheim. D Nochbargmeinde sind ennet em Rhii Germersche, Lingefäld und Römerbärg und uf de badische Siite Oberhuse-Rhiihuse, Waghäusel, Brusel, Grabe-Neudorf und Dettene.

Ursprünglich het Philippsburg "Udenheim" gheisse. Wo aber im 1615i de Bischof vo Speyer, de Philipp Christoph von Sötern d Schtadt zu ere Feschtig het la usbaue, het si de Name "Philippsburg" übercho.
Sit de Ziit, wo Philippsburg e Feschtigsschtadt isch gsi, hets derte e Garnison gäh. Erscht nach em End vom Chalte Chrieg het di langi Tradition es End gfunde. D Salm-Kaserne, wo au de Stefan Mappus sin Grundwehrdienscht gleischtet het, isch gschlosse worde.

Philippsburg het si mit dr Gmai Oberhausen-Rheinhausen zum Gmaiverwaltigsverband Philippsburg mit Sitz z Philippsburg zämmegschlosse.

Dr Burgermaischter vu Philippsburg isch dr Stefan Martus.

Ergebnis vu dr Landdagswahle syt 2006: 

Dr Dialäkt vu Philippsburg ghert zum Sidfränkisch




</doc>
<doc id="26096" url="https://als.wikipedia.org/wiki?curid=26096" title="Wiener Kongress">
Wiener Kongress

Dr Wiener Kongress vom 18. September 1814 bis 9. Juni 1815 het in Europa d Gränze neu festgleit und neui Staate gründet. Dr Aalass isch d Niiderlag vom Napoleon Bonaparte gsi, wo vorhär die politischi Landcharte vom Kontinänt mit siine Erobrige erheblig veränderet het.

Under dr Leitig vom österiichische Usseminister Metternich hai sich die bevollmächtigte Verdrätter us öbbe 200 europäische Staate, Herrschafte, Körperschafte und Stedt beroote. Drunder si alli bedütende Mächt in Europa gsi mit dr Usnahm vom Osmanische Riich. Die führende Rolle hai d Grossmächt Russland, Grossbritannie, Östriich, Preusse und die widerhergstellti französischi Monarchii gspiilt.

Die dütsche Problem si wägen ihrem Umfang apartig vo de übrige europäische Aaglägeheite besproche worde. Für s Grossherzogdum Bade het dr Sigismund Freiherr vo Reitzestei gredet, wo s Gebiet vom Ländli het chönne vergrössere.

D Problem vo dr Schwiiz, wo vom Hans vo Reinhard, vom Johann Heinrich Wieland und vom Jean de Montenach verdrätte worden isch, si vom ene bsundrige Usschuss behandlet worde, wo dr Heinrich Friedrich Karl vom Stein und dr Wilhelm von Humboldt drzue ghört hai.

S Elsass isch as Deil vo Frankriich ganz in d Bourbone-Monarchii absorbiert worde, und Mülhuuse het siini Verbindige mit dr Eidgenosseschaft ganz müesse ufgee.



</doc>
<doc id="26097" url="https://als.wikipedia.org/wiki?curid=26097" title="Regeneration (Schweiz)">
Regeneration (Schweiz)

D Regeneration (vo latiinisch "regeneratio" = Erneuerig) isch e Phase in dr Schwizergschicht. D «Regenerationszit» isch d Zit zwüsche 1830 und 1848, d. h. vom Ändi vo dr Restauration (1815–1830) und bis zum Ändi vom Sonderbundschrieg vo 1847. Vo 1839 bis 1844 het s e Reihe vo konservative Gegebewegige ge, aber denn het sich zwüsche 1845 und 1847 die liberali Regenerationsbewegig radikalisiert und duregsetzt. D Gründig vom Bundesstaat 1848 cha as deren ihre Höhepunggt gälte.

Dr Schwizer Regenerationszit entspricht z Dütschland dr Vormerz.

→"Hauptartikel" D Restauration in dr Schwiz
Wie in andere europäische Länder au isch mä in dr Schwiz in de Johr 1814/15 nit in allem zu de Zueständ vor dr Revolutionszit zruggange. Die Langi Dagsatzig vom 6. April bis 31. August 1815 het aber in alle Kantön und uf dr eidgenössische Ebeni s Staatsideal vo dr Restaurationszit so wit wie möglig duregsetzt. Die neue Staatsornige in de Kantön si uf de Prinzipie vo dr Autoritet und dr Legitimitet ufbaut gsi, gstützt vo dr Überzüügig, ass die alte Herrschafts- und Underdaneverheltnis gottgwollt siige. Dr Staat isch noch dere Wältaaschauig nit en Institution gsi, wo vom Volk im ene souveräne Akt erschaffe worden isch (→Volkssouveränität), sondern het sini eigeni unbedingti Autorität gha und isch über em Volk gstande. Freiheit het nit d Gsamtheit vo de individuelle Freiheits- bzw. Menscherächt bedütet, sondern het d Freiheit vo de Vorrächt im ständisch gliiderete Patrimonialstaat gmeint.

Konkret het d Restauration in de alte Kantön bedütet, ass die alti Rächtsungliichheit in de Landsgmeindkantön (Uri, Schwyz, Ob-/Nidwalden, Zug, Glarus, beide Appenzell) wider iigfüehrt worden isch, ass die ländlige bzw. die stedtische Aristokratie wider iigsetzt worde si, und ass in de Stadtkantön (Bärn, Züri, Luzärn, Solodurn, Freiburg, Basel, Schaffhuuse, Gämf) d Stadt wider über d Landschaft gherrscht het. D Verdrättig in de Kantonsparlamänt vo dr Landschaft isch aber nit in alle Kantön ganz abgschafft worde, wie Situation vor 1798 gsi isch, si isch aber schwecher gsi as die vo dr Stadt. Z Bärn het d Landschaft 99 Sitz übercho und s stedtische Patriziat 200 Sitz. Z Züri isch s Verheltnis 82 Sitz für d Landschaft gegenüber 130 Sitz für d Stadt. Z Basel und z Schaffhuusen isch die stedtisch Herrschaft witgehend widerhärgstellt worde.

Die neue Kantön Aargau, Thurgau, Waadt und Sanggalle, wo währed dr Revolution gründet worde si, hai witer bestande drotz de Aasträngige vo gwüsse reaktionäre Kreis. Au d Underdaneverheltnis si nit widerhergestellt worde, abgseh vo dr prinzipielle Rächtsungliichheit in e baar Stadtkantön und in Schwyz, wo faktisch d Bewohner vo ganze Landschafte ihri politische Rächt verlore hai. In de Mediationskantön, wo 1803 gründet worde si, si d Verfassige eso veränderet worde, ass d Zahl vo de Aktivbürger mit Hilf vom ene hoche Zensus stark reduziert worden isch, und me het mit indiräkte Wahlverfahre, z. B. mit Bezirkslandsgmeinde, mit ere Verlengerig vo de Amtszite und mit ere Sterkig vo de Regierige (Chliini Rööt) gegenüber de Parlamänt (Grossi Rööt) aristokratischi Staatsystem iigfüehrt. Drotzdäm si in dene Kantön meh freiheitligi Errungeschafte erhalte bliibe as in de alte Kantön. E Spezialfall isch dr Kanton Neueburg gsi, wo d Monarchii wider iigfüehrt het.

Die innepolitischi Situation isch kennzeichnet gsi von ere usbrägte Sparsamkeit in dr Verwaltig und im Ufdrätte vo dr Kantön, vo Zensur, vo dr Beschränggig vo dr Wirtschaftsfreiheit mit dr Wideriifüehrig vom Zumftzwang und vo dr Bewegigsfreiheit mit dr Abschaffig vom Schwizer Bürgerrächt. Wil dr gmeinsami Märt mit ere gmeinsame Währig abgschafft worden isch, het sich d Wirtschaft wider uf dr Ebeni vom Kanton abgspiilt. Im Alldag het mä d Autorität vo dr Chille sterker gspürt, bsunders in de katholische Kantön, wo s Bildigswäse wider Aaglägeheit vo dr Chille worden isch. In de konfessionell eiheitlige Kantön isch d Religionsfreiheit wider ufghobe oder stark igschränggt worde und interkonfessionelli Hürote si verbote gsi.

D Julirevolution z Paris het in dr Schwiz die liberali Erneuerigsbewegig versterggt. Liberali Ideä si bim e Deil vo dr alte ufklärerische Oberschicht z finde gsi, vor allem aber bi dr ufsträbende Bourgeoisii, wo ihri wirtschaftlige Erfolg in politischi Macht het welle übersetze. Zentral bi däm, wo die liberali Revolution verlangt het, si d Volkssouveränität, d Ufhebig vo dr Pressezensur, d Drennig vo Chille und Staat, repräsentativi Regierige und Rächtsgliichhäit gsi. E wichtige Aspäkt vo dr Regenerationzit isch d Buurebefreijig, wo vo dr landschäftlige Bevölkerig agfüehrt vo dr ländlige Oberschicht, forciert worden isch. In de regenerierte Kantön si Gsetz erloo worde, wo de Buure s Rächt gee het, sich mit eme Looschauf vo ihrer erblige Bindig an Grundherre, wo hüfig guet 1000 Johr bestande gha het, z befreie. Wil aber dr hörigi Buurestand meistens materiell arm gsi isch, isch s no Johrzähnt gange, bis alli Buurefamilie vo ihre feudale Verdräg befreit gsi si.

D Regenerationsbewegig het sich früeh in die radikal-freisinnigi und in die liberali Bewegig gspalte. Us dene si denn 1894 die Freisinnig-Demokratischi Partei und 1913 die Liberali Partei vo dr Schwiz entstande.

Zwei grossi politischi Lager si sich gegenübergstande, die Konservative und die Liberale. In dr liberale Bewegig het s underschiidligi Aasichte gee, wie me d Schwiz politisch sott neu organisiere, und die hai sich in zwei Lager gsammlet, säl vo de Radikale und säl vo de Freisinnige.


Ändi 1830 und aafangs 1831 hai die liberale Füehrer, die meiste us dr ländlige Oberschicht, grossi Volksversammlige organisiert und Reforme vorgschlage. In de Kantön Thurgau, Züri (Ustertag), Bärn und Solodurn hai die Demonstratione vo dr Landbevölkerig scho gnüegt, und d Regierige dört hai agfange neuji Verfassige schriibe und Neuwahle uszrüefe. In dr Waadt, im Aargau, in Freiburg und z Schaffhuuse het s Landvolk liberali Verfassige mit bewaffnete Züg uf d Hauptstadt erzwunge. Z Neueburg si zwei republikanischi Putschversüech 1831 aber nit glunge, und im Kanton Basel het sich d Landbevölkerig 1833 noch eme churze Chrieg vo dr Stadt drennt, wo keini Reforme het welle iifüehre (→ Basler Kantonstrennung) und het dr sälbständig Halbkanton Basel-Landschaft bildet. Au im Kanton Schwyz het sich für churzi Zit e Deil abgspalte as Kanton Usserschwyz. 1833 isch s do aber glunge, beidi Kandonsdeil under ere neue Verfassig, wo alle Kantonsbürger gliichi Rächt garantiert het, wider z vereinige.
Gliichzitig mit dene kantonale Reforme het s uf dr eidgenössische Ebeni Aasträngige ge, dr Bundesverdrag z revidiere. D Kantön Züri, Bärn, Luzärn, Solodurn, Sanggalle, Aargau und Thurgau hai 1832 s liberale Siibnerkonkordat bildet. Für zum e Revision z verhindere hai sich druf die konservative Kantön Kanton Uri, Kanton Schwyz, Nidwalde, Obwalde, Neueburg und Basel im Sarnerbund zsämmegschlosse. 

Dr Entwurf vom neue Bundesverdrag isch vom Gallus Jakob Baumgartner und vom Pellegrino Rossi usgarbeitet worde. Er hätti em Bund e Hauptstadt ge, won e ständige Bundesroot under em Vorsitz vom e Landamma vo dr Schwiz iigrichdet worde wer, en obersts Bundesgricht und e Dagsatzig as Legislative, wo jede Kanton gliich vili Abgeordneti gha hät. Usserdäm si gsamtschwizerischi Zöll, Mäss und Gwicht vorgseh gsi und es eidgenossichs Post- und Münzwäse und e nationali Armee. 
Dr Kompromiss wo die Revision gsi wär, isch aber weder bi de Liberale guet acho, wo meh hätte welle, no bi de Konservative, won ene dr Vorschlag vil z wit gangen isch. Im Juli 1833 het e Mehrheit vo de Kantön dr Dagsatzigsentwurf für die neuji Bundesverfassig abgelehnt.

Was 1833 non e politischi Usenandersetzig gsi isch isch im Johr druf zun ere Art vo Kulturkampf worde, wo Aargau, Basel-Landschaft, Luzärn, Sanggalle, Thurgau und Züri d Badener Artikel beschlosse hai. D Idee isch gsi, dr Ultramontanismus in dr schwizerische katholische Chille z bekämpfe und d Chille em Kanton z understelle. Das hätt bedütet, ass d Chlöster hätte müesse Stüüre zahle, Priesterseminar und religiösi Orde vom Staat kontrolliert wurde und interkonfessionelli Hürote wider erlaubt siige. Nume dr Aargau, s Baselbiet, Luzärn, Sanggalle, Thurgau und Züri hai d Ardikel au implementiert, Bärn het s ufgschoobe und Solodurn het se abglähnt. Aber vo denn a isch die religiösi Komponänte in dr Usenandersetzig zwüsche de Konservative und de Liberale nie me ganz verschwunde. Dr Babst het se am 17. Mai 1835 in ere Enzyklika verurdeilt, und in de konservative katholische Kantön hai sich katholischi Verdeidigungsverein bildet. Denn het dr Kanton Aargau in de katholische Bezirk Muri und Bremgarte Druppe stationiert und Bärn im Jura. Das het Kritik au im konservative Usland gweggt, und usländischi Mächt hai sich afo iimische.

Die reaktionäre usländische Régimes si au mit dr liberale schwizerische Asylpolitik nie zfriide gsi. Si hai scharf protestiert, wo italiänischi, dütschi und polnischi Revoluzzer vo Gämf us in Savoye iigfalle si, und s Asylrächt isch druf 1834 e chli iigschränggt worde. Aber wo im Louis-Napoléon Bonaparte, em spöötere Kaiser Napoleon III., si Putschversuech z Paris 1936 nit glungen isch, het Frankriich vo dr Schwiz si Usliiferig verlangt, und wo die nit het welle, 1838 sogar mit eme Chrieg droht. Dä isch vermiide worde, wo dr Napoleon uf Ängland gfahre isch.

Die liberale Kantön hai d Stellig vo de Chille gschwecht und under anderem d Bildig us ihre Händ gnoh. Si hai obligatorischi Volksschuele, wo gratis gsi si, ufdoo und Lehrerseminar und Kantonsschuele iigrichdet. Z Züri und z Bärn si 1833 und 1834 Universidete gründet worde. Wo aber im Februar 1839 die liberali Zürcher Regierig dr dütsch Reformtheolog David Friedrich Strauss an die theologischi Fakultet grüeft het, si d Protest so stark gsi drgege, ass me d Iiladig wider het müesse rückgängig mache, en Episode wo as Straussehandel bekannt worden isch. Denn het aber e Bärner Staatsroot, dr Charles Neuhaus, sich iigmischt und gsait, ass Bärn sich ans Siibnerkonkordat wurd halte und wenn nötig d Zürcher Regierig mit Druppe wurd understütze. Uf dr Zürcher Landschaft isch das Aagebot nit guet aachoo, 2000 Bewaffneti si uf Züri zooge, zum—wie si dänggt hai—ihre Glaube z verdeidige. Die kantonali Infanterii het uf d Demonstrante gschosse und vierzäh von ene dödet. Dr Regierigsroot het sich ufglöst und dr Presidänt vo dr Stadtgmeind, dr Paul Carl Eduard Ziegler, het im sogenannte Züriputsch e neui, konservativi Regierig bildet.

Im Tessin hingege hai sich die Liberale mit eme Putsch gege die Konservative, wo d Wahle gwunne hai, an d Macht brocht. Dr Antiklerikalismus vo de Radikale het sich vor allem gege die katholischi Chille grichdet, und in de 1840er Johr isch d Konfessionefroog immer zentraler worde. Wo 1841 im aargauische Groose Root die konfessionelli Paritet ufghobe worden isch, hai die Radikal-Liberale e Mehrheit gha und die aargauische Chlöster ufghobe, was zum Aargauer Chlosterstriit gfüehrt het, wo fast e Chrieg mit Östriich verursacht het. 1841 hai z Luzärn noch ere Verfassigsrevision die Konservative d Macht übernoh und im gliiche Johr hai katholischi Studänte dr katholisch-konservativi Schwizerisch Studänteverein gründet as Gegegwicht zum radikale Schwizerische Zofingerverein.

D Gegesätz hai eskaliert. Wo die Ultramontane 1843 im Wallis d Macht übernoh hai, si d Umständ dört scho bürgerchriegähnlig gsi. Denn hai d Luzärner im Johr druff die Höcheri Lehraastalt de Jesuite übergää, was die liberale Luzärner ufbrocht het. Öbbe hundert von ene hai sich am 8. Dezämber 1844 in dr Stadt versammlet, si aber vo de Regierigsdruppe usenanderdriibe worde. Zur gliiche Zit het sich e Freischar vo Aargauer, Baselbieter und Solodurner bildet, wo uf Luzärn zoogen isch. Si si aber noch eme afänglige Erfolg wider abzooge. D Luzärner Obrigkeit het Ufständischi afo verhafde und mänggi radikali Luzärner si in liberali Kantön gflüchdet. Dört hai si die öffentlig Meinig ufgstachlet, Antijesuiteverein hai sich bildet und Volksversammlige si abghalte worde, bis schliesslig am 30. Merz 1845 3'500 Freiwilligi under em Ulrich Ochsebei und em abgsetzte Luzärner Regierigsroot Robert Steiger im ne zweite Freischarezug uf Luzärn zoge si. D Luzärner hai se aber abgwehrt und öbbe hundert vonene dödet und 2'000 Gfangeni gmacht. 

Die katholisch-konservative Kantön Uri, Schwyz, Obwalde, Nidwalde, Luzärn, Zug, Freiburg und Wallis, hai sich druf zum Sonderbund zsämmegschlosse, wo noch de liberale Machtübernahme zwüsche 1845 und 1847 in de Kantön Züri, Bärn, Gämf, Sanggalle und Waadt in dr Dagsatzig ere radikal-liberale Mehrheit gegenüber gstande isch. Die het d Uuswiisig vo de Jesuite us dr ganze Schwiz und d Uflösig vom Sonderbund beschlosse. D Sonderbundskantön hai sich aber druf verloo, ass Östriich und Frankriich ihne wurde hälfe, hai alli Vermiddligsversuech abglähnt und hai afo ufrüste. So het am 4. Novämber 1847 d Dagsatzig z Bärn beschlosse, dr Sonderbund mit Waffegwalt ufzlöse, au wenn er noch em Bundesverdrag nit ungsetzlig gsi isch.

Am 3. Novämber 1847 het dr Chrieg mit eme Aagriff vo de Sonderbundsdruppe uf s Tessin und eme Zug ins Freiamt aagfange, die eidgenössisch Armee mit 100'000 Ma under em General Dufour het am 11. Novämber die erste militärische Operatione gege dr Sonderbund usgfüehrt. Zwei Kantön, Appezäll Innerrhode und Neueburg hai keini Druppe gschiggt und sich für neutral erklärt. Die eidgenössische Druppe hai zerst Freiburg zur Kapitulation zwunge (14. Novämber) und denn d Sonderbundsdruppe bi Gisikon, Meierskappel und Schüpfe gschlage. Am 24. Novämber het Luzärn kapituliert, die andere innerschwizer Kantön si im Bispil vo Luzärn am Dag druf gfolgt. Dr Sonderbundschrieg isch am 1. Dezämber mit dr Kapitulation vom Wallis umme gsi. Dr Chrieg het 150 Mensche s Läbe kostet.

D Verhandlige, wo nochhär gfüehrt worde si, hai d Schwiz am 12. Septämber 1848 in e Bundesstaat mit ere neue Verfassig verwandlet, wo de Kantön aber witi Kompetänze überloo het.

Usser de Buure, wo sit em Mittelalter grad au im alemannische Ruum immer wider brobiert hai, ihri wirtschaftligi Situation z verbessere, und wo meh as eimol wäge däm Chrieg gegen ihri Herre gfüehrt hai, isch s vor allem die stedtischi Elite gsi, won es Inträssi an de liberale Neuerige gha het. D Industrialisierig het sich immer rascher usbreitet und mit ihre dr Handel mit de härgstellte Produkt. Die alte Oberschichte hai aber immer no mit de Konzäpt vo de mittelalterlige Strukture gläbt, siig s im Handel, wo dr Kanton sini Gränze iifersüchdig überwacht het und d Ii- und d Usfuehr vo Ware kontrolliert het, siigs im Gwärb, wo d Zümft zwar ihri Mitgliider wirtschaftlig und sozial beschützt hai, aber em Modärnisierigsprozäss hüfig findlig gegenüber gstande si. Kapitalistischi Undernähmer, wo drvo gläbt hai, ass si immer meh immer billiger chönne produziere und verchaufe, hai die alte Begränzige welle ufhebe, und so isch die industrielli Revolution Hand in Hand mit dr liberale politische Revolution gange.

In dr Schwiz isch in dr erste Helfti vom 19. Johrhundert vor allem d Textilindustrii wichdig gsi. Vo 1827 bis 1843 isch die jöhrligi Spinnwareproduktion vo 2'800 uf 8'333 Donne gwachse und in de 1830er Johr hai neui industrielli Wäbereie d Stoffproduktion dramatisch erhöht—1850 het s öbbe 3000 mechanischi Wäbstüehl in dr Schwiz gee—und d Heimarbet meh und meh verdrängt. Au d Maschine- und Metallindustrie hai vom Wachsdum vo dr Textilindustrii profitiert, vor allem noch 1820, wo Ängland dr Export vo Textilmaschine verbote het. D Uhrenindustrii het scho 1804 mit ere Fabrik für Uhrerohwärk z Gämf dr erst Schritt zun ere Rationalisierig vom Produktionsprozäss gmacht und in dr Zit vo dr Restauration und dr Regeneration si Fabrike ufgmacht worde, wo sich uf d Härstellig vo Einzeldeil spezialisiert hai.

E Massnahm wo dr Handel erliichderet het, isch d Metrisierig gsi, wo 1838 vo de meiste Kantön iigfüehrt worden isch und so die alte Mäss ufghobe het, aber erst 1851 si die Konkordats-Mäss für die ganzi Schwiz gsetzlig vorgschriibe worde. Die kantonale Währige si bis zur Errichdig vom Bundesstaat biibhalte worde und erst denn von ere gmeinsame Währig, em Schwizer Franke, abglöst worde. Au d Binnezöll hai dr innerschwizerisch Handel behinderet und erst mit dr Bundesverfassig vo 1848 isch en eiheitlige Schwizer Wirtschaftsruum entstande. Die erste Iisebahne in dr Schwiz si in de 1840er Johr baut worde. D Strecki Basel-Strossburg isch 1844 in Bedriib gnoh worde und Züri-Bade, d «Spanischbrötlibahn», 1847. Die wirtschaftlig Bedütig vo de erste Iisebahne isch no chli gsi, d Zahl vo de Reisende isch wägem Sonderbundschrieg und dr Merzrevolution gsunke und Ware si kuum transportiert worde. Dr Usbau vom Schwizer Iisebahnnetz het bis zum eidgenössischen Iisebahngsetz vo 1852 müesse warte.

S Bankesystem isch währed dr Regeneration stark gwachse. Wenn s 1830 no öbbe 74 Banke get het, siis 1850 scho 171 gsi. Lokali Sparkasse si au witerhii in dr ganze Schwiz gründet worde, d Caisse d'Epargne d'Aubonne 1837, d Spar- und Leihkasse Frutigen 1837, oder d Sparkasse Küsnacht 1838, wo bis 2004 d Rächtsform von ere Gnosseschaft gha het.

D Intensivierig vo dr industrielle Produktion, vom Handel und vom Bankgschäft het vili Arbeiter und Agstellti bruucht. Wenn 1820 no 60% vo dr Bevölkerig in dr Landwirtschaft dätig gsi si, sii s 1850 nume no 54% gsi, und mit dr schrittwiise Abschaffig vom Verlagsystem isch d Heimarbet, wo hüfig e zuesätzligi Iinahmequelle für die ländlig Bevolkerig gsi isch, verschwunde. Die Umstrukturierig het zun ere industrielle Klassegsellschaft gfüehrt, wo d Underschicht, hüfig Heimarbeiter und früehneri Handwärker, wo hai müesse as Arbeiter in Fabrike schaffe, wil ihri alte Arbetsblätz nüm rentabel gsi und dorum verschwunde si, het müesse lehre, wie si ihri Inträsse cha wahre gegenüber eme Undernähmerdum, wo nit grad zimperlig gsi isch in dr Awändig vo Gwalt. Z Uster hai 1832 Heimarbeiter, wo ihri Existänzgrundlag vo dr Iifüehrig vo Spinnmaschine und mechanische Wäbstüehl bedroht gseh hai. Aber au d Arbeiter hai glehrt mit de Maschine z läbe und gseh, ass d Weigerig d Maschine z bediene e Machtmittel gsi isch, wo ihri Arbetsgäber verstande hai, und si hai agfange sich z organisiere. Ein vo de erste modärne Streik in dr Schwiz het 1837 z Glarus stattgfunde und 1838 isch dr Grütliverein gründet worde, die ersti schwizerischi Arbeiterorganisation. Au früehsozialistischi Organisatione si in dere Zit vom liberale Kapitalismus, wo sich sälber keini Gränze ufereleit het und mit de liberale Parteie d Staatsgwalt kontrolliert het, entstande und vom Staat us bekämpft worde. E Bevölkerigswachsdum vo 9.3% zwüsche 1837 und 1850 het die undere Bevölkerigsschichte lo verarme, wil d Industrii nid im gliiche Maass gwachsen isch und d Arbetsgäber d Not vo de Lüt usgnützt und ihri Löhn niidrig ghalte hai. Vili Schwizer si usgwanderet, aber dr Pauperismus het uf sim Höhepunkt in de Johr zwüsche 1840 und 1860 schetzigswiis öbbe 5% vo dr Bevölkerig bedroffe.

D Volksdäg, d Zitgenosse hai ne au Landsgmeinde gsait, si Volksversammlige gsi, wo liberali Verfassigsändrige, vor allem d Abschaffig vo dr Übermacht vo dr Stadt gegenüber em Land, verlangt hai. Si si, wie d Züg uf Aarau und Sanggalle, wo dene Fordrige Gwicht verschafft hai, gwaltlos verloffe.




</doc>
<doc id="26098" url="https://als.wikipedia.org/wiki?curid=26098" title="Burg Landeck (Baden)">
Burg Landeck (Baden)

D Burg Landeck isch e Burgruine uf eme Chalchsteifelse z Däninge, nerdli vu dr Stadt Ämmedinge im Landkreis Ämmedinge z Bade-Wirttebärg. D Ruine ghert zue dr wenige guet erhaltene Ruine im Bryysgau.

D Ober- un d Unterburg sin um 1269 böue wore. Anne 1260 wird dr „Dietrich, der Vogt von Landecke“, e Gfolgsmann vu dr Herre "von Geroldseck", in ere Urkund gnännt. Im Johr 1277 chunnt d Burg in dr gmeinsam Bsitz vu dr Brieder "Heinrich" un "Walther von Geroldseck". 1298 wird si vum Grof "Egino II. vu Fryybeg" un dr Fryybeger Burger blageret, 1300 chunnt si vum Heinrich von Geroldseck iber dr Johanniterorde an dr Fryybeger Burger "Johann Snewlin". Bi dr Burg wird e Städtli gnännt, wu aber vor 1400 wider yygoht. 1315 wird s erscht Mol d Burgkapälle St. Katharina dur dr Mitinhaber "Heinrich von Rappoltstein" gnännt. 1354 nännt sich dr "Konrad Snewlin" s erscht Mol "„von Landeck“", ab 1394 wohnt dr "Hanmann Snewlin von Landeck" mit syym Vetter "Heinrich von Wiesneck" uf dr Burg. Dr Snewelin het däm im nämlige Johr di halb Burg verpfändet, nämli di „niedern Burg“ mit em Geißestaal, em Bachhuus un em Chäller unter dr Kapälle. 1428 hän di drej Sihn vum Hanmann d Burg unter sich ufdeilt. 1490 prozessiere dr Anthony un dr Bastian Snewlin von Landeck um d Deilig vu dr Burg, acht Johr speter, 1498, muess di verschuldet Familie Landeck d Burg vum Markgrof Christoph vu Bade zum Läche neh. 1511 verchauft dr "Bastian Snewlin von Landeck" d Helfti vu dr Burg an syy Lächeherr, dr Markgrof vu Bade. 1525 wird d Burg vu ufständische Buure gschlisse un nimi ufböue. Dr Markgrof Ernst vu Bade het derno 1538 dr Räscht vu dr Burg mit em Dorf Kendrige gchauft.

D Burgaalag isch e zwedeiligi Aalag gsi: e Oberburg mit eme uffige Chämmi, un e Unterburg mit eme guet erhaltene Chämmi, eme Palas (20 x 10 Meter) mit spotromanische un friegotische Doppelfänschter un ere Burgkapälle mit eme gotische Chorboge, Fänschter mit eme Chryzrippegwelb un Konsolfigure.




</doc>
<doc id="26099" url="https://als.wikipedia.org/wiki?curid=26099" title="Landeck">
Landeck

Landeck stoht fir:


Burg/Schloss Landeck:
Verglyych au:


</doc>
<doc id="26101" url="https://als.wikipedia.org/wiki?curid=26101" title="Stimmhafter pharyngaler Frikativ">
Stimmhafter pharyngaler Frikativ

De stimmhafti pharyngali Frikativ oder Approximant isch en Konsonant vo dr mänschliche Sprooch. Ùnter de Sprooche vo dr Wält chùnt er sehr sälte vor. S Zeiche im IPA defür isch . 

En Groossdeil vo Sprooche, wie s Arabisch, wo es de Luut aageblich git, hen stattdäm allerdings schynts en epiglottale Luut: []. Es isch allerdings mindeschtens ei Sprooch bekannt, wo glychzytig pharyngali ùn epiglottali Frikativ het, ùn zwar s Aghulisch, e Sprooch wo vo 17.000 Mensche in dr russische Republik Dagestan gschwätzt wird.

Au wänn de Luut traditionel als Frikativ ygordnet isch, isch es wohl meischt en Approximant. 



</doc>
