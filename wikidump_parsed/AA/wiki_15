<doc id="26102" url="https://als.wikipedia.org/wiki?curid=26102" title="Stimmloser pharyngaler Frikativ">
Stimmloser pharyngaler Frikativ

De stimmlosi pharyngali Frikativ isch en Konsonant vo dr mänschliche Sprooch. Ùnter de Sprooche vo dr Wält chùnt er sehr sälte vor. S Zeiche im IPA defür isch . En Groossdeil vo Sprooche, wie s Arabisch, wo es de Luut aageblich git, hen statt däm allerdings schynts en epiglottale Luut: . Es isch allerdings mindeschtens ei Sprooch bekannt, wo glychzytig pharyngali ùn epiglottali Frikativ het, ùn zwar s Aghulisch, e Sprooch wo vo 17.000 Mänsche in dr rùssische Republik Dagestan gschwätzt wird.



</doc>
<doc id="26104" url="https://als.wikipedia.org/wiki?curid=26104" title="Stimmhafter epiglottaler Frikativ">
Stimmhafter epiglottaler Frikativ

De stimmhafti epiglottali Frikativ oder Vibrant isch en Konsonant vo dr mänschliche Sprooch. Ùnter de Sprooche vo dr Wält chùnt er sälte vor. S Zeiche im IPA defür isch . Des Zeiche wird mangmool au für en pharyngale Vibrant bruucht, wyl schynts kei Sprooche zwüsche epiglottale ùn pharyngale Frikativ ùnterscheide. Drùm duen mangi Linguischte mit däm ùn em Zeiche für e pharyngale/epiglottale Frikativ s Zeiche [] nee, ùn für en pharyngale/epiglotte Vibrant s Zeiche .



</doc>
<doc id="26105" url="https://als.wikipedia.org/wiki?curid=26105" title="Stimmloser epiglottaler Frikativ">
Stimmloser epiglottaler Frikativ

De stimmlosi epiglottali Frikativ oder Vibrant isch en Konsonant vo dr mänschliche Sprooch. Ùnter de Sprooche vo dr Wält chùnt er sälte vor. S Zeiche im IPA defür isch . 

Imene Grossdeil vo Sprooche, wie em Arabische, isch des schynts de Luut, wo traditionel als en pharyngale Konsonant bezeichnet wird: . Es isch aber mindeschtens ei Sprooch bekannt, wo glychzytig pharyngali ùn epiglottali Frikativ het, ùn zwar s Aghulisch, e Sprooch wo vo 17.000 Mensche in dr rùssische Republik Dagestan gschwätzt wird.



</doc>
<doc id="26106" url="https://als.wikipedia.org/wiki?curid=26106" title="Epiglottaler Plosiv">
Epiglottaler Plosiv

De stimmlosi epiglottali Plosiv isch en Konsonant vo dr mänschliche Sprooch. Ùnter de Sprooche vo dr Wält chùnt er sälte vor. S Zeiche im IPA defür isch .



</doc>
<doc id="26107" url="https://als.wikipedia.org/wiki?curid=26107" title="Burg Lichteneck">
Burg Lichteneck

D Burg Liechteneck (dt. "Lichteneck") isch e Burgruine uf eme Felssporn iber Hecklinge, eme Ortsdeil vu dr Stadt Känzinge im Landkreis Ämmedinge z Bade-Wirttebärg.

D Burg Liechteneck isch 1265 bis 1290 vu dr Grofe vu Fryybeg böue loo wore un 1290 s erscht mol gnännt woren as „Liehtenekke“. No dr Hochzyt vu dr "Klara von Freiburg" mit em "Götz von Tübingen" um 1340 isch d Burg anne 1368 in dr Bsitz vu dr Pflazgrofe "von Tübingen-Lichteneck" chuu. D Burg isch anne 1433 im Geroldsecker Chrieg gschlisse un derno im 16. Johrhundert wider ufböue wore. Im Dryssgjehrige Chrieg isch si e baar Mol vu verschidene Syte (Schwede, Chaiserligi Druppe, Franzose) eroberet wore. Ändgitlig gschlisse woren isch si anne 1675 im Holländische Chrieg vu franzesische Druppe unter em General Vaubrun. 

Speeteri Bsitzer sin Freiherre "von Garnier" (1660-1721), d Grofe "von Schauenburg" (1721-1750), dr "Freiherr von Grechtler" (1750-1773) un d Grofe "von Henin" (1774-1985) gsi. Syt 1985 isch d Burg im Privatbsitz vu dr Familie Flemming un wird fir Veraastaltige z Verfiegig gstellt.

Vu däre Spornburg sin Räscht vu dr Mantelmuure mit eme Durmässer vu 2 bis 3 Meter erhalte un Muurräscht vu dr Chärnburg. D Burg Liechteneck isch eini vu dr vier Burge uf em Schwarzwälder "Vier-Burge-Wanderwäg".




</doc>
<doc id="26109" url="https://als.wikipedia.org/wiki?curid=26109" title="Lichteneck">
Lichteneck

Lichteneck stoht fir:



</doc>
<doc id="26110" url="https://als.wikipedia.org/wiki?curid=26110" title="Ruine Lichteneck">
Ruine Lichteneck

D Ruine Lichteneck isch e abgangeni Burg bi Hepsisau, eme Stadtdeil vu dr Stadt Weile im Landkrois Esslenge z Bade-Wirttebärg.

D Burg isch im 13. Johrhundert vum "Marquard von Neidlingen" böue loo woore. Anne 1282 isch si s erscht Mol in ere Urkund gnännt wore. Ab 1504 isch d Burg Lichteneck verfalle.

Hite sin vu dr Burg nume no gringi Muurräscht erhalte.




</doc>
<doc id="26111" url="https://als.wikipedia.org/wiki?curid=26111" title="Burgruine Lichteneck (Ingelfingen)">
Burgruine Lichteneck (Ingelfingen)

D Burgruine Lichteneck isch e Burgruine z Ingelfinge im Hochlohchreis z Bade-Wirttebärg. D Ruine isch umgee vu Rääbe un lyt uf eme Bärgsporn iber dr Altstadt vu Ingelfinge im Kocherdal. Hite giltet d Burgruine Lichteneck as Wohrzeiche vu dr Ingelfinge.

D Burg isch um 1250 vum "Kraft von Boxberg" böue loo wore. Zwische 1293 um 1408 isch d Burg e baar Mol verpfändet wore, derno isch si an d Herre "von Hohenlohe-Weikersheim" chuu. Zwische 1390 un 1460 isch d Burg derno gschlisse wore. Syt 1965 isch d Ruine im Bsitz vu dr Stadt Ingelfinge.

Hite sin vu dr Burg no d Helfti vu dr Ussemuure erhalte, uf dr Bärgsyte au no dr Burggrabe. No Unwätterschäde isch s Muurwärch vu dr Ruine zwische 1974 un 1976 Johr gsicheret wore.




</doc>
<doc id="26112" url="https://als.wikipedia.org/wiki?curid=26112" title="Kurt Georg Kiesinger">
Kurt Georg Kiesinger

Dr Kurt Georg Kiesinger (* 6. April 1904 z Ebige, Württebärg; † 9. Merz 1988 z Tübinge) isch e dütsche Politiker vo dr CDU gsi. Vo 1958 bis 1966 isch er Ministerpräsident vo Bade-Württebärg gsi. 1966 isch er dr dritt Bundeskanzler vo dr Bundesrepublik Dütschland und het noch de Bundesdagswahle vo 1969 s Amt an dr Willi Brandt müesse abgee. Vo 1967 bis 1971 isch er dr Bundesvorsitzend vo dr CDU gsi.
Dr Kiesinger isch dr erst dütsch Bundeskanzler gsi, wo mit ere Grosse Koalition regiert het. Währed siiner Amtsziit si d Notstandsgsetz iigfüehrt worde und die Usserparlamentarischi Opposition isch uf ihrem Höhepunggt gsi. Er isch umstritte gsi wäge siiner Mitgliidschaft in dr NSDAP vo 1933 bis 1945.




 


</doc>
<doc id="26120" url="https://als.wikipedia.org/wiki?curid=26120" title="Ultramontanismus">
Ultramontanismus

Mit em Begriff Ultramontanismus wird e politischi Haltig vom Katholizismus in dütschsprochige Länder und de Niiderlande bezeichnet, wo d Lüüt ihri Wiisige usschliesslig vo dr päpstlige Kurie bezoge hai, aso vom Vatikan, wo „über de Bärg“ (latiinisch "ultra montes" - gmeint si d Alpe) liit. Die Haltig isch au gege liberali Tendänze gsi und het sich im früehje 19. Johrhundert duuregsetzt, vor allem im Verlauf vom Kölner Chillestriit, im Gegesatz zu de Johrhundert drvor, wo s dütsche Episkopat si Eigeständigkeit Rom gegenüber bedont het. Im 19. Johrhundert isch dr Ultramontanismus die herrschendi Strömig im Katholizismus im dütschsprochige Ruum gsi.

Dr Begriff isch as Schlagwort im so genannten Kulturkampf in dr zweite Helfti vom 19. Johrhundert bruucht worde. D Zentrumspartei het sit ihrer Gründig 1870 die politischi Richdig verdrätte und churz drnoch het d Usenandersetzig zwüschen em Dütsche Riich under em Riichskanzler Otto von Bismarck und dr katholische Chille agfange.

Noch dr Gründig vo dr CDU 1945, wo sich nit konfessionell usgrichtet und die alt Zentrumspartei in dr Gunst vo de Wehler verdrängt het, het dr Ultramontanismus sehr vil vo siim früehnere politische Iifluss verlore..

Au z Frankriich und z Belgie isch dr Begriff bruucht worde. Do het er aber hüfig ehnder e reaktionäri politischi Haltig gegen e Liberalismus gmeint, wo sich in dr Chille und in de antilaizistische Bevölkerigsdeil het afo breit mache. D Ultramontaniste hai au dr Gallikanismus bekämpft, die französich Form vom Episkopalismus, wo dr Iifluss vom Papst in nationale Aglägeheite het welle iischränke.



</doc>
<doc id="26121" url="https://als.wikipedia.org/wiki?curid=26121" title="Kulturkampf">
Kulturkampf

Mit Kulturkampf meint mä d Usenandersetzige zwüsche dr katholische Chille und de laizistische Regierige vom Dütsche Riich zwüsche 1871 und 1887 und vo dr Schwiz zwüsche 1873 und 1883.

Die katholischi Chille under em Papst Pius IX. het sich mit em Königriich Preusse bzw. em Dütsche Kaiserriich under em Riichskanzler Otto von Bismarck zwüsche 1871 und 1887 wägen em Kanzler sinere liberale Politik gstritte, wie z. B. d Iifüehrig vo der Zivilehe. Drhinder gsteggt het aber dr politisch Machtaspruch vo dr organisierte katholische Minderheit z Dütschland, wo 1870 d Zentrumspartei gründet het und e föderativi Verfassig und e Bündnis mit em katholische Östriich agsträbt het. Ihri Gegner hai de politisch organisierte Katholike vorgworfe, si siige Ultramontaniste, wo sich vom Papst wurde lo länke. Dr Bismarck isch mit scharfe Mittel gege die katholischi Geistligkeit vorgange, bis en schliesslig au d Protestante und die Liberale kritisiert hai. Gege 1878 si sich dr Staat und die katholischi Chille wider nöcher cho.

Dr Bischof vo Basel, dr Eugène Lachat, het noch em Erste Vatikanische Konzil vo 1870 s Unfehlbarkeitsdogma verkündet, drotz eme Verbot vo dr Diözesankonferänz, wo bestande het us de Verdrätter vo de Kantön Solodurn, Luzärn, Zug, Bärn, Aargau, Thurgau und Basel-Landschaft, wo am Bistum bedeiligt gsi si. D Pfärrer Johann Baptist Egli (1821–1886) z Luzärn und Paulin Gschwind (1833–1914) z Starrkirch hai s neue Dogma nit anerkennt und dr Bischof het se abgsetzt und exkommuniziert. Dorum hai en d Kantön (usser Zug und Luzärn) am 29. Januar 1873 entloo und und wil s Domkapitel sich gweigeret het, e Bistumsverweser z ernenne, hai si am 21. Dezämber 1874 s Bistum ufghobe und si Vermöge liquidiert. Dr Lachat het si Sitz polizeilich erzwunge vo Solodurn uf Luzärn verleit. Im katholische Bärner Jura het dr Kanton Priester, wo dr Lachat immer no anerkennt hai, abgsetzt und Unrueje in e baar Gmeinde milidärisch underdruggt. D Uswiisig vo de rebellische Briester isch vom Bund as verfassigswidrig erklärt worde, und het nit chönne usgfüehrt wärde. Druf isch in ere Volkabstimmig mit ere groosse Mehrheit e neus Chillegsetz agnoh worde, won em Kanton Bärn d Staatshoheit in Chillesache ge het.

1872 het s z Gämf en Usenandersetzig mit eme Briester ge, wo sich nit um d Staatshoheit vom Kanton kümmeret het. Me het en abgsetzt und spööter isch er vom Bundesroot usgwiise worde. Wo dr Papst s Verhalte vo de Schwizer Behörde in ere Enzyklika kritisiert het, het dr Bundesroot alli Beziehige mit dr Kurie abbroche.

Im Tessin und z Freiburg het s Widerstand gege d Herrschaft vo de Ultramontaniste ge und dr Bundesroot het sich iigmischt, zum de Liberale, wo underdruggt worde si, zu ihre Rächt z verhälfe. 1878 hai sich z Bärn und z Solodurn d Katholike de Chillegsetz underworfe und au dr neu Bischof vo Lausanne, dr Mermillod, het 1883 versproche, sich noch de Staatsgsetz z benäh, und isch vom Bund anerkennt worde. 1884 hai d Schwizer mit em Vatikan abgmacht, s Bistum Basel wider z errichde, dr Lachat het druf verzichdet und dr Propst vom Domkapitel vo Solodurn, dr Friedrich Fiala, isch zum Bischof ernennt worde.

Eini vo de Folge vo dr Verkündigung vo dr päpstlige Unfehlbarkeit isch d Gründig vo dr Christkatholische Chille im Johr 1871 gsi.

Eis wäsentlichs Kennzeiche vom Kulturkampf in Italie isch d Zerschlagig vom päpschtliche Kircheschtaat 1870 durch de Giuseppe Garibaldi und siini liberale Gfolgslüüt gsii. Der Papscht het sich sit denn mit em Vatikan als Domizil müesse begnüege. 


</doc>
<doc id="26124" url="https://als.wikipedia.org/wiki?curid=26124" title="Friedrichshafen">
Friedrichshafen

Hafe (au Fridrichshafe, dt. "Friedrichshafen") isch e Stadt am nerdlige Stade Bodesee. Si isch d Kreisstadt un di grescht Stadt vum Bodeseekroes un no Konschtanz di zwotgrescht Stadt am Bodesee. Zämme mit Raveschburg un Wãẽgaade bildet Hafe eis vu vierzeh Oberzäntre z Bade-Wirttebärg. Syt em 1. April 1956 isch Hafe Großi Kreisstadt.

Hafe lyt in ere Bucht vum nerdlige Bodeseestade am Sidweschtrand vum Schussebecki un goht vun ere Hechelag vu 395.2 m NN am Bodeseestade bis uf 501.6 m NN z Oelinge/Horach. D Chärnstadt lyt in dr Nechi vu dr Mindig vu Rotach in dr Bodesee. Dää Fluss chunnt vu Direnge weschtlig vu dr Ortschaft Oelinge in s Stadtgebiet un fließt dur e baar chleineri Ortsdeil, voreb er in dr Chärnstadt in dr See mindet. Di e weng greßer Schusse streift dr nordeschtli Ecke vum Stadtgebiet un mindet e baar Kilometer eschtli vu dr Stadt in dr Bodesee.

Die Stedt un Gmeine gränze an d Stadt Hafe (im Uhrzeigersinn vu Weschte uus) un ghere mit Uusnahm vu Raveschburg alli zem Bodeseekroes: Immestad, Markdorf, Direnge, Raveschburg, Megge, Dettnãng un Eriskirch.

D Stadt bstoht us dr Chärnstadt un dr Gmeine, wu im Ramme vu dr Gebietsreform in dr 1970er Johr yyglideret wore sin: Oelinge, Ettekirch, Kluftern un Raderach. Di yygliderete Gmeine sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

In fascht allne Stadtdeil het s Wohngebiet, wu mit eigene Nämme unterschide wäre, wu aber zmeischt kei feschtgleiti Gränze hän, vilmol neji Böugebiet, aber zem Deil au friejer sälbständigi Gmeine. Doderzue ghere:
Di ehmolig Gränze zwische dr friejere Länder Bade un Wirttebärg isch am Gränzbach zwische Fridrichshafe-Fischbach un Immestaad verloffe. Zwische dr Bundesstroß 31 un dr naturgschitzte Stadezone het s no Räscht vum „Gränzhof“.

S Klima vu Hafe isch vor allem dur d Yyfliss vum Bodeseebiet un dr Alpe bregt. Im Verglyych zum Hinterland sin d Tämperature mild. Dur d Nechi zue dr Alpe het s als Fehnwind un Gwitter. Usserdäm entstehn im Winter Näbel, wel dr See d Funktion vun eme Wermispycher ufwyyst.

Hafe bildet zämme mit Raveschburg un Wãẽgaade s Oberzäntrum vu dr Region Bodesee-Oberschwobe. Des Oberzäntrum ibernimmt fir dr eschtli Beryych vum Bodeseekroes au d Funktion vun eme Mittelzäntrum fir d Gmeine Bermadinge, Deggehauserdal, Eriskirch, Immestad, Grässbrõnn, Lãngenarge, Markdorf, Megge, Neikirch, Direnge un Dettnãng.

Im Gebiet vu dr Stadt Hafe sin dur s Regierigsbresidium Dibenge bzw. s Landrotsamt Bodeseekroes as unteri Naturschutzbherd zurzyt (Stand: 31. Mai 2009) vier Naturschutzgebiet (Eriskircher Ried, Hepbacher-Leimbacher Ried, Lipbachsänki, Lipbachmindig), fimf Landschaftsschutzgebiet (Haldeberg, Hepbacher-Leimbacher Ried, Lipbachsänki, Wirttebärgischs Bodeseeufer (Deilgebiet)), elf flechehafti un 25 Einzel-Naturdänkmeler uusgwise.

Hafe isch anne 1811 entstande us dr ehmolige Freje Ryychsstadt Bueche (wu si s Wappe dervu ibernuu het) dur Zämmeschluss mit em Dorf un Chloschter Hofe. D Stadt het zem Oberamt Dettnãng ghert, wu anne 1938 dr Landkroes Dettnãng drus firigangen isch.

Ergebnis vo dr Landdagswahle seit 2006: 

Z Manzell, eme Ortstail vo Fridrichshafe, stoht en Tail vom Dornier-Wärch. Bim Flughafe usse isch s "Dornier Museum" und d Halle vom Zeppelin. S "Zeppelinmuseum" isch bim Hafe-Bahnhof. Vom Hafe uus verchehrt e Fähre uf Romanshorn übere.




</doc>
<doc id="26126" url="https://als.wikipedia.org/wiki?curid=26126" title="Friedrichshafen (Begriffsklärung)">
Friedrichshafen (Begriffsklärung)

Friedrichshafen stoht fir:

Friedrichshafen isch dr Namme vu däne Flugzyyg:

Friedrichshafen isch dr Namme vu däne Schiff:


Verglyych au:


</doc>
<doc id="26127" url="https://als.wikipedia.org/wiki?curid=26127" title="Kanton Ausserschwyz">
Kanton Ausserschwyz

Dr Kanton Usserschwyz isch e Kanton in dr Schwiiz gsi, wo vo 1831 bis 1833 bestande het.

Im Johr 1831 hai sich die drei Usserschwyzer Bezirk im Nordoste vom Kanton Schwyz, Vorder Hof (die hütig Ortschaft Pfäffikon), wo erscht 1848 mit em Hintere Hof zum Bezirk Hööf zämegschlosse worde isch, March und Eisiidle, und der Bezirk Chüsnacht im Weschte vom Kanton vo däm abgspalte, zum en eigene Kanton z bilde. Dr Grund für d Abspaltig isch s Gfüül gsi, ass si vo dr Regierig z Schwyz vernochlässigt würde, und will sich die konserwative Innerschwyzer gwäigeret häi, d Kantonsverfassig im e liberale Sinn z rewidiere. 

Die provisorischi Verwaltig vom Kanton Usserschwyz isch scho am 6. Januar 1831 an dr liberale Volksversammlig z Lache bstellt worde. Es het Vermiddligsversüech gee, aber dr Halbkanton isch am 27. April 1832 doch konstituiert worde. D Daagsatzig het dr Kanton Usserschwyz provisorisch am 29. April 1833 anerkennt und het dr Landammaa Joachim Schmid as offizielle Gsandte zur äidgenössische Daagsatzig zuegloo. Dr Hauptort vom Kantons Usserschwyz het abgwächslet zwüsche Lache und Eisiidle.

Em rästlige Halbkanton, wo vo Schwyz no übrig blibe isch, het me Innerschwyz gsait. Drzue hai näben em alte Landdeil au dr Hinteri Hof ghört, wo dr hütige Gmeind Wollerau entspricht.

Wo Schwyzer Drubbe denn am 31. Juli 1833 under em Oberst Theodor Ab-Yberg mit Gwalt gege Küssnacht vorgange si und dr Bezirk bsetzt häi, het d Daagsatzig milidäärisch in Schwyz interweniert und die bäide Bardeie zwunge, zämmezhocke. Dr sogenannti «Küssnachter Handel» isch am 23. Oktober 1833 mit dr Iifüerig von ere nöije Verfassig beändet worde, wo im ganze Kantonsgebiet die volli politischi Rächtsgliichhäit garantiert het. Innerschwyz hätt zerst die ganze Chöste für die äidgenössischi Interwenzioon, 400'000 Franke, sölle zaale, mä het das aber schliesslig uf 100'000 Franke reduziert.


</doc>
<doc id="26128" url="https://als.wikipedia.org/wiki?curid=26128" title="Bilabialer Nasal">
Bilabialer Nasal

De bilabiali Nasal isch en Konsonant, wo in fascht jedere Sprooch ùff dr Wält vorchùnt. S Zeiche im IPA defür isch . Es sin nùmme e paar Sprooche bekannt, wo es de Luut nit git, zum Byspil s Mohawk. De Luut isch au eine vo de erschte Luut, wo Chleichinder aafange usspräche. Warschynts wäge däm chùnt de Konsonant in ùffällig viile Sprooche im Wort für ‚Mueter‘ vor.



</doc>
<doc id="26129" url="https://als.wikipedia.org/wiki?curid=26129" title="Uvularer Nasal">
Uvularer Nasal

De uvulari Nasal isch en Konsonant vo dr mänschliche Sprooch, wo arg sälte isch. Die bekanntescht Sprooch, wo es de Luut git, isch d Sprooch vo de Inuit-Eskimo ùn s Japanisch. S Zeiche im IPA defür isch .

De uvulari Nasal isch de hinterscht Nasal, wo vo Mänsche cha ussgsproche werde. Wyter hinte im Muul isch es chörperlich nit mögli en nasale Konsonant z bilde, wyl mer hinter em Gaumezäpfli nit glychzytig de Mùndruum cha verschliesse, ùn de Nooseruum cha ùffeloo.



</doc>
<doc id="26130" url="https://als.wikipedia.org/wiki?curid=26130" title="Rastatt">
Rastatt

Raschdi (amtlich "Rastatt") isch e badischi Chreisschtadt. Si ligt zwüsche Karlsrue und Bade-Bade.

Raschdi ligt im Rhiital, wo aber eigentlich gar keis Tal, sondern es Grabebruch isch, an de Murg. De Gmeindsbann goht bis zum Rhii abe. De höchschti Punkt vom Schtadtgebiet isch uf 130 Meter ü.M., de tüfschti bi öppe 110 Meter.
Nochbargmeinde vo Raschdi sind im Chreis Raschdi Steimure, Ötige, Muggesturm, Bischwihr, Kuppene und Iffeze, Bade-Bade, wo en eigene Schtadtchreis bildet und im Elsass di Gmeinde Münchhuse, Beinheim und Seltz. 

Zu Raschdi ghöre, näbe de Schtadt selber, Niederbühl, Ottersdorf, Plittersdorf, Rauetal und Wintersdorf. All di Dörfer sind bi de Gmeindsreform in de 1970er Johr uf Raschdi iigmeindet worde.

Raschdi isch zum erschte Mol gnännt worre um 1084 as "Rasteten".

Raschdi het mit dr Gmaine Iffeze, Muggesturm, Etje un Steimure e Verwaltungsgmainschaft veriibart.

Dr Owerburgermaischter isch dr Hans Jürgen Pütsch.

Ergebnis vun dr Landdagswahle sitt 2006: 

In un um Raschdi wird Niideralemannisch gebabbelt un zwar leyt die Gegend an de absolut Nordgränz vum Alemannische iwwerhaupt. Geje Karlsrue zue schließt si glii 's Südfränkische an, wu in de Tendenz si noch Süde usbreitet. Innerhalb vum Niideralemannische wurd där Dialäkt de Sproochlandschaft vun de Ortenau zuegeordnet.

Im Dialäkt vun Raschdi sin mhd. ie, üe un uo monophthongiert, d. h. mer sait "Bruuder" statt 'Brueder' un "miid" statt 'mied'.

Bsunderheite im Dialäkt um Raschdi kennen ich ne paar Wenkersätz ussem Wenkerboge vu Wingtersdorf gän. 

D Stadtdail Plittersdorf, Ottersdorf un Wintersdorf sin Belegort vum SSA gsii (RA-2, RA-3 bzw. RA-5).




</doc>
<doc id="26131" url="https://als.wikipedia.org/wiki?curid=26131" title="Stimmhafter labiodentaler Frikativ">
Stimmhafter labiodentaler Frikativ

De stimmhafti labiodentali Frikativ isch en Konsonant vo dr mänschliche Sprooch. S Zeiche im IPA defür isch . De Luut, wo im Dütsche mit v gschriibe wird, isch es aber ebe grad nit; des isch nämli en stimmlose labiodentale Frikativ: . Es isch de Luut, wo im Dütsche meischt als w gschriibe wird.

Im Alemannische git es de Luut eigetli nit. Die Wörter, wo im Hochdütsche de labiodentale Frikativ hen, werde im Alemannische un allgemein in Süddütschland, de Schwiiz un Öschtryych als labiodentale Approximant ussgsproche: [], deilwys au as bilabiale Frikativ []. Es git im Alemannische allerdings di stimmlos Lenis , wo in Wörter wie "finde" oder "Ofe" ùfftritt, ùn mangmool mit däm Zeiche transkribiert wird.

E alemannische Dialäkt, wo es e echts git, isch z. B. de Südwalser Dialäkt vo Eischeme. Dörte isch de Lenis-Luut wohl ùnter em Yyflùss vo de benoochbarte romanische Dialäkt stimmhaft worde.



</doc>
<doc id="26133" url="https://als.wikipedia.org/wiki?curid=26133" title="Freischar">
Freischar

Dr Usdruck Freischar (lat. "f. cohors libera") bezeichnet e milidärische Freiwilligeverband, wo im ene Chrieg, hüfig e Guerillachrieg, mitmache ohni und — das im Gegesatz zum reguläre Milidär — von ere Chriegspartei förmlig autorisiert worde si, sondern uf d Veraalassig von ere politische Partei oder ere bestimmte Person oder Gruppe vo Persone. Ere Freischar, wo gege usländischi Druppe im eigene Land kämpft hai, het me hüfig Freikorps gsait. Dr Usdruck Freischar wird sit 1848 bruucht.

D Gämfer Konventione stelle Freischare de reguläre Striitchreft gliich, wenn si en Organisationsstruktur hai, e Zeiche dräge, wo vo wiitem cha gseh wärde, d Waffe offe dräge und sich währed de Kämpf an d Gsetz und Brüüch vom Chrieg halte. Freischärler ghöre in däm Fall zur Gruppe vo de Kombattante.

Freischare si dätig gsi

Die Konservative im 19. Johrhundert hai dr Begriff meistens abwärtend bruucht, aber bsunders 1848 isch er sehr populär gsi. Es het e Kulturziitschrift "Der Freischärler" ge.

Druppeformatione vo de republikanische Freischare im Badischen Aprilufstand 1848:





</doc>
<doc id="26135" url="https://als.wikipedia.org/wiki?curid=26135" title="Freischarenzüge">
Freischarenzüge

D Freischarezüg si zwei antiklerikali Umsturzversüech in dr Schwiiz in de Johr 1844 und 1845 gsi, und beidi si nit glunge. S Ziil vo de radikal-liberale Ufständische isch s gsi, die konservativi Regierig vom Kanton Luzärn, wo vom Bund understützt worden isch, z stürze und d Jesuite z verdriibe. Anderi Kantön si indiräkt drbii gsi, wo si de Freischärler erlaubt hai sich z organisiere, d Dagsatzig het sich uuseghebt. Wäge dene Ufständ hai die konservative katholische Kantön dr Sonderbund gründet, wo 1847 dr Sonderbundschrieg usglöst het.

D Freischarezüg si en indiräkti Folg vo dr Ufhebig vo de Chlöster im Kanton Aargau im Januar 1843 (Aargauer Chlosterstriit). Druf het dr Kanton Aargau am 19. August 1844 uf dr Dagsatzig dr Aadrag gstellt, d Jesuite us dr Schwiiz uszwiise, was aber abglehnt worden isch. Dr Kanton Luzärn, wo vo Katholisch-Konservative regiert worden isch, het am 24. Oktober die Jesuite an die höchere Lehraastalte grüeft, was in de liberale Kreis für Empörig gsorgt het.

Dr Umsturzversuech isch schlächt koordiniert gsi. Am 8. Dezämber 1844 hai sich öbbe 100 liberal gsinnti Luzärner versammlet, si aber vo Regierigsdruppe usenanderdriibe worde. Öbbe 1000 Freischärler us de Kantön Aargau, Solodurn und Baselland si zur gliiche Ziit uf Luzärn zoge. D Freischärler hai bi Emmebrugg d Luzärner Regierigsdruppe zwar gschlage, si sich aber nid einig, was denn z mache, und hai sich nüesse zruggzieh, wil in dr Zwüscheziit starki luzärnischi Milizverbänd aagruggt si. D Luzärner Regierig isch mit zahlriiche Verhaftige und politische und wirtschaftlige Repressione gege die Ufständische vorgange, aber au vili Unbedeiligti si drvo bedroffe gsi.

Wo dr erst Ufstand niidergschlage worden isch, hai sich in de liberale Kantön Massebewegige gege d Luzärner Regierig bildet. D Agitation uf dr liberale Siite, wo vo gflüchtete Luzärner aagstachlet worden isch, het e neue Höhepunggt erreicht. Es hai sich Anti-Jesuiteverein bildet, Volksversammlige si abghalte worde, Petitione het mä organisiert und in de Ziitige si ufrüehrerischi Ardikel erschiine. Verschiideni Kantön si offiziell gegen e möglige zweite Freischarezug gsi, hai aber im Geheime Understützig versproche.

In der Nacht vom 30. uf e 31. Merz 1845 si öbbe 3500 Freiwilligi vo Huttwil und Zofige us in Richdig Luzärn zooge, aagfüehrt vom spöötere Bundesroot Ulrich Ochsebei und em abgsetzte Luzärner Regierigsroot Robert Steiger. E baar Prominänti si drbii gsi wie dr spööter Bundespresidänt Jakob Dubs und dr Dichder Gopfriid Käller, wo aber bi de Kämpf nid mitgmacht hai. Im ene Gwaltmarsch isch d Hauptmacht vo de Ufständische bis churz vor Luzärn vorgstoosse. Wil s dunkel worden isch, alli erschöpft gsi si und d Druppe scho stark dezimiert gsi isch, het dr Ochsebei uf d Beschiessig und d Iinahm vo dr Stadt verzichdet.

Z Nacht het us Versehe öbber e Schuss abgee, wo d Freischärler in Panik versetzt het, und si hai afo flüchte. Grösseri Abdeilige si bi Malters in e Hinterhalt groote und 450 von ene gfange gnoh worde. Am neggste Morgen si d Luzärner Regierigsdruppe nume no uf chliineri Gruppe gstosse. Im ganze si 120 Maa gfalle, vo dene si meh as 100 Freischärler gsi, und d Luzärner hai öbbe 2000 Gfangeni gmacht. 

D Kantonsregierig isch gege die Ufständische hert vorgange: Über 700 Luzärner si zu Gfängnis verurdeilt worde, d Freischärler us andere Kantön hai sich gege hochi Lösgälder chönne freichaufe. Literarisch si die Ereignis im Gopfriid Käller siiner Erzählig «Frau Regel Amrain und ihr Jüngster» verarbeitet worde, wo 1856 in dr Novellesammlig "Die Leute von Seldwyla" erschiine isch.
As Reaktion uf die beide Freischarezüg hai die siibe katholische Kantön Luzärn, Uri, Schwyz, Underwalde, Zug, Freiburg und Wallis dr Sonderbund bildet. Wo noch eme Johr si Existänz bekannt worden isch, hai sich d Fronte wiiter verhertet und dr Komflikt het sich 1847 im Sonderbundskrieg entlade.


</doc>
<doc id="26137" url="https://als.wikipedia.org/wiki?curid=26137" title="Schwarzenburg (Breisgau)">
Schwarzenburg (Breisgau)

D Schwarzeburg (au "Schwarzebärg") isch e Burgruine z Waldkilch im Landkreis Ämmedinge z Bade-Wirttebärg.

D Schwarzeburg lyt uf 656 Meter Hechi uf em Schwarzebärg, eme Uuslaifer vum Kandel. Näbe dr Kaschtelburg isch d Schwarzeburg di weniger bekannt zwot Burgruine, wu dr Stadt Waldkilch ghert. 

D Schwarzeburg isch um 1120 vu dr Schirmvegt vum Fraueschloschter St. Margarethe unter em "Conrad von Waldkilcha" böue wore, wu isch no 1120 "Konrad von Suarzinberg" gnännt het un zum Grinder vum Adelsgschlächt "von Schwarzenberg" woren isch. D Burg isch wahrschyns as Flucht- un Schutzburg aagleit wore

Mit em Konrad isch dr männli Stamm vu dr Waldkilcher Conradiner uusgstorbe. D Gieter vun ene sin anne 1213 uf d Schwescher vum Konrad ibergange, d Adelheid, wu mit em "Walter I. von Eschenbach-Schnabelburg" ghyrote gsi isch. Im Johr 1270 het dr Johann, e Nookumme vu dr Adelheid, wu in dr Schwyz gläbt het, zämme mit syym Näffe Wilhelm d Herrschaft ibernuu un het sich ab derno "Johann I. von Schwarzenberg" gnännt. Am 8. Augschte 1300 hän dr Johann un dr Wilhelm von Schwarzenberg em Dorf Waldkilch s Stadträcht verlihe.
Anne 1315 hän di bede d Herrschaft deilt: dr Johann het d Kaschtelburg ibernuu, dr Wilhelm d Schwarzeburg.

D Schwarzenberger Linie isch anne 1347 mit em Burgherr "Ulrich II. von Schwarzenberg" uusgstorbe, dr "Johann III. " vu dr Kastelberger Linie het derno d Herrschafft un di bode Linie wider zämmegfiert.

Wu dr "Hans Werner von Schwarzenberg" anne 1459 gstorben isch, sin d Gieter un s Vogteiamt in dr Bsitz vu syym Dochtermann "Heinrich von Rechberg zu Hohenrechberg" chuu. Syy Suhn "Martin von Rechberg" het 1503 d Noofolg aadrätte un anne 1540 däm syy Suhn "Hans Ludwig von Rechberg".

Noch em Dod vum Hans Ludwig in Johr 1542 het dr "Sebastian von Ehingen" d Gieter ibernuu. Wu är anne 1559 bi dr Hochzyt vu syyre Dochter vu syym eigene Suhn mit em Dolch verstoche woren isch, het dr "Hans Raphael von Reischach" 1560 d Herrschaft Schwarzenberg as Läche iberchuu.

1567 het dr Erzherzog "Ferdinand von Tirol" di verschuldet Herrschaft Schwarzenberg ibernuu. Är het 1578 aagordnet, ass d Schwarzeburg soll abdrait wäre, wel si böufällig gsi isch, des isch aber nit gmacht wore. Wu d Burg anne 1583 dur di vordereschtryychisch Regierig z Anzne bsichtigt woren isch, isch si as "stark verfalle" bezeichnet wore. Noch eme Bricht vun eme Chronischt vum Margarethestift isch anne 1590 nyt me vum Dachstuhl ibrig gsi un d Muure sin au scho zämmeghejt gsi. D Ruine isch schließli im Lauf vu dr Zyt as Steibruch brucht wore.

Syt 1975 wird d Burgaalag erforscht un reschtauriert; syt 1980 derf mer si bsichtige. E Schild mit dr Gschichtsdate vu dr Burg isch anne 1995 vu dr Stadt Waldkilch ufgstellt wore.

Hite sin vu dr Burg nume no Räscht vu dr Grundmuure z säh.



</doc>
<doc id="26138" url="https://als.wikipedia.org/wiki?curid=26138" title="Schwarzenburg">
Schwarzenburg

Schwarzenburg stoht fir:
Schwarzenburg isch dr Familienamme vu däne Lyt:
Lueg au:


</doc>
<doc id="26139" url="https://als.wikipedia.org/wiki?curid=26139" title="Sonderbundskrieg">
Sonderbundskrieg

Dr Sonderbundschrieg isch e Bürgerchrieg in dr Schwiiz gsi. Er het vom 3. Novämber bis zum 29. Novämber 1847 duurt, aso nume 27 Däg, und isch die letzti milidärischi Usenandersetzig uf Schwiizer Bode gsi. Dr Aalass isch d Gründig vom ene Sonderbund vo katholisch-konservative Kantön gsi, wo sich gege d Aagriff vo de radikale Freischärler us de liberale Kantön hai welle schütze. As Ergäbnis hai die siigriiche liberale Kantön am 12. September 1848 e neui Bundesverfassig chönne duuresetze, wo us em Schwiizer Staatebund e Bundesstaat gmacht het.


</doc>
<doc id="26140" url="https://als.wikipedia.org/wiki?curid=26140" title="Gottfried Keller">
Gottfried Keller

Dr Gottfried Keller (* 19. Juli 1819 z Züri; † 15. Juli 1890 am gliiche Ort) isch e Schwiizer Schriftsteller und Politiker gsi.

Er het e Künstlerlaufbahn as Landschaftsmooler agfange, het in dr Regenerazioonszit politischi Lyrik afo schriibe und isch as eine vo de erfolgriichste dütschsprochigen Autore vom 19. Jahrhundert gstorbe.

Vo 1861 bis 1876 isch dr Keller Staatsschriiber vo dr Republik Züri gsi.

Siini bekannteste Wärk si dr Roman "Der grüne Heinrich" und dr Novellezyklus "Die Leute von Seldwyla". Dr Keller gältet as Meister vo dr Novelledichdig und as eine vo de bedütendste Erzähler vom bürgerlige Realismus.

Zwäi Wäärch vom Chäller sind als Opere verdoont woorde, nämli "Romeo und Julia auf dem Dorfe" vom Frederick Delius und "Kleider machen Leute" vom Alexander von Zemlinsky. Au Gidicht sind zu Lieder bearbeitet woorde, öppe s "Abendlied" vom Daniel Fueter und d "Schlafwandler" vom Friedrich Hegar.

Gsamtuusgabe vo de Wärch vom Keller:

Sammeluusgabe vo dr Brief vom Keller:

Lexika:

Bibliografie und Forschigsbericht:

Biografischi Gsamtdarstellige: 

Biografischi Interpretatione vom Gsamtwärch:

Enzyklopedischs:

Essay:

Stellig vom Keller in dr Literaturgschicht:

dr Keller als Literaturkritiker und Läser:

dr Keller zwische Literatur und Politik:

dr Keller als Moler:

Bildbänd:



</doc>
<doc id="26141" url="https://als.wikipedia.org/wiki?curid=26141" title="Stimmhafter velarer Plosiv">
Stimmhafter velarer Plosiv

De stimmhafti velari Plosiv isch e Konsonant vo dr mänschliche Sprooch. Er chùnt in viilene Sprooche vor, isch aber sältener wie zum Byspil ùn au sältener wie syn stimmloses Gägestùgg , wo in fascht allene Sprooche vorchùnt. S Zeiche im IPA defür isch .

In de Alemannische Dialäkt chùnt de Luut eigetli nit vor, wyl es im Alemannische kei stimmhafti Obstruente git. Es git im Alemannische aber e Lenis-Luut , wo äänlig isch, ùn au meischt mit däm Zeiche transkribiert wird.

Uss Gründ, wo mitem Ùffbau vùm mänschliche Muul z due hen, isch d gnaui Stell wo de Luut ussgsproche wird, je nooch Sprooch ùn de andre Luut, wo im Wort vorchömme, verschiide.



</doc>
<doc id="26142" url="https://als.wikipedia.org/wiki?curid=26142" title="Siebnerkonkordat">
Siebnerkonkordat

S Siibnerkonkordat isch e sicherheitspolitischs Abkomme under de „regenerierte“, liberale Kantön Züri, Bärn, Luzärn, Solodurn, Sanggalle, Aargau und Thurgau gsi, wo am 17. Merz 1832 ohni en aazkünde und gegen e Widerstand vo de konservative Kantön abgschlosse worden isch.

D Pariser Julirevolution vo 1830 het de liberale Chreft in dr Schwiiz noch ihrer Underdruckig in dr Restaurationsziit wiider Ufdriib gee. In zäh Kantön si in de Johr druf d Aristokrate dur Petitione und Volksversammlige gstürzt und neui Verfassige in Chraft gsetzt worde, wo d Volkswahl vo de Kantonsregierige uind die bürgerlige Rächt wider iigfüehrt hai. Nit überall isch die Regeneration vo de liberale Wärt vo Duur gsi. In de Kantön Wallis, Neueburg und Schwyz si die Liberale bluetig niidergschlage worde, z Basel hai d Komflikt zwüsche de Liberale und de Konservative zum ene Bürgerchrieg gfüehrt, wo erst mit dr Deilig vom Kanton 1833 siis Änd gfunde het.

Vor em Hindergrund vo dere Bedrohig hai sich die rästlige „regenerierte“ Kantön zum Siibnerkonkordat zsämmegschlosse. As Reaktion hai die konservative Kantön dr Sarnerbund abgschlosse.

S Siibnerkonkordat isch e typisch militärischs Bündnis gsi, ähnlig wie dr hütig Nordatlantikverdrag. Es het d Konkordatskantön, wo denn no souverän gsi si, verpflichtet, sich bim ene Umsturz vo usse gegesiitig z hälfe. Dr Originaltext vom Konkordat cha mä bi Kölz (1992) finde.

In dr Iileitig erkläre d Verdragspartner, ass si das Konkordat underenander wurde abschliesse, wil im Bundesvertrag d Verfassige nid gwährleistet siige und si noch em Ardikel 6 s Rächt haige, e sonige Verdrag abzschliesse. 

Im erste Ardikel garantiere si sich gegesiitig ihri Verfassige, wo uf dr 
Volkssouveränität wurde berueje, d Freiheitsrächt und d Behörde vo de Kantön z schütze, und ass d Verfassige nume in ere verfassigsgmässe Wiis dörfe abgänderet wärde.

Im zweite bis vierte Ardikel setzt s Konkordat e Schiidsgricht ii für e Fall, ass wenn wäge Verfassigsverletzige im ene Kanton Striit wurd entstoh, die andere Verdragspartner noch dr bestehende Kantonsverfassig d Usenandersetzig wurde biilege und ass si dr Schiidspruch au wurde duuresetze.

Im Ardikel fümf wird versproche, ass d Konkordatspartner wenn nötig enand au militärisch wurde hälfe. 

Dr sächst Ardikel macht klar, ass d Pflichte und d Rächt vo de Kantön, wie si im Bundesverdrag festgleit siige, nit döfe verletzt wärde, und dass das Konkordat sowohl gege einzelni Kantön wie au gege d Eidgenosseschaft chönnt grichdet si, ass es aber wenn dr Bundesverdrag entsprächend revidiert wurd, usser Chraft gsetzt siig.

Im ene Zuesatz wird erklärt, ass jede Stand däm Konkordat chönn biidrätte.

Dr Text vom Siibnerkonkordat


</doc>
<doc id="26143" url="https://als.wikipedia.org/wiki?curid=26143" title="Stimmloser glottaler Plosiv">
Stimmloser glottaler Plosiv

De stimmlosi glottali Plosiv (au Glottisschlag oder Knackluut gnännt) isch en Konsonant vo dr mänschliche Sprooch. S Zeiche im IPA defür isch . De Luut isch lycht z imitiere: mer muess nùmme de Mund ùffmache ùn ùff ei Mool Lùft usstoosse.

Im Hochdütsche chùnt de Luut oft vor; in viile Sprooche, wie em Hawaiianische oder Arabische isch es sogar en wichtige Luut. Im Alemannische git es de Luut nùmme in Verneinige wie "nöh öh" oder äänlichem. Z Süddütschland, Öschtrych ùn de Schwyz, spricht mer s Hochdütsch meischt au ohni Glottisschlag.

Im Hochdütsche vo Norddütschland tritt de Luut dörte ùff, wo e Wort miteme Vokal aafängt, z. B. "acht" . Des trifft au allgemein ùff de Silbeaafang zue, z. B. in "beachten" oder"Beamter" .

Im Schwyzer Hochdütsch ùn allgemein z Süddütschland, bruucht mer bi de Ussprooch vùm Hochdütsche meischt kei Glottisschlag. S Wort „Verein“ wird deno statt als „Ver-ein“ im Norde vo Dütschland, als „Ve-rein“ ussgsproche.

De Glottisschlag isch e ùffälligs Merchmool vùm Akzänt vo Dütsche, wo Sprooche wie Änglisch oder Französisch schwätze.



</doc>
<doc id="26146" url="https://als.wikipedia.org/wiki?curid=26146" title="Bundesverfassung der Schweizerischen Eidgenossenschaft">
Bundesverfassung der Schweizerischen Eidgenossenschaft

D Bundesverfassig vo dr Schwizerischen Eidgnosseschaft vom 18. April 1999 (, abkürzt BV, SR 101) isch d Verfassig vo dr Schwizerischen Eidgnosseschaft. Si goht zrugg uf die ersti Bundesverfassig vom 12. Septämber 1848, wo d Schwiz drmit vom Staatebund zum Bundesstaat geint worden isch. Die gältendi Verfassig isch am 18. April 1999 erloo worde und am 1. Januar 2000 in Chraft drätte.

D Bundesverfassig stoht uf dr oberste Stuefe vom schwizerische Rächtssystem. Ihr si alli Gsetz, Verordnige und Erläss vom Bund, vo de Kantön und vo de Gmeinde undergordnet und dörfe dr Bundesverfassig dorum nit widerspräche.

D Bundesverfassig vo dr Schwiz het im Vergliich mit andere Verfassige en Eigeheit:
Si gseht kei Verfassigsgrichtsbarkeit für Bundesgsetz vor, d. h. Gsetz, wo vo dr Bundesversammlig erloo worde si, müesse vom Bundesgricht oder andere Gricht, au wenn si verfassigswidrig si, aagwändet wärde. Die spezielli Reglig isch Usdruck für die sterkeri Gwichdig vom Demokratiiprinzip gegenüber em Rächtsstaatsprinzip. Es söll nit möglig si, ass Gsetz, wo vo dr Volksverdrättig erloo worde si – und allefalls im ene Referendum vom Stimmvolk agnoo worde si – vom ene Gricht usser Chraft gsetzt wärde.

D Verfassig wird mit dr Präambel iigleitet, wo mit em Gottesbezug «Im Namen Gottes des Allmächtigen!» aafoot. Dr eigentlig Verfassigstext isch in sächs Ditel gliideret: 
Ditel 1 enthaltet allgemeini Bestimmige, wie öbbe zum Staatszwäck (Art. 2), zur Stellig vo de Kantön (Art. 3), zu de Landessprooche (Art. 4) und zu de Grundsetz vom rächtsstaatlige Handle (Art. 5). 
Ditel 2 umschribt d Grundrächt (Art. 7–36), d Bürgerrächt (Art. 37–40) und d Sozialziil (Art. 41).
Ditel 3 nennt sich «Bund, Kantone und Gemeinden» und reglet in de Art. 43–135 d Kompetänzufdeilig zwüsche de drei staatlige Gliiderigsebene. Dodrin isch bsundrigs die umfassendi Liste vo de Zueständigkeite vom Bund (Art. 54–125) vo Bedütig: Jede Erlass vom Bund muess sich uf e sonigi Norm stütze. Wenn kei expliziti Bundeskompetänz in eme bestimmte Gebiet existiert, so si d Kantön drfür zueständig und dr Bund isch nid befuegt, in däm Gebiet gsetzgäberisch dätig z wärde (lueg Föderalismus in dr Schwiz, Subsidiarität). D Kompetänze vom Bund si im Lauf vo dr Zit die ganz Zit erwiteret worde und au hüte wird die Liste relativ hüfig abgänderet – sig s dur en Aastoss vo de Bundesbehörde mittels em obligatorische Referändum oder dur Volksinitiative. 
Dr vierte Ditel isch mit «Volk und Stände» überschriibe und reglet in de Ardikel 136–142 die bolitische Rächt vom Volk und vo de Kantön, bsundrigs die diräktdemokratische Volksrächt (Initiative und Referendum). 
Ditel 5 isch de Bundesbehörde gwidmet und umrisst d Organisation und d Kompetänze vo dr Bundesversammlig (Legislative, Art. 143–173), vom Bundesroot und vo dr Bundesverwaltig (Exekutive, Art. 174–187) und vom Bundesgricht und de andere richterlige Behörde (Judikative, Art. 188–191 und Art. 191a–c).
Dr sächst und letzti Ditel het as Inhalt d Revisionsmögligkeite vo dr Verfassig (Art. 192–195) und d Übergangsbestimmige (Art. 196 und 197).

D Grundlag für die hütigi Bundesverfassig isch d Verfassig vom 12. Septämber 1848, wo d Schwiz us eme Staatebund zum Bundesstaat gmacht het. Vor dr Iifüehrig vo dr Verfassig vo 1848 het s e churzi, chriegerischi Usenandersetzig gee (Sonderbundschrieg) zwüsche de liberale und de konsrvative Kantön, wo mit dr vollständige Niiderlage vo de Konservative gändet het. Ohni dä Siig vo de liberale Chreft wer d Iifüehrig von ere bundesstaatlige, liberale Verfassig ummöglig gsi.

Die Bundesverfassig isch i Dail vo dr Verfassig vo de Vereinigte Staate (Zweichammerparlamänt noch em amerikanische Repräsentantehuus und Senat) und vom Gedankeguet vo dr Französische Revolution (Bürgerrächt) beiiflusst worde. D Verfassig het vorgseh, ass d Kantön eigeständig (souverän) si, sowit si d Bundesverfassig nid explizit iischränkt.

D Verfassig vo 1848 isch 1866 deilwiis revidiert worde: D Jude hai d Gliichstellig übercho; hingege het s s Volk abglehnt, de Niiderglassene (au wenn si die schwizerischi Nationalität gha hai) s kantonale und kommunale Wahl- und Stimmrächt z gee. Die ersti Dotalrevision vo dr Verfassig isch 1874 in Chraft drätte. Si het dr Usbau vo de Bundeskompetänze und vo de Volksrächt vorgseh. Mit dere Dotalrevision isch au s Gsetzesreferendum uf eidgenössischer Ebeni iigfüehrt worde. Sit 1891 git s in dr Verfassung s Initiativrächt uf Deilrevision vo dr Bundesverfassig. Noch däm chann e Bruchdeil vo de Stimmberächtigte (zur Zit 100'000) dr Erlass, d Änderig oder Ufhebig vo einzelne Bestimmige vo dr Bundesverfassig vorschloo und es muess zun ere Abstimmig vom Volk und Ständ (Kantön) drüber choo. Deilrevisione vo dr Verfassig si also jederzit möglig.

Die letzti Dotalrevision vo dr Schwizer Verfassig datiert us em Johr 1999. Es het sich um e Nochfüehrig ghandlet, und nid gschribnigs Verfassigsrächt, wo im Rahme vo dr höchstrichterlige Rächtsprächig dur s Bundesgricht entstanden isch, isch kodifiziert worde, und Bestimmige, wo nit uf d Verfassigsebeni ghöre wie z. B. s Absinthverbot si us dr Verfassig gstriche worde. D Bundesverfassig isch in de 1990er Johr überarbeitet und vom Volk und de Ständ am 18. April 1999 mit 59,2 Prozänt respektiv 12 2/2 vo 20 6/2 Standesstimme guetgheisse worde. Si het d Bundesverfassig vom 29. Mai 1874 (alti Bundesverfassig, churz aBV) ersetzt und het u. a. nüün verschiideni Grundrächt erfasst, wo bis denn nume in Entscheid vom Bundesgricht und in Rächtskommentar festghalte gsi si. Si isch am 1. Januar 2000 in Chraft drätte.


</doc>
<doc id="26147" url="https://als.wikipedia.org/wiki?curid=26147" title="Stimmlose labiodentale Affrikate">
Stimmlose labiodentale Affrikate

Di stimmlosi labiodentali Affrikate isch e Konsonant uss dr mänschliche Sprooch, wo ùnter de Sprooche vo dr Wält arg sälte isch. De Luut fängt mit eme aa, ùn goot zumene über. S Alemannische het, wäge vo de hochdütsche Luutverschiebig, als eini vo de weenige Sprooche, en sonige Luut in Wörter wie „Pfyl“. Allerdings fängt de Luut statt mit eme labiodentale Luut mit eme bilabiale aa, ùn goot deno zumene über. 

Im internationale phonetische Alphabet wird de Luut mit , oder transkribiert. Viilmool loot mer de Booge über de Affrikate au eifach ewäg: .



</doc>
<doc id="26148" url="https://als.wikipedia.org/wiki?curid=26148" title="Stimmhafte labiodentale Affrikate">
Stimmhafte labiodentale Affrikate

Di stimmhafti labiodentali Affrikate isch e Konsonant vo dr mänschliche Sprooch, wo ùnter de Sprooche vo dr Wält arg sälte isch. De Luut fängt mit eme aa, ùn goot zumene über. Es isch bis jetz nùmme ei Sprooch bekannt, wo es sonne Luut als Phonem git, ùn zwar de XiNkuna Dialäkt vùm Tsonga, enere Bantusprooch, wo z Südafrika, Mosambik ùn Simbabwe gschwätzt wird.

Im internationale phonetische Alphabet wird de Luut mit , oder transkribiert. Viilmool loot mer de Booge über de Affrikate au eifach ewäg: .



</doc>
<doc id="26151" url="https://als.wikipedia.org/wiki?curid=26151" title="Guillaume Henri Dufour">
Guillaume Henri Dufour

Dr Guillaume Henri Dufour (* 15. Septämber 1787 z Konstanz; † 14. Juli 1875 z Les Eaux-Vives, hüt e Deil vo Gämf) isch e Schwiizer Humanist, General, Politiker, Kartograf und Ingenieur gsi. 

Dr Dufour het zu de erste Generäl in dr Gschicht vo dr Schwiizer Armee ghört und het die eigenössische Druppe im Sonderebundschrieg aagfüehrt. As Kartograf het er die ersti detaillierti topographischi Charte vo dr Schwiiz härgstellt. Er isch Mitgliid vom "Komitee vo de Fümf" gsi, wo 1863 z Gämf sich zsämmegfunde het und s Internationale Komitee vom Rote Chrüz grundet het und vo 1863 bis 1864 däm si erst Presidänt.

Dr Dufour isch ufgrund vo siim vilsiitige Wirke scho zu Läbziite usserordentlig populär gsi und het as eine vo de bekanntiste und iiflussriichste Mensche in dr Schwiiz golte. D Dufourspitze im Monte-Rosa-Massiv an dr italiänische Gränze, wo mit 4'634 Meter dr höggsti Punggt in dr Schwiiz isch, isch 1863 noch ihm benennt worde. En anders Indiz für die groossi Bedütig vom Dufour isch d Datsach, ass noch siim Dod im Juli 1875 öbbe 60'000 Lüüt us alle Deil vom Land zu siiner Beärdigung uf em Cimetière des Rois z Gämf cho si. Au hüt no wird dr Dufour als eine vo de wichtigste Lüüt in dr Gschicht vo dr Schwiiz agluegt.




</doc>
<doc id="26155" url="https://als.wikipedia.org/wiki?curid=26155" title="Saubannerzug">
Saubannerzug

De Saubannerzug isch en Zug vo Freischärler us de Kantön Uri und Schwyz gsi, wo im Februar 1477 schtattgfunde het.

Urner und Schwyzer Chriegslüt sind noch de Schlacht bi Nancy mit de Verteilig vo de Büte nöd zfrie gsi. D Schtadt Gänf het zwei Johr vorher e Brandschatzsumme vo 24'000 Gulde verschproche gahn, wo no nöd zahlt gsi isch. Di Innerschwiizer hei sich wäge dem zu de "Gsellschaft vom torechte Läbe" zämegschlosse und hei welle uf Gänf ziie, wo si irs Gäld hei welle go hole.

Am 21. Februar 1477 isch di Freischar us de Innerschwiiz loszoge. Es sin öppe 700 Maa gsi, wo sich über Lozärn und Bärn uf de Wäg Richtig Gänf hei gmacht. Es hei sich noch witeri Manner, bsunders vo Unterwalde und Zug, de Freischärler aagschlosse, bis öppe 1'700 bis 2'000 Chriegslüt si unterwägs gsi.
De Röt vo Züri, Bärn und Lozärn het der Zug gar nöd passt. Si sind grad in Verhandlige mit Frankriich und Savoye gsi und hei nöd welle de Iidruck vermittle, si heige ihri Soldate nöd unter Kontrolle. Doderwäge sind us de Ört vo de Eidgnosseschaft, aber au us Gänf, Basel und Stroosburj Gsandti zu de Freischärler gschickt worde, wo-n-es glungen isch, de Zug am 4. März zwüsche Payerne und Lausanne z stoppe. 
Bi de folgende Verhandlige het sich Gänf müesse bereit erkläre, vo de 24'000 Gulde, wo si an Schulde hei kaa, 8'000 sofort z zahle. Di fäälende 16'000 Gulde het d Schtadt mit Geisle müesse absichere.
Jede Teilnehmer vom Freischärlerzug het en Umtrunk und 2 Gulde übercho. Au d Gsandtschafte het Gänf müesse zahle.

Us Angscht vor setige Freischarzüg hei Gänf, Bärn und Friburg s erschti Burgrächt gschlosse, um sich dervor z schütze. Dodergäge hei d Landört proteschtiirt und de Konflikt zwüsche Schtadt- und Landört isch mit em Stanser Verkommnis biiglegt worde. 

Uf em Banner vo de Freischärler isch en Eber mit eme Kolbe abbildet gsi. De Kolbe isch es Symbol für de Ufschtand gsi, de Eber isch für Muet und Chraft gschtande. D Bärner Regiirig het aber versuecht de Zug lächerlich z mache und scho e paar Johr schpöter het de Bärner Rotsherr Diebold Schilling de Freischärlerzug "Zug vom Törichte Läbe" gnennt. Im 17. Johrhundert isch us em Eber dann e Sau worde. In de Bärner Chronik vom Michael Stettler taucht de Begriff "Saubannerzug" s erschti Mol uf.


</doc>
<doc id="26206" url="https://als.wikipedia.org/wiki?curid=26206" title="Johann Heinrich Wieland">
Johann Heinrich Wieland

Dr Johann Heinrich Wieland (* 14. Februar 1758 z Basel; † 4. Mai 1838 ebd.) isch e Basler Politiker und Bürgermeister in dr Restaurationszit gsi. 

D Wielands si en altiigsässeni Familie gsi. Dr Hans Konrad Wieland us Mülhuuse het 1587 s Basler Bürgerrächt übercho und isch Stadtschriiber im Chläibasel gsi. Under de spötere Wielands het s nit wenigi ge, wo in fremde Dienste gstande si. Dr Vater vom Johann Heinrich, wo dr gliich Name gha het, isch Pfarrer vo dr Basler Petersgmeind gsi und het mit dr Dorothea Buxtorf siibe Chinder gha. 

Dr Johann Heinrich Wieland isch am 4. Februar 1758 z Basel uf d Wält cho. Won er nüüni gsi isch, isch dr Vater gstorbe, und d Mueter het d Chinder elei ufzoge. Dr Johann Heinrich isch uf s Gymnasium und het sich denn 1770 an dr Uni immatrikuliert. Er het dr Isaak Iselin kenneglehrt und het s Lizenziat in Rächtswüsseschaft gmacht. Denn isch er uff Gämf und vo dört noch Colmar, won er in dr Chriegsschuel vom Dichter Gottlieb Konrad Pfeffel as Privatsekretär gschafft het und im Pfeffel e väterlige Fründ gfunde het. Z Göttinge het dr Wieland sis Studium beändet, isch uf Basel zrugg und isch dört Kanzlist worde. 

Noch em Iseli sim Dod het dr Rootsschriiber Peter Ochs d Kanzlei übernoh. 1786 isch dr Wieland Schultheiss vom Gricht worde, het denn dr Dokter gmacht und d Valeria Weiss, e Verwandti vom Peter Ochs ghürotet. noch zwei Johr isch si Frau gstorbe und er het d Maria Schweighauser, d Dochter vom Roothsherr Johannes Schweighauser, won e Druckerei gha het, ghürotet. Er het mit ere fümf Chinder gha. In sine nüün Johr as Schultheiss het er mit em Peter Ochs und em Johann Lukas Legrand dra gschafft, s Basler Schuelwäse z verbessere. 

1795 het em dr Root dr Boste vom Stadtschriiber vo Liestel ge, eini vo de beliebtiste Staatsstelle, aber Zite hai sich afo ändere. Währed in dr Stadt die herrschendi Oberschicht au em Middelstand e chli Iifluss gloo het, het d Landbevölkerig keini politische Rächt gha, und under em Iifluss vo dr Französische Revolution hai sich im Baselbiet und vor allem z Liestel revolutionäri Ideä afo usbreite. 

Währed dr Basler Revolution het er d Reforme understützt, und isch am 2. Februar in d Basler Nationalversammlig gwehlt worde. Denn isch er mit em Peter Ochs und em Wernhard Huber zu de französische Generäl Brune und Schaumburg gschiggt worde, zum se vo dr Idee vo dr Deilig vo dr Schwiz abzbringe und in die konservative Kantön Bärn, Solodurn und Freiburg, zum se drzue z bringe, die neui helvetischei Ornig z akzeptiere und so d Eiheit vo dr Schwiz z rette. Am 2. April isch er Presidänt vo dr Basler Nationalversammlg worde und het die kantonale Kompetänze an dr helvetisch Staat abdrätte. 

Noch dr Iifüehrig vo dr helvetische Verfassig isch er Presidänt vo dr Basler Verwaltigskammere worde, 1801 Regierigsstatthalter vom Kanton Basel und am 18. Oktober 1801 helvetische Senator. Won er zu de Notable ghört het, wo die zweiti helvetischi Verfassig usgarbeitet hai, isch er ganz uf Bärn züglet. Im Summer 1802 isch er zum helvetische Finanzminister ernennt worde. Er isch aber mit dr Entwigglig vo dr Schwiz nit zfriide gsi. Zwar het er d Haupterrungeschafte vo dr Revolution immer no understützt und isch gege d Restaurationsbesträbige gsi, het aber de Kantön wider meh Kompetänze welle ge.

Er het d Mediation vom Napoleon understützt.Im Früehlig 1803 isch er uf Basel zruggcho, und het as Mitgliid vo dr Regierigskommission dr Übergang vo dr Helvetik zur Mediation duuregfüehrt. Während dr Mediationszit isch er Basler Stadtschriiber gsi, e wichdige Boste im föderative Staatebund. Politisch het er jetzt zur Middi ghört und isch 1812 Bürgermeister worde, e Boste, won er 20 Johr lang gha het. In dere Rolle het er Basel bi dr Dagsatzig verdrätte und isch as Gsandte vo dr Eidgenosseschaft uf Paris und Wien gschickt worde. Noch dr Schlacht vo Leipzig hai d Schwizer wider Asträngige gmacht, as es neutrals Land anerkennt z wärde. Dr Wieland und dr Luzärner Vincenz Rüttimann si zum Napoleon gschickt worde, dä het de Schwizer aber nüt versproche. Wo dr Wieland us Paris zruggcho isch, si die Allierte scho in dr Schwiz iimarschiert gsi. Bi dr Usarbeitig vo dr neue Basler Verfassig het er sis Gwicht gegen e vollständigi Restauration vom Ancien Régime iigsetzt. Au uf dr Ebeni vom Bund het er sich für e Biibhaltig vom e Deil vo de Errungeschafte vo dr Helvetik usgsproche und het s Verdraue vo dr Waadt und em Aargau gha, wil er gege d Wideriifüehrig vo de Underdaneverheltnis gsi isch. Uf dr andere Site het er welle so grossi Gebiet wie möglig vom ehemolige Fürstbistum Basel für si Kanton gwünne, aber si Erfolg isch chli gsi.

Bi dr Verfassig vom neue Bundesvertrag isch s em nit glunge, si Aasicht von ere aasehnlige Zentralgwalt duurezsetze, nume die neue Kantön hai en drbii understützt, während die alte Ort und die usländische Groossmächt e luuggere Staatebund duuregsetzt hai. Au Sonderbünd si nit verbote worde, wie s dr Wieland bevorzugt hätt, sondern hai nume nid gege anderi Bundesmitgliider dörfe grichdet si. Im Septämber 1814 het dr Wieland, zsämme mit em Zürcher Bürgermeister Hans vo Reinhard und em Friiburger Staatsroot Jean de Montenach d Schwiz am Wiener Kongräss verdrätte. Wil s Verheltnis in dr Schwiz zwüsche de reaktionäre und dene won e Vergliich agsträbt hai, aagspannt gsi isch, het dr Wieland druf anegschafft, ass d Schwizer Kommission vom Wiener Kongräss in dene Stritfrooge wurd entscheide und so e Bürgerchrieg verhinderet wurd. Bis ass dr Napoleon nit vo Elba zruggcho isch, het d Kommission nit vil entschiide und erst denn het si sich richdig an d Arbet gmacht. D neui Schwizer Verfassig, d Neutralität und die neue Kantön si schliesslig vo de Grossmächt anerkennt worde, und die alte Ort für ihri Verlust kompensiert worde, fast ganz eso wie s dr Wieland vorzooge het. Am 31. Merz 1814 si är und dr Montenach us Wien abgreist und e baar Däg spööter isch au dr Reinhard in d Schwiz zrugggfahre. Au in dr Schwiz sälber het d Bedrohig dur e Napoleon d Underschiid lo vergässe. Die reaktionäre Kantön hai s vorzoge, an dr Site vo de Allierte offensiv gege d Franzose vorzgoh und die andere hai numme welle d Gränze verdeidige, was au dr Wieland für richtig befunde het. D Dagsatzig het aber d Neutralitet ufgee und Frankriich dr Chrieg erklärt. Dr Schwizer Zug under em General Bachma isch aber nit guet groote.

Wie sich d Reaktion in dr Schwiz versterkt het, isch im Wieland si Rolle im Bund chliiner worde. Er het sich in dr Restaurationszit uf Basel konzentriert, het s Schuelwäse und d Universitet usbaut, und sich um d Polizei und s Justizwäse kümmeret.

Wo noch dr Julirevolution z Frankriich d Baselbieter Gliichberächdigung hai afo verlange, het dr Wieland sich aber scho nümme zu sonere revolutionäre Idee chönne bekenne. D Stadt het ihri Vorherrschaft nit welle ufgee, und nochdäm s zu zum Deil bluetige Unrueh cho isch, isch dr Wieland im Februar 1832 vo alle öffentlige Ämter zruggdrätte. Im August im Johr druf het sich noch eme churze Bürgerchrieg s Baselbiet vo dr Stadt drennt.

Dr Wieland het in dene Johr au persönligi Schleg erlitte. Si eltist Sohn, dr Johannes, isch 1932 gstorbe und si zweit Sohn, dr August, isch am 3. August 1833, wo sich d Stadtbasler Armee us Liestel zruggzoge het, vo de Baselbieter verschosse worde.

Dr Johann Heinrich Wieland isch am 4. Mai 1838 z Basel gstorbe.



</doc>
<doc id="26207" url="https://als.wikipedia.org/wiki?curid=26207" title="Savoyen">
Savoyen

Savoye (, , ) isch e Landschaft in de weschtliche Alpe. Es isch einisch e Grafschaft, spöter es Herzogtum gsi. Im weschtliche Alperuum het Savoye im Mittelalter e wichtigi Rolle gschpilt und witi Teile vom Welschland hei bis zu de Mitti vom 16. Johrhundert zu Savoye ghört.

D Landschaft Savoye ligt südlich vom Gänfersee und weschtlich vom Piemont, zum gröschte Teil in de hütige französische Departements Hochsavoyen (frz. Haute-Savoie) und Savoyen (frz. Savoie). Savoye isch di höchscht glegeni Landschaft vo Europa und umfasst d Savoyer Alpe und d Grajische Alpe.
Z Savoye läbet öppe 1'000'000 Mönsche (1999), wo hüt französisch redet. Teilwiis beherrscht d Bevölkerig noch di ursprünglichi Schprooch von de Gegend, s Arpitan, wo zu de frankoprovenzalische Sprooche ghört.

Savoye isch in de keltische Ziit vo de Allobroger bsidlet gsi. D Römer hei de Volksstamm im 121i vor Chrischtus unterworfe und s Gebiet mit Gallie zäme glegt. 
Im 443i hei d Römer derte d Burgunder aagsidlet, wil di nach de Niderlaag gäge d Hunne, irs Riich am Rhii hei müesse verlaa. Nöd emol 100 Johr schpäter, im 534i, hei d Franke s Gebiet eroberet.

Sit em 838 het Savoye zu Hochburgund ghört, ab 934 zum Königriich Burgund und isch sit em 1032 en Teil vom Heilige Römische Riich gsi.
In dere Ziit het s Land Grafschaft Vienne gheisse und het im Erzbischof vo Vienne ghört. Der het vo sim Land zwei Lehe vergäh, s nördliche, zu dem s Chablais und en Teil vom hütige Wallis ghört het, em Humbert I. verlihe, wos an sin Sohn witergäh het. Syn Soo, der Otto, het 1046 d Adelaide ghürote, di eltischt Tochter vom Ulrich-Manfreds Markgraf vo Turin us de Familie vo de Arduine, un het ase s Piemont überchoo.

Ab em 1125i het sich di Familie „Grafe vo Savoye“ gnennt und es isch ihne glunge, d Oberhoheit vom Erzbischof abzschüttle. Wo si dann Pinerolo und Chambéry dezugwunne hei, hei si im 1232i Chambéry zu de Hauptstadt vo Savoye gmacht. In de Johr 1268/1269 het Savoye s Waadtland eroberet und isch in de hütige Weschtschwiiz en wichtiger Territorialherr worde.

Im 1310i/1313i isch Savoye vom Kaiser zum Riichsfürschtetum erhobe worde und öppe 50 Johr schpöter, im 1361i het s Königriich Burgund sin Iifluss z Savoye verlore und s Fürschtetum isch riichunmittelbar worde.
Savoye het sis Gebiet könne erwitere, so isch im 1388i d Grafschaft Nizza derzu cho und im 1401 d Grafschaft Gänf, aber ohni d Schtadt sälber.

Im 16. Johrhundert isch es dann Schtück für Schtück retour gange. Frankriich hets Land vom 1536i bis ins 1559i bsetzt gha und nadisna sind Gebiet im Norde an d Eidgnosse verlore gange. Au im Weschte het Savoye Gebiet müsse an Frankriich abträte.

Besseri Ziite hets mim Fride vo Utrecht im 1713i gäh. Savoye-Piemont het Sizilie und Teili vom Herzogtum Mailand vo Schpanie übercho, de Aalass für d Herzög sich ab do König z nenne. Im 1720i hei d Savoyer Sizilie gäge Sardini iituschet und s Herzogtum Savoye mit Sardinie zum Königriich Sardinie (oder Sardinie-Piemont) zämeglegt.
Nach de französische Revolution vo 1789 isch au Savoye – wii ganz Europa – ins Fadechrüüz vo Frankriich cho. Scho im September 1792 hei Revolutionstruppe s Land bsetzt. 1801, noch vor em Endi vom Heilige Römische Riich, isch Savoye us em Riich usgschide. 
Bim Wiiner Kongress vo 1815 isch Savoye wider zum Königriich Sardinie-Piemont cho. Sardinie het dann mit französischer Unterstützig e wichtigi Rolle bi de Bildig vo eme einige Königriich Italie gschpilt. S Herrscherhuus Savoye, wo jetz König vo Italie sind worde, hei zum Dank ihrs Schtammland und d Grafschaft Nizza am 24. März 1860 an Frankriich abträte.



</doc>
<doc id="26214" url="https://als.wikipedia.org/wiki?curid=26214" title="Reaktion">
Reaktion

Reaktion (vo latiinisch "reactio" ‚Rückhandlig‘) stoht für:


</doc>
<doc id="26216" url="https://als.wikipedia.org/wiki?curid=26216" title="Regeneration">
Regeneration

Regeneration (v. lat. "regeneratio" = Neuentstehig) bezeichnet



</doc>
<doc id="26217" url="https://als.wikipedia.org/wiki?curid=26217" title="Sarnerbund">
Sarnerbund

Dr Sarnerbund vo 1832 isch e Bund vo de konservative Schwiizer Kantön Uri, Innerschwyz, Obwalde, Nidwalde, Neueburg und Basel gsi, wo si mitem d Regenerationsbesträbige vo de Liberale hai welle bekämpfe. 

Dr Sarnerbund isch noch gheime Verhandlige am 15. Novämber 1832 gründet worde. Er isch as Gegebündnis zum liberale Siibnerkonkordat z gseh, wo im Merz vo däm Johr abgschlosse worden isch. Im Bund siini Mitgliider hai sich zerst emol bsundrigs drfür iigsetzt, ass dr Kanton Basel nit in zwei Halbkantön ufdeilt und ass d Deilig vom Kanton Schwyz rückgängig gmacht wurd. 

Wo dr neu Halbkanton Basel-Land in d Dagsatzig iiglade worden isch, hai d Kantön vom Sarnerbund us Protest zweimol z Schwyz e Gegedagsatzig duuregfüehrt. Dr Versuech, die neuentstandene Kantonshauptstedt am 1. August in Usserschwyz und am 2. August im Baselbiet z bsetze, het zun ere Intervention vo dr Dagsatzig gfüehrt. S Baselbiet het sich vo dr Stadt drennt, Usserschwyz het sich uf Befähl vo dr Dagsatzig wider mit Innerschwyz vereinigt. 

Dr Sarnerbund isch am 12. August 1833 vo dr liberale Mehrheit vo dr Dagsatzig ufglöst worde, wil er nit mit em Bundesvertrag chönni veriibart wärde. 


</doc>
<doc id="26218" url="https://als.wikipedia.org/wiki?curid=26218" title="Häberle und Pfleiderer">
Häberle und Pfleiderer

Häberle ond Pfleiderer hoißt a ganza Serie vo Sketsch, wo vom schwäbischa Komikerduo Willy Reichert ond Oscar Heiler vo 1931 bis 1972 gschbiilt worra send.

En de Dreißgrjohr vom voriga Johrhondort hot’s en Stuegert neabem graußa "Friedrichsbautheatr" au noh a kleis Theäterle gäa, wo sowohl s Varieté wia au s Kabarett pfleagt hot, s "Excelsior". Deam sei Chef isch dr Schweizer Emil Neidhard gwäa, wo vo seine Freind bloß dr "Schneizle" ghoißa worra ischt. Jeda Dag hot’s zwoi Vorstellonga gäa, ond emmr noch 14 Däg isch a nuis Programm rauskomma. Dr Emil Neidhard hot a feis Nesle ghet, om z merget, weam’r was zuadraua kâ. Oft hot’r da Willy Reichert uf de Brettr vom Schauschbiilhaus bewondret ond denkt, dass’r dean au uf s e i r a Biine braucha kennt. Dr Willy Reichert isch au dadsächlich zom "Excelsior" gwexlet ond hot glei noh da Oscar Heiler mitbrocht. Vo dera Zeit â isch em "Excelsior" neaba Hochdeitsch au zom erschda Mol Schwäbisch uf der Biine gschwätzt worra. 

Ama scheena Dag isch deane zwoi Schwoba a Sketsch vom Ungar László Vadney em jiddischa Dialekt en d Fenger komma, "Die Friedenskonferenz". D Haubtfigura en deam Stickle send dr franzesisch Außaminischdr Aristide Briand ond dr englisch Regiirongschef Ramsay MacDonald gwäa, wo en de 1920r Johr beim Velkrbund en Genf mitnandr vorhandlet hend. Ond des wuud en deam Sketsch bissig, frech ond gleichzeidig saukomisch dargschdellt. (En ra schbätra Fassong, wo ma au heit noh uf Schallbladd odr CD kaufa kâ, send aus deane zwoi Politigor dr amerikanisch Außaminischdr John Foster Dulles ond dr russisch Außaminischdr Molotow worra.) Dr Reichert ond dr Heiler send ganz aus-em Heisle gwäa, wo se dean Sketsch gleasa ghet hend. Se hend abr gmoint, des Ganze miaßt ma uf Schwäbisch, ond zwar uf Stuegerter Schwäbisch, uf d Biine branga, noh dät Ällas noh viil bessr wirga. Weil dr Heiler au dr Hausdramaturg vom "Excelsior" gwäa isch, hot’r vom Neidhard da Uftrag griagt, dean Sketsch entschbrechend zo bearbeida. Zerscht hot’r noch zwoi tybische Stuegerter Nama gsuecht, ond dô isch’r uf "Häberle" ond "Pfleiderer" komma.

Om da Häberle ond da Pfleiderer a bissle wia dia zwoi Vorbildr Briand ond MacDonald aussäa z lau, hot ma em Pfleiderer an graußa Schnauzr vorbasst ond sein Meckl mit ma steifa Huat, ara „Melone“, gschmickt. Dr Häberle isch mit ma Zwickr, ama englischa Bärtle ond mit ma ronda Strauhuat ausgschdaddet worra. Vordergrindig hend dia zwoi dau, wia wenn se de beschde Freind wäret, obwohl se sich emmr mit „Herr Pfleiderer“ ond „Herr Häberle“ begriaßt ond nia „Du“ zonandr gsait hend. Dr Pfleiderer hot a knitzr Kerle sei däffa, wo au a bissle schlitzohrig ischt, ond dr Häberle oiner, wo ällas bessor woiß. Wo dr Pfleiderer meischdens a ganz normals Schwäbisch gschwätzt hot, hot sich dr Häberle oft Miia gäa, Hochdeitsch zo schwätza. Rauskomma isch dô drbei abr bloß so a Art „schwäbisches Hochdeitsch“, was zuasätzlich fir Lachr gsorgt hot. Tybisch fir dia zwoi Figura isch au, das-se emmr wiidr zwischadure „Jaaa - jaaa“ ond „Sooo – sooo“ meh gsonga wia gschwätzt hend, oft gleichzeidig wia bei ma Duett. 

S Aussäa ond da Charaktr vo de Figura send au fir dia viile andre Sketsch, wo schbätr noh gfolgt send, beibhalda worra.

Bei dr erschda Vorstellong am 16. Dezembr 1931 hot dui "Friidenskonforenz" eigschlaga wia a Bomb. So arg isch em "Excelsior" no nia glacht worra. Dr Erfolg hot sich romgschbrocha, ond bald send älle Vorstellonga ausvorkauft gwäa. Em Lauf dr Zeit isch s "Excelsior" fir dia viile Leit, wo da Häberle ond dr Pfleiderer hend säa wella, z klei worra. Noh send se ens viil graißra Friedrichsbautheatr ausgwicha. Do drbei isch’s abr et bliiba. Au außerhalb vom Schwobaland hend d Leit des Komikrduo uf dr Biine âgugga wella. Drom send dr Heiler ond dr Reichert bald mit ihre Sketsch – middlerweile send an Haufa nuie vo vorschiidene Autora drzuakomma – uf Tournee ganga. Uftridd hend se ghet em "Deitscha Theatr" en Mincha, em "Leipziger Krischdallpalascht", en Nirnberg ond en Dissldorf em "Apollo-Theatr" ond enna Haufa andre Städt. Schbätr send au noh dr Rundfunk ond s Fernsäa drzuakomma. 

En deam erschda Sketsch, ond zwar en dr schbätra akdualisiirda Fassong, dreffet sich dr Häberle ond dr Pfleiderer en ra Wirtschaft ond kommet em Lauf vo ihrer Ondrhaldong au uf d Friidenskonforenz zwischa deane zwoi Außaminischdr Dulles ond Molotow zo schwätza. Dr „gscheit“ Häberle duet grad so, als wär-er bei dera Vorhandlong selbr drbeigwäa ond vorsuecht, seim Geganiibr zo erklära, wia so a Konforenz ablauft. Om des Ganze ââschaulich z machet, schlegt’r em Pfleiderer a Rollaschbiil vor: Er selbr schlupft en d Haut vom Dulles (der wuud nadiirlich so gschwätzt wia ma da Nama schreibt, et „Dalles“), ond dr Pfleiderer soll da russischa Außaminischdr „Mollenkopf“ schbiila. Wia noh dr Pfleiderer en seira Roll et so funktioniirt, wia sich’s dr Häberle vorstellt, geit’r em d Sätz vor, wo-nr schwätza muaß, zom Beischbiil: „Herr Pfleiderer, jetzt fraget Se mich mal, was die Sorgen und Neete Amerikas verursacht!“ Em Lauf vo deam Sketsch griaget dia zwoi „Polidigr“ da graischda Grach mitnandr ond schreiet sich emmor meh â. Zom Schluss kommt d Bediinong ond frogt noch em Grond vo deam Gschroi. Nô griagt se d Antwort, dass ällas bloß a Schbiil wär. Se frogt nôôch: „Ja was schbiilet Se denn?“ – „Friidenskonferenz!!!“


A graußa schwäbischa Firma, wo fir ihre Päcklesubba bekannt ischt, hot noch-em Zwoida Weltgriag da Reichert ond da Heiler johrelang em Radio en kurze Heerschbiil fir ihre Subba d Werbedromml riira lau.

Dr schwäbisch Kabredischt Uli Keuler hot bei seim Studiom an dr Uni Diibenga a Doktrarbet ibr "Häberle ond Pfleiderer" gschriiba.

Vor em (nuia) Friedrichsbau en Stuegert – wo vor langer Zeit amôl des legendäre "Friedrichsbau-Theater" dren gwäa ischt – geit’s seit 1994 a Denkmal aus Bronce, wo da Oscar Heiler (lenks) ond da Willy Reichert (reachts) en ihre Rolla als Häberle ond Pfleiderer zeigt. Bis 2014 ischt em nuia Friedrichsbau s nuie "Varieté-Theater" ondrbrôcht gwäa, aber des ischt gega Ende vo sellem Jôhr an a andra Stell omzoga.




</doc>
<doc id="26219" url="https://als.wikipedia.org/wiki?curid=26219" title="Gutenburg (Hochrhein)">
Gutenburg (Hochrhein)

D Gueteburg, au "Guetebärg" gnännt, isch e Burgruine bim glychnameige Ortsdeil vu Aiche, eme Stadeil vu Waldshuet-Düenge im Landchreis Waldshuet z Bade-Wirttebärg.

D Burgruine lyt am Fueß vum Sidschwarzwald am untere Änd vum diefe Dalyyschnitt vu dr Schlücht. E natyrlige Buckel mit eme herte Chärn us Granit vum Schwarzwaldgrundgebirg het d Erosion vu dr Schlücht iberstande un het as strategisch ginschtige Standort fir die Burg dient. E wenig wyter abezues goht s Dal uf un bildet dr Ibergang zem Chleggi. 

Im 10. Johrhundert isch vum Chloschter St. Galle as erscht Böuwärch e Durm böue loo wore. Dää het as Stitzpunkt dient un as Schutzböuwärch fir di große Bsitz, wu s Chloschter zwische dr Johre 900 un 1000 im Biet zwische dr Schwarzwaldfliss Alb un Schlücht gha het. 

Anne 1128 het s Chloschter St. Galle dr Durm mitsamt syyne dertoge Bsitzige un Rächt ere Adelsfamilie zum Läche gee, wu mer dr Namme vun ere nit weiß. Die Adelsfamilie het sich derno ne Burg um dää Durm böue loo, wu si derno as ihre Eigetum aagsäh gha het, zämme mit dr Gieter im Umland. Dr Durm isch aber alsfurt e Läche gsi.

1187 isch dr Bsitz an d Herre "von Gutenburg" gange. Die sin e edelfrej Minischtrialegschlächt us em schwyzerische Aargau gsi (wahrschyns us em Oberaargau, hite Kanton Bärn, lueg Guetebärg BE). Ihre Namme hän d Gutenberg wahrschyns erscht ab do gha un isch vum Gschlächt "von Gutenburg" ibernuu bzw. vu däre ihre Stammherschaft, em hitige schwyzerische "Gueteburg-Lotzwil".

Im 13. Johrhundert isch d Burg us Gäldnot vu dr Noofahre vum "Rudolfus von Gutenburg", "Ulrich" un "Eberhard von Gutenburg", an dr "Heinrich II. von Kränkingen" (hite Chränkige – e Stadtdeil vu dr Stadt Waldshuet-Düenge). 

1361 wird d Gueteburg wider us Gäldnot vum Kränkinger Gschlächt an d Brieder "Walther" un "Burkart von Hohenfels" verpfändet un nit wider yyglest. 1393 goht d Burg an dr Zürcher Ritter "Heinrich Geßler", 1407 an dr "Wilhelm Im Thurn" vu Schaffuse. 1447 verchauft dr "Rüdiger Im Thurn" z Schaffuse d Burg an dr Ritter "Heinrich von Rumlang".

Anne 1480 het dr Abt Christoph vum Chloschter St. Bläsi d Herrschaft Gueteburg mit Burgstall, Schloss un di zuegherige Ortschafte Wyyle, Üelige un Chränkige vum Ritter "Dietrich von Rumlang" gchauft.

Im Mai 1525 isch d Burg zytwyys vu Ufständische bsetzt wor, mit dr Unterstitzig vu dr Stadt Waldshuet.

Zue dr "Herrschaft Gueteburg" hän näbe dr Burg zwe Meierhef ghert, e Fruchtmihli an dr Schlücht un Biet weschtlig vu dr Schlücht un dr Schwarza mit dr zuegherige Ortschafte Schnörrige, Dietlige, Wyyle un Nöggeschwil. Speter sin no ne Sägmihli un d Ortschafte Indlekofe, Bürgele un Gurtwil derzuechuu.




</doc>
<doc id="26220" url="https://als.wikipedia.org/wiki?curid=26220" title="Gutenburg">
Gutenburg

Gutenburg isch dr Name vu däne Ortschafte:
Gutenburg isch dr Namme vu däne Burge:
Verglych au:


</doc>
<doc id="26221" url="https://als.wikipedia.org/wiki?curid=26221" title="Badener Artikel">
Badener Artikel

D Badener Artikel vom 27. Jänner 1834 si d Beschlüss vo de liberale Kantön vi dr Schwiiz gsi, wo as Inhalt e wiitgehendi staatligi Ufsicht vo dr römisch-katholische Chille gha het. D Beschlüss hai in konservative katholische Kreis heftige Widerstand verursacht. Si si noch em Ort Bade im Kanton Aargau benennt, wo si beschlosse worde si.

Die liberali Regierig vom Kanton Luzärn het Ändi Dezämber 1833 zun ere Konferänz uf Bade iiglade, zum s Verheltnis zwüsche Chille und Staat neu z regle. Alli die Kantön si iiglade gsi, wo zum Gebiet vo de Bistümer Basel, Sanggalle und Chur ghört hai. Uf Bade si Delegierti vo Bärn, Luzärn, Sanggalle, Solodurn, Basel-Landschaft, Aargau und Thurgau cho. Züri, Zug und Graubünde hai keini Verdrätter gschickt. D Konferänz isch vom 20. bis 27. Jänner 1834 gange und am letzte Konferänzdag het me sich uf e Text vo dr offizielle Bekanntmachig geinigt.

Zerst isch e Bitt an dr Heilig Stuehl gange, s Bistum Basel zum Erzbistum z erhebe. Die übrige 14 Beschlüss hai die eigetlige Badener Artikel bildet: e grösseri Unabhängigkeit vo de Geistlige vom Papst isch gforderet worde, staatligi Kontrolle über d Chille, Priesterseminar und Orde, d Bestüürig vo de Chlöster, d Zuelassig vo konfessionell gmischte Hürote und e Beschränkig vo de arbetsfreie kirchlige Fiirdig.

D Badener Artikel si nume in de liberale Kantön Aargau, Basel-Landschaft, Bärn, Luzärn, Sanggalle, Thurgau und Züri implementiert worde. Priester, wo sich de Artikel widersetzt hai und kei Dreuschwur uf d Regierig hai welle leiste, si inhaftiert worde, hai hochi Gäldbuesse müesse zahle oder hai ihr Amt verlore.

D Badener Artikel si vo de konservative katholische Kreis heftig kritisiert worde und dr Papst Gregor XVI. het se am 17. Mai 1835 mit dr Enzyklika Commissum divinitus scharf verurdeilt. In sälle katholische Kantön, wo vo konservative Chreft beherrscht worde si, hai sich „Verteidigungsverein“ bildet. Au Frankriich und Östriich hai verlangt, ass d Artikel zruggnoo wurde. Dr Konflikt het sich 1841 verscherft, wo d Aargauer Regierig alli Chlöster ufghobe het. Vo do us isch dr Wäg zum Sonderbundschrieg im Johr 1847 churz gsi.



</doc>
<doc id="26222" url="https://als.wikipedia.org/wiki?curid=26222" title="Johann Ulrich von Salis-Soglio">
Johann Ulrich von Salis-Soglio

Dr Johann Ulrich vo Salis-Soglio (* 16. Merz 1790 z Chur; † 27. April 1874 z Chur) isch e Schwiizer Militär gsi.

Dr Johann Ulrich vo Salis-Soglio het us em reformierte Bündner Adelsgschlächt vo de Salis gstammt. Scho in junge Johr het er e milidärischi Karriere gwehlt und isch scho 1809 Offizier in dr Bündner Miliz gsi. Zwüsche 1809 und 1839 het er sich as Offizier in fremde Dienst z Bayre und de Niiderlande bis in Rang vom ene Generalmajor hochdient. Er isch 1841 im Rang vom ene Oberst in dr Generalstab vo dr Schwiizer Armee iidrätte und het 1844 dr Ufdrag übercho, in de Unrueh im Wallis zwüsche de Parteie z vermittle oder en eidgenössischs Ufgebot iizsetze. Wil er mit em Sonderbund sympatisiert het isch er im August 1847 as Generalstabschef entlo worde. Au wenn er reformiert gsi isch, het er im Herbst 1847 as General s Oberkommando über d Armee vom konservativ-katholische Sonderbund im sog. Sonderbundschrieg übernoh. Noch dr Kapitulation vo de Sonderbundskantön am 29. Novämber isch dr Salis-Soglio über s Wallis in d Lombardei gflüchdet.

Mä het en wäge Landesverroot aklagt, es isch aber nie zum Prozäss cho. Dr Salis-Soglio isch noch eme churze Exil in d Schwiiz zruggcho, wil mä sich do entschiide het, ass dr Versöhnigsprozäss wichdiger siig as e Bestroofig, und het bis zu siim Dod sehr zruggzoge z Chur gläbt.



</doc>
<doc id="26223" url="https://als.wikipedia.org/wiki?curid=26223" title="Sonderbund (Geschichte)">
Sonderbund (Geschichte)

Dr Sonderbund isch e Verdeidigungsbündnis vo de siibe katholische Schwiizer Kantön Luzärn, Uri, Schwyz, Unterwalde, Zug, Freiburg und Wallis und het vo 1845 bis 1847 bestande.

S Ziil vom Bündnis isch d Wahrig vo de Inträsse vo de katholisch, ländlig, konservativ und föderalistisch prägte Kantön gege dr wachsend Iifluss vo de stedtische, protestantische und liberale Chreft, wo e sterkeri Eiheit vom Schwiizer Staatebund agsträbt hai. Dr diräkt Uslöser für d Gründig vom Sonderbund si die beide Freischarezüg vo Bärner und Aargauer Freiwillige gegen e Kanton Luzärn gsi, zum dört de lokale Liberale z hälfe sich an d Macht z putsche.

D Gründig vom Sonderbund het dr Konflikt zwüsche de Liberale und Konservative in dr Schwiiz erheblig verscherft, wil er Erinnrige an früehneri katholischi Sonderbündnis wie öbbe dr Goldig oder Borromäisch Bund gweckt het. Usserdäm isch noch em Paragraph 6 vom Bundesvertrag vo 1815 d Bildig vo Bündnis under de Kantön zum Nochdeil vo andere Kantön verbote gsi. (§ 6. Es sollen unter den einzelnen Kantonen keine, dem allgemeinen Bund oder den Rechten anderer Kantone nachtheilige Verbindungen geschlossen werden.) Sobald d Existänz und dr Inhalt vom Bündnis, wo am Afang gheim ghalte worden isch, bekannt worde si, het Züri im Summer 1846 bi dr Dagsatzig dr Aadrag gstellt, dr Sonderbund gmäss em Bundesvertrag für ufglöst z erkläre. Dä Aadrag het aber erst e Mehrheit vo de Kantonsstimme übercho, wo im Juli 1847 z Gämf und z Sanggalle die liberali Partei an d Macht cho isch. Zuesätzlig si e Revision vom Bundesvertrag und d Uswiisig vom Jesuitenorde us dr Schwiiz beschlosse worde. 

Die siibe Sonderbundskantön hai uf e militärischi Understützig us Östriich, wo au konservativ gsi isch, ghofft und hai d Komflikt lo eskaliere. Dorum het d Dagsatzig z Bärn am 4. Novämber 1847 beschlosse, Waffegwalt aazwände. Dr Sonderbundschrieg vo 1847 het mit dr Niiderlag vo de konservative Kantön gändet und dr Uflösig vom Sonderbund. Inneri Problem in de füehrende konservative Staate Östriich und Preusse, wie d Hungersnot im Winter 1847 und die politische Unruehe wo zur Merzrevolution 1848 gfüehrt hai, hai en Intervention vo usländische Mächt verhinderet.


</doc>
<doc id="26227" url="https://als.wikipedia.org/wiki?curid=26227" title="Römisch-katholische Kirche">
Römisch-katholische Kirche

Di römisch-katolischi Chile (v. griech. καθολικός, katholikos: "allgemein", "allumfassend"), isch di gröschti chrischtlich Chile und gseht sich sälber in de direkte Nochfolg vom Aposchtel Petrus. Zu dere Chile ghöre 23 Teilchilene mit jewils eigenem Ritus, wo sich aber alli de Jurisdiktion vom Papscht z Rom düent unterschtelle. Di gröschte Teilchilene sind di latinische Chile, wo in oiserne Breite gwöhnlich römisch-katolisch oder numme katolisch gnennt wird, und di katholische Oschtchilene.
Bsunderi Kennzeiche vo de römisch-katolische Chile sind s Papschttum, mit em Jurischdikationsprimat und de Unfehlbarkeit und di sibe Sakrament, wo aber au vo andere Chilene glehrt wird.

Nach em Verschtändnis vo de römisch-katolische Chile, isch si vo Jesus Chrischtus sälber gründt worde. Bsunders s Wort vo Jesus an de Petrus, wo er sait, de Petrus sigi de Fäls, uf den Jesus wot sini Chile baue, wird so verschtande.

In de katolische Tradition isch de Petrus uf Rom cho und het derte e Gmeind gründt, vo dere er de Bischof gsi isch. So gseht me de Papscht, wo jo Bischof vo Rom isch, in de direkte Nochfolg vom Petrus.

Im Prinzip gits Katholike uf de ganze Wält. Bsunders verträte sind si: 

Wältwit gits öppe 1,13 Milliarde römisch-katholischi Chrischte, wo 17,2 Prozent. vo de Wältbevölkerig usmacht. Im 2006i het d Chile 4'898 Bischöf und 407'262 Ordens- und Diözesanpriester gha.


</doc>
<doc id="26228" url="https://als.wikipedia.org/wiki?curid=26228" title="Goldener Bund">
Goldener Bund

Dr Goldigi Bund vom 5. Oktober 1586 isch e konfessionells Bündnis vo dr siibe katholische Ort vo dr Alten Eidgenosseschaft gsi: Luzärn, Uri, Schwyz, Underwalde, Zug, Freiburg und Soledurn. Si Name het er vo de goldige Afangsbuechstabe vom Vertrag. D Bündnispartner hai sich versproche, bim alte Glaube z bliibe, und hai sich gegesiitigi Hilf bi Gfohr versproche. Si hai sich au verpflichtet, e möglige Abfall vom ene Vertragspartner vom katholische Glaube z verhindere. Churz druf hai die katholischen Ort am 12. Mai 1587 au no en Allianz mit Spanie gschlosse.

Dr Bund het d Vormachtstellig in dr Eidgenosseschaft vo de katholischen Ort, wo si militärisch 1531 im Zweite Kappelerchrieg erkämpft hai, undermuurt. 

Noch dr Ufnahm vo Appezäll Innerrhode und em katholische Deil vo Glarus in dr Goldig Bund isch dr Carlo Borromeo, wo as päpstlige Visitator vo dr Schwiiz dört d Gegereformation agfüehrt het, zum Patron vom Bund erklärt und dr Bund au dr Borromäisch Bund gnennt worde.



</doc>
<doc id="26229" url="https://als.wikipedia.org/wiki?curid=26229" title="Reformierte Kirchen">
Reformierte Kirchen

Di Reformierte Chile oder Evangelisch-Reformierte Chile gönd uf d Reformation in de Schwiiz und bsunders uf s Wirke vom Huldrych Zwingli z Züri und em Johannes Calvin z Gämf zruck, wo sich bim Martin Luther inspiriert händ. Si sind eini vo de gröschte Konfessione, wo i de Folg vo de Reformation entschtande sind.

I de refermierte Theology staat d Bible und d Verchündigung vo de Bible, em Woort vo Gott, im Zäntrum. Drum sind refermierti Chile inwändig schlicht, und drum staat i ganz vilne refermierte Chile de Tauffstäi voornen i de Mitte.

Sakramänt häts (wie bi de Lutheraner, aber andersch as bi de Katholike) zwäi: d Tauffi und s Aabigmaal. Andersch as bi de Lutheraner und de Katolike wird s Aabigmaal nöd as e reaali Verwandlig vo Bluet i Wy und vo Fläisch i Broot verstande, sondern simbolisch, aso zäichehaft.

Di refermiert Chile isch vo une nach obe uufpoue, andersch as di katolisch und au di lutheranisch. D Basis bilded d Gmäinde reschpäktyv s Chilevolch am Oort.

Di reformierte Chile sind kei Einheit im juristische Sinn. Je nachdem wi si entschtande sind und wo si sind, hei si en unterschidliche Rechtsschtatus. In de Schwiiz gits in de meischte Kantön öffentlich-rechtlich anerkanti Landes- reschpektiv Kantonalchile. Au z Dütschland gits zwo reformierti Landeschile, aber di normal Form isch deet, dass di lutherische und di reformierte Gmeinde i unierte Landeschile zämegschlosse sind.

International organisiert sind di reformierte Chile im reformierte Wältbund.

Reformierti Chile gits hüt uf allne Erdteil. Aber numme in wenige Länder sind di reformierte in de Mehrheit. Sit s au in de Schwiiz me Katolike wi Reformierti het, isch des numm noch in de Niderlande und z Schottland eso. Z Frankriich, z Pole, z Ungarn, z Rumänie (im früener ungarische Sibebürge) und z Litaue hets sit de Reformationsziit Minderheite, wo reformiert sind.



</doc>
<doc id="26230" url="https://als.wikipedia.org/wiki?curid=26230" title="Hohe Flum">
Hohe Flum

Di Hochi Flum (uff Hochdütsch "Hohe Flum") isch de höggst Bärg vum Gebirgszug Dinkelbärg im Landchreis Lörrach ganz im Südweste vu Bade-Württebärg.

Uff em Bärg stoht zwar e Baumgruppe, er isch abber dodevuu abgseh nit bewaldet. Er lit zwüsche Schopfe-Wiichs un Nordschwobe (Rhiifälde).

Di Hochi Flum isch e Station uff em Westwäg vu Pforze uff Basel. Dobe uff em Bärg sin e Hotel-Restaurant un e uffige Ussichtsdurm, wu sini Ussichtsblattform e wite Usblick bietet: mer siht Deil vum Südschwarzwald un vu de südlige Vogese. Im Süde siht mer übber de Schwizer Jura drübber zù de Alpe.


</doc>
<doc id="26231" url="https://als.wikipedia.org/wiki?curid=26231" title="Hohe Möhr">
Hohe Möhr

Di Hochi Möhr isch e Bärg z Schopfe im Schwarzwald z Bade-Württebärg un hät e Höchi vu 983 Meter. Uff de Hoche Möhr isch e 30 Meter hoche Durm, wu vum Schwarzwaldverei 1924 bout worre-n-isch. Ußerdem isch bi 47° 41' 35" N, 7° 52' 26" E e Stahlfachwerchdurm, wu UKW-Wälle usstrahlt un vum SWR gnutzt wird. De Durm isch 77 Meter hoch un stoht fräi. Di usgstrahlte Brogrämm sin:

D Ussichtsblattform isch uff rund 25 Meter. Bi schönem Wätter bietet sälli e Usblick uff d Schwizer Alpe, s Juura un d Vogese wie au uff s Wisedal, s Rhiidal, s Wehradal, de Hotzewald un uff d Schwarzwaldbärg.

1894 hät d Ortsgruppe Schopfe vum Schwarzwaldverei de Hochi-Möhr-Durm bout. Er hät im undere Deil 54 Stufe us Stei ghaa un im obere Deil 87 us Holz. 1921 isch er instandgsetzt worre, am 22. Juni 1922 isch e Blitz in en iigschlaa un er isch abbrännt. Im Johr druff hänn si en mit de Understützig vu de Gmeinde drum ume un zahlriiche brivate Spänder widderuffbout. Am 11. Mai 1924 isch er iigweiht worre.

1950 wird de Mantel us 25.000 Schindle erneuert. Dräi Johr spöter sin 10 Bänder us Iise um de Durm ume glèggt worre zum en stabilisiere. 1972 isch s Durmdach vu Grund uff renoviert worre. Di gröschti Sanierig hät zwüsche 1982 un 1983 stattgfunde, wiil de Durm wenig stabil gsì isch. S Änd vu de Sanierigsarbete, de 1. Mai 1983, isch mit em 100-Johr-Jubiläum vum Schwarzwaldverei zämmegfalle. Im Johr 1994 isch em Durm sii hundertjöhrigs Bstoh gfiirt worre. 2004 hän si en vu neuem renoviert.



</doc>
<doc id="26233" url="https://als.wikipedia.org/wiki?curid=26233" title="Sonderbund">
Sonderbund

Sonderbund isch d Bezeichnig für



</doc>
<doc id="26234" url="https://als.wikipedia.org/wiki?curid=26234" title="Liberalismus">
Liberalismus

De Liberalismus isch e politischi Philosophii, wo in de Folg vo de fränzösische Revolution z Europa immer meh an Iifluss gwunne het. 

De Begriff "Liberalismus" chunnt us em latinische, wo "liber" "frei" bedütet und "liberalis" öppis bezeichnet, was mit de Freiheit zu due het reschpektiv d Freiheit betrifft. Bruucht worde isch er s erschti Mol z Schpanie im 1812i. D Wurzle liget aber scho in de Ziit vo de Ufklärig.

D Grundüberzügig vom Liberalismus isch, dass es Individuum sot frei sii, in dem wi es duet läbe und dänke. D Ufgab vom Schtaat isch es, d Freiheit vom Einzelne z garantiire und dafür Sorg z träge, dass d Freiheit erhalte bliibt. Weniger Schtaat bedütet meh Freiheit und meh Schtaat bedütet weniger Freiheit – dodervo isch de Liberalismus überzügt. S Individuum überchunnt doderbi au mehr Verantwortig für sich sälber.

De Liberalismus gseht s Sträbe nach Freiheit für alli Beriich vom Läbe, für d Politik und au für d Wirtschaft, wo de frei Wettbewerb s Ziil müesst si.

Das wo dr Freiheit vo de Einzelne am meischte entgäge stoot isch e Staat, wo em Totalitarismus entspricht.

Wichtigi Vordänker vom Liberalismus sind dr John Locke, dr John Stuart Mill, dr Friedrich August von Hayek.

Im 20. Joorhundert sind nöji Konzäpt ufcho wie das vom Ordoliberalismus, wo en «starche Staat» für nötig aluegt, und vom Neoliberalismus, wo en Bedütigswandel duregmacht het und zletscht fasch nume no für d Tendänz bruucht wird, wo die individuelle wirtschaftlichi Freiheit als einzigi Richtschnuer wott lo gälte.



</doc>
<doc id="26235" url="https://als.wikipedia.org/wiki?curid=26235" title="Paul Usteri">
Paul Usteri

Dr Paul Usteri (* 14. Februar 1768 z Züri; † 9. April 1831 z Züri) isch e liberale Schwiizer Publizist und Politiker gsi.

Dr Paul (ursprünglig Paulus) Usteri isch dr eltist Sohn vom Pedagog Leonhard Usteri (1741–1789) gsi. Er isch Mediziner gsi und e schwiizerische Staatsroot.

Dr Usteri het sich grossi Verdienst um d Entwicklig vo der Pressefreiheit in dr Schwiiz gmacht. Under anderem isch er dr Herusgäber vo de Ziitschrifte "Klio" und "Der schweizerische Republikaner" (1798–1803; zletzt under em Titel "Der Republikaner") gsi, wo dinne vor allem d Grundsätz vo dr Helvetische Republik beschriibe worde si. Siini Kenntnis vo dr revolutionären Entwicklig z Frankriich het er siine Kontakt zu vile Ziitgnosse verdankt, wo sich wie är politisch im Sinn vo dr Revolution engagiert hai (drunder dr Johann Georg Kerner, dr Konrad Engelbert Oelsner, dr Karl Friedrich Reinhard).

Dr Usteri het eini vo drei wältwiit grösste Sammlige vo französische Revolutionsflugschrifte hinderloo. Si isch im Bsitz vo dr Zentralbibliothek Züri, wo sich zur Ziit zsämme mit dr Universität Freiburg im Breisgau under dr Leitig vom Christian Aliverti um die elektronischi Rekatalogisierig vo öbbe 7500 Broschüre bemüeht.



</doc>
<doc id="26237" url="https://als.wikipedia.org/wiki?curid=26237" title="Bodensee-Literaturpreis">
Bodensee-Literaturpreis

Dr Bodesee-Literaturbryys vu dr Stadt Iberlinge isch anne 1954 vu dr Stadt Iberlinge am Bodesee gstiftet wore. Är isch bis 1981 alljohr vergee wore, syterhär in dr Regle all zwei Johr. 

D Uuswahl vum Bryysdreger drifft e uuabhängigi Jury. D Organisation leischtet dr Fachdienscht Kultur vu dr Stadt Iberlinge. As Bryysdreger chemme dytschi, schwyzerischi oder eschtryychischi Schriftsteller, Historiker, Chunschthistoriker un Kulturwisseschaftler in Frog, wu in dr Bodesee-Region schaffe oder Wärch iber d Region verfasst hän. D Uuszeichnig isch mit 5.000 Euro dotiert.




</doc>
<doc id="26238" url="https://als.wikipedia.org/wiki?curid=26238" title="Berthold-Auerbach-Literaturpreis">
Berthold-Auerbach-Literaturpreis

Dr Berthold-Auerbach-Literaturbryys isch anne 1982 vu dr Stadt Horb am Neckar gstiftet wore zum 100. Dodesdag vum Berthold Auerbach. Är wird syterhär in uuregelmäßige Abständ vergee. D Bryysdreeger, wu vun ere uuabhängige Jury uusgwehlt wäre, „solle in eme literarische, thematische un / oder regionale Bezug zum Berthold Auerbach stoh“. D Uuszeichnig isch mit 2.500 Euro dotiert.




</doc>
<doc id="26239" url="https://als.wikipedia.org/wiki?curid=26239" title="Schiller-Gedächtnispreis">
Schiller-Gedächtnispreis

Dr Schiller-Gedächtnisbryys isch e Literaturbryys vum Land Bade-Wirttebärg. Är isch mit 25.000 Euro dotiert un wird syt 1955 all drej Johr vergee am 10. Novämber, em Geburtsdag vum Schiller. Die Uuszeichnig wird verliie fir e uuseragend Wärch uf em Biet vu dr dytsche Literatur oder Geisteswisseschafte, e Einzelwärch oder e gsamt literarisch Schaffe. Zuesätzli wäre zwe mit je 7.500 Euro dotierti Ferderbryys fir jungi Dramatiker vergee. Bewärbe cha mer sich fir dää Bryys nit.




</doc>
<doc id="26240" url="https://als.wikipedia.org/wiki?curid=26240" title="Pauperismus">
Pauperismus

Mit em Begriff Pauperismus (vo ängl. "pauperism" vo latiinisch "pauper" "arm") bezeichnet mä die katastrophali Massenarmuet zur Ziit vo dr Früehindustrialisierig, wo im Kontrast gstanden isch zum überwältigende Riichdum von ere chliine Oberschicht. 

Z Dütschland het d Verarmig in de 1830er und 1840er Johr ihre Höhepunkt erreicht, in dr Schwiiz bis öbbe 1860. E breiti Bevölkerigsschicht isch drotz asträngender Arbet kuum no in dr Lag gsi, sich ihre Läbensunderhalt z verdiene. Das Eländ isch vo gsellschaftlige Uflösigsphenomen wie Unruehe, Epidemie und Verwahrlosig under de Bedroffene begleitet gsi. Dr europäisch Pauperismus underscheidet sich vo dr Armuet in früehnere Eländsperiode, wo im Allgemeine vo Missärnte und Chrieg usglöst worde isch, mit däm, ass er äng mit dr Industrialisierig und dr Bevölkerigsexplosion zsämmehängt.
Dr Pauperismus het vili Ursache gha. Er isch entstande wil dr liberali Kapitalismus die industrielli Produktion vo Ware iigfüehrt het, die groosse Masse vo Fabrikarbeiter vollständig vo ihrer Entlöhnig abhängig gsi si, und e Rezession sich uf die ganzi Wirtschaft usbreitet het. Drzue isch cho, ass d Bevölkerig im 19. Johrhundert mit ere Gschwindikeit het afo wachse, wo in früehnere Ziite nid bekannt gsi isch. Missärnte in dr Landwirtschaft hai d Priis vo de Nahrigsmittel ufedriibe und au Deil vo dr ländlige Bevölkerig het sich kuum meh sälber chönne ernähre. Vo Bedütig isch gsi, ass es keini soziale Institutione me ge het wie d Zümft, wo in dr präkapitalistische Epoche Priis und Löhn festgleit hai und die nit vom offene Wettbewärb abhängig gsi si, und wo eso wenigstens e Deil vo dr Bevölkerig vor dr Verlumpig gschützt het. Wiiter isch dr Staat in de Händ vo de liberale Kaptaliste gsi, wo wirtschaftlig profitiert hai drvo, ass es meh Arbetschreft as Stelle ge het, und die hai sich schwer do drmit, neui Institutione iizrichde, wo die Arbetslose und Arme wurde understütze.



</doc>
<doc id="26242" url="https://als.wikipedia.org/wiki?curid=26242" title="Dufour">
Dufour

Dufour isch dr Familienname vo dene Persone:

<br>
Lueg au:


</doc>
<doc id="26243" url="https://als.wikipedia.org/wiki?curid=26243" title="Dufourspitze">
Dufourspitze

D Dufourschpitze isch de höchschti Gipfel vo de Schwiiz mit ere Höchi vo 4'634 Meter ü.M.

De Gipfel ghört zum Monte-Rosa-Massiv, wo zu de Walliser Alpe ghört. Er isch an de Gränze zwüsche de Schwiiz und Italie gläge, aber anderscht wi meischt üeblich, isch d Gränze nöd uf em Gipfel, sondern öppe 160 Meter öschtlich dervo.

De Gipfel het früehner "Gornerhorn" gheisse. De Name het er vo de Walser übercho. Sit em 1863 heisst er uf Bschluss vom domolige Bundesrot nach em erschte Schwiizer General, em Guillaume-Henri Dufour. De Dufour isch de Herusgäber vo de erschte exakte Schwiizer Charte gsi (lueg au: Dufourkarte).

S erschti Mol isch d Dufourschpitze am 1. August 1855 vo n ere änglische Seilschaft bestige worde. De Johannes und de Matthäus Zumtaugwald, beidi vo Zermatt, und de Ulrich Lauener vo Luterbrunne, hei als Bärgführer de Ängländer unter de Leitig vom Charles Hudson de Weg zeiget. Zu de änglische Seilschaft hei neberm Hudson au de John Birkbeck, de Edward J.W. Stephenson, de Christopher Smyth und sin Brüeder, de James G. Smyth, ghört.



</doc>
<doc id="26244" url="https://als.wikipedia.org/wiki?curid=26244" title="Industrielle Revolution">
Industrielle Revolution

Als Industrielli Revolution wird die tiefgriifendi und duurhafti Umgschtaltig vo de wirtschaftlige und soziale Verheltnis, de Arbetsbedingige und Läbensumständ bezeichnet, wo vom spoote 18. Johrhundert aa und versterkt im 19. Johrhundert zum Übergang vo dr Agrar- zur Industriigsellschaft gfüehrt het. Das isch zerscht z Ängland passiert, schpöter in ganz Europa und in de USA, sit em spoote 19. Johrhundert au z Japan und in andere Deil vo Asie. Die wichtigschte Gsellschaftsklasse, wo an dere Umwälzig bedeiligt gsi si, si die kapitalistische Undernähmer und die lohnabhängige Proletarier gsi. Die hai Inträsse gha, wo sich zum Deil diametral gegenüber gstande si.

Die Industrielli Revolution het zun ere stark beschleunigte Entwicklig vo dr Technologii und de Wissenschafte gfüehrt: D Dampfmaschine hett e gwaltigi Zuenahm vo der Produktivität in der Güeterproduktion zur Folg gha, wo vili handwärklechi Tätigkeite vo vorher nümm konkurränzfähig gsii si drmit. Dä Prozäss isch deshalb von ere neuartige Zuespitzig vo de soziale Missständ begleitet gsi. Die soziali Lag isch au dur die starki Bevölkerigszuenahm verschlimmeret worde: Dr Pauperismus het sich zum Deil vom Land in d Schtädt verlageret, ohni dass dört gnüegend Wohnige vorhande gsi wäre; und in de neue Fabrike, wo d Arbetschreft bruucht hai, het sich es Lohnarbeiter-Proletariat konzentriert. Dodrus het sich as e gsellschaftspolitischs Kärnproblem, die Soziali Froog ergee, verbunde mit Arbeiterunruehe und Bemüehige vo Sozialreformer, die akuti Not z lindere und deren ihri Ursache z bekämpfe. Dr bekanntischt Protagonischt vo dere Sozialkritik isch dr Karl Marx gsi, wo sogar der Meinig gsii isch, es bruch e Revolution, en Uufstand vo der Arbeiterschaft, um die soziale Missständ nachhaltig z überwinde. Dr drus entschtandnig Kommunismus hett sech bis ins 20. Jahrhundert zum grosse wältpolitische Gägeschpiler vom Kapitalismus entwicklet. 

In dr wältgschichtlige Perspektive gältet die Industrielli Revolution as ähnlig wichdig wie dr Übergang vom Nomadedum zur Sässhaftigkeit in dr Neolithische Revolution. Im Bezug uf die Industrielli Revolution hai sich mit dr Ziit zwei Begriffsebene bildet: Die einti meint d Epochebezeichnig, wo mit em Ufcho vo dr Grossindustrii verbunden isch, während die anderi e Prozess meint vom e Gsellschaftswandel wo nit abgschlossen isch und no wiiter lauft. Die proletarische Schichte, wo in dr vor- und früehindustrielle Ziit am meiste benochdeiligt gsi si, hai spöter sälber doch vo dr industrielle Revolution profitiert, wo noch mänggsich gwaltsame Usenandersetzige zwüschen em liberale Kapitalismus und de usgnützte Proletarier die grossi innerstaatligi soziali Ungliichheit as Problem begriffe worden isch und breiteri Bevölkerigsschichte dank ihrer Bedeiligung am politische Prozäss e relative Wohlstand chönne gniesse.

Dr epochal Umbruch vom spoote 18. und vom 19. Johrhundert, wo as die Industrielli Revolution bezeichnet wird, het e baar Wirtschaftshistoriker und Sozialwüsseschaftler d Idee gee, spööteri historischi Umbrüch in de Wirtschafts-, Produktions- und Arbetsforme as zweiti und dritti Industrielli Revolutione z bezeichne. Dr französisch Soziolog Georges Friedmann het 1936 zum erste Mol von ere zweite industrielle Revolution gredet. Er het se uf d Johrzähnt vor und noch dr Wändi zum 20. Johrhundert agwändet und het ihri Charakteristika charakterisiert: die intensivierti Mechanisierig, dr wiitverbreitet Gebruuch vo Elektrizität und d Masseproduktion vo Güeter (Taylorismus und Fordismus). Die mikroelektronischi Revolution siit dr Mitti vo de 1970er Johr wird as dr technologisch Kärn von ere neue, dritte Industrielle Revolution agluegt, so zum Bispil vom US-amerikanische Soziolog Daniel Bell.




</doc>
<doc id="26245" url="https://als.wikipedia.org/wiki?curid=26245" title="Göppingen">
Göppingen

Gebbeng (so middlschwäbisch, sonsd ao "Gebbenga", dt. "Göppingen") isch a Sdadd en Bada-Wirddabärg, ogfär 40 Kilometer esdlich vo dor Landeshaobdsdadd Sduagord. Se isch Graosa Graessdadd ond d graesda Sdadd vom gleichnãmicha Landgraes. Gebbeng bilded a Middlzedrom fir d Gmaendena dromrom. D Sdadd leid an dor Bundessdrås B10 Sduagord - Ulm ond an dor gleicha Eisabãsdregge. Em Sdadddåel Maitis leid s "Weschorschlessle", s glaene Sdammschlessle vo de graose Hohastaufor-Kaisor. Edd weid wägg vo Gebbeng liiged ao dia so gnannde "drei Kaisorbärg" Hohastaufa, Stuifa ond Rächberg.

Gebbeng leid em Vorland vo dor Schwäbischa Alb, em middlora Daal vo dor Fils, zomm Dåel am Hang vo demm Hehazug drã, där må vom Hohastaufa zom Filsdaal nomgåd.

An Gebbeng grenzed ã (em Uhrzåegor nåch, em Osda ãgfanga):

Oddabach, Eisleng, Siassa, Schlad, Eschabach, Håeneng, Dirnao, Bad Boll, Zell, Haddahofa, Uigna, Wanga, Rächberghausa, Birabach un Weschabeira (älle Landgraes Gebbeng), dorzuanã Gmend (Osdalbgraes).

Gebbeng sezzd sich zsẽma aus dor aegendlicha Saddd ond de siiba Sdaddbezirk: Baardabach, Bezgariad, Farndao, Hohastaufa, Holza, Jebahausa ond Maitis. Se send älla ămål sälbsdendiche Gmaendena gwäa. Jedor vo denne Sdaddbezirk hådd on Bezirksbeiråd. D Midgliidor vo de Bezirksbeiräd wärded vom Gmaenderåd aus denne Birgor, dia må em jeweilicha Bezirk wohned und dia må wehlbar send, nåch jedora reglmäsicha Wahl vom Gmaenderåd nui bsdelld.

Zo de oenzlne Bezirk ghaered ao Wohnbläzz mid åegene Nãma, z. B. Lerchabärg ond d Krettehef (zu Baardabach), Schopflebärg (Bezgariad), Briilhof, Gotthardshof, Hirschhof, Hohraen, Vaihenger Hof ond Ziigelhidde (Hohastaufa), Manza, St. Gotthardt ond Urschawang (Holza) ond Lenglenga (Maitis). En dor Kärnsdadd ondorschaeded-mor oa landlaefich Bodafäld, Reisch, Birgerhelzle, Schiiforgruab ond Galgabärg.

Gebbeng isch a Middlzendrom en dor Regio Stuagort mid Stuegert als Oborzendrom. Zum Mittelbereich Gebbeng ghaered näaba dor Sdadd sälbor no Sdedd ond Gmaendena em Norda ond Wäsda vom Lndgraes, nẽmlich: Aadlbärg, Alberschhausa, Birabach, Berdleng, Bad Boll, Donzdorf, Dirnao, Äborschbach, Eisleng, Eschabach, Gammelshausa, Giinga, Haddahofa, Haeneng, Laudorsdoe, Oechelberg, Ottenbach, Rechberghouse, Saala, Schlad, Schliirbach, Siassa, Uigna, Weschabeira, Wanga ond Zäll.

Gebbeng isch zom aersda Mål ärwehnd wårda ǎnna 1110 (Urkund aus-m 16. Jh.). D Sdadd ghaerd seid jehär zo Wirddabärg ond isch bis 1938 Oboramdssdadd gwäa, seiddem Graessdadd.
Gebbeng isch dor Sizz vo dor Firma Märklin, dor bekannda Sbiilzeig-Eisabãfabrik.

Mid de Gmaendena Schlad, Wäschabeira ond Wanga hådd Gebbeng a Vorwaldongsgmaenschafd ausgmachd.

Dor Oberbirgermåesdor isch dor Guido Till.

Ergebnis vo de Landdagswahla seid 2006: 

Dor Dialäggd vo Gebbeng isch Middlschwäbisch.





</doc>
<doc id="26247" url="https://als.wikipedia.org/wiki?curid=26247" title="Ungarische Revolution 1848/49">
Ungarische Revolution 1848/49

D Revolution 1848/49 un de Fräiheitschampf ghöre zù de wichtigste Ereigniss in de neuzitlige Gschicht vu Ungarn, si hänn de Grundstei für s national Bewusstsii vu de Ungare glèggt. D Chämpf sin au e Deil vu de ungarische Mythologii worre. D Revolutione sin infolg vu de Wälle vu Revolutione vu 1848 usbroche. Ihri Bedütig un ihri Wirksamkeit zeigt bsunders d Datsach, dass d Widerständler erscht mit em Iigriff vum russische Zar hänn chönne abgwehrt werre; im Zar sii Heer isch vorhär nò nie im Usland im Iisatz gsì.

Noch em Änd vu de türkische Bsetzig vu Ungarn un em Ferenc Rákóczi sinem gscheiterte Uffstand isch Ungarn e Deil vum Habsburgerriich gsì. Es hät zwar e gwüssi Selbständigkeit gnosse, d'Rächt sin abber all no zimmlig iigschränkt gsì. D'Verhältnis zwüsche de Habsburger un Ungarn sin in de "Pragmatische Sanktion" gregelt worre, wu 1723 bstetigt worre-n-isch. Sithär hät's für Ungarn kei nännenswärte Furtschritt gee ußer em Gsetzartikel X. vu 1791, wu em d'Uuabhängigkeit vu de andere Mitglidstaate vum Habsburgerriich garantiert hät.

Em Umgstaltigsbrogramm vu 1848 sin fast zwei Johrzehnt Vorbereitige vorusgange. D Reformzit (d. h. di erschti Hälfti vum 19. Johrhundert) hät zwar e Nationalversammlig gha, ihri Reforme hänn abber chuum e daatsächligi Uswirkig gha. Defür hät de ungarisch Adel d'Mögligkeit griegt, sälber e Reihe vu Reforme zämmezstelle. Dodruffhii sin di spötere Aafiehrer vu de Revolution uff de Bildflächi vu de Öffentligkeit uffdaucht, under ene de Lajos Batthyány, de Ferenc Deák, de Lajos Kossuth, de István Széchenyi, de Bertalan Szemere un de József Eötvös.

1847 isch d Nationalversammlig z Bratislava zum (wie sich spöter uusegstellt hät) letschte Mol zämmeghockt. Si hät de "Ellenzéki Kör" („Oppositions-Chreis“) ins Läbe grüefe, wu zämme mit de Partäi "Fontolva haladók" e genaus Brogramm für Reforme gha hät. Au d'Understützig vu de Höf z Wien dürft e Rolle gspilt ha. In Windermonet 1847/48 hät e Pattsituation gherrscht, bis am 22. Februar 1848 d'Revolution z Pariis usbroche-n-isch. De Lajos Kossuth hät in ere Red am 3. Merz d'Ziil vu de Opposition uffzeigt: Befräiig vu de Liibeigeschaft, Schuldedeilig un Parlamänt mit Volchsabgordnete un verantwortigsvoller Regierig. Au hät er vu de andere Site vum Habsburgerriich e Verfassig gfordert.

De ändgültig Aafang vu de Revolution isch de 15. Merz 1848: z Budapest hänn Jugendligi e Erfüllig vu de "12 pont" (lüeg Bild) gfordert. Gliichzitig isch de Kossuth z Wien mit de Oberhäupter vu de Habsburger am verhandle gsì: de Ferdinand V. hät d'Bschlüss vu de Bratislaver Nationalversammlig zerscht nit wölle aaerkänne, nochdemm en abber am 16. März am friehje Morge d'Nochricht vu de Entwicklige z Pest-Buda erreicht hät, isch er zwunge gsì züezstimme.

Uff d Wiener Revolution hii hät au Ungarn e Delegation dörthii gschickt, dewiilscht au z Pest d Revolution usbroche-n-isch; e Dag spöter isch d'Nochricht devuu z Wien aachuu. Säll hät de Habsburger Hof iigschüchtert un hät en zwunge, de Forderige vu de Delegation z folge. Er hät am 17. März isch de Grof Lajos Batthyány zum Ministerbräsidänt ernännt un de Gründig vu-n-ere selbständige ungarische Regierig züegstimmt mit em Verspräche, sini Rächt aazerkänne. Di neui Regierig under de Fiehrig vum Batthyány hät nimmi im Monarch, sundern im Volch vu Ungarn dient.

De Batthyány hät am 23. März d'Zämmesetzig vu de neue Nationalversammlig bekanntgee. Mitglider sin näbe ihm sälber de Bertalan Szemere, de Lajos Kossuth, de Ferenc Deák, de Lázár Mészáros, de Gábor Klauzál, de István Széchenyi, de József Eötvös un de Pál Esterházy gsì.

In de letschte Sitzig vu de Versammlig sin d'Abrilgsetz (au als Merzgsetz bezeichnet) bschlosse worre; de Ferdinand V. hät si am 11. Abril bstetigt. Si stelle in de ungarische Gschicht e Wändipunkt dar, wiil si e folgedrächtigi Veränderig für d'Wirtschaft un d Bolitik vu Ungarn bedütet hänn. De Zämmeschluss mit Sibebürge isch usgrüefe worre un Ungarn isch fast scho e uuabhängigs Land worre. Zùdemm sin d Abschaffig vu de Hörigkeit un vu de Brivilegie vum Adel in Ussicht gstellt worre.

D Wahle vu de Abgordnete vu de neue Regierig sin im Juuni abghalte worre. D Ergäbniss sin am 5. Juuli z Pest bekanntgee worre. Bis zum Änd vum Fräiheitschampf isch si zämmeblibe, au wenn's ab un züe Veränderige bi de Stellige vu de Mitglider gee hät. Bis zum 31. Dezämber hät si sich z Pest versammelt, deno isch si uff Debrecen umzoge.

Hauptsächlig zwei Pünkt sin vu de Abrilgsetz vernochlässigt worre: d'Abschaffig vu de Liibeigeschaft (si isch uffgschobe worre) un d'Berucksichtigung vu de nationale Minderheite im Chönigriich. Vor em Hindergrund vum Erfolg vu de Ungare isch au bi de andere Natione e stärchers nationals Gfiehl uffchuu; scho 1848 hänn si sich nümmi numme mit em öffentlige Gebruuch vu ihrer Müetersproch zfride gee: si hänn e Aaerchännig als nationali Minderheit verlangt. D'Aafiehrer vu de Revolution hänn dodevuu nütt wölle wüsse; ihrer Meinig noch isch jede Iiwohner, uuabhängig vu siner Müetersproch, e ungarische Bürger gsì.

D Kroate hänn sich wäge demm mit de Ungare verfiindet un hänn e öffentligi Understützig vum östriichische Hof gnosse (scho sit Johrzähnt hänn si gegenübber de andere Minderheite in de Östriichisch-ungarische Monarchii gwüssi Vorrächt gha). D Serbe hänn Aaspruch uff di gliiche Vorrächt erhobe wie d'Kroate un hänn si nit griegt. D Rumäne z Sibebürge hänn vor allem e Befräiig vu de Liibeigeschaft un e Gliichberächtigung vu ihrer Staatsaaghörigkeit zum Ziil gha, vor allem s erscht isch e Grund für ihri Aafeindig mit de Ungare gsì. D Slowake hänn e Gliichberächtigung vu ihrer Sproch un e Aaerkännig vu ihrer Nation wölle erreiche un vu de Zinse wölle befräit werre. Numme d Russine un d Slowene hänn sich Ungarn nit widersetzt.

D'Serbe un d'Kroate hänn bim Hof vu Wien Hilf erfroggt un d'Habsburger hänn alles undernuu für e Züespitzig vu de Konflikt zwüsche de Minderheite un Ungarn z erreiche. De serbisch un de kroatisch Uffstand hänn si zerscht heimlig, spöter abber au offe understützt. Beidi Minderheite hänn scho sit em 18. Johrhundert Zöll zù Ungarn un au e güet usbildets Heer gha.

Im Summer hät de östriichisch Hof bschlosse, vu Ungarn e Entchräftig vu siner Uuabhängigkeit z verlange. De Chaiser hät am 31. August e Schriibe uusegee, wu-n-er mit eme militärische Aagriff droht, im Fall d'Nationalversammlig ihri Abrilgsetz nit det widderrüefe. De kroatisch Ban un General Jelačić hät sich scho sällemools uff e Gränzübberdritt vorbereitet, wudruffhii di ungarischi Regierig sälber ihr Militär grüstet hät. Für de Batthyány isch d'Usschaltig vum kroatische Ban an erschter Stell gstande.

De Jelačić hät am 11. Septämber mit eme Heer vu rund 35.000 Manne d'Drava übberschritte. D Ungare hänn zruckgschla, sich deno abber mieße langsam vor em kroatische Heer, wu in de Übberzahl gsì isch, zruckzieh. Obwohl s ungarisch Heer all witer gwachse-n-isch, isch es de Kroate no zimmli wit underläge gsì; z Östriich isch scho im Vorus e Niderlag vu Ungarn bekanntge worre.

Di ungarischi Regierig hät am 24. Septämber zù me-ne Volchsuffstand uffgrüefe. Gliichzittig isch de Kossuth ins Diefland ins Lager vum General János Móga un hät em befohle, gege d Aagrifer z chämpfe. Am 29. Septämber sin d'Heer zwüsche Pákozd un Sukoró uffenanddroffe; s Heer vum Móga hät zwar in de Hauptsach us Rekruute bstande, hät abber d'Kroate chönne zruckschla. Dodruffhii hät de Jelačić e Waffestillstand gfordert, wu-n-er als Glägeheit gnutzt hät für bi Győr s Land in Richtig Wien z verloo. Di kroatischi Bsatzig, wu-n-er z Székesfehérvár zruckgloo gha hät, isch entwaffnet worre. Insgsamt sin im Lauf vu de Invasion 20 Brozänt vum Heer umchuu.

Im Septämber 1848 isch d Regierig zruckdrätte un s Land isch fürs Erscht ohni Fiehrig blibe. Drotz em offiziälle Ruckdritt sin administratiivi Uffgabe no erledigt worre, bis di neui Regierig festgstande-n-isch. Es isch de National Verdeidigungskorpus ("Országos Honvédelmi Bizottmány, OHB") gsì, wu am 16. Septämber bstetigt worre-n-isch un zur Uffgab gha hät, im Batthyány sini Aaordnige z übberbriefe un wenn gwünscht furtzfiehre. An de Spitze vum OHB isch de Lajos Kossuth gstande. Obwohl d'Wirtschaft under de neue Fiehrig vum Land sii Hauptaugemerch uff d'Verdeidigung grichtet gha hät, hät de serbisch Uffstand nit chönne underdrucke un Arad un Temesvár, beidi im Banat, hänn sich vu Ungarn glöst, under de Herrschaft vum habsburgische Chaiser sin si abber blibe.

Am 3. Oktober isch de Jelačić zum Oberhaupt vum Militär vu Ungarn ernännt worre. Säll isch für d'Regierig e Zeiche gsì, dass d'Offizier vu de Armee em nümmi hänn wölle folge.

Au z Sibebürge isch jetz e Volchsuffstand usbroche, wu an viile Ort in Chämpf gändet hät. D'Revolution isch vum Antal Puchner aagfiehrt worre un au do sin d'Widerständler uff de Site vum Chaiser blibe. Di slowakische Nationalbewegige im Norde hänn kei Bedrohig dargstellt.

Am 6. Oktober isch z Wien d'Revolution widder usbroche. D'Bevölcherig isch verruckt worre, wiil d'Grenardierdruppe uff Ungarn hät solle gschickt werre. De Verdeidigungsminister, de Graf Latour, isch mit Hammerschleg un Bajonätt umbrocht un uffghänkt worre; d'Understützig für de Jelačić isch für e churzi Zit abbroche. Einewäg isch di ungarischi Armee am Gränzfluss Lajta blibe, zum allewiil chönne d'Gränze übberschrite, was si allerdings wäge bolitische Bedänke nie gmacht hät. Anstatt de Uffstand z Wien usznutze, isch si deno durch Dransdanubie un hät di wichtigste Festige (Komárom, Lipótvár, Eszék) bsetzt.

De Chaiser isch in derre Zit uff Olmütz gflüchtet un am 16. Oktober isch de Herzog Alfred Windisch-Grätz zum Oberbefehlshaber für alli Gebiet usserhalb vum idaliänische Deil ernännt worre. Am Änd vum Monet isch Wien widder under de Kontrolle vum Hof gsì.

De Jelačić hät jetz sii Heer uffbessert: schwachi odder uufähigi Soldate sin heimgschickt worre, neui Soldate un Artilleriste sin dezüechuu. So hät s chaiserlig Heer us 30.000 Mann bstande, s ungarisch isch des Mol mit 27.000 im Gegesatz zù de Schlacht vu Pákozd schwächer gsì. Am 30. Oktober sin di beide z Schwechat in de Nöchi vu Wien uffenand droffe un d Ungare hänn e Niderlag erlitte. De Móga isch während de Schlacht verletzt worre un zruckdrätte; de Artúr Görgei hät en ersetzt un isch zum General ernännt worre.

De László Berzenczey hät für de 16. Oktober z Agyafalu d'Versammlig vum Széklerland zämmegrüefe. Dodruffhii hät sich e Heer vu 60.000 bewaffnete Soldate bildet, wu e Bekänntnis zù de Revolution dargstellt un Befräiig vu de Liibeigeschaft un e Zämmearbet mit de Rumäne un de Sachse zum Ziil gha hät. Noch viile chleinere Sig isch s Heer deno de chaiserlige Druppe vum Gedeon underläge un dodenoch zerfalle. De Chaiser hät im Lauf vum Novämber de Großdeil vu Sibebürge bsetze loo, numme Háromszék hät Widerstand gleistet, aagfiehrt vum Oberst Sándor Gál, em Regierigsbeuffdraite Mózes Bede un em Áron Gábor. Durch dä Widerstand hät de Brozäss vu de Revolution chönne witergoh, wu sunscht churz vor eme Änd gstande wär.

Für s Land gege Aagriff vu de chaiserlige Druppe z schütze, hänn de Kossuth un de Görgei im Novämber 1848 e Verdeidigungsblan gschmidet: de Kossuth hät sich mit sinem Blan gegenübber em Görgei sinem (wu e Konzendration vum Militär beinhaltet gha hät) chönne duuresetze, nämmlig dass e mögligst große Deil vum Land hät solle verdeidigt werre. Dodruffhii sin im Weste vu Ungarn zwei Druppe stationiert worre, di eini under em Görgei (ca. 28.000 Mann) un di anderi under em Mór Perczel (ca. 10.000 Mann).

Im Dezämber 1848 isch de Franz Joseph an d'Stell vum Chaiser Ferdinand drätte. Für d'Ungare isch de Ferdinand abber witerhii ungarische Chönig gsì, wiil är vu ihne chrönt worre-n-isch. Für sälle Störfaktor z besitige, isch d’"Olmützer Verfassig" gschribe worre, wu denoch Ungarn em neue Chaiser understellt gsì isch.

Mittlerwiili sin di meiste vu de andere europäische Revolutione scho gscheitert un au d'Gegner vu Ungarn sin stärcher worre. Im Dezämber 1848 sin im Windisch-Grätz sini Druppe mit 55.000 Mann gege-n-im Görgei sii Heer un mit 12.000 gege-n-im Perczel sins loszoge, während de Franz Schlick z Galiizie (hüttigs ukrainisch-polnischs Gränzgebiet) iidrunge-n-isch un de Sándor Pulszky gschla hät. Wenigi Dag spöter, Mitti Dezämber, isch de Görgei mit em Windisch-Grätz zämmedroffe un em schnäll underläge; sini Druppe hänn sich wäge demm uff Győr zruckzoge. Dört hänn si allerdings nit chönne bliibe: wäge de ußergwöhnlige Chälti sin d'Gwässer un Moor um d'Stadt ume, wu eigentli als Schutz hätte solle diene, iigfrore, un mer hät mit Liichtigkeit selbscht mit Kanone chönne in d'Stadt vǜredringe.

Drum isch de Görgei no vor de Aachumft vum chaiserlige Militär in Richtig Budapest zoge. De Kossuth hät blant gha, dass em Görgei un em Perczel sini Druppe sich dört vereinige, allerdings hät de Perczel scho e Drittel vu sine Männer verlore gha. D'OHB hät bschlosse, ihr Sitz in de Hauptstadt z ruume un uff Debrecen umzzieh; am 2. Januar isch dört d'Konzentrierig vum Militär bschlosse worre: noch em neue Blan hät mer s Felvidék (nördlige Streife vum Chönigriich Ungarn, hüttigi Slowakei) uffge, d'Druppe vu dört hänn mieße uff s Gebiet äne vu de Theiß umgsidelt werre. Im Perczel sini Druppe hänn sich sällewääg im Umland vu de Theiß nidergloo. Gege Änd vum Monet hät Ungarn di ganz Batschka un s Banat verloo.

De Windisch-Grätz hät Pest-Buda, s dörtmolig Budapest, iignuu un sii Heer dört iiquartiert. Au im Süde sin d'Druppe vum Chaiser witer in Richtig Szeged un Arad vǜredrunge. Am 26. un 27. Februar hät e witeri Schlacht stattgfunde: de Henryk Dembiński, wu churzi Zit vorhär vum Kossuth zum General ernännt worre-n-isch, hät in de Schlacht vu Kápolna verlore, nit zletscht wäge siner Uudaugligkeit, sällewääg hät er sii Boste churz denoch uffge.

Sälle Fäldzug hät vum 2. April bis zum 21. Mai 1849 duurt. In sinem Lauf hät Ungarn zwar kei vollständige, abber doch e dütlige Sig chönne verzeichne.

In de Hauptsach hät d'Verdriibig vu de chaiserlige Druppe us Sibebürge de Usschlag für de Friehjohrsfäldzug ge. Im General József Bém, wu sini Aagriff im Dezämber scho aagfange gha hät, isch es bis zum März 1849 glunge, em Puchner un em Urbán sini Eiheite z bsige. Bi Tiszafüred hänn sich di ungarische Druppe deno vereinigt. S ungarisch Heer hät jetz us uugfähr gliich viil Lüt bstande wie säll vum Windisch-Grätz, d'Artillerii isch allerdings chleiner un weniger güet entwickelt gsì.

Im Görgei sii Blan isch es gsì, d'Druppe vum Chaiser iizchreise un am 7. Abril mit vereinte Chräft aazgrife. Im Fall vu me-ne Siig hät mer ene de Wäg uff Pest solle abschniide. De Blan isch allerdings riskant gsì, wiil d'Druppe z Hatvan numme widder e Deil vum gsamte Militär gsì sin. Hätt de Windisch-Grätz säll mitgriegt, no hätt er si liicht chönne umstelle un usenanddriibe un deno ohni nännenswärts Hindernis uff Debrecen zieh. Wäge demm isch es e Glück für de Görgei un sii Heer gsì, dass de Windisch-Grätz ab Mitti Merz keini Informatione meh übber ihr Uffenthaltsort un ihri Bewgegige griegt hät.

Am 1. Abril isch de Schlick zum Uschundschafte gschickt worre; er isch am nechste Dag bi Hatvan mit de VII. Eiheit vum ungarische Heer zämmegstoße, wu vum Ernő Poeltenberg un em András Gáspár gfiehrt worre-n-isch. An wichtigi Informatione hät er nit chönne chuu.

Mittlerwiili isch di I. Eiheit wie blant am 4. Abril z Tápióbicske aachuu. Ihr Aafiehrer, de György Klapka, hät dört mit ere chleine Bsatzig grächnet un drum aagriffe, allerdings hänn dört de Jelačić un e ganzi Brigade uff en gwartet, wäge demm hät sich de Klapka noch ere schwäre Niderlag mieße zruckzieh. Erscht wu em de János Damjanich mit de III. Eiheit zù Hilf chuu isch, hät sich s Blatt gwändet un d'Stadt isch befräit worre. Vu neuem hät de Windisch-Grätz nütt vu de Schlacht mitgriegt, hät also all nò nütt übber de Uffenthaltsort vu de Ungare gwüsst. Wäge demm hät er sich au nit uff e Aagriff vu Norde odder Süde chönne vorbereite. Wiil e Befräiig vu Komárom un e Ruckzug uff Pest z befürchte gsì sin, hät er de Schlick mit siner Armee uff Gödöllő gschickt, de Jelačić uff Isaszeg un de Wrbna uff Vác.

Am 6. Abril sin d'Druppe an de vorgsehene Ört aachuu. In de Nöchi vu Isaszeg sin di erschte devuu mit de Gegner zämmegstoße, es hät sich bi de Konfliktpartäie uff ungarischer Site um de Damjanich, de Klapka un de Aulich ghandelt. De Klapka, wu als Erschte aagriffe gha hät, hät sich jetz zruckzoge un de Damjanich elei gloo, wu-n-em zù Hilf geilt isch. De Damjanich hät sich behauptet, während di VII. Eiheit under em András Gáspár nütt vu de Ereigniss gwüsst un drum nit wie blant de rächt Flügel aagriffe, sundern numme gwartet hät. De Windisch-Grätz hät säll usgnutzt un de Damjanich aagriffe, wudruff hii är zum Ruckzug zwunge gsì isch. De Görgei hät de Aulich un de Klapka aagrife loo, während jetz de Gáspár de rächt Flügel in Aagriff gnuu hät. De link Flügel isch vum Aulich un em Klapka bsigt worre, sodass sich d'Fäind wit hänn mieße zruckzieh un au de Windisch-Grätz hät mieße zruckwiiche, wiil er befürchtet hät, dass mer em de Wäg uff Pest det abschniide. De Aulich un de Klapka sin jetz em Damjanich zù Hilf geilt, wu mit em Schlick nit fertig worre-n-isch, un hänn d Isaszeger Schlacht dodemit ändgültig für ihri Site entschide.

Am 7. Abril hät de Görgei e neue Militärblan gha: de Großdeil vu de Armee hät solle in Richtig Komárom zieh, di II. Eiheit z Pest in de Nöchi bliibe. S Ziil vu demm Fäldzug isch gsì, Komárom z befräie un d'Pest-Budaer Bsetzig z umstelle. Eso hät er di östriichische Druppe wölle zwinge, Budapest uffzge un sich in Richtig Wien zruckzzieh. Widder isch s Risiko gsì, dass im Vorfäld vu Pest numme chleineri Druppe gsì sin, wu d'Östriicher liicht hätte chönne übberwinde.

Am 10. Abril sin d'Chämpf widder usbroche. De Windisch-Grätz hät Chundschafter gschickt, für d'Aazahl vu de ungarische Druppe vor Pest uusezfinde; am gliiche Dag hänn d'Ungare Vác erreicht. De Damjanich hät d'Stadt zerscht wölle umstelle, wägem dichte Näbel hänn d'Soldate enand abber verlore un numme vu einer Site us chönne aagrife. S chaiserlig Heer isch in de Underzahl gsì, hät sich abber noch siner Niderlag e Bild vu de ungarische Aagrifer chönne mache.

Im Windisch-Grätz sii Nochfolger, de Welden, hät wie de Windisch-Grätz demit grächnet gha, dass d'Ungare zerscht Buda ins Visier neh dete. Si sin abber uff Nagysalló zoge (19. Abril) un hänn deno noch ere erfolgriiche Schlacht Komárom am 22. un 23. Abril befräit.

D Nationalitete uff de Site vum Chaiser sin hauptsächlig d'Kroate, d'Serbe un d'Rumäne gsì, si hänn au e Gränzwach chönne underhalte. D'Ungare sin ehner vu de Dütsche, Slowake, Jude, Russiine, Slowene un Bunjewatze understützt worre. Widersprüchlig isch do allerdings, dass de János Damjanich als eine vu de beste ungarische Generäl im Fräiheitschampf Vorfahre vu Arad gha hät, während de Sebő Vukovics, Mitglid vu de Nationalversammlig, ursprünglig vu Serbie gsì isch. De Generalmajor Károly Knezich hät kroatischi Wurzle gha, de General János Móga rumänischi. Vu de Ungarndütsche hänn de Ernő Poeltenberg un de Lajos Aulich e wichtigi Rolle gspilt. Es hät abber au Ungare ge, wu uff östriichischer Site gchämpft hänn wie zum Bispil de Kommandant Franz Ottinger un de Lajos Benedek, wu ursprünglig vu Sopron chuu un bis zum Oberbefehlshaber vu de chaiserlig-chöniglige Armee uffgstige-n-isch.

Erwähnenswärt isch in demm Zämmehang au no, dass us andere Länder viili chuu sin gò uff ungarischer Site chämpfe, vor allem us Östriich, em Osmanische Riich un us Russland. Selbscht us noo witer entferntere Länder isch Hilf chuu, so isch z Kukmirn/Kukmér im hüttige Nideröstriich e Dän us Pöln mit Name Christian Schell nochgwise.

Mitti Juni 1849 isch under de Fiehrig vu de russische Generäl Rüdiger un Paskewitsch e russischs Heer mit rund 200.000 Manne in Ungarn iidrunge. Di ungarischi Regierig hät sällem kei wehrhafts Militär chönne entgegesetze, wu's hätte chönne uffhalte: mit de Vereinigung vu de russische un de chaiserlige Soldate isch de Fall vu de ungarische Revolution bsigelt gsì.


De Kossuth hät beidi Blän aaerkännt, letschtändlig hät er sich abber für e Umsetzig vu de zweite Version iigsetzt. Im Görgei sini Druppe hänn drum e wite Wäg mieße zrucklege, bhindert vu lange Umwäg un verlustriiche Schlachte. In ere Schlacht bi Komárom-Ács isch au de Görgei sälber verletzt wore, e Umstellig hät er aber no chönne verhindere. De Dembinszky hät sich uff Szeged konzentriert un all sini Druppe vu Szőreg dohär gschickt, si sin abber z spot aachuu un hänn großi Verlüst erlitte.

D'Nationalversammlig isch am 2. Juuli uff Pest zruckzoge, im Juuli hät si z Szeged e Sitzig abghalte. Di letschti Versammlig mit dütlig weniger Deilnämmer hät am 11. August z Arad stattgfunde.

Obwohl de Usgang vum Fräiheitschampf scho in demm Momänt entschide gsì isch, wu d Russe di ungarischi Gränze übberschritte hänn, isch er no e Wiili witergange. Obwohl mer ere Schlacht hät wölle us em Wäg goh, hät de József Bem z Temesvár d Chämpf mit de Russe uffgnuu un verlore. Deno hät Ungarn zwei Mögligkeite gha, ändwäder ohni Hoffnig un ziillos witerchämpfe odder d Waffe ablege. De Görgey hät am 11. August e Sitzig mit sine Offizier un Generäl abghalte, wu d Entscheidig gfällt wore-n-isch, d Waffe vor de Russe niderzlege. Scho am 21. Juuli hät de russisch General Tschrurloff de Görgey zù me-ne Waffestillstand uffgrüefe gha, sini Antwort isch abber gsì, dass s ungarisch Volch noch de bishärige Ereignis kei russische Herzog di ungarischi Chrone det wölle drage seh un dass er d'Bevölcherig det wölle schütze.

Am 13. August sin d Waffe z Világos im hüttige Westrumänie vor em Theodor von Rüdiger abglèggt wore.

Mit em Waffestillstand isch allerdings d Revolution nit ganz vorbii gsì. De Julius von Haynau hät mehreri Hundert Offizier un Bürger zum Dod verurdeile loo, viili witeri zù Festigshaft. Am 6. Oktober sin z Arad di 13 Generäl hiigrichtet wore, si were hütt als "Märtyyrer vu Arad" bezeichnet. Am gliiche Dag isch de Batthyány verschosse wore, am 25. Oktober de Lajos Kazinczy. Noch de Revolution hänn d Habsburger d Übberiichomme gegenübber de Ungare nümmi iighalte un bis zum Usgliich isch Ungarn e unterentwickelts Land blibe.



</doc>
<doc id="26248" url="https://als.wikipedia.org/wiki?curid=26248" title="Ungarische Revolution">
Ungarische Revolution

Ungarischi Revolution nännt mer


</doc>
<doc id="26250" url="https://als.wikipedia.org/wiki?curid=26250" title="Auswanderung">
Auswanderung

Uswanderig oder Emigration (vo lat. "ex" (assimiliert zu "e") use; "migrare" wandere) bezeichnet, wenn mä s eigene Land für immer verloot. D Uswanderig cha freiwillig oder erzwunge si, us wirtschaftlige, religiöse, politische oder persönlige Gründ. D Uswanderig isch e "Menscherächt". Dr Artikel 13 vo dr Allgemeine Erklärig vo de Menscherächt git jedem Mensch s Rächt, "sich innerhalb vom ene Staat frei z bewege und si Ufenthaltsort frei z wehle" und au "jedes Land, siis eigene iigschlosse, z verloo und in si Land zruggzcho".
Meistens wandere Einzelpersone oder einzelni Familie us; in dr Gschicht het s aber au Uswanderige vom ene ganze Volk oder vo grosse Deil vom ene Volk gee. Hüte wird statt "Uswanderig" dr Begriff "Migration" (und für "Uswanderer" "Migrante") bevorzugt. D Änderig vom Wohnsitz im Inland wird as "Binnemigration" bezeichnet. Dodrunder verstoht me au en Ortswächsel innerhalb vo dr Europäische Union, wil alli Unionsbürgerinne und -bürger s Verfassigs- und Grundrächt vo dene im EU-Inland hai (Art. 18 EU-Vertrag, Art. 45 Charta vo de Grundrächt vo dr EU 2009).

Uswanderer us em Heimetsland si Iiwanderer im fremde Land, wo se ufnimmt.




</doc>
<doc id="26254" url="https://als.wikipedia.org/wiki?curid=26254" title="Grütliverein">
Grütliverein

Dr Schwiizerischi Grütliverein isch e vaterländisch orientierte Arbeiterverein gsi. Er isch am 20. Mai 1838 vom Johannes Niederer z Gämf gründet worde. 

Ursprünglig isch dr Grütliverein as Diskussionsverein für Handwärksgselle gründet worde, er het aber e wichtigi Rolle in dr Schwiizer Arbeiterbewegig gspiilt. Zerst het er sich nume mit Bildig und Erziehig beschäfdigt, bald isch er aber politisch dätig worde. D „Grütlianer“ si massgäblig bi dr Gründig vo Gwärkschafte und Chrankekasse drbii gsi.

Die patriotischi Orientierig vom Grütliverein – si Name bezieht sich uf dr mythisch Gründigsort vo dr Eidgenosseschaft, s Rütli – het d Bewegig zum ene schwiizerische Sonderfall gmacht. Dr Grütliverein het s 1868 abglehnt, sich dr Internationale Arbeiterassoziation (Ersti International), wo 1864 gründet worden isch, azschliesse. Eso isch e Gegesatz zur internationale sozialistische Arbeiterbewegig entstande. Dorum si d Grütlianer im Landesstreik vo 1918 nit uf dr Siite vo de streikende Arbeiter gstande.

1890 isch dr Verein mit meh as 16000 Mitgliider am grösste gsi. 1901 het er mit dr Sozialdemokratische Partei fusioniert, het sich aber 1916 wider von ere glöst. Er het aber wiiterhi Mitgliider verlore, bis er 1925 de Sektione empfohle het, sich dr SP azschliesse.



</doc>
<doc id="26255" url="https://als.wikipedia.org/wiki?curid=26255" title="Binnenmigration">
Binnenmigration

As Binnemigration bezeichnet mä d Migration innerhalb vom ene bestimmte Ruum, meistens innerhalb vom ene Staat. D Binnemigration unterscheidet sich also vo dr transnationale Migration in däm, ass im Allgemeine keini Staatsgränze überschritten wärde. In de Kontext wo d EU beträffe, wird wird aber au bi Migratione vo eim EU-Staat in en andere vo Binnemigration gredet, wil d EU e Ruum ohni Binnegränze isch (Binnemärt, Art. 14 EU-Vertrag) wo d Verfassigs- und Grundrächt vo dr Freizügigkeit für alli Unionsbürgerinne und -bürger garantiert isch (Art. 18 EU-Vertrag, Art. 45 Charta vo de Grundrächt vo dr der EU 2009). Dr Begriff vo dr Binnemigration isch aso nume unscharf definiert, wil d Migration innerhalb von ere chliine Region und au d Wanderig im ene sehr grosse Staat, ere supranationale Organisation oder eme Staateverbund eso cha bezeichnet wärde. Dr Ortswächsel innerhalb vo dr EU isch aso rächtlig-begrifflig kei "Uswanderig ins Usland".

Dr Europäisch Root und die Europäischi Kommission unterstütze Besträbige zur Erliichterig vo dr europäische Binnemigration, bsunders vo dr brueflige Migration. Zu de zentrale Theme ghöre rächtligi Vorussetzige für e verbessereti Mobilität vo de Lüt, wo in dr Bildig, Forschig und Innovation schaffe, die gegesiitigi Anerkennig vo Qualifikatione, d Übertragbarkeit vo Räntenasprüch und Sozialschutzasprüch im Allgemeine und d Iifüehrig vo dr Europäische Chrankeversicherigscharte. Wiiteri Themeberiich si Schuelpartnerschafte und dr Fremdsproochenunderricht an Schuele. D Rächtsprächig vom EUGH het dr Begriff und s Rächt vo dr EU-Binnemigration mit vile Urdeil verdieft, wil d Einzelstaate dr Binne- bzw. Inlandscharakter vo dr EU zum Deil no verweigere, z. B. diskriminiere dütsch Räntestelle, Chrankekasse usw. Räntner u. a., wo in anderi Deil vo dr EU zügle.


</doc>
<doc id="26256" url="https://als.wikipedia.org/wiki?curid=26256" title="Allgemeine Erklärung der Menschenrechte">
Allgemeine Erklärung der Menschenrechte

Di Allgemeini Erklärig vo de Mönscherächt (A/RES/217, UN-Doc. 217/A-(III)), au: Deklaration vo de Mönscherächt oder UN-Mönscherächts-Charta, isch s usdrückliche Bekenntnis vo de Vereinte Natione zu de allgemeine Grundsätz vo de Mönscherächt. Di Erklärig isch am 10. Dezember 1948 von de Generalversammlig vo de Vereinte Natione z Paris gnehmiget und verchünt worde. Ufgrund vo dem Datum isch sither de 10. Dezember de "International Tag vo de Mönscherächt".

D Mönscherächtserklärig het 30 Artikel. Si düent di Rächt ufzähle, wo jede Mönsch het, ohni Unterschiid wi ofer was er isch, woher er isch und wo-n-er läbt. D Grundrächt, wo in de Erklärig feschtgläit si, het jede Mönsch in jedem Land vo dere Wält. D Erklärig vo de Mönscherächt isch in de Zwischeziit in meh wi 300 Schprooche übersetzt worde.
Völkerrächtlich isch di Erklärig nöd verbindlich, aber me geseht si meischt wi-n-en Teil vom Rächt vo de Vereinte Natione und si isch so öppis wi-n-es Gwohnheitsrächt. Di meischte Beschtimmige, wo sich in der Mönscherächts-Charta findet, sind in andere internationale Abkomme greglet, so dass si für d Schtaategmeinschaft rächtlich bindend si.

S Ziil vo de Erklärig isch, d Freiheit, d Grechtigkeit und de Fride in de Wält z wahre und z gwäärleischte. Feschtgschribe isch, dass jede Mönsch sini eigeni Würde und sin eigene Wärt het und Manne und Fraue gliichberechtigt sind.




</doc>
<doc id="26257" url="https://als.wikipedia.org/wiki?curid=26257" title="Didier Défago">
Didier Défago

De Didier Défago (* 2. Oktober 1977 z Morgins) isch en Schwiizer Skirennfahrer. Er fahrt Abfahrtsränne, Super-G, Riiseslalom und Super-Kombination, isch aber an de schnelle Diszipline am beschte.
Bi de Olympische Spiil vo Vancouver het er am 15. Februar 2010 bi de Abfaart d Goldmedaille gwunne.

De Didier Défago isch scho mit säschsi sis erschte Skirenne gfaare und sit em 1996 faart er im Ski-Wältcup.

Ab em 2000 isch er konschtant in de vordere Räng gsi und im 2002 isch er s erschti Mol uf em Podescht gschtande, wo-n-er z Kvitfjell Dritter isch worde. Au sin erschte Weltcupsiig isch us em 2002, wo ner am 20. Dezember z Gröde de Super-G gwunne het. Lang het de Défago als "ewige Talent" vom Schwiizer Skischport golte, wil er es grosses Potential het, aber meischt irgendwälchi Fehler bi de Renne ihm sini Siigchance gno hei.
Im 2009i isch em aber am 17. Jänner en Siig am Lauberhorn glunge und numme e Woche schpöter em Haanekamm z Kitzbühel.
De Höhepunkt vo sinere Karriere isch aber de Olympiasiig gsi, wo-n-er z Vancouver am 15. Februar 2010 d Abfahrt gwunne het.




Wertige:

Sig:



</doc>
<doc id="26258" url="https://als.wikipedia.org/wiki?curid=26258" title="Avatar – Aufbruch nach Pandora">
Avatar – Aufbruch nach Pandora

Avatar – Aufbruch nach Pandora (au James Cameron's Avatar) isch e Science-Fiction-Film vum Regisseur "James Cameron", wu wältwyt am 17. und 18. Dezämber 2009 in d Kino chuu isch. Dr Film vermischt real drillti un computeranimierti Szene. Großi Deil vum Film sin in eme virtuälle Studio mit nej entwicklelte digitale 3D-Kamera drillt wore.

"Avatar" isch mit Gsamtyynahme vu zur Zyt (18. April 2010) 2,717 Milliarde US-Dollar dr wältwyt finanziäll erfolgryychscht Film (Inflation un relative Rendit nit berucksichtigt). Är isch dodermit dr erscht Film iberhaupt, wu d 2-Milliarde-Dollar-Marke broche het.

Im Johr 2154 sin d Raustoffvorchuu uf dr Äärd ufbruucht. D Mänsche hän aagfange, in dr Wyte vum All no Alternative z sueche. Am wichtigschte doderbyy isch dr Konzärn "Resources Development Administration" (churz RDA), e Ruumfahrt-Konsortium, wu uf "Pandora" e Bärgwärch-Mine bedrybt, eme äärdähnlige Mond zum fiktive Planet Polyphemus im Stärnsyschtem Alpha Centauri. Dr Abböu vum gährte Raustoff Unobtanium isch schwirig trotz ere aagschlossene Militerbasis, wel Pandora het e Atmosphäre, wu fir Mänsche giftig isch, un derzue isch Pandora dr Läbesruum vu dr "Na’vi", ere intelligänte mänscheähnligi Spezies.

Fir d Kontaktufnahm zue däre Spezies, wu fascht dopplet so groß sin wie Mänsche un im Yychlang mit dr Natur läbt, isch vum RDA-Konzärn s Projäkt "AVTR" („Avatar“) in s Läbe gruefe wore. In däm Programm wäre chinschtligi Wäse gschaffe, di sognännte "Avatar", Chimäre us dr DNA vu Mänsche un vu dr Na’vi. Die Avatar hän fascht s glyych Uussäh wie d Uryywohner, im Gegesatz zue dr Na’vi hän si aber an jedere Hand fimf Finger statt vier un an dr Fieß fimf Zäche statt vier. Jede Avatar wird dur e Gedankeverbindig vun eme bstimmte Mänsch gstyyrt. Mit dr Integration vu däne Avatar in d Gmeinschaft vu dr Na’vi wän d Mänsche fir ihri Zwäck Yyfluss uf d Yygeborene gwinne. D Leiteri vu däm Projäkt isch d Wisseschaftleri Dr. Grace Augustine, wu im Gegesatz zum RDA-Konzärn nit kei Profit-Inträsse het. Vum harmonische Glyychgwicht vum Läbe un dr Bewohner uf Pandora fasziniert, z. B. vu dr neuronale Vernetzig vu allne Baim, isch si dr Na’vi mit ihrem ganze Mitarbeiterstab fryyndli gsinnt. Syt aber e erschte „Missionierigsversuch“ (Böu vu Schuele, z Verfiegig stelle vun ere medizinische Uusrischtig usw.) schyyns fählgschlaa isch, will dr Konzärn syyni Inträsse au uf militerischi Wyys dursetze. Des fiert zue Spannige zwische Dr. Augustine un em Mineleiter Parker Selfridge.

Dr friejer US-Marine "Jake Sully", wu syt eme Champfyysatz ab dr Huft glähmt isch, wird churzfrischtig no Pandora gschickt, go am Avatar-Programm deilneh. Är wird as „Notersatz“ yygsetzt fir syy churz dervor gstorbene eineijige Zwilligsbrueder, wel die Avatar zimli dyyr sin un si genetisch uf ei Mänsch abgstimmt sin, dr Jack Sully cha sällewääg dr Avatar vu syym Brueder styyre. Wel är kei Erfahrig uf däm Gebiet het, kei wisseschaftligi Uusbildig un nit emol d Sproch vu dr Na’vi cha, zeigt d Dr. Augustine am Aafang dytli ihre Missdröue ihm gegeniber. Fir dr querschnittsglähmt Sully sälber stoht dergege im Vordergrund, ass er mit däre Mission gnue Gäld will verdiene go ne Wirbelsyyleoperation finanziere, ass er wider cha laufe. Wäge däm willigt er schließli au yy, em Militer syyni gwunnene Chänntnis z Verfiegig z stelle. As Belohnig derfir verspricht em dr Colonel "Miles Quaritch", dr Leiter vum militerische Sicherheitsdienscht, di vollständig Widerhärstellig vu syyre fysische Gsundheit mit Hilf vun ere Operation.

Uf dr erschte Expedition in syym Avatar wird dr Jake Sully vu dr Gruppe drännt un im dichte Dschungel vu Raubdierer aagriffe. D "Neytiri", d Dochter vum Na’vi-Haiptling "Eytukan", rettet em Jake s Läbe trotz ass si Missdröue ihm gegeniber het. Noch eme Zeiche dur d Some vum heilige Baum ("Waldgeischter" oder "Atokirina") bringt si ihn nit um, sundern fiert e zue ihrem Stamm, dr Omaticaya, wu in eme iber 200 Meter hoche Baum läbe. Dur d Kontakt zue dr Mänsche us dr letschte Johre chenne d Neytiri un e baar andrei Mitglider vum Clan d Mänschesproch. Di spirituäll Fiereri vum Clan, d "Mo’at", d Mueter vu dr Neytiri, wyyst ihri Dochter aa, dr Jake d Läbeswyys, d Kultur un d Na’vi-Sproch z lehre, ass si dur ihn au d Mänsche chänne besser chännelehre. Mit em Zuegang zue dr Na’vi styyrt dr Jake jetz syy Avatar us em Labor fascht rund um d Uhr un gwinnt eso mit dr Zyt d Anerchännung vu syyne wisseschaftlige Kollege. Dernäbe liferet er dr Seldner vum Konzärn wichtigi Informatione. D Dr. Augustine stoht allne militerische Absichte skeptisch gegeniber, si versuecht des z unterbinde, indäm si s Team mit eme Hubschruuber in e mobiles Labor verleit färnab vum Stitzpunkt in dr sognännte Halleluja-Bärg. D Steryyfliss, d "Fluxwirbel", wu dert ufdrätte, sin eso stark, ass tächnischi Gerät dert zimli beyydrächtigt sin un d Navigationsgerät vum Hubschruuber in däre Region nit chenne brucht wäre. Des het dr Vordeil, ass au di militerische Einheite schwiriger zue ihne chenne chuu.

Dr Jake gwinnt mit dr Zyt s Verdröue vu dr Na’vi. Dur des chenne au di andere Wisseschaftler, z. B. d Dr. Augustine, wider Kontakt mit däm Naturvolk ufneh. Au d Mineleitig versuecht dr Yyfluss vum Jake fir ihri Zwäck z nutze. Är soll d Omaticaya iberzyyge, ihre Läbesbaum z verloo, wel unter däm Baum s grescht Vorchuu vum Unobtanium gfunde woren isch. Wel dr Jake sich allmeh mit dr Na’vi idäntifiziert un au Liebi ufchunnt zwische ihm un dr Neytiri, isch er allmeh in eme Zwispalt.

Dr Jake Sully schafft s, trotz em Missdröue vu vile Na’vi, sich in s Volk z integriere. Wun ere vu dr Omaticaya in dr Stamm ufgnuu isch, zeigt er syyni Liebi zue dr Neytiri uf ere gmeinsame Wanderig, au d Neytiri het sich in ihn verliebt un si verbinde sich mitendander uf ebig.

No ihre Nacht wäre d Neytiri un dr Jake Augezyyg, wie Bulldozer ein vu dr heilige Ort vu dr Na’vi ("Baum vu dr Stimme") zerstere. Dr Jake will si ufhalte un macht d Orientierigskamera vu eire Maschiin kaputt. Dr Colonel Quaritch macht e uus uf dr Ufnahme vu däre Kamera, d Situation eskaliert. S Militer ibernimmt s Labor, unterbricht alli Schnittstelle zue dr Avatar un transportiert dr Sully un d Wisseschaftler wider zum Stitzpunkt zruck. Au wel dr Jake yygstoht, ass d Omaticaya ihre Läbesbaum nie deete frejwillig ufgee, drängt d Mineleitig jetz uf s Yygryffe vum Militer. Dr Selfridge gwehrt em Sully un dr Dr. Augustine e letscht Mol d Verbindig zue ihre Avatar fir e letschti Glägeheit, e chriegerische Ussenandersetzig zwische dr Na’vi un dr Mänsche doch no abzwände. Wu dr Jake derno d Omaticaya iber syyni urspringlige Absichte informiert un vu syynere innere Umchehr verzellt, wäre di bode vu dr Na’vi as Verreter gfange gnuu. Hilflos mien si mit aaluege, wie sich vor em Läbesbaum e militerischi Luftflotte unter em Oberbefähl vum Quaritch formiert. Dr uuglyych Champf zwische dr mit Pfyyl un Bode bewaffnete Na’vi un dr Mänsche hert uf mit dr Zersterig vum Heimetbaum un em Dod vum Haiptling Eytukan.

Derwylscht d Omaticaya noch em Verluscht vu ihre Heimet zue ihrem heiligschte Ort, em "Baum vu dr Seele", flichte, wäre dr Jake un d Dr. Augustine wider vu ihre Avatar drännt un mit andere Mitarbeiter inhaftiert. Ihne glingt aber d Flucht un d Ruckchehr zue ihrem mobile Labor in d Bärg vu Pandora, wel si vu dr Champfpiloti Trudy befrejt wäre. Si transportiere s Labor au in d Nechi vum "Baum vu dr Seele", ass si vor dr Ortigsgret vum Militer sicher sin, wel dert d Fluxwirbel am sterkschte sin. Jetz cha dr Jake syy Avatar uugstert styyre. Är zehmt dr "Toruk" ("Dr letscht Schatte"), s gfehrligscht Flugwäse vu Pandora un gwinnt eso s Verdröue vu dr Na’vi zruck. Är schafft s di verschidene Stämm vu dr Na’vi zum Champf gege d „Hiimelsmänsche“ z eine, wel si in ihm dr Nofolger vum mythische Aafierer Toruk-Makto ("Ryter vum letschte Schatte") sähne. D Dr. Augustine stirbt derwylscht an ere schwäre Schussverletzig, wu si iberchhu het bim Uusbruch.

Em Militer blyybe d Vorbereitige vu dr Na’vi nit verborge un s rischtet sich zum e preväntive Gegeschlag. Ziil vu däre Aktion isch dr "Baum vu dr Seele", mit dr Zersterig vu sällem will dr Quaritch dr Widerstand vu dr Yygeborene ändgiltig bräche. Dr Jake, wu heimlig informiert woren isch iber dää Blan dur e Wisseschaftler, wu uf dr Militerbasis zruckbliben isch, bittet d Gottheit "Eywa" um Hilf, d Personifizierig vu dr neuronal vernetzte Läbeswölt vu Pandora, wu vu dr Na’vi verehrt wird. Är wird aber vu dr Neytiri ufgchlärt, ass Eywa allem neutral gegeniber stoht un s Läbe im Glyychgwicht haltet. Wu d Mänsche aagryffe, chenne d Na’vi dur ihri Chänntnis vu dr Naturbedingige un dr tächnische Brobläm wu dur dr Fluxwirbel verursacht wird, s Militer mit eme Aagriff iberrasche, bal gwinne aber d Druppe vu dr RDA no zahlryyche Verluscht uf bode Syte d Oberhand.

Wu d Na’vi schyns bsigt sin, gryft uf em Bode un au us dr Luft e großi Zahl vu Dschungeldier in dr Champf yy, d Schlacht wird eso zue Gunschte vu dr Yyheimische entschide. Eywa het uf d Bitte ghert, wu dr Jake am "Baum vu dr Seele" gsait gha het. 

Dr Quaritch schafft s aber churz vor dr Explosion vum Dragon Assault-Schiff in eme Champfroboter uusezgumpe.

Im Verlauf vum dramatische Ändchampf entdeckt dr Colonel dr Laborcontainer vum Forschigsteam, wu dr Jake Sully mit syym Avatar din verbunden isch, un gryft jetz dää Container aa. Dur e yygschlage Fänschter stremt di giftig Luft vu Pandora in s Inner, un dr Sully verliert all wider d Verbindig zue syym Avatar. Gschwecht dur dr Yyfluss vu dr giftige Atmosdäre chaan er as Avatar nimmi chämpfe un isch dodermit em Colonel hilflos uusgliferet. In däm Momänt, wu dr Quaritch dr Avatar vum Sully will umbringe, erschynt d Neytiri un verschießt dr Colonel mit zwe Pfyyl. 

Wu si siht, ass dr Avatar di geischtig Verbindig verlore het, findet si dr bewusstlos Jake Sully, wu si jetz s erscht Mol as Mänsch siht. Sie druckt em e Suurstofflarve uf s Gsicht un rettet em halb verstickte Sully eso s Läbe.

Wu d Strytmacht vu dr RDA jetz bsigt isch, wäre d Mänsche zwunge, Pandora z verloo. Blyybe derfe nume diejenige, wu scho dervor fryndlig gsi sin zue dr Na’vi. S Bewusstsyy vum Jake Sully wird schließli in ere Zeremonii vu dr Omaticaya am Baum vu dr Seele duurhaft in dr Lyyb vu syym Avatar transferiert.

Im Juni 2006 het dr James Cameron aagchindet, ass er "Avatar" gärn as Trilogii wett uusebringe, wänn dr erscht Deil erfolgryych isch. Noch em große Erfolg vum Film het dr Cameron Mitti Dezämber verchindet, ass er ab jetz an ere Trilogii wyterschaffe duet. D Dräibiecher seje nonig gschribe, aber e konkreti Vorstellig vu dr Handlig heb er scho.

Konservativi Chreis in dr USA hän wäg dr Handlig negativi Kritike gschribe, zem Byschpel het dr John Podhoretz im bolitische Wuchemagazin "The Weekly Standard": "„‚Avatar‘ gehört zu den dümmsten Filmen, die ich je gesehen habe, er zeigt brutale US-Militärs im Kampf gegen edle Wilde – eine Konstellation wie in vielen Indianerfilmen.“ James Cameron habe „einen tiefen Antiamerikanismus, weil er die Zuschauer die Niederlage amerikanischer Soldaten herbeisehnen lasse.“ "

E entgegegsetzti Bewärtig nimmt di linksliberal US-amerikanisch Publizischti Naomi Wolf vor: "„Gibt es bei Nationen psychologische Prozesse im Freudschen Sinne – wie z. B. kollektive Egos, die verletzt werden, und verdrängte Schuldgefühle –, ganz so, wie das bei Menschen der Fall ist? Ich glaube ja. Mehr noch: Oft spiegelt die 'irrationale Traumarbeit' einer Nation ihren tatsächlichen Zustand wahrheitsgetreuer wider als ihr 'Ich' – ihre offiziellen Verkündigungen oder diplomatischen Erklärungen. (...) Statt klassischer Bilder der US-Kavallerie, die sich mutig auf die Wilden wirft, oder anständiger amerikanischer Landser, die tapfer Nazinester ausheben, werfen hier gelangweilte Technokraten im Schutze unzähliger Schichten von Technologie Brandbomben auf grüne Täler und schlachten so unterschiedslos feindliche Krieger und wehrlose Frauen und Babys ab, während sie an ihrem Kaffee nippen. (...) Ironischerweise dürfte dieser Hollywood-Film mehr dazu beitragen, das verdrängte Wissen der Amerikaner über die Seichtigkeit ihrer nationalen Mythologie zu exhumieren als alle Leitartikel, College-Kurse oder selbst Proteste außerhalb der amerikanischen Grenzen.“"

vergee am 17.02.2010
Zwo wyteri Nominierige (Beschti Filmmusik un Beschts Filmlied)

Dr Film isch aafangs Februar 2010 fir nyyn Oscar nominiert wore:

Dr Film het bi dr Critics' Choice Awards 2010 in däne Kategorie gwunne:
Derzue isch er in dr Kategorie Beschti Reschii, Beschts Makeup un Beschte Film nominiert wore.

Di amerikanisch Produzäntegilde (Producers Guild of America) het Avatar im Jänner 2010 nominiert fir dr Bryys vu ihre Vereinigung. ür den Preis ihrer Vereinigung im Januar 2010.




</doc>
<doc id="26260" url="https://als.wikipedia.org/wiki?curid=26260" title="Wolfgang Schäuble">
Wolfgang Schäuble

De Wolfgang Schäuble (* 18. September 1942 z Friiburg im Briisgau) isch en dütsche Politiker (CDU) und sit em 28. Oktober 2017 Präsident vom Dütsche Bundestag. Zwüsche 1984 und 1991 und vo 2005 bis 2017 het er in verschidene Positionen dr Bundesregierig aaghört, unter anderem als Bundesinneminischter und als Bundesfinanzminischter. Vo 1998 bis 2000 isch er Bundesvorsitzer vo dr CDU gsii.
De Wolfgang Schäuble isch im 1942i uf d Wält cho un d het en ältere und en jüngerer Brüeder. Au sin Vater, de Karl Schäuble isch CDU-Politiker gsi, wo vo 1947 bis 1952 im badische Landtag gsi isch.
Sis Abitur het de Schäuble im 1961 gmacht und dodernoch Jurisprudenz in sinere Heimatschtadt Friburg und z Hamburg schtudiirt. Im 1966 het er s erschte Schtaatsexame gmacht, im 1970 s zweite und im 1971 het er sini Promotion abgschlosse. Er het dann bi de Stüürverwaltig vo Bade-Württebärg gschaffet und isch vo 1978 bis 1984 Rächtsaawalt gsi mit de Zulassig für s Landgricht z Offeburg. 
Iischniiden für sis Läbe isch es Attentat gsi, wo er am 12. Oktober 1990 schwerverletzt überläbt het. Bi ere Wahlveraastaltig z'Oppenau het de Attentäter drü Schüss uf de Schäuble abgä. Sither isch de Schäuble gläämt und sitzt im Rollschtuhl.
Sin Brüeder Thomas Schäuble isch Inneminischter vo Bade-Württebärg gsi un gegewärtig de Chef vo de badische Staatsbrauerei z Rothüs im Schwarzwald.

Im 1961i isch de Wolfgang Schäuble de Junge Union biträte und im 1965 de CDU. Vom 1969i bis zum 1972i isch er Bezirksvorsitzer vo de Junge Union Südbade gsi und vom 1976 bis zum 1984 Vorsitzender vom Bundesfachusschuss Sport vo de CDU. Im 1998 het er de Bundesvorsitzender vo de CDU übernoh, wo-n-er aber im 2000 wider het müesse abgäh. Sither isch de Schäuble im Bundesvorschtand und im Präsidium vo de CDU.

Sit em 1972i isch de Schäuble Mitgliid vom dütsche Bundestag für de Waalchreis Offeburg. Im November 1991 isch er Fraktionsvorsitzende worde und isch dodermit nach em Regiirigswächsel vo 1998 Oppositionsfüerer gsi. Wi s Parteipräsidium het er au dee Poschte im 2000 wäge de CDU-Schpendeaffäre müesse verlah.

De Schäuble het in verschidnige Kabinett verschidnigi Minischterposchte ghaa:

Im Oktober 2017 isch er als Noofolger vom Norbert Lammert zum Präsident vom Dütsche Bundestag gwählt worde.





</doc>
<doc id="26263" url="https://als.wikipedia.org/wiki?curid=26263" title="Usterbrand">
Usterbrand

Dr Usterbrand vo 1832 isch dr einzig bedütendi Fall vom ene Maschinesturm in dr Schwiiz. 

Dr Usterbrand het am 22. Novämber 1832 in Oberuster stattgfunde, wo hützudag as Ustertag in Erinnerig isch. Chliifabrikante („Tüechler“) und Heimarbeiter us em Zürcher Oberland hai die «Mechanische Spinnerei und Weberei Corrodi & Pfister» in Oberuster abe brennt. Si hai das gmacht wie d Luddite z Ängland e Generation vor ihne, wil si Angst gha hai, ass d Maschineproduktion ihri Existänz wurd zerstöre. Nid wie d Luddite si d Zürcher Demonstrante aber schlächt organisiert gsi und hai au kuum Understützig in dr Bevölkerig gfunde. Bim Ufmarsch am 22. Novämber hai si au mitghulfe, die konservativi Stadtzürcher Regierig z stürze. Wil dr neu liberali Grosse Root ihri Fordrige d Wäbmaschine z verbiete, wie si s im "Uster-Memorial" veröffentligt hai, nid erfüllt het, hai si d Fabrik verbrennt.

In Oberuster und im Zürcher Oberland si 75 Lüt verhaftet worde. E Johr spöter, im Johr 1833, si die Hauptschuldige am Usterbrand zu langjöhrige Chettestroofe verurdeilt worde. Wäge däm Ereignis het dr Gross Root 1835 e Gsetz zum Schutz vom Eigedum beschlosse. Die Verurdeilte si aber scho 1839 noch em Züriputsch wider freigloo worde. D Maschinestürmerei het sich in dr Schwiiz, nid wie s z Ängland in de 1810er Johr bassiert gsi isch, nit wiiter verbreitet.



</doc>
<doc id="26264" url="https://als.wikipedia.org/wiki?curid=26264" title="Waiblingen">
Waiblingen

Woeblinge (dt. "Waiblingen") isch a Stadt rund 15 km nordeschtli vu Stuegert z Bade-Wirttebärg in dr Region Stuegert. Si isch d Chreisstadt un di grescht Stadt vum Rems-Murr-Krois. Zämme mit dr sidlige Nochberstadt Fellbach bildet si ne Mittelzäntrum fir d Umlandgmeine.

Syt em 1. Februar 1962 isch Woeblinge Großi Chreisstadt.

Woeblinge lyt zue bode Syte vu dr Rems, wu vu Waischtadt här im Sidoschte vu dr Stadt bim Stadtdeil Boestoe in s Stadtgebiet chunnt un no dur d Chärnstadt fließt. Si het sich derno dief in dr Muschelchalch yygrabe un fließt in mehrere Windige vu Sidoschte no Nordweschte dur s Stadtgebiet zwische dr Stadtdeil Hegnach un Hohenacker, churz vor dr Mindig verlosst si s Stadgebiet vu Woeblinge.

Die Stedt un Gmeine gränze an d Stadt Woeblinge (im Uhrzeigersinn vu Nordoschte uus): Luidebach, Schwoeg, Korb, Waischtadt, Kerne un Fellbach (alli Rems-Murr-Krois), derzue Remseck un a Exklave, wu zue Marbach ghert (bodi Landkrois Ludisburg). E nit bewohnti Exklave vu Woeblinge isch dr "Hintere Stadtwald", wu zwische Bergle un Reemshalde im Rems-Murr-Krois lyt.

S Stadtgebiet vu Woeblinge bstoht us dr Chärnstadt un dr Stadtdeil Bittefeld, Boestoe, Hegnach, Hohenacker un Neistadt, wu erscht im Ramme vu dr Gmeindsreform in dr 1970er Johr yyglideret wore sin. zue dr einzelne Stadtdeil ghere no separat glägeni Wohnplätz mit eigene Nämme, wie "Ghoime Mihl" z Boestoe, Bellebodehof z Bittenfeld, Fährmannshaus un Hegnachermihl z Hegnach, Remsmihl un Zillhardshof z Hohenacker un Bad, Erbachhof, Hirschlauf, Kloehegnach un Mihl z Neistadt. In dr Chärnstadt wöre zem Deil Wohngebiet mit eigenen Nämme unterschide, wu im Lauf vu dr Böugschicht ergee hän, aber zmeischt kei feschtgleiti Gränze hän. Doderzue ghere zem Byschpel d Rinneäckersidlong, dr Galgeberg un d "Korber Heh".

Woeblinge bildet zämme mit dr Nochberstadt Fellbach a Mittelzäntrum in dr Region Stuegert, wu d Stadt Stuegert s Oberzäntrum derzue isch. Zum Mittelberyych Woeblinge/Fellbach ghere no d Stedt un Gmeine im Sidweschte vum Rems-Murr-Krois: Bergle, Kerne, Korb, Luidebach, Schwoege, Waischtadt un Wẽnnede.

Woeblinge ischt zom erschte Mol gnennt worda em Johr 885.

Woeblinge ghert zua koenere Verwaltongsgmoeschaft.

Dr OberSchuldes vo Woeblinge ischt dr Andreas Hesky.

Ergäbnis vo de Landdagswahla seid 2006: 

Dr Dialäkt vo Woeblinge ghert zom Schwäbisch.





</doc>
<doc id="26265" url="https://als.wikipedia.org/wiki?curid=26265" title="Waiblingen (Begriffsklärung)">
Waiblingen (Begriffsklärung)

Waiblingen stoht fir: 



</doc>
<doc id="26268" url="https://als.wikipedia.org/wiki?curid=26268" title="Wallgraben-Theater">
Wallgraben-Theater

S Wallgrabe-Theater in dr Rothuusgass im Zäntrum vu Frybeg isch anne 1953 vun ere Gruppe vu theaterbegeischterete Studänte in eme ehmolige Wyy- un Luftschutzchäller im e Hinterhof vu dr Wallstroß as chleis Chällertheater ("Kleines Theater am Wallgraben") grindet wore. 

Bi dr erschte Vorstellig am 16. Juni 1953 isch "Ein Schlaf Gefangener" vum Christopher Fry gspilt wore. Ändi 1960er Johr isch s umzoge in dr Rothuusgass, wyter gleitet vu dr Ingeborg Steiert († 1997) un em Schauspiler Heinz Meier († 2013), wu vor allem dur syy Mitwirkig in Sketsch vum Loriot bekannt woren isch. S Theater het 96 Sitzplätz un isch 1975 s erscht Theater gsi, wu Loriot-Sketsch uf d Bihni brocht het. 2003 het d Regine Effinger, e Gschwischterdochter zum Meier, d Leitig vum Theater ibernuu. Syt 2008 isch dr Schauspiler Hans Poeschl Mitinhaber un leitet s Theater zämme mit syyre Frau Regine Effinger.

Im Johr 2007 hän 32.577 Zueschauer di 311 Uffierige vum Theater bsuecht, im Johr 2008 sin s 24.711 Zueschauer bi 236 Vorstellige gsi.




</doc>
<doc id="26269" url="https://als.wikipedia.org/wiki?curid=26269" title="Affen">
Affen

As Affe im wiitere Sinn wärde umgangssprochlig alli Primate – meistens under Usschluss vom Mensch – verstande. Eigentligi Affe im ängere Sinn (Anthropoidea oder Simiiformes) si e systematischi Gruppe, wo zsämme mit de Füechtnasenaffe und de Koboldmakis, wo früehner as Halbaffe zsämmegfasst worde si, d Ornig vo de Primate bilde. Die Eigentlige Affe deile sich in d Neuwältaffe und d Altwältaffe, und zu dene ghört biologisch betrachtet au dr Mensch.

"In däm Artikel isch mit „Affe“ immer die systematischi Gruppe vo de Eigentlige Affe gmeint"

D Grössi vo de Eigentlige Affe schwankt zwüschen em Zwärgsiidenäffli, wo öbbe 100 Gramm schwer isch, und de Gorilla, wo wenn si stöhn zu 1,75 Meter hoch si und e Gwicht vo 200 Kilogramm chönne ha. E baar Arte hai en usprägte Gschlächtsdimorphismus, wobii d Männli vo mängge Arte dopplet so schwer wie d Wiibli chönne si und sich au in dr Farb vom Fäll chönne underscheide. Ihr Körper ist meistens mit Fäll bedeckt, wo d Farb drvo vo schwarz über verschiideni Bruun- und Graudöön bis zu wiiss cha variiere. D Handflechene und Fuesssohle hai meistens keini Hoor, mänggisch het au s Gsicht keini. D Auge si gross und noch vorne grichdet und dr Gsichtssinn isch guet entwigglet. Bi de Drochenasenaffe isch dr Gruchsinn hingege underentwigglet.

Wil die meisten Arte Baumbewohner si, si ihri Gliidmaasse an die Läbenswiis aabasst. D Hinderbei si fast immer lenger und sterker as d Vorderbei und mache dr grösser Biidrag, wenn si sich bewege. D Gibbon und die nit-menschlige Menschenaffe si do en Usnahm. D Finger und Zeche si an s Grife abasst. E Merkmol vo alle Arte (mit Usnahm vom Mensch) isch, ass si en opponierbare Grosszeche hai, d. h. ein wo den andere Zeche gegenübergstellt cha wärde. Au dr Duume isch mänggisch opponierbar; bi Arte, wo sich dur d Est hangle, isch er aber zruggbildet. D Gliidmaasse si fümfstrahlig (Finger und Zeche) hai in de meiste Fäll Negel statt Chralle. Dr Schwanz ist meistens lang und dient vor allem als Balanceorgan. E baar Neuwältaffe hai e Griifschwanz usbildet. Bi de Menschenartige und e baar anderen Arte isch s allerdings zun ere Rückbildig vom Schwanz cho.

Eigentligi Affe si mit Usnahm vom Mensch in de tropische und subtropische Regione vo Amerika, Afrika und Asie verbreitet. In Amerika reicht ihr Verbreitigsgebiet vom südlige Mexiko bis ins nördlige Argentinie. In Afrika si si wiitverbreitet, die grössti Artedichti git s südlig vo dr Sahara. Uf Madagaskar git s keini Affe, do si d Primate nume vo Lemure verdräte. In Asie si si vor allem in Süd- und Südostasie verbreitet, bis Japan beziehigswiis Timor. Die einzige freiläbendi Affenart in Europa isch dr Berberaff uf Gibraltar, die Population isch aber vermuetlig vom Mensch iigfüehrt worde.

Dr Läbensruum vo de Eigentligen Affe mit Usnahm vom Mensch si vor allem Wälder und andere Gebiet wo Bäum stöhn. Mä findet se in de verschiudenste Waldtype, vo Rägewälder bis in Gebirgswälder über 3000 Meter Höchi. E baar Arte si zum Deil Bodebewohner, am usprägtiste dr Dschelada.
Eigentligi Affe si mit Usnahm vo de Nachtaffe immer tagaktiv. D Mehrzahl vo de Affenarte si vorwiegend oder reini Baumbewohner. Si hai verschiideni Fortbewegigswiise entwicklet, näben em Laufe uf allne Viere findet sich au s sänkrächte Chlättere und Hüpfe und s Schwinghangle.

Affe hai in de meiste Fäll e komplexes Sozialverhalte entwicklet, Einzelgänger si sälte. Mänggi Arte bilde grossi gmischti Gruppe, anderi läben in Haremsgruppe, won e einzelns Männli zahlriichi Wiibli um sich schart, wider anderi läbe in langjöhrige monogame Beziehige. In Gruppe bildet sich hüfig e Rangornig use, wo dur Kämpf, Alter, Verwandtschaft und anderi Faktore bestimmt isch.

Die meiste Affenarte si Pflanzefrässer. Frücht si vilfach dr Hauptbestandteil vo dr Nahrig, ergänzt wärde si mit Bletter, Blüete, Chnolle, Pilz, Same, Nüss, Baumseft und anderi Pflanzedeil. Vili Arte si aber Allesfrässer, wo näbe pflanzliger au dierischi Nahrig frässe, bsundrigs Insekte, Spinne, Vogeleier und chliini Wirbeldier.
D Drächdigkeitsziit vo de Affe isch lang, die Junge bruuche lang bis si voll entwicklet si und d Läbenserwartig isch relativ hoch. Ihri Furtpflanzigsstrategii lit dodrin, ass si vil Ziit in d Ufzucht vo de Jungdier investiere, drfür isch d Furtpflanzigsroote chlii. Im Gegesatz zu andere Primate hai Eigentligi Affe en eifachi Gebärmueter (Uterus simplex) und nume ei Baar vo Zitze.

D Dragziit bedräit öbbe fümf bis nüün Mönet. Bi de meisten Arte git s Einzelgeburte, nume bi de Chrallenaffe chunnt s meistens zu Zwillingsgeburte. Jungdier wärde hüfig e baar Mönet oder sogar Johr gsüügt. Si wärde meistens erst im Alter von e baar Johr gschlächtsrif.

D Eigetlige Affe bilde zämme mit dr Koboldmakis d Gruppe vu dr Druckenaseaffe (Haplorhini). Drucke- un Fyychtnaseaffe wären as Primate zämmegfasst (verglyych Kladogramm).
Primate (Primates)

Friejer sin d Koboldmakis un d Fyychtnaseaffe as Halbaffe zämmegfasst wore. Da Halbaffe sin aber e Paraphylum, wel d Koboldmakis necher mit dr Eigetlige Affe $verwandt sin wie mit dr Fyychtnaseaffe. Wäge däm wird s Taxon "Halbaffe" in dr hitige Syschtematik nimmi brucht.

Di Eigetlige Affe wäre in zwo gruppe ufdeilt, d Nejwältaffe (Platyrrhini) un d Altwältaffe (Catarrhini). Die Syschtematik zeigt d Verwandtschaftsverheltnis vu dr Affe bis uf d Familieebeni:



</doc>
<doc id="26270" url="https://als.wikipedia.org/wiki?curid=26270" title="Affe (Begriffsklärung)">
Affe (Begriffsklärung)

S Wort Aff (althochdütsch "affo", mögligerwiis us em Altrussische) meint:



</doc>
<doc id="26271" url="https://als.wikipedia.org/wiki?curid=26271" title="Burg Staufenberg (Schwarzwald)">
Burg Staufenberg (Schwarzwald)

D Burg Staufebärg, au "Staufeburg" oder "Stauffebärg" gnännt un hite as Wyyguet Schloss Staufenberg bekannt, isch e Burg uf ere 383 Meter hoche Felsnase nerdlig iber Staufebärg, eme Ortsdeil vu dr Gmei Durbach im Ortenaukreis z Bade-Wirttebärg.

Die Hecheburg isch im 11. Johrhundert böue wore. 1070 bis 1092 sin d Herre vu Staufebärg („Grafen von Stouffenberg“) gnännt wore, wu im Dienscht vu dr Herzeg vu Zährige gstande sin. Anne 1148 sin d Grofe vo Staufebärg uusgstorbe, derno isch d Burg Staufebärg vu dr Zähriger zuen ere mittelalterlige Feschtigsaalag uusböue wore. Wu anne 1218 d Zähriger sälber uusgstorbe sin, isch d Burg iber d Grofe vu Urach-Freiburg an d Ebersteiner chuu un schließli anne 1366 an d Markgrofe vu Bade. Zytwyys het d Burg Staufebärg as Ganerbeburg acht Familie as Wohnsitz dient.

Scho in dr Johre 1329 un 1350 isch d Burg gschlisse un derno wider ufböue wore. Im Dryssgjehrige Chrieg isch si wider bschedigt un anne 1689 vu franzesische „Marodeur“ uusgraubt wore. Dr Blan, d Burg in e franzesischi Feschtig umzböue, isch loo wore, wel s kei Drinkwasser uf dr Burg het. Anne 1693 het derno dr Markgrof Ludwig Wilhelm vu Bade-Bade d Burg zruckgchauft. Ab 1832 isch d Burg vu dr Markgrofe im Stil vu dr Romantik zum Schloss uusböue wore, si isch hite no im Privatbsitz vun ene as „Markgräfliche Badische Weinkellerei“.

D Burgaalag isch 10 Meter hecher wie dr Halsgrabe, wu hit e Parkplatz isch. Im hintere, elteschte Deil vu dr Aalag mit em Palas het s Elemänt vum Bärgfrid. Iber d Burgschänki chunnt mer zue dr weschtlige Plattform, wu hite as Terasse dient.




</doc>
<doc id="26272" url="https://als.wikipedia.org/wiki?curid=26272" title="Primaten">
Primaten

D Primate (Primates) oder Herredier si en Ornig in dr Underklass vo de höchere Süüger, wo zu dr Überornig vo de Euarchontoglires ghört. Ihri Erforschig isch dr Gegestand vo dr Primatologii. Dr Usdruck Affe wird mänggisch für die Ornig bruucht, isch aber missverständlig, wil die (Eigentligen) Affe nume en Undergruppe darstelle. D Primate wärde in die beiden Underornige vo de Füechtnasenaffe (Strepsirrhini) und de Drochenasenaffe (Haplorhini) iideilt. Zu de Drochenasenaffe ghöre d Menschenaffe (Hominidae), wo dr Mensch ("Homo sapiens") mit iischliesse.

 Primate (Primates)




</doc>
<doc id="26273" url="https://als.wikipedia.org/wiki?curid=26273" title="Feuchtnasenaffen">
Feuchtnasenaffen

D Füechtnasenaffe (Strepsirrhini) si en Underornig vo de Primate. Früehner si d Dier in dere Gruppe as Halbaffe bezeichnet worde, zu dene si au no d Koboldmaki grächnet worde. Die Bezeichnig gältet aber as veraltet.

D Füechtnasenaffe underscheide sich in ere Reihe vo Merkmol vo dr anderen Underornig, de Drochenasenaffe. Dr Underschiid won e dr Name ge het, isch dr Nasespiegel (Rhinarium), wo bi dene Dier wie bi de Chatze füecht isch, was sich au im besser entwicklete Gruchssinn widerspieglet. Wiiteri Underschiid lige im Duume, wo nume im ene schwechere Usmass de andere Finger cha gegenübergstellt wärde, ere Butzchralle am zweite Zeche und andere anatomische Merkmol. Drüber us chömme bi Füechtnasenaffe ehnder Mehrlingsgeburte vor, währed bi de Drochennasenaffe d Einzelgeburte hüfiger si.

Fümf vo de siibe Familie läbe uf dr Insle Madagaskar. Die beiden andere chömme im mittlere und südlige Afrika und in Süd- und Südostasie vor.






</doc>
<doc id="26275" url="https://als.wikipedia.org/wiki?curid=26275" title="Staufenberg">
Staufenberg

Staufenberg stoht fir die Bärg, Ortschafte un Burge:

Bärg:
Ortschafte:

Burge:

"Verglyych au:"


</doc>
<doc id="26277" url="https://als.wikipedia.org/wiki?curid=26277" title="Trockennasenaffen">
Trockennasenaffen

D Drochennasenaffe (Haplorrhini) si en Underornig vo de Primate. Früehner het mä die Dier (mit Usnahm vo de Koboldmaki) as Ächti Affe (im Gegesatz zu de Halbaffe) bezeichnet, die Underdeilig isch aber veraltet.

D Drochennasenaffe, wo under anderem au d Mensche drzue ghöre, underscheide sich in ere Reihe vo Merkmol vo de Füechtnasenaffe. Drzue ghöre dr Nasespiegel (Rhinarium), wo bi dere Gruppe drochen isch, was en ehnder schlächtere Gruchssinn mit sich bringt, drzue hai die Dier e Wand us Chnoche zwüsche de Auge- und de Schlööfihöhlene. Bi de Drochennasenaffe si Einzelgeburte d Norm.

D Drochennasenaffe chömme in tropische und subtropische Gebiet vo Amerika und Afrika (allerdings nit uf Madagaskar) vor, z Gibraltar und in Süd- und Südostasie bis noch Japan ufe. Dr Berberaff ("Macaca sylvanus") isch näben em Mensch die einzigi freiläbendi Primatenart in Europa.

Dr Mensch läbt uf alle Kontinänt mit Usnahm vo dr Antarktis.

Mä deilt d Drochennasenaffe in drei Deilornige ii:

S Diagramm unde noche verdütligt d Verwandtschaftsverheltnis:



</doc>
<doc id="26278" url="https://als.wikipedia.org/wiki?curid=26278" title="Menschenaffen">
Menschenaffen

D Menschenaffe (Hominidae, früehner Pongidae) – in Abgränzig zu de Gibbon (Chliini Menschenaffe) au as Grossi Menschenaffe bezeichnet – si e Familie vo de Primate. In dere wärde d Gattige, wo hüt läbe, vo de Orang-Utan, Gorilla, Schimpanse und Mensche zsämmegfasst, im Ganze siibe rezänti Arte. Paläontologisch ghöre au die unmittelbare Vorfahre vom Mensch (Hominini) und vo de andere rezänte Gattige drzue. Ass dr Mensch und siini usgstorbene Vorfahre iibezoge wärde und nit wie früehner en eigeni Familie bildet – stammt vo de phylogenetische Erkenntniss, wo drnoch d Schimpanse und Gorilla mit de Mensche nöcher verwandt si as mit de Orang-Utan. Die nit-menschlige Menschenaffe si uf tropischi Regione in Afrika und Südostasie beschränkt und alli si in ihrem Bestand gfährdet.

Die nechste Verwandte vo de Menschenaffe si d Gibbon (Hylobatidae), gmeinsam mit ene bilde si d Überfamilie vo de Menschenartige oder Menschenaffe im wiitere Sinn (Hominoidea). Ihri Stellig im Stammbaum vo de Primate wird im Diagramm unde nooch dargstellt :

Di rezänte Mänscheaffe wäre in vier Gattige mit insgsamt sibe Arte un ere Reihe vu Unterarte ufdeilt:

D Abstammigslinie bis uf d Gattigsebeni zeigt des Kladogramm:

E Deil Forscher hän vorgschlaa wäg dr gringe genetische Unterschid dr Mänsch un em Schimpanse bedi in d Gattig "Homo" z stelle, mänkmol au no dr Gorilla, in dr syschtematische Lehrbiecher het sich des aber nit durgsetzt.




</doc>
<doc id="26282" url="https://als.wikipedia.org/wiki?curid=26282" title="Knorpelfische">
Knorpelfische

D Chnorpelfisch (Chondrichthyes, vo altgr. "Chondros" = Chnorpel, Chorn + "ichthyes" = Fisch) si e Klass vo de Wirbeldier (Vertebrata). Zu ihne ghöre d Haifisch (Selachii) mit mehr als 500 Arte, d Roche (Batoidea) mit über 600 Arte, und die weniger bekannte Seechatze (Chimaeriformes) mit 34 Arte. Dodrmit si öbbe 4 % vo de Fischarte, wo hüt läbe, Chnorpelfisch. Fast alli Chnorpelfisch läben im Meer, nume e baar Haifisch und d Süesswasserstächroche chömmen im Süesswasser vor. 

Im Underschiid zu de Chnochefisch bestoht s Skelett vo de Chnorpelfisch us Chnorpel, wo aber wil prismatische Chalch iiglageret isch hochi Festigkeit cha ha. Richtigs Chnochegwäb wird nie bildet. Das isch, näbe der innere Befruchtig dur Klaspere, wo us em mittlere Deil vo dr Buuchflosse bildet isch, und für Chnorpelfisch obligat isch, eini vo de wichtigste Synapomorphie vo dr Gruppe.



</doc>
<doc id="26286" url="https://als.wikipedia.org/wiki?curid=26286" title="Auto">
Auto

En Auti (au Auto, vo Automobil vo griechisch "auto", sälber und latiinisch "mobilis", beweglig), isch e vierredrigs Motorfahrzüg, wo bruucht wird zum Persone uf Stroosse z dransportiere. Motorfahrzüg wo vor allem zum Dransportiere vo Laste bruucht wärde si Dransporter oder Lastwäge.

Motorisierti Wäge hai in fast alle Beriich d Fuehrwärk, wo vo Zugdier zoge wärde, abglöst. D Zahl vo de Fahrzüg in dr ganze Wält stiigt die ganzi Ziit und isch im Johr 2007 bi öbbe 918 Millione gläge.

Die technische Entwicklige, wo zum hütige Auti gfüehrt hai, hai um 4000 v. Chr. agfange, wo s Rad in mehrere Kulture unabhängig vonenander erfunde worden isch. Dr Ursprung vom Wage - em Vorläufer vom Auti - isch umstritte. Die jüngsti Theorii gseht dr Wage as mitteleuropäischi Erfindig us em Gebiet vom hütige Dütschland. Um 400 v. Chr. hai d Grieche Belagerigsdürm mit Drätreder bewegt. 308 v. Chr. hai Lüt wo im Innere vom Wage vom Demetrios vo Phaleron gsi si, dä aadriibe. 100 v. Chr. het dr Griech Hero vo Alexandria en Art Dampfmaschine konstruiert. Im Römische Riich het mä um 200 n. Chr. Wäge bruucht, wo mit dr Muskelkraft vo Sklave im Innere vo de Wäge bewegt worde si. 

Dr Roger Bacon, (* 1214) e Mönch und Glehrte, het gschriibe: „Es wird e Dag cho, do cha me Charre baue, wo sich bewege und in Bewegig bliibe, ohni ass me si schiebt oder ass si vo irgendeme Dier zoge wärde.“
Erst vo 1447 aa dauchen in Dütschland sogenannti "Muskelchraftwäge" uf. Dr Leonardo da Vinci het 1490 en Art vo Panzerwage zeichnet, wo vo sälber fahrt. Dr holländisch Mathematiker Simon Stevin het 1600 e bruuchbare Segelwage baut, wo mit Windenergii 30 Persone het chönne transportiere. Vo 1650 bis 1660 het dr Dütschi Johann Hautsch mechanischi, mit Muskelchraft aadriibeni Prunkwage verchauft.

1674 het dr holländisch Physiker Christiaan Huygens (1629–1695) e Cholbemaschine mit Pulveraadriib konstruiert. Es isch en Explosionsmotor gsi, wo Schiesspulver as Brennstoff bruucht het. Dr Huygens gältet as Pionier vom Verbrennigsmotor und Erfinder vom Cholbemotor, wo noch em Schema von em au hüt die meiste Motör funktioniere. Vier Johr druf, im Johr 1678, het dr belgisch Jesuitepater Ferdinand Verbiest am chinesische Kaiserhof e Modäll vom ene dreiredrige Dampfwage baut. Es isch bim Modäll bliibe. Dr änglisch Physiker Isaac Newton het 1680 s Konzept vom ene Dampfwage vorgleit und 1690 het dr Franzos Denis Papin e Hochdruckdampfmaschine mit Cholbe baut. Dr Ängländer Thomas Newcomen het die Dampfmaschine 1712 wiiterentwicklet, won er dr Dampf scho usserhalb vom Zylinder erzügt het. 1768 het dr schottisch Physiker James Watt no meh Verbessrige an dr Dampfmaschine gmacht und gältet eso as dr Erfinder vo dr Dampfmaschine. 

1769 het dr Nicholas Cugnot, e französische Militäringenieur, für die französischi Armee e dreiredrige Dampfwage baut, wo as Artilleriizugmaschine hätt sötte bruucht wärde. S Fahrzüüg het zwei Zylinder gha, und deren ihri Cholbestange hai s Vorderrad über en Art Freilaufgedriib dreit. Dr Wage isch, noch verschiidene Bricht, uf e Gschwindigkeit vo zwüsche 3 und 4,5 km/h cho. Es isch aber schwiirig gsi ihn z länke wägem groosse Gwicht vom Wasserchessel, wo über dr Vorderachse ufghängt gsi isch, und isch bi einer vo siine erste Vorfüehrfahrte in e Kasernemuure gfahre. S Original befindet sich hüte im Pariser Conservatoire national des arts et métiers.

Im 19. Johrhundert si vili Dampfautomobil baut worde. Drzue isch cho, ass Erfinder und Ingenieur in ganz Europa mit Muskelchraftwäge und Segelwäge experimentiert hai.

Z Ängland het dr Richard Trevithick scho 1797 e chliins Dampfwagemodäll entwicklet, wo Dampf im Chessel mit Hilf vom ene heisse Iisestab, wo mä in s Flammrohr gsteckt het, erzügt worden isch. 1801 het er e Dampfwage konstruiert mit em Name "Puffing Devil", wo z Camborne Passagier mit ere Gschwindigkeit vo 8 km/h beförderet het und sogar bärguf gfahren isch.

E Johr spöter het dr Schwiizer Isaac de Rivaz dr erst Wage mit eme Verbrennigsmotor (u. a. mit eme Wasserstoffgasmotor) baut, wo 26 Meter wiit gfahre isch.

1803 het dr Trevithick en anders Motorfahrzüg baut, d "London Steam Carriage", wo im Prinzip e Postkutsche gsi isch, wo mit ere Dampfmaschine usgrüstet gsi isch. Es het d Ufmerksamkeit vom Publikum und dr Presse erregt, isch aber im Bedriib wäsentlig düürer gsi as e gwöhnligi Rosskutsche und het sich dorum nit chönne duresetze. Aber scho 1828 het s z Ängland e Pändeldienst mit eme Dampfbus zwüsche London und Bath ge, wo mehr oder weniger regelmässig gsi isch. Vo 1829 aa het dr Ängländer Walter Hancock Dampfwage für e private Gebruuch und e baar Dampfomnibus baut. Am Afang vom 20. Johrhundert isch no e erfolgriiche Dampflastwage, der Sentinel, entstande. 

Im Johr 1839 isch s erste Elektrofahrzüüg vom Robert Anderson z Aberdeen baut worde.

D Auti in dr zweite Helfti vom 19. Johrhundert si immer schnäller gfahre. Das, und e Lobby vo divärse Intressäntegruppe, wo gege dr Strossemotorvercher gsi si, het 1865 s britische Parlamänt drzue brocht, dr sogenannti "Red Flag Act" z erloo, e Gestz, wo vorgschriibe het, ass es Auti nit schnäller as 4 Meile pro Stund (innerorts 2 Meile pro Stund) döf fahre und dass öbber mit ere rote Fahne z Fuess müess vor em Auti härlaufe, für zum d Lüt z warne. 31 Johr lang isch das Gsetz in Chraft bliibe und het z Ängland d Entwicklig vo bessere und schnällere Auti behinderet. 

Uf em Kontinänt hai d Autokonstrukteur hingege keini sonigi Problem gha. 1860 het dr Franzos Etienne Lenoir e Gasmotor patentiert, wo funktioniert het. Drei Johre druf het er mit dr erfolgriiche Serie-Produktion vom Hippomobile agfange, wo mit däm Motor aadriibe worden isch. Fümf Johr spöter hai die beide Franzose Pierre Michaux und M. Perreaux s erste Velo baut, wo von ere Dampfmaschine aadriibe worden isch Zwüsche 1862 und 1866 het dr Dütsch Nikolaus August Otto dr Viertaktmotor, e Gasmotor, entwicklet, 1876 het er dr Viertakt-Ottomotor lo patentiere, aber säll Patänt isch 1886 ufghobe worde. Dr Otto het im Johr 1864 d «Gasmotorenfabrik Deutz AG» gründet. 1870 het dr Dütsch-Östricher Siegfried Marcus z Wien Fahrversuech mit eme verdichtigslose Zweitaktmotor gmacht, wo uf eme eifache Handwage montiert worden isch.

D Entwicklig vo de hütigen Auti mit eme Verbrennigsmotor as Aadriib isch 1886 z Dütschland e Schritt wiiter cho: Dr Carl Benz het im Johr 1886 z Mannheim si Dreirad baut. Churz druf hai unabhängig drvo z Cannstatt bi Stuttgart dr Gottlieb Däumler (spöter het er si Name zu Daimler gänderet), dr Wilhelm Maybach, und dr Siegfried Marcus z Wien ihri eigene Fahrzüg konstruiert.

Die ersti Überlandfahrt het d Bertha Benz Afang August 1888 vo Mannheim nach Pforzheim und zrugg gmacht. S Liichtbenzin wo si bruucht het, isch ere schnäll usgange, dorum het si mit Ligroin nochtankt, wo me denn as Putzmittel in Apotheke het chönne chaufe. So isch d Stadt-Apothek vo Wiesloch zur erste Tankstell vo dr Wält worde. Sit 2008 erinneret en offizielli dütschi Feriestrooss und Strooss vo dr Industriikultur, d Bertha Benz Memorial Route, an sälli Pionierfahrt. 

Benz & Co. hai scho 1886 e Patäntschrift für e dreiredrigs „Fahrzüg mit Gasmotorbetriib“ iigreicht. Dr Carl Benz isch öffentlig mit em umegfahre. 1894–1902 het er als Erste en Automobil in Serii härgstellt. Dr Dütschi Gottlieb Daimler het 1887 ganz unabhängig vom Benz Auti baut und d Daimler-Motore-Gsellschaft gründet. Dr "Kutschewage", won er entwicklet het, isch uf e Höchstgschwindigkeit vo 16 km/h cho und eigentlig en umbauti Droschke mit Motor gsi. Dr Daimler het mit em Motorbauer Wilhelm Maybach zsämmegschafft und si hai verschiidnigi Fahrzüg entwigglet.

Dr Meckleburger Siegfried Marcus, wo z Wien gläbt het, het in de Johr 1888 und 1889 e vierredrige Wage lo baue, wo vom ene Benzin-Viertaktmotor aadriibe worden isch. 1888 het dr Albert F. Hammel z Kopehage e zweizylindrige Motorwage konstruiert.

Autifabrike si vo 1891 aa in de USA und in Europa, u. a. Peugeot z Frankreich, entstande. Dr Daimler het Undernähme z Ängland und in Östriich gründet. Dr Rudolf Diesel het dr ursprünglig Otto-Prozess verbesseret, so dass er e höchere Wirkigsgrad gha het, und het drfür 1892 e Patänt uf e „neuji rationelli Wermichraftmaschine“ übercho. 1897 het er dr erst Diiselmotor konstruiert. 

D «Netphener Omnibusgsellschaft» het 1895 der ersti Omnibus, wo mit Benzin gfahren isch, in Betriib gnoh. Dr österiichisch Automobilhersteller Gräf & Stift het 1898 s erste Auti mit Frontaadriib härgstellt und het drfür 1900 e Patänt übercho. 

Dr ersti dokumentierti Gschwindigkeitsrekord vomne Auti isch 1898 vom Franzos Gaston de Chasseloup-Laubat mit 63,14 km/h im ene Elektroauto ufgstellt worde. 1899 isch dr Camille Jenatzy, au mit eme Elektroauti, dr "La Jamais Contente", als Erste schnäller as 100 km/h gfahre.

Bis 1964 si Auti-Gschwindigkeitsrekord nume vo Fahrzüüg anerkennt worde, wo über d Reder adriibe worde si.

Am Ändi vom 19. Johrhundert hai die verschiidene Adriibsarte für Automobil no sehr stark mitenander konkurriert, bevor sich dr Huebcholbemotor het chönne duresetze. Das zeige zum Bispil d Produktionszahle vo de amerikanische Automobilherstellig us em Johr 1900. Dört si im ganze 4.192 Auti vo 75 Härsteller produziert worde, drunder 1.688 Dampfautomobil, 1.575 Elektrofahrzüüg und 929 Fahrzüüg mit Benzinmotor.

S Benzinautomobil het bis in d 1920er Johr bruucht, zum sich gege die andere Aadriibsarte durezsetze, wie öbbe em Petroleummotor und em Spiritusmotor. Drzue biidrait hai dr technischi Fortschritt im Motorebau und dr billigeri Chraftstoff us Erdöl mit ere vil höchere Energiidichti as die elektrische Spiicher. Vo do si d Vordeil vom Benzinmotor cho, wo au hüte no gültig si: e grossi Riichwiiti und e hochi Gschwindigkeit.

S Prinzip vom erste Auto het sich bis hüt nid veränderet, aber mit dr allgemeine Akzeptanz und dr Verbreitig vom Auto im 20. Johrhundert si vili technischi Neuerige drzuecho.

Die meiste Fahrzüüg, wo am Afang vom 20. Johrhundert z Dütschland broduziert worde si, hai uf dr Grundkonstruktion vom Mercedes-Simplex (1906) basiert. Si hai dr Motor vorne gha, e Getriib und Aadriibswälle zu de Reder. Dr Begriff "Simplex" goht uf e Kaiser Wilhelm II. zrugg: won er sich 1906 uf ere Autiusstellig z Berlin dr Startvorgang vom Mercedes het lo erkläre, wo nume zäh Minute bruucht het, haig er das mit em müehsame Iispanne vo Ross an e Kutsche vergliiche und s as "Simplex" bezeichnet.

1900 het sich Gräf & Stift z Wien dr Vorderradaadriib, wo si 1898 entwicklet hai, lo patentiere und hai zwei Prototype baut. E Johr druf het dr Frederick W. Lanchester e Patänt uf d Schiibebrämsi übercho; s erste Seriefahrzüüg mit Schiibebrämse isch aber erst dr Citroën DS vo 1955 gsi. Im Johr 1903 isch dr Spyker 60/80 HP baut worde, dr erst Sportwage mit Vierradaadriib. Im gliiche Johr het d Mary Anderson dr Schiibewüscher lo patentiere.

1914 isch s erste hydraulische Brämssystem uf e Märt cho. Chassis und Karosserie werden 1918 aus Stahl gefertigt. 1919 isch dr ersti Lastwage mit Diiselmotor baut worde.

Vo 1904 bis 1928 si im thüringische Apolda d Marke "Apollo" und s Rennauti "Piccolo" hergstellt worde, wo me au in d USA exportiert het.

1913 het Ford dank dr Fliessbandproduktion massehaft Auti afo herstelle, wo sogar Arbeiter hai chönne chaufe. In Europa het die Entwicklig bis noch em Erste Wältchrieg müesse warte. Z Dütschland het im Johr 1924 d Fliessbandproduktion vo Personenauti mit de Opel Laubfrosch agfange. 

1926 hai d Firme «Benz & Co.» und «Daimler Motoren-Gesellschaft» zur «Daimler Benz AG» fusioniert. Fümf Johre spöter isch mit em DKW F1 dr Frontadriib igfüehrt worde. Dr Rotationscholbemotor isch 1933 entwicklet worde. Sibe Johr druf isch s Automatikgetriib igfüehrt worde. 

Dr Radialreife (Gürtelreife) isch 1948 auf den Markt. 1949 het die ersti dütschi Automobil-Usstellig noch em Chrieg z Berlin in de Mässhalle am Funkturm stattgfunde. Die ersti Benzindiräktiisprützalag im ene Personeauti isch 1951 bim Goliath GP 700 Sport montiert worde. D Firma Chrysler het im gliiche Johr en Auti mit Servolänkig abote.

Sit 1957 si Beckigürtel als Zuesatzusrüstig uf Wunsch ibaut worde. Sächs Johr druf, 1963, isch en Auti mit eme Wankelmotor (Kreischolbemotor) uf e Märt cho. Im Johr 1967 het me s elektronische Benziniisprützsystem afo iifüehre. Am 1. August 1970 isch en amerikanische Astronaut mit eme Mondauti uf dr Oberflechi vom Mond gfahre. S erste Strossefahrzüüg mit Vierradaadriib wo in Grossserie produziert worden isch, der Subaru Leone Station Wagon AWD, isch 1972 vorgstellt worde. 

Im letzte Viertel vom 20. Johrhundert het me immer meh d Ufmerksamkeit uf d Schäde grichdet, wo die motorisierte Fahrzüüg arichte. Vo 1974 aa het General Motors Autokatalysatore für Benzinmotore entwicklet, 1978 het Mercedes in dr S-Klass s erste vollelektronische Antiblockiersystem (ABS) uf e Märt brocht. Die erste Fahrzüüg si sit 1980 mit Airbags usgrüstet worde. Vier Johr druf het me zum erste Mol Erdgasfahrzüg in Serii baut. Für zum d Emissione vo Schadstoff z verchliinere si 1990 Katalysatore für Diiselmotore entwicklet worde. Au Mängel in dr Strosselag het me afo behebe. 1995 isch s elektronische Stabilitätsprogramm (ESP) iigfüehrt worde, aber erst noch em Elchtest-Debakel vo dr Mercedes A-Klass im Johr 1997 het me s zerst in dr Luxusklass afo montiere und denn no di no au in billigere Auti. Me het au agfange klimafründligeri Auti z konstruiere, wo wenigstens deilwiis mit Ökostrom chönnte betriibe wärde. 1997 si Fahrzüüg mit Hybridadriib (Elektro- und Verbrennigsmotor) in Serii gange. Dr Vorriter isch do Toyota mit sine Prius-Modäll gsi.

Verschiidnigi Entwickligstendänzen löön sich zurziit beobachte. So wird zum Bispil d Informationselektronik versterkt integriert (Navigationssystem, Unterhaltigsmedie für Mitfahrer, usw.). S Hauptthema isch aber no dr Benzinverbruuch z verchliinere oder en mit ere alternative Energiiquelle z ersetze. Es git vili technischi Fortschritt uf em Gebiet vo dr Motortechnik und vom Liichtbau, was die an Energii spare, wird aber zum Deil vo de zuesätzlige Komfort- und Sicherheitsusstattige und de stärkere Motore vo de Fahrzüüge bruucht. Trotzdäm sinkt dr durchschnittlig Driibstoffverbruuch immer wiiter. 2003 isch er z Dütschland 7,35 l/100 km gsi und dr Gsamtabsatz vo Benzin und Diisel isch z Dütschland siit 1999 rückläufig.

Die wäsentlige Innovationsgebiet vo dr Fahrzügtechnik beträffe d Fahrerassistänzsystem, Steer-by-Wire/Brake-by-Wire, dr Adriib mit Brennstoffzälle, dr Elektroadriib und dr Hybridadriib. E hooche Ölpriis het drzue gfüehrt, ass es Elektroauti mit eme Achtel vo de Chöste vom ene Auti mit Verbrennigsmotor cha fahre. Wiiteri Entwickligsfälder si dr Fuessgängerschutz, s Recycling und die fahrerlose Fahrsystem. General Motors plant, ass s erste fahrerlose Auti noch 2015 chönnt testet wärde und 2018 chönnt in d Serieproduktion go.



</doc>
<doc id="26287" url="https://als.wikipedia.org/wiki?curid=26287" title="Storchenturm Lahr">
Storchenturm Lahr

Dr Storchedurm Lohr isch er Räscht vun ere mittelalterlige Wasserburg un s Wohrzeiche vu dr Stadt Lohr im Ortenaukreis z Bade-Wirttebärg. Är het syy Name vu dr Storche, wu bis in d 1960er Johr dert regelmäßig bruetlet hän.

D Lohrer Burg isch um 1220 vu dr Herre von Geroldseck böue wore. E "Heinricus de Lare" isch anne 1215 s erscht Mol gnännt wore. Ab 1654 isch d Burg an d Markgrofe vu Bade chuu un 1727 an dr Firscht "Carl von Nassau-Saarbrücken". Anne 1757 het d Stadt Lohr d Burg ufgchauft.

D Burg Lohr isch 1677 un 1689 vu dr Franzose gschlisse wore. Im Johr 1728 isch si dur e Ärdbidem nomol gschlisse un derno anne 1756 abbroche wore.

D Burg isch e regelmäßigi Rächteckaalag gsi mit vier runde Dirm in dr Ecke. Dodermit het si em bekannten spotstaufische Typus entsproche wie s e au z Sizilie het mit em "Castello Ursino" z Catania un em "Castello Maniace" z Syrakus. Dää Typus chunnt sunscht us däre Zyt z Dytschland numme no im benochberte Dutestei vor, eme Ortsdeil vu dr Gmei Seelbach. 

Dr Storchedum isch dr Norddurm vu dr Aalag gsi. Hite het s e chlei Museum dinne zue dr Gschicht vu däre Wasserburg. Vu dr Uussichtsplattform vum Storchedurm git s e schene Rundblick iber d Altstadt un uf d Vorbärg.

In dr 1980er Johr isch dr Oschtdurm frejgleit wore, är isch hite im Untergeschoss vum Café Kopf (Marktstroß, zue dr gängige Gschäftszyte z bsichtige). D Fundamänt vum Siddurm isch in dr 1960er Johr frejgleit un ewäggrisse wore, wu s Chaufhuus böue woren isch, dr Weschtdurm isch 2003 unter ere Betondecki vergrabe wore.



</doc>
<doc id="26290" url="https://als.wikipedia.org/wiki?curid=26290" title="Nagetiere">
Nagetiere

D Nagdier oder Nager (Rodentia) si en Ornig vo de Süüger (Mammalia). Mit öbbe 2.280 rezänte Arte möche si öbbe 42 % vo alle Süügerspezie us und si eso bi wiitem die arteriichsti Ornig vo dere Gruppe. Si si fast wältwiit verbreitet und hai e Hufe verschiideni Läbensrüüm besiidlet. Nume sehr wenigi Nager si as Kulturfolger oder Heimdier verbreitet, aber die bräge s Bild vo dr ganze Gruppe. Vili Arte si aber kuum erforscht und hai e sehr iigschränkts Verbreitigsgebiet.

Die meiste Nager hai churzi Bei, laufe uf alle Viere und si relativ chlii. S wichtigste gmeinsame Merkmol si die vergrösserete Nagzehn, zwei im Ober- und zwei im Underchiifer, wo die ganz Ziit wiiterwachse und wo nume uf dr vordere Siite vo de Zehn Schmelz hai. Je noch em Läbensruum und dr Läbenswiis hai sich aber die underschiidligste Körperforme bildet.

D Grössi vo de Nager variiert zwüsche Zwärgforme wie dr Afrikanische Zwärgmuus ("Mus minutoides") und dr Eurasische Zwärgmuus ("Micromys minutus"), wo weniger als 5 Gramm schwer si, und em Capybara, em grösste läbende Nager, won e Chopfrumpflengi vo 100 bis 130 Santimeter und e Gwicht vo 50 bis 60 Kilogramm cha ha. Anderi grossi Nager si zum Bispil dr Biber, d Pakarana und d Paka. Die meiste Nageer si aber öbbe so gross wie Müüs oder Ratte und hai e Chopf-Rumpflengi vo öbbe 8 bis 30 Santimeter.

Nager hai meistens e dichts Fäll us Wulle- und Deckhoor. Nume dr Schwanz isch bi mängge Arte fast ohni Hoor, und es git numen en einzigi Art, dr Nacktmull, wo braktisch überhaupt keini Hoor het. D Farb vom Fäll isch meistens unuffellig und tarnend, hüfig grau oder bruun, bi Wüestebewohner au gälblig. Allerdings chömme bi mängge dropische Hörnli wie de Schön- oder de Riisehörnli au farbigi Fällfarbe vor.

Die meiste Nager hai e Schwanz, bin e baar grossgwachsene oder underirdische Arte isch er nume rudimentär usbildet und üsserlig nit vorhande. Bi mängge Arte, wo uf Bäum läbe, isch er zum Griifschwanz usbildet, bi de Biber zum ene flache Stüürorgan ohni Hoor. Bi vile Arte cha dr Schwanz liicht abbräche, für zum so d Flucht vor Fressfind z liichter z mache; in sonige Fäll wachst er zum Deil wider nooch.

Am Spitz vo dr Schnauze hai d Nager e Nase, wo meistens churz und abgrundet isch. Dr Nasespiegel isch kuum usbildet oder fehlt ganz. D Muulhöhli isch dur en ängi Öffnig in zwei Deil ideilt, im vordere Deil si d Schniidzehn, im hindere d Stockzehn. Drzwüsche isch e zahnfreiji Lugge, wo s möglig macht, d Lippe iizzieh. Hinder de Schniidzehn het d Huut vom Gsicht wider Hoor (Inflexum pellitum). Beides verhinderet, ass bim Nage unverdauligi Fremdkörper in d Muulhöhli chönne groote. D Oberlippe isch hüfig gspalte, so dass mä d Schniidzehn au gseht, wenn s Muul zue isch. D Zunge isch churz und kompakt mit eme stumpfe Spitz, wo nie über d Schniidzehn usechunnt. D Geschmackspapille, wo uf em Zungespitz si, si chlii und fadenartig, bi de Stachelschwein au deilwiis vergrösseret und hert. An dr Zungewurzle git s bi de meisten Arte drei Wallpapillene.

Mänggi Arte hai grossi Backedäsche, wo bis hinder d Ohre länge, mit Fäll uskleidet si, und zum Butze chönne usgstülpt wärde. Bi Hamster befinde sich dene ihri Öffnige in de Muulwinkel, bi Däschenager an dr Ussesiite vo de Backe.

Dr Schädel vo de Nager isch wie bi kuum ere andere Süügergruppe uf e Sterkig vom Chäuapparat usgleit. D Augehöhli isch hinde immer offe und s het nie Chnoche drumume. Dr Jochbeifortsatz vom Stirnbei, wo hinder dr Augehöhli liit, isch nume wenig usbildet oder fehlt ganz. En Usnahm bilde d Hörnli; bi dene isch dä Fortsatz vorhande. Au s Jochbei het sälte en entsprächende Fortsatz zum Stirnbei, so dass d Augehöhli mehr oder weniger vollständig in d Schlöfegruebe übergoht. S Dräneloch befindet sich immer im Augehöhlirand.

Bi vilen Arte isch s "Foramen infraorbitale" sehr gross, bi mängge so gross wie d Augehöhli, und e Deil vom Masseter, ein vo de Chäumuskle, goht durs duure. Dr Jochboge isch underschiidlig entwicklet und setzt vor dr Stockzahnreihe aa.

S Nasebei isch mit wenige Usnahme gross und goht wiit füüre.
Es isch dur s grosse Zwüschechiiferbei vollständig vom Oberchiifer drennt. D Schniidzahnlöcher vom Guume si chlii und dütlig usprägt. S Guumebei isch churz, bi de Sandgräber sogar chürzer as e Stockzahn.
Zwüsche de Schniid- und Stockzehn befindet sich e grossi zahnfreiji Lugge.

Dr Hirnschädel isch im Vergliich zum Gsichtsschädel chlii. S Scheitelbei isch au chlii, s Zwüschescheitelbei drgege isch gwöhnlig dütlig usbrägt.
D "Bulla tympanica" um s Mittelohr isch immer vorhande und grundsetzlig gross.
Bi Renn- und Springmüüs bildet die zuesätzligi "Bulla mastoidea" grossi, halbchugeleförmigi Schwellige am Hinderdeil vom Schädel. Dr Ghörgang isch röhreförmig und verlauft gegen obe und hinde.

Dr Underchiifer isch vorne verängt und abgrundet und dräit die undere Schniidzehn.
Dr Muskelfortsatz isch chlii, s kantige, undere Hinderdeil vom Underchiifer gross und usbrägt. Dr Glänkchopf und d Glänkhöhli vom Chiiferglänk, wo drzue ghört, si gege hinde verlengeret.

D Aaornig vom Jochbei und d Form vom Underchiifer si Merkmol zur Klassifizierig vo de Familiene.

S Gebiss vo de Nager isch drotz de vile Forme vo Körperbau und Läbenswiis ihr dütligsts morphologischs Kennzeiche. Ursprünglig hai d Nager 22 Zehn gha: vier Schniidzehn, sechs vorderi Stockzehn, vier drvo im Oberchiifer und zwei im Underchiifer, und zwölf hinderi Stockzehn.
Währed d Zahl vo de Schniidzehn immer gliich bliiben isch, het sich in vile Gruppe d Zahl vo de Stockzehn verchliineret.
Eggzehn het s keini und zwüsche Schniid- und Stockzehn befindet sich e grossi zahnfreiji Lugge (Diastema).

Die vier vergrösserete Schniidzehn, wo as Nagzehn bezeichnet wärde, si s charakteristischste Merkmol vo de Nager. Scho bi den erste bekannte Nager si die uf je ei Baar im Ober- und im Underchiifer reduziert gsi.
D Nagzehn si wurzellos oder hai chliini, offeni Zahnwurzle, hai zum Zahnfach aane en offeni Zahnhöhli und waggse s Läbe lang nooch. Dur s Nage vo hertem Fueter oder sustige Gegeständ und dur dr Abriib an de Zehn, wo gegenüberlige, bhalte Nagzehn immer öbbe die gliichi Lengi. Si wachse zwüsche zwei bis drei Millimeter pro Wuche bi Arte, wo nit grabe, und fümf Millimetern bi de Däscheratte, wo d Nagzehn bruuche für zum grabe. Bi Dier, won e Winterschlof halte, wachse si währed em Schloof langsamer.
Die vordere 30 bis 60 % vo de Nagzehn si mit Zahnschmelz bedeckt, so dass, wil sich die weichere Bestanddeil hinde nooch schnäller abwetze, es vorne e scharfi, meisselförmigi Kante git. D Nagzehn si regelmässig krümmt, die vom Oberchiifer meh als die vom Underchiifer.

Wenn si nit gnueg abgnützt wärde, wachse d Nagzehn immer wiiter und chönnen e Deil vom Schädel durstosse. Die undere Nagzehn wachse drbii gege vorne und obe us dr Muulhöhli use und wärde vollständig umbruuchbar. Die obere Nagzehn drgege chrümme sich um sich sälber und chönne spiralförmig us dr Muulhöhli use wachse oder vo unde dur en Under- und denn Oberchiifer wachse und d Schnauze eso verschliesse. Die Entwicklig ändet dödlig, aber Nager im Wilde hai si mänggisch lengeri Ziit überläbt.
D Nagzehn chönne für die verschiidenste Zwäck bruucht wärde, diene meistens aber zum Ufbräche vo Fueter mit herte Schale.

Die südamerikanische Fischratte, wo zuegspitzti Nagzehn hai, bruuche si zum Döde vo ihrer Büüti und e baar Gruppe wie d Däscheratte und d Sandgräber, wo underirdisch läbe, zum Grabe. Bi dene Arte wachse d Lippe gegen inne und drenne so d Nagzehn vo dr Muulhöhle. Eso cha bim Grabe nüt in s Muul cho.

Wie stark und scharf d Nagzehn si, gseht mä dra, ass Biber e Baum mit 12 Santimeter Durchmässer in ere halbe Stund chönne felle und vo mängge Arte wird brichtet, dass sie mit ihre Zehn sogar Konsärvedose chönne ufbräche.

Vo de Prämolare het s bi vile Familie eine in jeder Chiiferhelfti, nume a baar Hörnli und Sandgräber hai zwei. Bi de Muusartige si d Prämolare nie usbildet.

Bi de allermeiste Arte si in jeder Chiiferhelfti drei hinteri Stockzehn (Molare) vorhande. E baar Arte vo de Muusartige hai nume zwei, d Shaw-Mayer-Muus ("Mayermys germani") us Neuguinea nume ei Molar pro Chiiferhelfti – zsämme also numme acht Zehn und eso am wenigste vo alle Nager. D Zahl vo de Zehn isch bi de Nager nie grösser as 22, mit Usnahm vom Silbergraue Ärdbohrer ("Heliophobius argenteocinereus"), ere Sandgreberart, wo wägen ere sekundäre Zahnvermehrig 28 Zehn het.

D Stockzehn hai im Gegesatz zu de Nagzehn bi vilen Arten e begränzts Wachsdum. Bin e baar Gruppe aber, bispilswiis de Stummelschwanzhörnli, de Däscheratte, de Springhase, de Chinchillas und de Meersäuli, si au d Stockzehn wurzellos und wachse dorum ihr ganzes Läbe lang.

E Zahnwächsel git s bi de Nagzähn meistens nit ("Monophyodontie"), nume mänggi Meersäuliartigi (Cavioidea) hai Milchzehn, wo allerdings scho vor dr Geburt dur die permanänte Zehn ersetzt wärde.

D Wirbelsüüle bestoht meistens us siibe Halswirbel, drizäh Brustwirbel, sächs Ländewirbel und ere underschiidlige Zahl vo Schwanzwirbel. D Form vo de Wirbel isch verschiide. Bi Arte wo renne oder gumpe, si die beide Querfortsetz vo de Ländewirbel meistens sehr lang. D Lengi vo dr Schwanzwirbelsüüle schwankt zwüsche sehr churz und lenger as dr Körper sälber.
S Schulterblatt isch im Allgemeine schmal und het e langs Acromion. Die meiste Arte hai Schlüsselbei, bin e baar isch s aber wenig entwicklet oder es fehlt ganz. S Becki het e grossi Sitz- und Schambei mit ere lange und meistens chnochige Schambeifuege.

D Bei si je noch dr Läbenswiis underschiidlig entwicklet. In de Vorderbei isch d Drennig zwüsche dr Elle und dr Spiiche usprägt. D Vorderpfote hai meistens fümf Zeche mit normal entwicklete Zechechnoche. Dr grooss Zeche isch allerdings bin e baar Arte zruggbildet oder fehlt ganz und cha de andere Zeche nit oder kuum gegenüber gstellt wärde.

D Form vo de Oberschänkelchnoche vo de Hinderbei schwankt stark. Si Glänkchopf het meistens drei Rollhügel. S Schinbei und s Wadebei si bi de meiste Arte, wo gumpe, mitenander verwachse.
Das git em obere Sprungglänk e grösseri Stabilitet.
S Wadebei bildet kei Glänk mit em Färsebei. Bi de Springmüüs si d Mittelfuesschnoche vo de Hinderpfote stark verlängeret, bi mängge Arte si si au mitenander verwachse. D Zahl vo de Zeche an de Hinderpfote schwankt zwüsche drei und fümf.

An de Chiefer setzt en usgsproche starki Chäumuskulatur aa. Wie die aagordnet isch spiilt e wichdigi Rolle bi dr Klassifizierig vo de Nager. Dr "Masseter" isch gross und bringt d Hauptchraft bim Nage uf. Er isch in drei Deil iideilt und goht vo dr Undersiite vom Jochboge vorne bis zur Ussesiite vom sänkrächte Deil vom Underchiiferast hinde. Eso zieht er dr Underchiifer nit nume nach obe, sondern au nach vorne und sorgt so für d Nagbewegig. D Schlööfemuskle isch im Vergliich zum "Masseter" relativ chlii. Dr zweibüüchig "Musculus digastricus" het e klar abgränzti Zwüschesehne in dr Middi. Bi vilen Arte si die beide vordere Büüch vo dr Muskle zwüsche de beide Unterchiiferest vereint.
Dr Verdauigsdrakt vo de Nager isch uf pflanzligi Nahrig usgrichtet, au wenn s e baar Arte git, wo Alles- oder vorallem Fleischfrässer si. D Nager si Änddarmfermentierer, das heisst, si chönne in ihrem Blinddarm "(Caecum)" dank symbiotische Bakterie au Zellulose verdaue. S Kolon isch zu däm Zwäck modifiziert und het hüfig komplexi Falte. Vili Arte braktiziere Caecotrophii, das heisst, si scheide vorverdauti Darminhalt (Caecotrophe) us und schlucke si no einisch, für zum se ändgültig chönne verdaue. Dr Mage het bi de meisten Arte ei Kammere und isch eifach baut, e baar Wüehlmüüs wie d Lemming hai – ähnlig wie d Wiiderchäuer – e Magenabschnitt ohni Drüese, wo s Frässe vorverdaut wird.

S Urogenitalsystem entspricht im Grossen und Ganze däm vo de übrige Höchere Süüger. D Gschlächtsorgan si sehr underschiidlig baut. Im Penis het s meistens e Penischnoche "(Baculum)", d Hode chönne äntwäder in dr Buuchhöhli oder usserhalb ligen bin e baar Arte chunnt s zum ene saisonale Hodenabstiig. D Wiibli hai immer e baarigi Gebärmueter "(Uterus duplex)".

S Hirni isch chlii und die ("lissenzephale") Hemisphäre vom Grosshirni, wo meistens glatt si, gönge nid wiit gege hinde und stecke nid über s Chliihirni use.

D Nager hai sich an verschiedenste Habitat abasst und die underschiidligste Ökologische Nische bsetzt und ihri Körper hai sich entsprächend veränderet. Zwei Gruppe, d Gleithörnli und d Dornschwanzhörnli, hai unabhängig vonenander e Gleitmembran zwüsche de Bei usbildet, wo si drmit Segelflüg vo Baum zu Baum chönne mache. E baar Nager hai sich mit eme plumpe, walzeförmige Körper, churze Bei, verchliinerete oder zruggbildete Auge und Grabhänd, wo deilwiis vergrösseret si, sich an e unterirdischi Läbenswiis abasst. Dodrzue zehle under anderem d Däscheratte, d Blindmüüs und Muulwurfratte us dr Gruppe vo de Spalacidae, d Kammratte und d Sandgreber. Bi meh as einere Art, wo sich mit Gumpe fortbewege, hai sich d Hinderbei verlengeret, wie öbbe bi de Kängururatte, de Springmüüs und em Springhas. D Aguti und d Pampashase in Amerika hai verlängereti Bei mit huefähnlige Zeche entwickelet und bilde gwüssermasse s ökologische Äquivalänt vo chliine Paarhuefer und Hase.

Vili Arte hai sich unabhängig vonenander mit stromlinieförmige Körper, wasserabwiisende Fäll und mänggisch mit Schwimmhüüt zwüsche de Zeche und eme Ruederschwanz an en aquatischi Läbenswiis apasst. Bispil dodrfür si d Biber, d Bisamratte, d Biberratte oder Nutria, die südamerikanische Fischratte oder die australische Schwümmratte. Zur Abwehr vo Frässfind hai mehreri Nagergruppe wie öbbe d Stachelschwein, d Baumstachler oder deilwiis d Stachelratten e stachligs Fäll. E grosse Deil vo de Arte schliesslig het e drungene Körperbau mit ehnder churze Bei und eme churze Hals so wie d Ratte oder d Müüs, drzue zehle vili Muusartigi, d Schloofmüüs und anderi Gruppe.

Nager git s fast uf dr ganze Wält, ursprünglig het s e se nume in dr Antarktis und uf abglägene Insle – öbbe Neuseeland und de meiste pazifische Insle nit ge. Si si näbe de Fläderdier s einzige Taxon vo de Plazentadier, wo ohni menschlige Iifluss dr australisch Kontinänt besiidlet het, nämlig in dr Gstalt von e baar Altwältmüüs (Murinae). Au wenn s nit wenigi Arte git, wo im Wasser läbe, hai d Nager d Meer nit als Läbensruum eroberet.

Als Kulturfolger hai e baar Arte, öbbe d Huusmuus, d Huus- oder d Wanderratte sich über die ganzi Wält verbreitet. Mä findet Nager hüte faktisch überall, wo s Mensche git.

Nager hai fast alli Läbensrüüm vo dr Ärde besiidlet, mä findet se in Wüstene, aber au in tropische Rägewälder, im Hochgebirg und in Polarregione. Au bsetze si die vilfältigste Habitat und hai die underschiidlichste Forme im Körperbau, dorum cha mä über d Läbenswiis vo de Nager nume sehr wenigi Ussage mache, wo uf alli wurde zuedräffe.

Wenn d Nager aktiv si, isch je nach Art und Läbensruum underschiidlig, allerdings si die meiste Arte aktiv wenn s foot afo dunkel wärde oder z Nacht. Bin e baar Gruppe, zum Bispil de Hörnli, si d Dier aber vor allem dagaktiv. Mänggi, wo in cheltere Regione läbe, halten e usprägte Winterschloof (bekannti Bispil us em europäische Ruum si d Siibeschlööfer und d Murmeli), anderi wie öbbe d Lemming si au während em Winter aktiv. In de tropische Regione falle mänggi im Kontrast währed dr heissen oder drochene Johresziit in e Hitz- oder Drochestarri.

Bim Sozialverhalte cha mä bi de Nager alles finde. Es git Arte, wo strikt einzelgängerisch si und usserhalb vo dr Baarigsziit jede Kontakt zu ihre Artgnosse miide, Arte, wo bäärliwiis zsämmeläbe, und sonigi, wo en usprägts Sozialsystem entwicklet hai. Bsunders die, wo in grosse underirdische Bau zsämmeläbe wie zum Bispil d Viscacha oder d Präriihünd si drfür bekannt. Einzigartig under de Süüger isch die eusoziali Läbenswiis vo mängge Sandgraber wie dr Nacktmull oder, mögligerwiis, dr Graumull: Ähnlig wie bi mängge Insekte isch in ere Kolonii nume ei einzigs Wiibli fruchtbar, d „Königin“, wo sich mit mehrere Männli baart, währed die übrige Dier as unfruchtbari Arbeiter alles mache, wo für d Versorgig vo dr Gruppe nötig isch.

Nager frässe vor allem Pflanze, aber nit nume. Je noch Art, Läbensruum oder Johresziit wärde alli Deil vo de Pflanze konsumiert: Greser, Bletter, Frücht, Soome und Nüss, aber au Zwiig, Rinde, Wurzle und Chnolle. As ein vo de Hauptgründ für e evolutionär Erfolg vo de Nager gältet vermuetlig d Datsach, ass si wie kuum en anderi Süügergruppe d Herbivorii (die pflanzligi Ernährig) mit ere chliine Körpergrössi verbinde – die meiste andere Süüger, wo Pflanze frässe, si dütlig grösser. 

Es git vili rein herbivori Arte, anderi Arte si aber zum Deil Allesfrässer (omnivor) und frässe mindestens näbebii Insekte, Würm und anderi Wirbellosi, aber au Vogeleier und chliini Wirbeldier. Zu dene zehle under anderem d Hörnli, d Schloofmüüs, e baar Muusartigi oder d Sandgraber.

Es git aber au e baar Arte, wo sich vorrangig oder fast usschliesslig vo Insekte und andere Chliidier ernähre. Bispil dodrfür si e baar Gattige vo de Neuwältmüüs, wie öbbe d Heugumpermuus ("Onychomys", dr Name chunnt vo ihrer Hauptnahrig), d Grabmüüs ("Oxymycterus") oder d Gruppe vo de Fischratte (Ichthyomyini), wo sich vo Wasserinsekte, Chräbs und Fisch ernähre. Au die Afrikanischi Wasserratte und die australische Schwümmratte (Hydromyini), wo mit Vorliebi Fisch frässe, oder Verträter vo de Deomyinae wie d Kongo-Waldmuus oder d Bürstehoormüüs, wo sich hauptsächlig vo Insekte ernähre, zehle drzue.

D Nager ghöre zu de Plazentadier oder Höchere Süüger (Eutheria). As sonigi isch ihri Furtpflanzig charakterisiert dur d Plazenta und dr Trophoblast (die üsseri Zällschicht vom früene Embryo), won e immunologischi Barriere isch und es möglig macht, ass dr Fötus im Vergliich zu de Bütelsüüger lenger im Mueterliib cha waggse. Abgseh dodrvo cha mä aber kuum öbbis Allgemeins über d Furtpflanzig vo dere Diergruppe säge.

Vili Arte, öbbe die Muuseverwandte, si kennzeichnet von ere usgsproche hoche Fertilität (r-Strategii). S Wiibli cha e baar Mol im Johr Nochwuchs uf d Wält bringe, d Drächtigkeitsduur isch churz und d Wurfgrössi hoch. Die Neugeborene si Nästhocker, hüfig ohni Hoor und hilflos, waggse aber sehr schnäll und erreiche d Gschlächtsrifi in e baar Wuche oder Mönet. So hai mänggi Hamsterarte mit nume 16 Däg die chürzisti Dragziit vo alle Plazentadier und si scho mit siibe bis acht Wuche gschlächtsrif, d Vilzitzemüüs hai bis zu 24 Zitze und d Nacktmull chönne bis zu 27 Jungi pro Wurf usdräge.

Uf der andere Siite git s au e Reije vo Gruppe, wo s grad umkehrt isch, öbbe bi de Meersäuliverwandte. Deren ihri Dragziit isch vergliichswiis lang (zum Bispil bis zu 280 Däg bi de Pakarana), es git nume wenig Jungdier pro Wurf und dr Entwickligsstand bi dr Geburt isch zimlig hoch (K-Strategii). Grad dr Nochwuchs vo grössere Arte chunnt mit eme Fäll und offene Auge uf d Wält; vili Jungdier chönne scho noch e baar Stunde laufe und si churzi Ziit spöter unabhängig vo dr Mueter.

D Nager hai vili Frässfind und si, wil si so hüfig vorchömme, d Nahrigsgrundlag vo vile Fleischfrässer. Süüger, Vögel, Reptilie und Amphibie, aber au Wirbellosi – wie öbbe mänggi Vogelspinne – mache Jagd uf se. Grad die chliinere Verdräter hai kuum aktivi Verteidigungsstrategie, si verdraue uf Vorsicht, Tarnig, Verstecke oder Flucht – ene baar Arte hilft au ihr guet entwicklets Sozialverhalte. Au Chrankheite und Parasite bedrohe s Überläbe vo de Nager. Für vili Arte bildet dr Mensch die grössti Bedrohig. S Jage vo Nager, wo als „Schädling“ betrachtet wärde, bring hüfig dr gwünscht Erfolg, aber d Zerstörig vom Läbensruum und s Iischleppe vo Neozoe hai scho zur Usrottig von e baar Arte gfüehrt und anderi si bis an Rand vom Usstärbe drängt worde (Für Nöchers lueg unde).

D Läbenserwartig isch sehr variabel. Au ohni d Bedrohig dur d Frässfind wärde vili Arte, öbbe die Muusartige, nume ei bis zwei Johr alt. Es git aber au Nager, wo lenger läbe. Bim Gewöhnlige Stachelschwein isch e Höchstalter vo 27 Johr bekannt, dr Altersrekord het – sowiit mä weiss – e Nacktmull ufgstellt mit gschetzte 28 Johr.

D Nager wärde im Allgemeine as Ornig Rodentia mit de Hasenartige (Ornig Lagomorpha), wo mä as ihri Schwöstergruppe aaluegt, zu de "Glires" zsämmegfasst. D Glires wärde innerhalb vo de "Euarchontoglires" de "Euarchonta", wo us de Ornige vo de Spitzhörnli, Riisegleiter und Primate bestöhn, gegenübergstellt. E grafischi Darstellig vo de möglige Verwandtschaftsbeziehige gseht öbben eso us:

D Verwandtschaft mit de Hasenartige isch morphologisch guet begründet, und sälli si scho 1735 im Carl von Linné siim "Systema Naturae" as Undergruppe zu de Nager (Ornig Glires) gstellt worde Am Afang vom 20. Johrhundert si Zwiifel ufcho an dere Verwandtschaft. Das spieglet sich in dr Ufspaltig in zwei Ornige. Neuere molekulargenetischi Undersuechige hai aner mit dene Zwiifel wiitgehend ufgruumt: D Nageer und die Hasenartige hai sich vermuetlig in dr mittlere Oberchriideziit drennt. D Iiornig in d Euarchontoglires isch no jung und wird bis jetzt nume vo dr Molekulargenetik gstützt. Die gmeinsami Abstammig und d Schwöstergruppeverheltnis innerhalb vo de Euarchontoglires si aber no unsicher.

E baar Süüger wärde wil si ene üsserlig äänlig si, as „Müüs“ oder „Ratte“ bezeichnet, ohne dass si zu de Nager ghöre. Drzue ghöre d Spitzmüüs us dr Ornig vo de Insektefrässer, d Bütelmüüs und d Bütelratte us dr Gruppe vo de Bütelsüüger und anderi. Au d Flädermüüs si keini Nager.
D Nager si bi wiitem die grössti Ornig vo de Süüger. No in dr Mitti vom 20. Johrhundert het die unkritische Awändig vom biologische Artbegriff verschleieret, wie arteriich si si; in dr jüngere Ziit si immer meh neui Arte anerkennt worde:

D Underdeilig vo de rezänte Nager in fünf Underornige mit 34 Familie, wie si unde nooch agee isch, folgt wiitgehend Carleton & Musser (2005).
Ornig Nager (Rodentia)




D Nager bilde ufgrund von e baar abgleitete, morphologische Merkmol (Synapomorphie) und molekulargenetische Resultat e guet begründeti Verwandtschaftsgruppe. D Verwandtschaftsverheltnis innerhalb vo de Nager si drgege in wäsentlige Pünkt no unklar. E grafischi Darstellig vo de möglige phylogenetische Verwandtschaftsverheltnis noch Poux et al. (2006) gseht eso us:

Innerhalb vo de Hörnliverwandte bilde d Stummelschwanzhörnli und d Hörnli e Verwandtschaftsgruppe, wo sit langem guet beleit isch. D Verwandtschaft mit de Schloofmüüs wird in dr letzte Ziit immer meh unterstützt, isch aber nit gsicheret. Au d Verwandtschaft vo de Biber und de Däschenager mitenand isch nonig gsicheret und so chönne si nonig as Biberverwandti zsämmegfasst wärde. Öb d Dornschwanzhörnli und d Springhase mitenander verwandt siige und wo mä die Dornschwanzhörnliverwandte denn sött iiordne, isch au no unklar. D Muusverwandte drgege bilde e guet beleiti Verwandtschaftsgruppe. D Verwandtschaftsverheltnis innerhalb vo de Stachelschweinverwandte si hützudag zimlig guet beleit. Noch däm bilde d Kammfinger d Schwöstergruppe vo alle andere Familie. Au d Verwandtschaftsgruppe vo de Phiomorpha und de Meersäuliverwandte wärde guet understützt. Nume s Schwöstergruppeverheltnis zwüsche de Phiomorpha, de Meersäuliverwandte und de Stachelschwein isch nonig klärt.

Traditionell wärde zwei morphologischi Merkmol bruucht zum d Familie z klassifiziere.

Mä underscheidet zwei Usprägige vom Underchiifer:

Mä underscheidet zwüsche vier Usprägige vo dr Chäumuskulatur:

Scho dr Carl von Linné het in siiner "Systema Naturae" vo 1735 aa ursprünglig alli Nager und die Hasenartige in dr Ornig Glires zsämmegfasst. Drnäbe het die Ornig mit de Spitzmüüs, de Desmane, de Bütelratte, de Nashörner, de Flädermüüs und em Fingerdier ziitwiis au nit verwandti Süüuger. Vo 1821 stammt d Bezeichnig Rodentia für d Ornig vo de Nager, wo die Hasenartige iigschlosse het. Noch dr underschiidlige Usprägig vo ihrer Chäumuskulatur si die 1855 in Sciuromorpha („Hörnliartigi“), Myomorpha („Muuseartigi“), Hystrichomorpha („Stachelschweinartigi“) und Lagomorpha („Hasenartigi“) underdeilt worde. Die erste drei Gruppe, d Nager im hütige Sinn, si 1876 as Simplicidentata zsämmegfasst und de Hasenartige (Duplicidentata) gegenübergstellt worde. Noch dr Struktur vo ihrem Underchiifer hingege si d Nager im hütige Sinn 1899 in d Sciurognathi und d Hystricognathi underdeilt worde. Näbe dr Dreideilig in Sciuromorpha, Myomorpha und Hystricomorpha isch die Zweideilig bis in die hütigi Ziit wiit verbreitet. 1912 het mä zum erste Mol vermuetet, ass d Nager und die Hasenartige nit nöcher mitenander verwandt si, und die beide Gruppe si vo denn aa als separati Ornige gfüehrt worde.

Am Afang vo de 1990er-Johr isch mit dr provokante Veröffentligung "Is the Guinea-Pig a Rodent?" („Isch s Meersäuli e Nager?“) in dr Ziitschrift "Nature" d Theorii ufgstellt worde, ass die Meersäuliverwandte nid mit de übrige Nager verwandt siige, sondern ass si sich zun ere früehnere Ziit als en eigeni Süügerornig abgspalte haig. Anderi Undersuechige vo morphologische und molekulare Date hai aber d Monophylii (die gmeinsami Abstammig vo alle Arte vom ene gmeinsame Vorfahr) vo de Nager bestätigt, was hüte wiitgehend als Konsens betrachtet wird.

Die erste Fund, wo ohni Zwiifel de Nager zuegordnet wärde, stammen us em obere Paläozän. D Gruppe isch aber wohrschiinlig scho in dr Chriideziit entstande. As mesozoischi Vorläufer wärde mänggisch d Zalamdalestidae aagfüehrt, e Gruppe, wo in der Oberchriide z Asie gläbt het. Die Dier, wo für mesozoische Süüger relativ gross gsi si, hai e Körperbau gha, wo mit däm vom Rüsselspringer cha vergliche wärde und dr Bau vo de vergrösserete undere Schniidzehn isch däm vo de Nager ähnlig. Öb si datsächlig d Vorfahre vo de Nager oder de "Glires" (s gmeinsame Taxon us Nager und Hasenartige) gsi si, isch umstritte.

Im undere Paläozän het in Asie d Familie vo de Eurymylidae gläbt, wo wie die hütige Nager scho nume no zwei vergrössereti Schniidzehn pro Chiifer gha hai, sich in de Details im Ufbau vo de Zehn aber vo dene underscheidet. Hüte wärde d Eurymylidae ehnder als Schwöstergruppe vo de Nager und nit als dene ihre basal Verdräter klassifiziert. Ähnligs gältet für d Alagomyidae, wo au im Paläozän in Asie und Nordamerika gläbt hai.

Als eltisti bekannti Verdräter vo de Nager gälte d Ischiomyidae (au Paramyidae gnennt), wo im spoote Paläozän in Nordamerika verbreitet gsi si und wo scho dr Bau vom Gebiss gha hai, wo hüt no vorhanden isch. D Ufspaltig in fümf Underornige isch scho gege s Ändi vo dr Chriideziit volländet gsi. Im Eozän hai sich d Nager denn au in Eurasie und Afrika usbreitet, und gege s Ändi vo dere Epoche isch s zun ere fast explosionsartige Radiation cho und vili vo de hütige Gruppe si entstande. Under anderem si d Hörnli, d Biber, d Dornschwanzhörnli, die Muuseartige, d Kammfinger und d Schloofmüüs us dere Ziit oder spötistens us em früehe Oligozän beleit.

E Gruppe vo Nager, wo hüte als Meersäuliverwandti zsämmegfasst wird, isch im früehe Oligozän (vor öbbe 31 Millione Johr) in Südamerika acho – vermuetlig uf Driibholz vo Afrika über en Atlantik wo denn no vil schmeler gsi isch. Südamerika isch dennzumol – wie während em grösste Deil vom Känozoikum – vo de übrige Kontinänt isoliert gsi, sodass sich en eigeni Fauna het chönne bilde, vergliichbar mit dr Situation in Australie. Es het dört nume wenigi Süügergruppen (d Beutelsüüger, die usgstorbene Südamerikanische Huefdier und d Näbeglänkdier) ge, wäge däm hai die Meersäuliverwandte e baar ökologische Nische chönne iineh, wo für Nager untypisch si und sich in dere Form nume bi dere Gruppe finde. E baar grasfrässendi Arte si gwüssermasse s ökologische Äquivalänt zu de Baarhuefer, und es hai sich au riisehafti Forme entwicklet. No hüte ghört mit em Capybara dr grösst Nager zu dere Gruppe, usgstorbeni Forme wie "Phoberomys" si so gross wie d Flusspfärd worde.

Es isch bemerkenswärt, ass d Nager bevor d Mensche sich wältwiit usbreitet hai as einzigi Gruppe vo Landplazentadier dr australisch Kontinänt hai chönne besiidle. Die Iiwanderig isch in mehrere Wälle vor zäh bis fümf Millione Johr bassiert. Hüte git s e Reihe vo Gattige, wo uf däm Kontinänt endemisch si, drunder d Schwümmratte, die Australischi Chüngelratte und d Häsliratte. Zum ene spötere Ziitpunkt si au d Ratte mit mehrere Verdräter noch Australie cho.

E Zahl vo Nagerarte wärde vom Mensch as Nutztier ghalte, das heisst für e wirtschaftlige Zwäck. Wichdig do si s Fleisch, s Fäll und d Dier sälber für Dierversuech.

S Ässe vo Nagerfleisch isch hützudags im mitteleuropäische Kulturruum nid gängig, wenn au in früehnere Ziite bsundrigs in Notsituatione au die Dier gässe worde si. In andere Regione vo dr Wält hingege isst mä se, mänggi Arte gälte sogar als Delikatesse. Bekannti Bispil si d Huusmeersäuli, wo in Südamerika – bsunders in Peru – millionefach züchtet und gässe wärde, d Rohrratte, wo in e baar westafrikanische Länder wie Ghana ghalte wärde und wo d Zucht von ene vo dr Ernährigs- und Landwirtschaftsorganisation vo dr UNO (FAO) propagiert wird, oder dr Siibeschlöfer, wo im alten Rom as Läckerbisse golte het und in bsundrige Glirarie gmästet worden isch. Drnäbe wärde Nager nit nume für dr Gnuss vom Mensch züchtet, sondern au als Fueterdier verwändet, bispilswiis für Ächse und Schlange und anderi Dier wo in Zoo oder private Terrarie ghalte wärde.

E baar Nager wärde wägen ihrem Fäll gjagt oder au züchtet. D Verdräter vo dene, wo in Europa am beste bekannt si, si die Eigentlige Chinchilla, d Bisamratte und d Biberratte oder Nutria; wältwiit diene aber die verschiidenste Arte als Pelzlieferante.
E bedütende Beriich vo dr Nutzig vo Nager si d Dierversuech. Nager wärde vor allem bruucht, wil si chlii si, liicht z züchte und z halte si und sich sehr schnäll vermehre. Meh as 80 %, deilwiis sogar über 90 %, vo de iigsetzte Dier si Nager, alle vora d Huusmüüs, denn d Wanderratte und d Huusmeersäuli. D Kontrovärse um dr datsächligi Nutze vo dene Praktike wird üsserst heftig gfüehrt. Au zu däm Gebiet ghört d Verwändig vo Nager in dr Ruumfahrt. Zum erste Mol si im Merz 1961 Huusmüüs und Huusmeersäuli an Bord vom sowjetische Ruumschiff Wostok 3 A ins Wältall gfloge, spöter si au Wanderratte und Däschemüüs drzuecho.

Vili Nager wärde au as Heimdier oder Striicheldier ghalte, das heisst us Freud und ere persönlige Zueneigig und nit us eme diräkte wirtschaftlige Nutze. D Gründe für d Haltig vo Nager si under anderem die chliini Körpergrössi und die niidrige Haltigschöste, wo mit däm verbunde si. E baar Arte si aber wägen ihrer nachtaktive Läbenswiis und wil si sich nit gärn löön lo alänge, nume bedingt als Heimdier geignet, au isch bi vilen Arte, wo in grosse Gruppe läbe oder vil Uslauf bruuche, en artgrächti Haltig kuum möglig. Zu den Arte, wo als Heimdier ghalte wärde, zele d Huusmeersäuli, d Gold-, d Zwärg- und anderi Hamster, Huus-, Renn-, Spring- und anderi Müüs, Wanderratte, Degus, Chinchilla, Gleit-, Streife- und anderi Hörnli, mehreri Schloofmuusarte und no anderi.

Öbbe 200 bis 300 Nagerarte gälte als Landwirtschafts- oder Nahrigsmittelschädling. Zum Deil läbe si uf em Land, wo für d Nahrigsmittelproduktion bruucht wärde, wo si d Fäldfrücht sälber frässe oder an de Wurzlen und Chnolle vo de Pflanze Schäden aarichte. Hüfig isch dr Mensch d Hauptursach drfür, wil er massiv in dr natürlig Läbensruum vo de Dier iigrift. Wenn ihri Habitat landwirtschaftlig gnutzt wärde und sich s Nahrigsagebot verchliineret, si vili Arte zwunge, sich neui Nahrigsquelle z erschliesse. In Indonesie gönge zum Bispil 17 % vo dr Riisörnt dur Nager verlore. Die stöhn denn in Konkurränz zu de wirtschaftlige Inträsse und wärde verfolgt. Die hemerophile Arte (d Kulturfolger) wie d Müüs und d Ratte, sueche au diräkt in de Ufbewahrigsort vo Läbensmittel noch Nahrig. Wiiteri Schäde richde si mit ihrem Nagen aa wenn si zum Bispil Dämmmaterialie, Strom- und Wasserleitige use. aanage.

Näbe de materielle Schäde, wo d Nager aarichte, si e baar Arte au als Überdräger vo Chrankheite bekannt und si so e Bedrohig für e Menschen. Infektione chönne uf verschiidensti Wiis bassiere: dur Biss chönne under anderem Pasteurellose und Dollwuet überdrait wärde, wenn au Nager sältener vom Dollwuetvirus bedroffe si as anderi Süügergruppe. Dur ihri Exkremänt cha s under anderem zur Überdrägig vo Salmonellose und Leptospirose (Weil-Chrankhet) und vom hämorrhagische Fieber (Hantavire) cho; wenn Nager gässe wärde, wie s in ussereuropäische Länder rächt hüfig vorchunnt, cha mä an dr Trichinose chrank wärde. Am bekanntiste si wohrschiinlig die Chrankheite, wo vo Flöh, wo uf dene Dier as Parasite läbe, überdrage wärde wie s murine Fläckfieber und d Pest, wo in mehrere Pandemie Millione vo Mensche s Läbe kostet het.

Die wiiti Verbreitig von e baar kulturfolgende Arte sött nid drüber ewägdüüsche, ass vili Nagerarte e chliins Verbreitigsgebiet hai und zu de gfährdete oder bedrohte Arte zele. D Gründ drfür si under anderem die ziilti Verfolgig vo Dier, wo as Schädling betrachtet wärde (zum Bispil bi de Präriihünd), d Jagd für s Fleisch oder s Fäll (wie bim Churzschwanz-Chinchilla), d Zerstörig vom Läbensruum, wo vor allem die Arte drifft, wo Wälder bewohne und d Verdränggi dur iigschleppti oder iigewandereti Neozoe.

Uf dr Liste vo dr IUCN het s 31 Nagerarte wo usgstorbe si, näben e baar australische handlet s sich drbii vor allem um Arte, wo uf Insle endemisch gsi si. Drzue zele under anderem alli Riisehutia, e baar Verdräter vo de Baum- und de Stachelratte uf de Karibische Insle, die Karibische Riiseriisratte, e südamerikanischi Baumstachlerart, die Kanarische Riiseratte, und us Australie d Wiissfuess-Chüngelratten, die Chliini Häsliratte und mehreri Arte vo de Australische Hüpfmüüs. Moch dr IUCN gälte 56 Arte als vom Usstärbe bedroht ("critically endangered") und 98 as stark gfährdet ("endangered"), für vili Arte git s z wenig Date, wäge däm wärde si als "data deficient" uf d Liste gsetzt.

Nume sehr wenigi Nagergattige spiile in dr menschlige Kultur e Rolle. Uffallend isch aber, dass si im Gegensatz zu ihrem Ruef as Schädling hüfig positive Rolle spiile. Si wärde – vermuetlig wägen ihrer Aapassigsfähigkeit – hüfig als schlau dargstellt, wo sich gege grösseri, hüfig dümmeri Gegner erfolgriich zur Wehr setze.

Müüs und Ratte si sicher die hüfigste Nager, wo vorchömme. In dr chinesischen Astrologii gälte Mensche, wo im Johr vo dr Ratte oder Muus (鼠, shu) uf d Wält cho si as aagriffslustig, aber au intelligänt und sälbstbewusst. Au z Indie si d Ratte e Symbol für Intelligänz und Sterki, bispilswiis wird dr Gott Ganesha hüfig abbildet, wien er uf ere Ratte oder Muus riited. Im westlige Kulturkreis wärde d Ratte dütlig negativer bewärtet, sie gälte hüfig als bösartig. Dr Ekel oder d Angst vor Ratte, wo witverbreitet isch, wird öbbe in "Die Rättin" vom Günter Grass oder in "1984" vom George Orwell erwähnt.

Müüs drgege verkörpere ehnder dr „süess“, guetartig Charakter. Dorum dauche hüfig positiv bewärteti Müüs bsunders in dr Chinderliteratur und Zeichedrick uf, zum Bispil im Walt Disney si "Micky Maus" oder d Figur in dr "Sendung mit der Maus". Dr stereotyp Kampf Müüs gege Chatze, wo d Chatze meistens verliere, wird au hüfig zeigt, öbbe in Drickfilmserie wie "Tom und Jerry" oder "Speedy Gonzales". Än allegorischi Rolle hai d Müüs im Franz Kafka sim "Josefine, die Sängerin oder das Volk der Mäuse" oder im Comic "Maus – Die Geschichte eines Überlebenden", wo d NS-Ziit behandlet.

D Dätigkeite oder Eigeschafte von e baar andere Nager si sprichwörtlig worde, zum Bispil die lange Winterschlööf vo de Murmeli oder vo de Siibeschlööfer. S Sammle vo de Hamster het is dr Begriff ‚hamstere‘ ge, und d Bautätigkeit vo de Biber wird als Inbegriff vom Fliiss aagluegt.



</doc>
<doc id="26293" url="https://als.wikipedia.org/wiki?curid=26293" title="RuneScape">
RuneScape

RuneScape isch es Masse-Multiplayer-Online-Rollespiil (ängl. "Massive Multiplayer Online Roleplaying Game" = MMORPG) vo dr Firma Jagex. D Handlig vom Spiil isch in ere mittelalterlig amuetende Fantasywält aagsiidlet. Die chostelosi Version vo RuneScape wird vo meh as zäh Millione Spiiler gspiilt, es git drzue no öbbe e Million chostepflichtigi Konte. Es isch eso eins vo de beliebtischte Online-Spiil, wo s git. Wil vili Spiiler mehreri Konte hai, isch die exakti Zahl vo der Spiiler unbekannt. RuneScape ghört eso zu de bevölkerigsriichste Online-Spiil vo dr Wält.. Allerdings isch d Zahl vo de datsächlige Spiiler uf 2000 pro Server begränzt, so dass bim gegewärtige Stand vo 171 Server (Oktober 2009) e theoretischs Maximum vo 342.000 Spiiler bestoht, wo gliichziitig agmäldet si. D Interaktion isch nume mit dene Spiiler möglig, wo uf em gliiche Server agmäldet si.



</doc>
<doc id="26295" url="https://als.wikipedia.org/wiki?curid=26295" title="Knochenfische">
Knochenfische

D Chnochefisch (Osteichthyes), oder Chnochefisch im wiitere Sinn, si sälli Fischgruppe, wo s Skelett von ene im Gegesatz zu däm vo de Chnorpelfisch (Chondrichthyes) vollständig oder deilwiis verknöcheret isch. 

Im Sinn vo dr klassische Systematik ghöre zu ihne d Strahleflosser (Actinopterygii) und sälli Fleischflosser (Sarcopterygii), wo nit zu de Landwirbeldier (Tetrapoda) ghöre. Wäge dene Paraphylie bi de Fleischflosser si d Chnochefisch im Sinn vo dr phylogenetische Systematik (Kladistik) kei monophyletischs Taxon.

Vo de Chnochefisch im wiitere Sinn muess mä d Chnochefisch im ängere Sinn, die Ächte Chnochefisch (Teleostei), underscheide. Die si e Taxon innerhalb vo de Strahleflosser (Actinopterygii). 

Alli Fischarte, wo in de Binnegwässr in Mitteleuropa läbe, ghöre zu de Chnochefisch und – mit Usnahm vo de Störartige – zu de Ächte Chnochefisch.

D Chnochefisch im wiitere Sinn si die arteriichsti Gruppe vo de Wirbeldier (Vertebrata). Au hüte no wärde im Meer und au in Süessgwässer die ganzi Ziit neui Arte entdeckt. D Fleischflosser hai nume no acht rezänti (Arte wo hüt no läbe); us ihre fossile Vorfahreverdräter hai sich d Landwirbeldier (Tetrapoda) entwicklet. D Strahleflosser hai midestens 29.000 rezänti Arte. Mehr as 96 % vo dr Fischfauna si Strahleflosser. 

Strahleflosser und Fleischflosser dräte sit em oberste Silur as Fossilie uf, im Devon, wo denn cho isch, hai si sich in zahlriichi Arte ufgspalte.




</doc>
<doc id="26296" url="https://als.wikipedia.org/wiki?curid=26296" title="Landwirbeltiere">
Landwirbeltiere

As Landwirbeldier (Tetrapoda) fasst mä in dr biologische Systematik die Wirbeldier zsämme, wo vier (gr. = "tetra") Füess (gr. = "podes") hai. Drzue ghöre also d Amphibie (Amphibia), d Reptilie (Reptilia), d Vögel (Aves) und d Suugdier (Mammalia) wo d Mensche drzue ghöre. Die vier Füess chönne im Lauf vo dr Evolution sekundär wiider verlore gange si, wie bi de Schlange (Serpentes), oder d Vorderbei hai sich zu Flosse (Walfisch) oder Flügel (Vögel, Flädermüüs, Flugsaurier) entwicklet. Hüt ghöre öbbe 26.700 Dierarte zu de Landwirbeldier. Si si die dominierendi Diergruppe in alle Ökosystem und hai mit de Vögel und Flädermüüs au d Luft eroberet. E baar Landwirbeldier si deilwiis (Robbe, Pinguin) oder vollständig (Walfisch, Seechüeh, e baar Seeschlange und Amphibie) wider zum Läbe im Wasser zrugg.

Landwirbeldier ghöre phylogenetisch zu de Sarcopterygii, wo in dr traditionelle Systematik nume us Quasteflosser und Lungefisch bestöhn.

Zwar si d Landwirbeldier e monophyletischi Gruppe, aber wäge ihne wärde d Chnochefisch zun ere paraphyletische Gruppe, wil d Quasteflosser und d Lungefisch phylogenetisch nöcher mit de Landwirbeldier verwandt si als mit de übrige Chnochefisch. In dr Phylogenii wird dorum hüfig dr Usdruck Chnochechiifermüüler (Osteognathostomata) beuucht, wo d Chnochefisch und d Landwirbeldier iischliesst.


Mä underscheidet in Abgränzig zu de Fische traditionell vier Klasse. Die basale Tetrapoda, wo früehner as Amphibie agluegt worde si, wärde hüt meistens im Sinn vo dr Kladistik keinere vo de vier Klasse zuegordnet.

Kladogramm noch Benton 2007.





</doc>
<doc id="26299" url="https://als.wikipedia.org/wiki?curid=26299" title="Insekten">
Insekten

D Insekte (Insecta) si die arteriichsti Klass vo de Gliiderfüesser (Arthropoda) und au die arteriichsti Klass vo de Dier überhaupt. Mindestens 80 Prozänt vo de bekannte Dierarte oder vil meh as e Million Arte ghöre drzue. Noch verschiidene Hochrächnige dänkt mä allerdings, ass es e Vilfachs vo däm siig, und ass vor allem in de tropische Rägewälder no Millione vo unentdeckte Arte läbe. Fossil löön sich Insekte zum erste Mol im Devon oder vor öbbe 400 Millione Johr nochwiise. 

Dr Name „Insekt“ isch im 18. Johrhundert us em latiinische "insectum" iidütscht worde. Das ghört zu "in-secare" = „iischniide“ und bedütet aso eigetlig „igschnittnigs (Dier)“, was sich uf d Körperdeil bezieht, wo stark vonenander abgsetzt si. Es isch e Lehnübersetzig vom griechische "éntomon" = „Insekt“ (zu "entémnein" = „iischniide“), was sich hüt in Begriff wie dr Entomologii (Insektekund) spieglet. Dr Begriff „Kerbdier“ goht uf e dütsch Schriftsteller Philipp vo Zese zrugg. Früehner isch au dr wüsseschaftlig Name Hexapoda (griechisch für „Sächsfüesser“) bruucht worde, wo hüte für en übergordneti Gruppe reserviert isch. 
Drei Gruppe, wo traditionell as Urinsekte zu de Insekte zehlt worde si, d Springschwänz (Collembola), d Doppelschwänz (Diplura) und d Beitastler (Protura) gälte hüt nüme as eigentligi Insekte. Si wärde zsämme mit dene innerhalb vo dr übergordnete Gruppe vo de Sechsfüesser (Hexapoda) gfüehrt. D Hexapoda wie au d Insekte as sonigi gälte ufgrund vo ihre typische Merkmol (Apomorphie) as gsichereti Taxa. Die datsächlig Schwöstergruppe vo de Insekte innerhalb vo de Hexapoda isch allerdings umstritte.

D Insekte wärde hüfig au as Freichiifler (Ectognatha) de Sackchiifler (Entognatha) gegenüber gstellt, wo us dr Taxa vo de Urinsekte bestöhn. Si hai als wichtigsti Merkmol e Geisselantenne mit eme Grundglied (Scapus) und eme Pedicellus mit eme Johnstonsche Organ. Die eigentligi Geissle goht uf s ursprünglig dritte Gliid vo dr Antenne zrugg, wo sich in en underschiidligi Zahl vo Geisselsegmänt ufdeilt het. Wiiteri Apomorphie si die rückwärtige Est vom Tentorium, ere Skelettstruktur im Chopf, paarigi Chralle am Praetarsus mit ere glänkige Verbindig zun em. Au dr Tarsus, wo primär in fümf Tarsegliider gliideret isch, und d Umbildig vo de hindere Abdominalextremitäte zu Gonopode und deren ihre Deil am Legapparat (Ovipositor) vo de Wiibli wird as jungs Merkmol agluegt. S Merkmol, wo ursprünglig dr Name ge het, die freiligende Chiifer, isch drgege en ursprüngligs Merkmol (Plesiomorphii), wo scho bi de gemeinsame Vorfahre vo de Chräbsdier, Hundertfüessler, Duusigfüessler und Hexapoda vorhande gsi isch. 

Innerhalb vo de Insekte wärde in dr klassische Systematik hüte je noch dr Quelle underschiidligi Zahle vo Underklasse, Überornige und Ornige underschiide. Das hängt mit dr datsächlige Verwandtschaft vo de Insektegruppe underenander, wo deilwiis no nig verstande wärde, zsämme und mit dr unterschiidlige Asicht vo de Beschriiber über d Aaornig innerhalb von ere klassische Hierarchiibeschriibig.


S phylogenetische System vo de Insekte basiert vor allem uf allgemeine Merkmol vom Körperbau, vo de Flügel, de Extremitete und de Muulwärkzüüg. E wichtigs Merkmol isch usserdäm d Form vo dr Entwicklig, wo die Holometabole Insekte, won e vollständigi Metamorphose und Pupperueh duuremache, vo de ursprünglichere Insekte abgränzt. Au wenn s an vile Stelle vom System no Unklarheite über die gnaui Zueornig git, isch System noch em Bernhard Klausnitzer vo 1996 vo de meiste akzeptiert:




</doc>
<doc id="26301" url="https://als.wikipedia.org/wiki?curid=26301" title="Hebel-Gymnasium Lörrach">
Hebel-Gymnasium Lörrach

S Hebel-Gymnasium z Löörech (Bade-Wirttebärg) isch s einzig effetlig humanistisch Gymnasium zwische Konschtanz un Fryybeg im Bryysgau. Draditionäll verstoht sich s Hebel-Gymnasium, wu uf e 450-jehrigi Gschicht chaa zruckluege, em humanistische Bildigsideal verpflichtet. D Schuel isch noch em badische Dichter Johann Peter Hebel (1760–1826) gnännt, wu dert vu 1783 bis 1791 as Lehrer gschafft het. Hite bsueche rund 590 Schueler s Gymnasium.

S Hebel-Gymnasium goht zruck uf di "Latyynisch Roetelisch Landschuel", wu mit dr Yyfierig vu dr Reformation grindet woren isch. Fir s Johr 1613 isch dr Fächerkanon Latyynisch, Griechisch, Hebräisch, Logik, Rhetorik, Poesie un Musik iberliferet. In dr Peschtepidemie im Dryssgjehrige Chrieg isch d Schuel zytwyys untergange.

Anne 1650 isch d Schuel vum Markgrof Friedrich V. vu Bade-Durlach as "Kapitelschuel" bi dr Burg Röttle nejgrindet wore. Si isch dodmol di einzig hecher Schuel im badische Oberland gsi. D Schuel isch in eme chleine Huus näb dr Röttler Chilche unterbrocht gsi.

1691, noch eme churze Zwischeufenthalt z Basel (wäg dr Zersterig vu dr Burg), isch d Schuel in d Herrestroß 10 z Löörech umzoge, dodmol no ne chlei Dorf, wu no dr Zersterig vu dr Burg Röttle dr Sitz vu dr markgreflige Bherde un vu andere Yyrichtige woren isch. An dr Schuel hän dertemol zwe Lehrer (praeceptores) in zwo Chlasse unterrichtet.

Anne 1715 isch e dritte Lehrer yygstellt wore, as Grund derfir isch aagee wore, di 16–20 Schueler hätte bishär "in multis et omnibus aliquid, sed in toto nihil" ("vu Vilem un Jedem ebis, im Ganze aber nyt") glehrt. D Schuel isch jetz au zuen eme firschtlige Pädagogium erhobe wore. 1719 isch mit dr Schuelstatute ne umfassige Lehrblan ufgstellt wore. D Schuel het dodermit dr Buebe us dr Gegnig d Grunduusbildig fir e Laufbahn as Geischtlige oder in dr Verwaltig solle biete, wu derno am Durlacher Gymnasium het chenne furtgfiert wäre.

1761 isch d Schuel, wahrschyns us Blatzgrind, in s Gebej vun ere ehmolige Dubakfabrik in dr Basler Stroß umzoge. In däm zäntral glägene stattlige Gebej diräkt näb dr Löörecher Stadtchilche isch s Pädagogium fascht 200 Johr lang blibe, bis 1960. Bis in d 1970er Johr isch d Schuel z Löörech allgmein as s „Schiff“ bekannt gsi. Mittlerwyyli isch die reschpäktvoll Uzbezeichnig, wu di meischte wohl mit em Gebej vu dr ehmolige Dubakfabrik (hit Museum am Burghof) verbunde gha hän, im modärne Wortschatz vu dr Stadtbevelkerig verlore gange.

E handschriftli verfassti Schuelornig us em Johr 1772 bedont d Bedytig vum Sproche lehre fir s Pädagogium: "In Sprachen ist insonderheit die Grammatic mit aller Sorgfalt zu treiben, und der Jugend Stuffenweise auf eine gründliche Art in allen Claßen byzubringen … Grammaticalische Übungen müssen tägliche vorgenommen werden, insbesondere aber ist das decliniren und conjugiren … fleißig zu üben" un speter "Die Schüler sind schon von der untersten Claße an darzu anzuhalten, daß sie auf eine gute und geschickte Art lesen lernen. Man dringent um dieser Ursach willen darauf, daß sie alle Buchstaben, Sylben und Worte vernehmlich, und mit Vermeidung des rauhen und fehlerhaften, welches sich bey der in hiesiger Gegend üblichen AussPrache findet, aussPrechen mögen …" (Entwurf / derer / Grund-Regeln / vor / Die Lehrer des Lörracher Paedagogii / wie auch / der / Bey dem vierfachen Schematismo / aufgenommenen / Grund Säze / 1772., zit nach Hebel Gymnasium Lörrach, 1981, o.S.).

Derwylscht dr Großdeil vu dr alte Schuelakte 1945 vernichtet woren isch, lige fir d Zyt vu 1783 bis 1791 mit dr Ufzeichnige vu dr „lectiones“ vum Johann Peter Hebel, wu d Schuel speter no gnännt woren isch, gnaueri Quälle vor. Dr Hebel het in däre Zyt as Praezeptoratsvikar am Pädagogium gschafft un het zem Byschpel d Sekunda in Latyynisch unterrichtet, wu dertemol 14 vu 26 Wuchestunde uusgmacht gha het. Derwylscht s Latyynisch vu dr Schueler het solle aktiv beherrscht wäre, ass si am wisseschaftlige Diskurs vu dr Zyt hän chenne deilneh, isch s Griechisch nume in gringem Umfang glehrt wore, in dr Hauptsach mit em Ziil, s Nej Teschtamänt läse z chenne.

Näbem Hebel hän no drej anderi Lehrer di rund 60 Schueler unterrichtet. As Praezeptoratsvikar het dr Hebel alli Fächer unterrichte mieße un derzue au no im Nachtmohl in dr Stadtchilche adminischtriere, speter isch er au as Brediger verpflichtet wore. Verdient het dr Hebel 112 Gulde un sognännti Realkompetänze in Form vu Frucht, Wyy un Brännholz. Dernäbe isch em e Viertel vu dr Ertreg vum Kapitelgarte zuegstande. Ass er e ganz humorvolle Lehrer gsi isch, belege syyni Aamerkige uf Schuelerbeurdeilige, z. B. "loquax, mendax, edax" (gschwätzig, verloge, verfrässe) oder "ridendo vitam consumit" (är verbringt syy Läbe mit Lache).

Im 19. Johrhundert hän sich au im Großherzogtum Bade d Bildigsideal, wu vum Wilhelm von Humboldt formuliert wore sin uusgwirkt un di nej Begeischterig fir di griechisch Antike. Di badisch Stundendafle het wäge däm anne 1837 nume no 7–10 Stunde Latyynisch vorgsähne, derfir aber ab dr 4. Chlasse 4–5 Stunde Griechisch. Dur e Lehrblanreform isch 1869 d Zahl vu dr Wuchestunde vu dr Chlasse Untertertia bis Oberprima fir Griechisch wyter uf 6 gstige. Die Stundedafle hän wahrschyns au fir s Löörecher Pädagogium gulte. Anne 1871 isch d Schuel verstaatligt wore, zem erscht Mol isch dr Leiter vu dr Schuel kei Geischtlige me gsi, sunder e Altfilolog. 1881 isch s Pädagogium derno zuen eme sibechlassige Progymnasium uusböue wore, 1883 zum nyynchlassige Gymnasium. Dodermit isch s Pädagogium zuen ere Vollaastalt vun eme humanistische Gymnasium wore.

Anne 1882 hän 162 Schueler s Gymnasium bsuecht, in däre Greßenornig isch d Schuelerzahl au no in dr 1930er Johr gläge. Derno isch si stark aagwagse. Scho um 1900 het s erschti Blän gee fir e Nejböu vum Gymnasium, wu anne 1926 zum 100. Dodesdag vum Johann Peter Hebel syy hitige Namme iberchuu het. Im Zwete Wältchrieg hän d Chlasse vum Gymnasium sogar uf verschideni Gebej in dr Stadt mieße verdeilt wäre. Noch em Chrieg het sich d Stadt as Schueldregeri entschlosse, s Gebej in dr Baumgartnerstraße 28, wu bis dert vu dr Handelsschuel brucht woren isch, z erwytere un umzböue fir s Hebel-Gymnasium, wu uf 350 Schueler aagwagse gsi isch. Anne 1960 hän di neje Ryym chenne yygweijt wäre. Scho 15 Johr speter, 1975, isch s Gebej dr Schuelerzuahle, wu wyter gstige sin, un dr erwyterete Aaforderige an Fachryym nimi gwagse gsi, wäge däm het d Stadt 1978 sich nomol zuen eme Erwyterigsböu entschlosse. 1981 het dr nej Böu vu dr jetz 630 Schueler chenne bezoge wäre. Dert het s zem erschte Mol umfangryychi Fachryym gha fir alli Naturwisseschafte, Vorbereitigsryym fir Experimänt un Ruum fir di derzuegherige Sammlige. Im Schueljohr 1980/1981 isch au s erscht Mol Informatik unterrichtet wore.

Syt 1998 isch am Hebel-Gymnasium im Ramme vun eme Modällprojäkt e achtjehrige Gymnasialzug (verchirzte Bildigsgang – "G8") aabotte wore. Syt em Schulejohr 2004/2005 isch z Bade-Wirttebärg iberaal s achtjehrig Gymnasium yygfiert wore. Zur Zyt bsueche rund 590 Schueler s Hebel-Gymnasium. Mit em benochberte Hans-Thoma-Gymnasium verbindet s Hebel-Gymnasium e ängi Kooperation (vor allem uf dr Oberstufe). D Schuel wirbt aber au mit ihre Iberschaubarkeit un ihre familiäre Atmosfäre. Syter ass ab dr fimfte Chlasse näbe Latyynisch au Änglisch aabotte wird, isch derzue au lyychter wore, zwische verschidene Schueltype z wägsle. Eso isch e wichtigi Hämmschwelle fir Eltere, wu fir ihri Chinder e wyterfierigi Schuel uussueche, abböue wore.

In eme 2004 entwicklete Leitbild siht sich d Schuel im Zäntrum zwische dr Bezugspinkt Drejeckland, China, Schwyz, Frankryych, Ängland, Griecheland, Italie. D Schuel streckt däne Bezugspinkt in ihrem Leitbild fimf Leitlinie enggege:

Urspringli sin nume Latyynisch un Griechisch, zytwyys au Hebräisch, unterrichtet wore. Speter isch Franzesisch as zwoti Främdsproch in dr Sprochfolg derzue chuu, wu in dr 1960er-Johr dur Änglisch ersetzt woren isch. Erscht 1972 isch Franzesisch derno wider as Alternative zue dr dritte Främdsproch Griechisch aabotte wore. Hite folgt s Hebel-Gymnasium in dr Sprochfolg em Modäll "Latyynisch plus", wu vum "Wieland-Gymnasium Bibra" entwicklet woren isch: In dr Chlasse 5–7 wäre vu Aafang aa Latyynisch "un" Änglisch glehrt. Fir d Chlassestufe 8–10 chenne d Schueler wehle zwischen eme sprochlige un eme naturwisseschaftlige Profil. Wär s sprochlig Profil wehlt, lehrt entwäder Franzesisch oder Griechisch as dritti Främdsproch un derzue optional Chinesisch as vierte. S naturwisseschaftli Profil bietet stattdäm s Fach „Naturwisseschaft un Tächnik (NwT)“ as zuesätzligs Chärnfach – derzue wird as Ergänzig fir die Schueler e Franzesisch-AG aabotte.

Mit em Schueljohr 2006/2007 het s Hebel-Gymnasium zuedäm dr sognännt „europäisch Gymnasialzug“ yygfiert, wu d Schueler Latyynisch, Änglisch, Griechisch un Franzesisch lehre un e alti un e modärni Främdsproch bis zem Abitur wytergfiert wird.

Am Hebel-Gymnasium wäre vilfältigi Arbetsgmeinschaften aabotte, zem Byschpel Chinesisch, Jura oder Sälbschtverdeidigung. D Schuel verfiegt iber e Orcheschter, e Koor, e Jazz- AG un e Rockband.

Im Ufböu isch e ängi Kooperation mit dr Musikschuel, dr Volkshochschuel un dr "Dieter-Kaltenbach-Stiftig",wu ne zuechimftig Ganzdagsaagebot soll drus firigoh.

Mit dr Löörecher Partnerstadt Senigallia (Italie) findet scho syt dr 1990er-Johr e Schueleruusdusch statt. Usserdäm sin Verbindige zue dr Mountbatten School z Romsey (Hampshire, Großbritannie) un zum Lycée du Grésivaudan z Meylan (Frankryych) entstande, wu ne regelmäí uusdusch dermit stattfindet






</doc>
<doc id="26302" url="https://als.wikipedia.org/wiki?curid=26302" title="Spinnentiere">
Spinnentiere

D Spinnedier (Arachnida) si e Klass vo de Gliiderfüesser (Arthropoda). Zsämme mit de Pfiilschwanzchräbs bilde si dr Understamm vo de Chiiferchlauedräger (Chelicerata). Zu de Spinnedier ghöre die klassische Spinne, aber au Wäberchnächt, Skorpion, Pseudoskorpion und Milbe (wo d Zägge drbii si).

Ihr Körper isch in zwei Deil iideilt, dr Cephalothorax (Chopfbrustdeil) und d Opisthosoma (Hinderliib). Die Deil chönne dütlig von enander drennt si (z. B. Wäbspinne, Skorpion) oder nit drennt si (Wäberchnächt, Milbe). S markantiste Merkmol si ihri vier Bäärli vo Laufbei, was se näbe ihrem Körper, wo meistens nume in zwei Deil deilt isch, vor allem vo de Insekte underscheidet. Allerdings hai d Larve vo vile Milbenarte nume sächs Bei.

Wiiteri Extremitäte si zu Wärkzüüg wie Giftchlaue, Schere, Taster oder Muulwärkzüüg umbildet. D Skorpion hai e lange Schwanz mit ere Giftstachle. Die meiste Spinnedier si Jeger, wo ihri Büüti mit Gift döde.

Wie alli Gliiderfüesser, wo au d Insekte dryue ghöre, hai d Spinnedier e Strickleiternärvesystem. Ihri Auge si im Unterschiid zu de meiste Insekte, keini Facettenauge, sondern mehreri Punktauge, wo e baar von ene sehr leistigsstark chönne si.

Bi dr Furtpflanzig git s divärsi Variatione. Wil fast alli Arte landläbend si (Usnahm: d Wasserspinne), git s sehr hüfig en inneri Befruchdig mit penisähnlige Strukture (öbbe bi Wäberchnächt). D Männli vo andere Gruppe wie öbbe d Skorpion und die meiste Milbe lege Spermiepaket (Spermatophore) ab, wo vo de Wiibli ufgno wärde. D Männli vo de meiste Wäbspinne fülle ihri Bulbi (lat. „"Zwiebel"“) in de Pedipalpe an ihrem eigene Gschlächtsorgan oder an Spermatophore, wo si sälber gwobe hai. D Bulbi wärde bi dr Baarig in d Epigastralfurche vo de Wiibli iigfüehrt.
D Wäbspinne, d Geisselspinne, d "Thelyphonida" und d "Schizomida" wärden als "Tetrapulmonata" zsämmegfasst.




</doc>
<doc id="26304" url="https://als.wikipedia.org/wiki?curid=26304" title="Alemannische Bühne Freiburg">
Alemannische Bühne Freiburg

Di Alemannisch Bihni Fryybeg isch e Dialäkttheater z Fryybeg, wu sich syt vile Johrzehnte im Kulturläbe vu dr Stadt un dr Gegnig e Namme gmacht het. Im März 1924 isch des Theater in der Salzstroß im ehmolige Gaschthuus „Zum Hechinger“ unter em Namme "Elsässische Theater im Breisgau" vu Elsaß-Lothringer grindet wore, wu z Fryybeg gläbt hän. Bis 1941 isch in däm Dialäkttheater vu Laieschauspiler gspilt wore, derno sin d Vorstellige yygstellt wore.

Anne 1950 het dr "Desirée Lutz", wu scho vor eme Chrieg derbyy gsi isch, des Theater unter em Namme „Alemannische Heimatbühne Freiburg i. Br.“ in dr Harmonie in dr „Grienwälderstroß“ nej grindet, zerscht as reins Tourneetheater, wu in ganz Sidbade gaschtiert het. Syt 1962 drait s dr hitig Name „Alemannische Bühne Freiburg e. V.“.

Anne 1978 isch di Alemannisch Bihni in dr Theatersaal im ehmolige Böu vu dr Feierling-Bröuerej in der Gerberau yyzoge, wu si syterhär ihre feschte Sitz het, si git aber allmol au no Gaschtspil usserhalb vu dr Stadt. Vu 1998 bis 2000 isch dr Feierling-Böu saniert wore, in däre Zyt het di Alemannisch Bihni fir zwei Johr in dr May-Bellinghausen-Halle gaschtiert.

Näben eme eigene Programm, zwei bis drej Dialäktstuck un ei Jugedstuck pro Monat in dr Zyt vu Oktober bis Juni, wird dr Theatersaal in dr spilfreje Zytte fir musikalischi, kabarettistischi un Theater Gastspil vu befryndete Bihne us em Drejländereck unter em Begriff „Gäste im Theatersaal“ gnutzt.

Im Johr 2008 hän 12.689 Zueschauer di 98 Vorstellige vu dr Alemannische Bihni aagluegt.
Anne 2009 het di Alemannisch Bihni ihre 85-jehrig Jubileum gfyyrt.




</doc>
<doc id="26305" url="https://als.wikipedia.org/wiki?curid=26305" title="Thomas Newcomen">
Thomas Newcomen

Dr Thomas Newcomen (* 26. Februar 1663 z Dartmouth; † 5. August 1729 z London) isch en änglische Erfinder gsi.

D Dampfmaschine vom Newcomen het e Wasseriisprützig benutzt, zum dr Wasserdampf im Zylinder z chüehle und es lot kondensiere. Dodrdur isch im Zylinderruum en Unterdruck entstande, so dass dr Luftdruck, wo vo usse uf e Cholbe gwirkt het, dä wiider in dr Zylinder ine gschobe het. Das isch e grossi Verbesserig gsi gegenüber de Maschine, wo bis denn bruucht worde si, wil die einfach gwartet hai, bis dr Inhalt im Zylinderruum über s Material vom Cholbe und vom Zylinder as Wermileiter vo sälber wider abküehlt und eso dr Dampf kondensiert het. Im Newcomen si Erfindig het eso dütlig höcheri Cholbetakt möglig gmacht.

Aber au eso isch dr Wirkigsgrad vo dr Maschine mit nume 0,5 Prozänt sehr niidrig gsi. Trotzdäm si d Dampfmaschine vom Newcomen erst geges Ändi vom 18. Johrhundert vo de Dampfmaschine vom James Watt verdrängt worde.

D Ventil zum Iineloo vom Dampf und zum Iisprütze vom Chüehlwasser in dr Zylinder si am Afang vo Hand bedätigt worde. Eine vo de Buebe, wo das gmacht hai, dr Humphrey Potter, het 1712 oder 1713 d Idee gha d Ventil vo dr Maschine sälber lo uf- und zuemache. Er het dr Balancier(balke), wo ufe- und abe gangen isch, mit Schnüer mit de Hähne verbunde und het eso die automatischi Stüürig erfunde.



</doc>
<doc id="26306" url="https://als.wikipedia.org/wiki?curid=26306" title="Roger Bacon">
Roger Bacon

"D Johresaagobe si unsicher; d Quelle underscheide sich stark"
Dr Roger Bacon (* 1214 in dr Nöchi vo Ilchester in Somerset; † 1292 oder 1294 z Oxford), isch en änglische Franziskaner-Mönch und Philosoph gsi und gältet as eine vo de erste Verfächter vo empirische Methode. Mä het em Doctor Mirabilis (latiinisch: "wunderbare Lehrer") gsait.

Im Roger Bacon si Familie het us dr obere Mittelschicht gstammt, aber während dr Herrschaft vom Heinrich III. isch ihr Vermöge beschlagnahmt und Mitgliider vo dr Familie si ins Exil verdriibe worde.

Dr Roger Bacon het an dr Universität Oxford studiert, het denn Vorläsige über e Aristoteles und die pseudo-aristotelische Schrifte ghalte. Er isch vermuetlig 1233 Baccalaureus worde und uf Frankriich gange, zum an dr Universität Paris z schaffe, wo denn s Zentrum vom intellektuelle Läbe in Europa gsi isch. An dr Fakultät vo de "Artes" het er Vorläsige abghalte, wo vil bsuecht worde si. Öbbe 1245 isch er uf Oxford zrugg gange. Er het Fründschafte gschlosse mit iiflussriiche Persone wie dr Adam de Marisco und dr Robert Grosseteste, dr Bischof vo Lincoln, (wo s Studium vo dr griechische Sproche propagiert het, zum dr Aristoteles und d Bible im „Original“ z studiere). Dr Bacon het Mathematik studiert, wo au d Astronomii und d Astrologii umfasst het, Alchemii und Optik und Sproche glehrt und experimentelli Forschig bedriibe. Für siini Studie – wo dütlig verschiide gsi si vo dene vo siine Kollege – het er e grose Deil vo siim Familievermöge iigsetzt.

Er het sich öbbe zäh Johr lang intensiv mit siine Forschige beschäftigt und isch denn em Franziskanerorde bidrätte. Dört isch er allerdings bald in Verdacht groote, „gföhrligi“ Lehre z verbreite und isch under strängi Ufsicht gstellt worde. Im Pariser Konvent isch er in Komflikt mit dr Wiisig vom Bonaventura vo Bagnoregio groote, wil er bevor er öbbis veröffentligt het, nid um d Zuestimmig vo de Obere vom Orde bittet het. Won en d Familie nüm finanziell het chönne understütze, het er e Förderer gsuecht und gmeint, ass er so ein gfunde haig im Kardinal Guy le Gros de Foulques, wo sich sehr für siini Ideä intressiert het. 1266/1267 het er für en, drotz em Verbot vo siine Obere, drei Schrifte eini noch dr andere veröffentligt: s "Opus maius", s "Opus minus" und si "Opus tertium". Dr Erfolg, won er druf ghofft het, isch aber nid cho, wil si Gönner, wo 1265 zum Papst Clemens IV. gwehlt worden isch, im Johr 1268 gstorben isch. In de Johr druf het er wiiteri Schrifte verfasst: d "Communia naturalium", d "Communia mathematica" und s "Compendium philosophiae".

Öbbe 1278 isch er under Arrest gstellt worde; d Gründ si wohrschiinlig siini Aagriff gege d Scholastiker und si Hang zum Mystizismus (bsunders d Prophezeijige vom Joachim de Fiore) gsi. 1292 het men en us em Arrest entloo und er het siini These no einisch in eme "Compendium studii theologiae" zsämmegfasst, won er die ziitgenössische Theologe din scharf kritisiert het. Im Juni 1292 (oder 1294) isch er gstorbe. Au wenn em siini Ziitgenosse "doctor mirabilis" (bewundernswärte Lehrer) gsait hai, het er doch keini Schüeler gha und isch bald vergässe worde.

Die wüsseschaftligi Usbildig, wo dr Bacon übercho het, isch vom Studium vo de arabische Autore vom Mittelalter cho, wo dr Aristoteles (bzw. d Schrifte wo men em zuegschriibe het) as dr Grösst agluegt hai. Si hai d Mängel vo der akademische Usbildig im Okzident ufzeigt: dr Aristoteles isch zwar bekannt gsi, allerdings nume in schlächte Übersetzige. Kuum eine vo de Profässer het die griechischi Sproch beherrscht. S Gliiche het für die Heiligi Schrift gulte. D Gsetz vo der Natur het mä nit dur Erkenntnis uf aristotelisch Art erkennt, sondern as immerwährends Si, wo vo Gott erschaffe worden isch. Die beide grösste Orde, d Franziskaner und d Dominikaner, hai – wenn au no jung – schnäll d Füehrig in dr theologische Diskussion überno. Dr Bacon het schliesslig d Scholastik völlig abglehnt. Dr einzig Dozänt, won er anerkennt het, isch dr "Petrus de Maharncuria Picardus" bzw. "Petrus us dr Picardie" gsi, wo vermuetlig idäntisch isch mit em Mathematiker Petrus Peregrinus us dr Picardie. Im Bacon siim "Opus Minus" und em "Opus Tertium" schimpft er über e Alexander vo Hales, won er no z Paris bewunderet gha het, und über en andere Dozänt, wo "nume glehrt het, wenn er anderi underrichtet het". Siini dogmatische Schrifte hai en z Paris mit em Aristoteles, em Avicenna und em Averroes gliichgstellt. Si zeige, ass er en Ahänger vom Aristoteles gsi isch, wenn er au dütlig bim Neuplatonismus usglehnt het. An dr Wirksamkeit vo magische Praktike het er genau so wenig zwiiflet wie siini Ziitgenosse; er het aber gmeint, ass es schwiirig siig, zwüsche Magii und Wüsseschaft z underscheide.

Dr Bacon het sich us arabische und griechische Schrifte und dur eigeni Beobachtig en ungwöhnligi Kenntnis vo de Wüsseschafte aageignet und het brobiert, uf dene Grundlage en System vo dr Erfahrigsphilosophii z errichte, won er dr Scholastik entgegegsetzt het. Er het vier "offendicula" (Hindernis) gseh, wo dr Wäg zur wohre Naturerkennig versperre: 1. Respäkt vor Autoritete, 2. Gewohnheit, 3. Abhängigkeit vo de Meinige vo dr Mängi und 4. Unbelehrbarkeit vo unsere natürlige Sinn (in dere Beziehig isch er e Vorgänger vo siim Namensvetters Sir Francis Bacon gsi).

Scho in siine Schrifte für e Klemens IV. het dr Bacon e Reform vom theologische Studium verlangt. Philosophischi Hoorspaltereie sötte weniger betont wärde, as es in dr Scholastik dr Fall gsi isch. Anstatt vo däm sott d Bible sälber wider im Mittelpunkt stoh. S Studium vo dr heilige Schrift sott in de ursprünglige Sproche gmacht wärde. (D Fehlübersetzige und Fehlinterpretatione si Legion gsi.) Usserdäm het er d Theologe ufgforderet, die ganze Wüsseschafte z studiere, und si zur universitäre Usbildig drzue z due.

Er het s blinde Folge vo früehnere Autoritete abglehnt, in dr theologische und au in dr wüsseschaftlige Hisicht. Si Opus Maius enthaltet Kapitel über Mathematik und Optik, Alchemii und d Härstellig vo Schwarzpulver und d Position und Grössi vo Himmelskörper. Er het d Gsetz vo dr Spiegelig und vo dr Brächig vom Liecht richdig beschriibe, het undersuecht wie s zum Rägeboge chunnt und dr Zsämmehang vo de Geziite mit dr Mondposition. Au d Brülle söll er erfunde ha und sich drbii uf d Vorarbeite vom Alhazen gstützt ha. Er haig Erfindige wie s Mikroskop, s Teleskop, fliegendi Maschine und Dampfschiff vorusgsait. Dr Bacon het glaubt, ass d Himmelskörper Iifluss uf s Schicksal und dr Geist vom Mensch haige und er het au dr Julianisch Kaländer kritisiert, wo denn no bruucht worden isch.

Mit siiner Forderig, sich vo de Autoritete ab- und de reale Sache zuezwände, isch dr Roger Bacon ohni Zwiifel e – unziitgmässe – Vorläufer vom Dänke vo dr Renaissance gsi, wo sich ufs Diessiits bezoge het. Doch au wenn er d Erfahrig zur Basis vo de Wüsseschafte het welle mache, isch siis Dänke no stark alchemistisch und mystisch prägt gsi. Öbbe vier Johrhundert spöter hai sich d Ufklärer z Oxford an ihre „Vorgänger“ erinneret und ihn zum "muetige Vorkämpfer vom Empirismus" gege die mittelalterligi Scholastik erhobe. Öb er das gsi isch, stellt das Zitat aber in Frog: 

"„Wenn d Wohrhet vo dr Philosophii beiidrächtigt wird, so liidet d Theologii Schade; denn es isch ihri Ufgob, d Macht vo dr Philosophii z bruuche, nit as Sälbstzwäck, sondern zum d Chille z länke, d Gmeind vo de Gläubige z füehre und bi dr Bekehrig vo de Ungläubige z hälfe…""

D Instrumentalisierig vo dr Wüsseschaft im Dienst vo dr Religion het s no bis in s 19. Johrhundert ge.

Mä schriibt em Bacon mänggisch d Urheberschaft vom sogenannte Voynich-Manuskript zue.




</doc>
<doc id="26308" url="https://als.wikipedia.org/wiki?curid=26308" title="Jesuiten">
Jesuiten

D Jesuite, eigetlig Gsellschaft Jesu "(Societas Jesu)", isch e katholischi Ordensgmeinschaft, wo am 15. Augschte 1534 vom ene Fründeskreis um e Ignatius vo Loyola gründet worden isch.

Näbe de üeblige drei Ordensgelübde – Armuet, Ehelosigkeit und Ghorsam – hai sich die Ordensaghörige mit eme vierte Verschpräche derzue verpflichtet, em Papst bsunders z folge.

Dr Orde isch anne 1773 uf Druck vo de absolutistische König vom Papst wider ufghobe worde; anne 1814 het men en aber wider zueglo.

D Bezeichnig „Jesuite“ isch zerscht as Spottname uufchoo, spöter aber au vom Orden sälber überno worde.

Wägen ihrer Rolle in dr Gegereformation und ihreren Understützig vo de konservative Regierige in de katholische Kantön vo dr Schwiiz vor em Sonderbundschrieg si d Jesuite in dr zweite Helfti vom 19. Johrhundert, wo liberali Chreft bsundrigs us de reformierte Stedt und ihre Landschafte s Land beherrscht hai, as es Findbild vo der liberale Propaganda bruucht worde. Der Orde het me denn in dr ganze Schwiizerische Eidgenosseschaft verbotte.

Dr beträffend Ardikel vo dr Schwiizer Bundesverfassig isch erst 1973 nach ere Volchsabstimmig ufghobe worde.

Hützudag git s öbbe 60 Jesuite in dr Schwiiz (Stand 2008), si läbe z Bad Schönbrunn ob Zug, z Basel, z Friburg, z Gämf, z Luzärn und z Züri, wo au s Provinzialat)isch. Si engagiere sich in zwei Bildigshüüser (Lassalle-Huus z Bad Schönbrunn, Notre-Dame de la Route z Freiburg), fümf Hochschuelgmeinde und as Herusgäber vo der Ziitschrift "Choisir". Schwiizer Jesuite schaffe au z China, z Dütschland, z Italien und z Indonesie.





</doc>
<doc id="26311" url="https://als.wikipedia.org/wiki?curid=26311" title="Franziskaner">
Franziskaner

Die Franziskanische Orde si verschiideni, vor allem römisch-katholischi Ordensgmeinschafte, wo sich an dr Ordensregle orientiere, wo dr Franziskus vo Assisi (1181/1182 bis 1226) für e Bättelorde verfasst het, won er gründet het.

Zu de bedütendste franziskanische Theologe und Philosophe vom 13. und 14. Johrhundert zehle dr Antonius vo Padua, dr Alexander vo Hales, dr Bonaventura vo Bagnoregio, dr Roger Bacon, dr Johannes Duns Scotus und dr Wilhelm vo Ockham. Dr Franziskaner-Publizist Thomas Murner isch im Luther si wortgwandtist Gegner in dr Reformationsziit gsi.

D Gmeinschafte, wo sich uf e heilig Franziskus berüefe, deile sich in drei Gruppe ii: 

Hüte halte sich alli die Gmeinschafte für Escht vo dr grosse Franziskanische Familie; im dütschsprochige Ruum hai si sich in dr INFAG (Interfranziskanische Arbetsgmeinschaft) organisiert und dräte sit 2005 under em logo "clara.francesco" («Ökumenisch-geschwisterliche Netzwerkinitiative Franziskanischer Orden») öbbe bi Chilledäg, bim Wältjugenddag oder bi dr Europäische Ökumenische Versammlig uf.

Au im usserkatholische Ruum git s franziskanischi Gmeinschafte, so z. B. die Ökumenischi Franziskanischi Bruederschaft (OFB) im brandeburgische Zehdenick, die anglikanische Franziskaner und evangelische Tertiare.




</doc>
<doc id="26312" url="https://als.wikipedia.org/wiki?curid=26312" title="Dominikaner">
Dominikaner

Dr Orde vo de Dominikaner (Ordo fratrum Praedicatorum, abkürzt OP), au Predigerorde, isch im früehje 13. Johrhundert vom heilige Dominikus gründet worde.

Dr Dominikanerorde het sit em Afang vo dr Inquisition im 13. Johrhundert im päpstligen Ufdrag Inquisitore gstellt zum Häretiker z finde und z verfolge. Ufgrund vo de Erfahrige, wo dr Orde scho früeh in dr Usenandersetzig mit "Chetzer" gsammlet het und siiner intellektuelle Usrichdig, het er drfür bsunders gueti Vorussetzige bote. Scho 1231-33 het dr Papst Gregor IX. in siim Sändschriibe "Ille humani generis" mehrere Dominikanerkonvänt dr Ufdrag zur Chetzerverfolgig ge. Bsunders aktiv si d Dominikaner worde, wo män e dorum au "domini canes" ("Hünd vom Herr") gsait het, in Südfrankriich bi dr inquisitorische Bekämpfig vo dr Katharer. Näbe Inquisitore us de Reihe vo andere Orde, öbbe de Franziskaner, si d Dominikaner as Inquisitore währed em ganze Mittelalter v. a. z Frankriich, Italie und im Heilige Römische Riich beschäfdigt gsi. Bedütendi Dominikanerinquisitore si u. a. dr Bernard Gui († 1331), dr Walter Kerlinger († 1373), dr Tomás de Torquemada († 1498), dr erst Grossinquisitor vo dr "Spanische Inquisition" oder dr Jakob van Hoogstraten († 1527). Umkehrt si au Mitgliider vom Dominikanerorde dr Inquisition zum Opfer gfalle, wie dr Giordano Bruno oder dr Girolamo Savonarola.

Usser dr Chetzerinquisition si Dominikaner au bi dr Häxeverfolgig drbi gsi, drunder dr Nicolas Jacquier († 1472) oder dr Heinrich Kramer († 1505), dr Autor vom "Malleus Maleficarum (Häxehammer)". 

Im Johr 2000 het s Provinzkapitel vo dr Dominikanerprovinz Teutonia zur historische Bedeiligung vo de Dominikaner an dr Inquisition und Häxeverfolgig kritisch Stellig noh.




</doc>
<doc id="26313" url="https://als.wikipedia.org/wiki?curid=26313" title="Bacon">
Bacon

Bacon (vgl. ängl. "bacon" „Späck“) bezeichnet
Bacon isch dr Familienname vo dene Persone:
Ort in de Vereinigte Staate:


</doc>
<doc id="26314" url="https://als.wikipedia.org/wiki?curid=26314" title="Dampfwagen">
Dampfwagen

E Dampfwage isch en Automobil, wo von ere Dampfmaschine mit Hilf vo Wasserdampf adriibe wird. 

Dampfwäge si mit em Cugnot siiner Artilleriizugmaschine vo 1769 die erste ächte Automobil überhaupt. E Dampfwage, "La Mancelle" vom Amédée Bollée vo 1878, isch mit 50 Exemplar s erste Auti gsi, wo in Serii baut worden isch, und dr Dampfwage "Stanley Rocket" vom Francis Edgar Stanley und Freelan O. Stanley, isch 1906 s erste Auti gsi, wo mit 205,5 km/h schnäller as 200 km in dr Stund gfahren isch. 

Während in de Aafangsziite vom Automobil mänggisch d Dampfwäge, mänggisch d Elektroauto (z. B. s erste Auto über 100 km/h) d Nase vorne gha hai, het sich schliesslig dr Verbrennigsmotor fast vollständig duregsetzt. Nume in Randberiich wie Zugmaschine und Dampfwalzene het dr Dampfwage bis 1950 überläbt, währed d Elektroauti jetzt wider e gwüssi Renaissance erläbe. Aber bi de Dampfwääge het sich sithäär nume wenig doo. Dr Gschwindikeitsrekord für Dampfwäge zum Bischbil, wo 1906 ufgstellt worde isch, isch erst 2009 broche worde, wo dr Charles Burnett III. in dr Mojave-Wüesti z Kalifornie 224 Kilometer pro Stund schnäll gfaare isch.




</doc>
<doc id="26316" url="https://als.wikipedia.org/wiki?curid=26316" title="James Watt">
James Watt

Dr James Watt (* 19. Januar 1736 z Greenock; † 25. August 1819 in siim Huus z Heathfield, (Staffordshire) isch e schottische Erfinder gsi. Vo siine Erfindige isch us hütiger Sicht d Verbesserig vom Wirkigsgrad vo Dampfmaschine dur d Verlagerig vom Kondensationsprozäss us em Zylinder in e separate Kondensator die iiflussriiichsti gsi. Dr Watt sälber het s Gstäng, won er entworfe het, s Parallelogramm vom Watt, für si grössti Erfindig ghalte.





</doc>
<doc id="26318" url="https://als.wikipedia.org/wiki?curid=26318" title="Sausenburg">
Sausenburg

D Suseburg (dt. "Sausenburg") isch e Burgruine uf eme Bärgrucke 3500 m nerdli vu Chander im Landchreis Lörrach z Bade-Wirttebärg. Si isch friejer d Stammburg vu dr Herre vu Sausenberg gsi.

D Ruine lyt eschtlig vum Stadtdeil Sitzechlich, uf em 665 Meter hoche Susebärg. Eschtli dervu lyt d Gmei Malsburg-Marzell.

Am Aafang vum 12. Johrhundert hän d Herre "von Kaltenbach" (us em Dorf Chaltebach bi Malsburg-Marzell) Ländereie an s Chloschter St. Bläsi verchauft, wu dodermit in dr Bsitz vu dr Herrschaft Susebärg chuu isch. St. Bläsi het wyteri Probschteie z Bürgle, z Sitzechilch un z Weitenau errichtet, eme Ortsdeil vu Steine, wu as eis vu dr wenige Barockschlesser z Sidbade hite no s Schloss Bürgle (Schlienge bi Schallsinge) stoht.

Anne 1232 hän d Markgrofe vu Hachberg, wu scho d Vogtei iber di sanktbläsische Propschteie Bürgle un Sitzechilch gha hän, d Herrschaft Susebärg vum Chloschter St. Bläsi gchauft. Si hän d Burg Suseburg fir d Sicherig vum Biet böue loo un sin ab 1246 do gwohnt. In däm Johr, 1246, isch dr Burg au s erscht Mol gnännt woren as "Susenburc". In dr Erbdeilig unter dr Markgrofe vu Hachberg het dr Markgraf Rudolf I. di sidlige Biet iberchuu un isch 1306 zum Begrinder vu dr Hachberg-Susebärger Linie wore. Är isch mit dr Agnes "von Rötteln" ghyrote gsi un het anne 1315 vum Liuthold II. von Rötteln, ihrem Unkel un letschtem männlige Verdrätter vu syym Gschlächt, d Herrschaft Röttle iberchuu. In dr Zyt derno hän d Markgrofe ihre Sitz uf d Burg Röttle verlageret, d Suseburg isch vu Vegt verwaltet wore.

Des isch dr erscht Schritt gsi in dr Entwicklig vu dr „Obere Markgrofschaft“, eme spetere „Markgreflerland“. Dr negscht Schritt isch am 8. Septämber 1444 dr Chauf vu dr Herrschaft Badewyyler gsi vum Johann, em letschte Grof vu Fryybeg. Bim Ibergang an d Hauptlinie vu dr Markgrofe vu Bade anne 1503 het d „Landschaft“, di ständisch Verdrättig vum Land gegeniber em Firscht, e wichtigi Roll gspilt, des cha mer as Beleg sähne fir d Konsolidierig vum Land un s Zämmegherigkeitsgfiel vu dr drej Herrschafte Röttle, Susebärg un Badewyyler.

D Burg isch anne 1678 im Holländische Chrieg vu dr Armee vum franzesische Marschall Crequi gschlisse wore.

Im 19. Johrhundert isch d Suseburg wider deilwyys instandgsetzt wore un nonemol anne 1960.

Hite sin vum friejere Burgbärg no ne alte Ringwall mit 2 m Durmässer, e 18 m hoche Bärgfrid mit 7,8 m Durmässer un ere 2,2, m starke Muure un einzelni Muurräscht vu dr Burgruine erhalte.



</doc>
<doc id="26319" url="https://als.wikipedia.org/wiki?curid=26319" title="Guyana">
Guyana

Guyana isch e Staat in Südamerika. Er gränzt an Brasilie, Venezuela und Suriname und an dr Atlantik.

Guyana liit zwüsche 2° und 8° nördligi Breiti und zwüsche 57° und 61° westligi Lengi. Dr diefst Punkt befindet sich an dr Atlantik-Küste, dr höchst isch dr Bärg Roraima-Tepui mit 2.810 m.
An der Gränze zu Venezuela und Brasilie erhebt sich s Guayana-Gebirg, wo dr Staat von em dr Name übercho het. Dr Hauptfluss isch dr Essequibo, wo im Süde vom Land entspringt und im Norde in dr Atlantik mündet. Dr Nationalpark Potaro besticht mit siine Wasserfäll, u. a. die 225 m hoche Kaieteur-Fäll.

Grossi Deil vom Land si dropische Rägewald, wo nume dünn besiidlet isch.

Noch dr Volkszelig vo 2002 setzt sich d Bevölkerig noch ihrer ethnische Härkumft eso zsämme:

D Besiidlig beschränkt sich wiitgehend uf dr Küstenruum. Im Hochland si einzelni Indianerstämm agsiidlet.

Adeil vo de Religione an dr Bevölkerig:

D Umgangssproch isch vor allem Änglisch, wo deilwiis kreolisiert isch, drnäbe wärde neuindischi Sproche (under anderem Hindi) gschwätzt und Indianersproche.
Dr Grossdeil vo de Guyaner stammt ursprünglig us Indie, dorum isch d Kultur vo Guyana hüte vor allem vom Hinduismus und andere indische Draditione prägt.





</doc>
<doc id="26320" url="https://als.wikipedia.org/wiki?curid=26320" title="Burg Friedlingen">
Burg Friedlingen

D Burg Fridlige isch e abgangeni Burg uf em Baan vu Fridlige, eme Ortsdeil vu dr Stadt Wyyl im Landchreis Lörrach z Bade-Wirttebärg. Bis anne 1650 isch fir d "Burg Fridlige" dr Namme "Schloß Ötlikon" gängig gsi, hite sait mer ender "Schloss Fridlige".

S Schloss Fridlige isch am Fueß vum Leopoldshöcher Rai gläge, weschtli vu dr hitige Sternschanzstroß, zwisch em Weiherweg un dr Lustgartenstroß. S Schloss isch bschribe wore as e paradisische Ort zmitts in ere wunderschene Auelandschaft, umgee vu Wejer un alte Baumbständ. Wäg syyre exponierte Gränzlag, zue Frankryych un au zue dr Stadt Basel, isch d Gegnig um s Schloss als zum Schauplatz vu chriegische Handlige wore. Schließli isch em Schloss d Nechi zue dr franzesische Vauban-Feschtig Hìninge zum Verhängnis wore, wu d Franzose im 17. und 18. Johrhundert vu dert uus Yyfäll in s Markgreflerland gmacht hän.

S Dorf Ötlikon isch im Johr 1280 s erscht Mol urkundli gnännt wore, s het dertemol zue dr Landgrofschaft Susebärg ghert. Wänn un vu wäm s böue woren isch, isch nit bekannt. Anne 1311 isch s wider gnännt wore, wu s as Läche vu dr Herre vu Röttle an d Basler Ritter vu dr Münch vu Münchestei chuu isch. Im Johr 1356 isch s Schloss dur s groß Basler ErdbebenBasler Ärdbidem gschlisse wore. 1368 het dr Konrad Münch vu Münchestei s Schloss un e baar Ortschafte fir 1400 Gulde verchauft an dr Röttler Markgrof Rudolf. 

Im 15. Johrhundert wird s Schloss, wie dr Basler Chronischt Christian Wurstisen gschribe het, in dr Wirre vum Alte Zürichrieg vu dr Basler in Brand gsetzt. Hintergrund isch e Rochezug vu dr Basler in dr vordereschtryychisch Bryysgau. Uf ihre Ruckchehr hän d Basler s Schloss aazunde, wu dr Basler Burger "Adelberg von Bärenfels" din gsi isch, wel dää sich, wie anderi Basler Ritter au, fir d Beruefig vu dr Armagnake-Seldner gege d Schwyzer uusgsproche gha het.

In dr Zyt derno isch s Schloss verfalle un erscht anne 1561, iber hundert Johr speter, vum Michael Rappenberger, em Landschryyber z Röttle, wider in Stand gsetzt. Derno hän s d Herre vu Rotberg gchauft. Im Johr 1640 het s dr Markgrof Friedrich V. vu Bade gchauft im Dusch gege s Dorf Hertinge. D Zyt vum Dryysgjehrige Chrieg het s Schloss nit ohni Schöde iberstande un het wäge däm wider mieße renoviert wäre. Im Aadänke an dr Weschtfälisch Fride un di iberwunde Chriegszyt het dr Markgrof s "Schloss Ötlikon" anne 1650 in "Schloss Friedlingen" umgnännt. In dr negschte 28 Johr het s Schloss e Blueschtzyt erläbt, wu s vu dr markgreflige Familie fir gsellschaftligi Aaläss, wie Hochzyte, Hoffescht un Jagde gnutzt woren isch. Anne 1678 isch s Schloss Fridlige im Holländische Chrieg vu franzesische Druppe bsetzt un deilwyys gschlisse wore. Im Gegesatz zue dr gschlissee Nochberschlesser Röttle, Suseburg, Badewyyler oder Hiltelige, isch s Schloss Fridlige wider in Stand gsetzt wore. 

S nej, rächt stattlig "Chammerguet Fridlige" isch us em Schloss, em Meierhof mit Wohnhuus, Hof, Schyyre, Staal, Schopf, eme Scheferhyysli, eme Baum-, Chrut- un Grasgarte, landwirtschaftlige Flechine, verschidene Fischwejer un zwo Ryyinsle bstande.

Am 14. Oktober 1702 isch s Schloss im Spanische Erbfolgechrieg in dr Schlacht vu Fridlige ändgiltig gschlisse wore. Wu di bede letschte verblibene Buurehef vum Dorf Fridlige anne 1733 im polnische Erbfolgchrieg gschlisse wore sin, het sich dr Markgrof Karl Friedrich entschlosse, s Chammerguet un d Ländereie, wu derzue ghert hän, an verschideni buure un d Gmei Wyyl z verchaufe.

Vu dr ehmolige Burgaalag isch hite nyt me erhalte.




</doc>
<doc id="26322" url="https://als.wikipedia.org/wiki?curid=26322" title="Suriname">
Suriname

Suriname (surinamisch: "Sranan" []) isch e Staat in Südamerika.

Er gränzt im Norde an dr Atlantisch Ozean, im Oste an Französisch-Guayana, im Süde an Brasilie und im Weste an Guyana. S Land verdankt si Name wohrschiinlig em Stamm vo de Surine, wo vo de Arawak us däm Gebiet vertriibe worden isch. Dr Nationalfiirtig isch dr 25. Novämber. Sit em 25. Novämber 1975 isch Suriname unabhängig vo Holland.

Suriname isch mit ere Flechi vo 163.820 km² s chliinste unabhängige Land in Südamerika.

In dr südlige Helfti vom Land lige drei grossi Gebirgschettene, s Wilhelminagebirg, s Eilerts-de-Haan-Gebirg und s Tumuk-Humak-Gebirg. Die höchsti Erhebig isch dr Julianatop mit 1.280 Meter.

S Klima isch tropisch. Zweimol im Johr, vom Afang vom Dezämber bis zum Afang vom Februar isch die so genannti Chliini Rägeziit und vo Ändi April bis Mitti August die Grossi Rägeziit. Drzwäsche lige vo Afang Februar bis Ändi April die Chliini Drocheziit und vo Mitti August bis Afang Dezämber die Grossi Drocheziit. Die durchschnittligi Tämpratur schwankt zwüsche 24 und 36 Grad Celsius. 

D Niiderschlagsmängi wachst vo dr Küste (öbbe 1.500 mm) ins Landesinnere (bis fast 3.000 mm im Südoste).

D Johresziite folge dr Bewegig vo dr innertropische Konvergänzzone (ITC), wobii mä d Gränze zwüsche de Johresziite vor allem im Küsteberiich nit scharf cha drenne wägem Iifluss vom Atlantische Ozean und dr Seewindzirkulation, wo drzueghört.

Wichtigi Flüss si dr Suriname, der Saramacca, der Coppename und d Gränzflüss Corantijn und Marowijne. Alli Flüss verlaufe vo Süde nach Norde.

Vo 1960 bis 1965 isch e Stausee agleit worde für Stromerzüügig, dr Blommesteinsee. Er liit im Nordoste vo Suriname und bedeckt e Flechi vo maximal 1.560 km².

Dr surinamische Küste nooch lige acht grossi Schlammbänk, wo im Durchschnitt 20 km breit si und sich öbbe 15 km wiit in dr Atlantik usstrecke. Dr Schlick stammt zu 90 bis 95 % vom Amazonas. 

Suriname kennt e grossi Vilfalt an Flora und Fauna. D Maria Sibylla Merian het d Natur vo Suriname zum erste Mol berüehmt gmacht, wo si vo 1699 bis 1701 naturwüsseschaftligi Studie bedriibe und ihri Resultat in ihrem Wärk "Metamorphosis insectorum Surinamensium" veröffentligt het. Wo Suriname 1975 unabhängig worden isch, het dr Staat vo Holland eini vo de kostbare Usgobe as Gschänk übercho.

Immer no bestoht öbbe 80 % vom Grundgebiet us Rägewald mit u. a. mehr as 1.000 Baumsorte. Dä Urwald isch Deil vom grösste tropische Rägewald uf dr Wält, em Amazonas-Rägewald, wo dr grösst Deil drvo uf brasilianischem Hoheitsgebiet liit. S surinamische Buschland isch dorum e beliebte Studieblatz für Biologe us dr ganze Wält. Zur Fauna vom Rägewald ghöre u. a. dr Kaiman, dr Jaguar, s Fuuldier, dr Tapir, s Capybara, s Gürteldier, dr Brüllaff und dr Papagei. Uf de Stränd bi Galibi git s bsunderi Populatione vo Meerschildchrotte, won ene d Karibe Aikanti säge, wo dört ihri Eier lege.

Wie in de meiste tropische Länder isch d Natur au z Suriname gfährdet dur e Raubbau, wie u. a. Entwaldig dur Abholze, Bauxitmine und dur d Verschmutzig as Folg vo öbbe 2.000 bis 3.000 legale und illegale Goldmine. 

Allerdings het Suriname au e langi Gschicht uf em Gebiet vom Naturschutz. Do stränge sich verschiideni Organisatione, wie z. B. die staatlige Behörde, "Dienst van's Lands Bosbeheer" (LBB), "Stichting Natuurbehoud Suriname" (STINASU) und dr WWF aa, die vorhandene natürlige Ökosystem z schütze. 

Suriname het elf Naturschutzgebiet, ei Naturpark und vier bsunderi Umwältgebiet ("Multiple-use management areas"), Mehrzwäckareal wo im Küstenberiich lige.

D Republik Suriname isch ethnisch sehr heterogen, was sich au in dr Religionszuegehörigkeit und de underschiidlige Muetersproche zeigt.

Die grösste Gruppe in dr Bevölkerig si mit: 

D Amtssproch isch Holländisch. Sit 2005 isch Suriname au Mitgliid vo dr Niiderländische Sprochunion "(Nederlandse Taalunie)". Mehr als 500 Wörter us em surinamisch-holländische Sprochgebruuch si in die neusti Version (2005) vom Wörterbuech, „Woordenlijst Nederlandse Taal“ "(Groene Boekje)", ufgno worde. Noch ere Sprochundersuechig, wo in Verbindig mit em Iidritt in d Sprochunion in Ufdrag ge worden isch, isch Holländisch für 60% vo de Surinamer d Muetersproch. Holländisch wird bruucht in dr Verwaltig, im Parlamänt, im Underricht, im Handel, in de Medie und im däglige Läbe au as Schriftsproch. Bi dr Volkszehlig vom August 2004 het sich usegstellt, ass s Holländische in Suriname im Ganze in 46,6% vo de Huushalt und in dr Hauptstadt Paramaribo in 66,4% d Umgangssproch isch.

Näben em Holländische sind vor allem d Kreolsproche Sranan-Tongo (früehner abwärtend "Taki-Taki" gnennt), wo vo fast dr ganze Bevölkerig as Erst- oder Zweitsproch gschwätzt wird, d Muetersproche vo de verschiidene Bevölkerigsgruppe. Au Änglisch isch wiit verbreitet. Sranan-Tongo, oder churz "Sranan," isch ursprünglig d Sproch vo de so genannte Kreole gsi, isch hüt aber au d Lingua franca uf dr Stross. Wiiteri Umgangssproche si en Usgliichsdialäkt, wo em Hindi ähnlig isch, s so genannte Sarnami Hindi, Javanisch, d Kreolsproche Saramaccaans und Aukaans, divärsi indigeni Sproche, südligi Dialäkt vom Chinesische, dr syrisch Dialäkt vom Arabische und Portugiisisch under de Juden. Drzue chunnt in de letzte Johr s brasilianische Portugiisisch wo vo de zahlriiche brasilianische Goldsuecher gschwätzt wird, wo meistens illegal iigwanderet si.

D Pidginsproch Ndyuka-Trio Pidgin, wo nit mit Ndyuka, ere Form vo Aukaans, sött verwächslet wärde, wird kuum no bruucht.

Agobe noch Religionszuegehörigkeit (Resultat vo dr 7. Volkszelig 2004, Zensus 7, Januar 2007): 

Under de christlige Religionsgmeinschafte git s vili Konfessione. Die Römisch-katholischi Chille, die Evangelischi Brüedergmeind, die Reformierti Chille, d Lutheraner, d Pfingstbewegig, d Züüge Jehovas, d Methodiste etc. si verdräte. Drnäbe git s no e chliini jüdischi Glaubensgmeinschaft.


</doc>
<doc id="26324" url="https://als.wikipedia.org/wiki?curid=26324" title="Dampfmaschine">
Dampfmaschine

E Dampfmaschine "im ängere Sinn" isch e Cholbewermi-Chraftmaschine, das heisst e Maschine, wo d Energii, wo im heisse Dampf enthalte isch, mit eme Cholbe deilwiis in mechanischi Arbet umwandlet. I der Technikgschicht sin Dampfmaschine früener meischtens mit Chohle als Brennstoff betribe worde.

As Dampfmaschine "im wiitere Sinn" chann umgangssprochlig au jedi anderi Maschine verstande wärde, wo diräkt oder indiräkt mit Dampf adriibe wird. Das si Chraftmaschine, Dampfturbine und au anderi dampfaadriibeni Arbetsmaschine. Mänggisch wärde au dampfaadriibeni Dransport- und Verchehrsmittel, Landmaschine und sogar gwüssi Apparät as "Dampfmaschine" bezeichnet.

In däm Artikel wird dr Begriff "Dampfmaschine" nume "im ängere Sinn" für Cholbechraftmaschine bruucht.

D Cholbedampfmaschine setzt die thermodynamischi Energii vom Dampfdruck us Dampferzüüger in mechanischi Rotationsenergii um. Drbii bewegt sich e Cholbe im Zylinder, wo drzue ghört, hin und här, er füehrt en oszillierendi Bewegig us. D Rotationsbewegig isch aber hüfig praktischer wenn mä mechanischi Energii wott benutze und so muess die oszillierendi Bewegig in e Rotationsbewegig umgwandlet wärde.

Di Hii-Bewegig vom Cholbe wird mit em Druck vom Dampf as Arbetstakt usgfüehrt. D Bewegung zrugg wird äntwäder mit dr gspiicherete Rotations-Schwungenergii usgfüehrt oder isch au en Arbetstakt, wo dr Dampfdruck währed dr Ruggwärtsbewegig uf d Undersiite vom Cholbe wirkt.

D Dampfzuefuehr in dr Zylinder wird vom ene Schieber gstüürt. Dr Cholbe wird mit em Druck zerst noch unde bzw. in d Richtig vo dr Kurbelwälle verschobe. D Linearbewegig vom Cholbe wird mit eme Chrüzkopf und eme Pleuel as Koppelgliid am Kurbelzapfe vo dr Kurbelwälle in e Rotationsbewegig umgsetzt. S Pleuel schiebt denn im eisiitige Bedriib mit dr Rotationsenergii, wo im Schwungrad und in dr Kurbelwälle gspiicheret isch, dr Cholbe wider us dr undere Lag linear zrugg in siini oberi Usgangsposition.

S Arbetsverfahre von ere Dampfmaschine isch aso in zwei Dakt iideilt und isch dorum e Zweitaktverfahre.

In ere atmosphärische Dampfmaschine wird dr Zylinderruum under em Cholbe mit Wasserdampf gfüllt. Im nechste Arbetstakt wird Wasser in dr Zylinder iigsprützt, so dass dr Wasserdampf abchüehlt und drbii kondensiert. Es wird en Underdruck erzügt, so dass dr Cholbe vom üssere Atmosphäredruck in dr Zylinder druckt wird. Für d Bewegig vom Cholbe in die andere Richdig wird s Dampfventil ufgmacht und e Schwungmasse, wo am ene Hebelarm, em sogenannte Balancier, agmacht isch, stosst dr Cholbe zrugg.

Dr bekanntist Verdräter vo dere Bauart isch die atmosphärischi Dampfmaschine vom Thomas Newcomen vo 1712 aa. Die Dampfmaschine si vor allem in Chohlezechene iigsetzt worde, zum s Grundwasser uusezpumpe. Dr exergetisch Wirkigsgrad vo dere Maschine isch under 1 % gläge.

Bi dr Niiderdruckdampfmaschine wird dr Dampf mit eme liichte Überdruck von e baar 100 mbar iigfüehrt. Im Gegesatz zur Newcomen-Dampfmaschine wird nit nume bi dr Kondensation, sondern au bim Fülle vom Zylinder Arbet verrichtet. Das erhöht d Leistigsfähigkeit und isch dr Usgangspunkt für d Wiiterentwicklig vo dr Dampfmaschine zu höchere Dampfdrück gsi. Die bekanntiste Verdräter vo dere Bauart si d Dampfmaschine vom James Watt vo öbbe 1769 aa gsi.

Bi Hochdruckdampfmaschine wird dr Dampf wiit über 100 °C erwermt, so dass sich e höchere Druck ufbaut. Uf en Abchüehlig vom Waserdampf, wo us em Zylinder uusechunnt, cha verzichtet wärde (Uspuffbedriib). Dr Kondensator cha also wägfalle, was dä Maschinetyp in Verbindig mit dr höchere Energiidichti vom Dampf, wo under hochem Druck stoht, erheblig liichter macht und eso dr Iisatz vo Dampfmaschine in Dampflokomotive erst möglig gmacht het.
Verdräter vo dere Bauart si praktisch alli Cholbe-Dampfmaschine in Fahrzüüg sit em Richard Trevithick vo öbbe 1802 aa.

E Verbunddampfmaschine oder Mehrfach-Expansionsmaschine isch e Dampfmaschine mit mindestens zwei Arbetseiheite, wo in dr Dampfrichdig nochenander gschaltet si und mit verschiidene Drück schaffe, dr höchst in dr erste und dr niidrigst in dr letzte Eiheit. Das bringt e besseri Usnützig vo dr Energii, wo im Dampf enthalten isch und dorum si d Verbunddampfmaschiine günstiger im Brennstoff- und Wasserverbruuch. D Maschine wird aber sehr vil grösser und schwerer und isch dorum nume in stationäre Installatione oder in Schiff iigsetzt worde.

Der praktisch Iisatz vo der Dampfmaschine isch am Afang chronologisch folgendermasse abglauffe:




</doc>
<doc id="26329" url="https://als.wikipedia.org/wiki?curid=26329" title="Rötteln (Begriffsklärung)">
Rötteln (Begriffsklärung)

Rötteln stoht fir:
Lueg au:


</doc>
<doc id="26330" url="https://als.wikipedia.org/wiki?curid=26330" title="Röteln (Begriffsklärung)">
Röteln (Begriffsklärung)

Röteln stoht fir

Lueg au:


</doc>
<doc id="26331" url="https://als.wikipedia.org/wiki?curid=26331" title="Burg Rotwasserstelz">
Burg Rotwasserstelz

D Burg Rotwasserschtelz, au "Schloss Röttlè" oder "Rötlè" gnännt (dt. "Schloss Rötteln" bzw. "Röteln"), isch e Felseburg uf eme Felse in Ortslag vu dr Gmei Hochetenge am Hochryy im Landchreis Waldshuet z Bade-Wirttebärg. Sie lyt am nerdlige Bruckechopf vum Flussibergang in d Schwyz wysewyy vu Chaiserstuel.

D Burg isch im 12. Johrhundert vu dr Familie "von Wasserschtelz" böue un anne 1163 s erscht Mol urkundli gnännt wore. Im Johr 1185 wird e "Ludwig von Rötteln" gnännt, wu im Dienscht vu dr Herzeg vu Zährige gstanden isch. D Burg Rotwasserschtelz isch anne 1294 uusböue wore um im 18. Johrhundert nej uusböue wore. Syt 1803 isch si in Privatbsitz.

D Herre "vo Wasserschtelz" hän au d Burg Wysswasserschtelz un d Burg Schwarzwasserschtelz böue loo.




</doc>
<doc id="26334" url="https://als.wikipedia.org/wiki?curid=26334" title="Nagezahn">
Nagezahn

As Nagzehn bezeichnet mä d Schniidzehn vo Nager und Hasenartige. Si stöhn baarwiis im Ober- und Unterchiifer, und es handlet sich drbii um funktional und morphologisch spezialisierti, meisselförmigi Zehn, wo s ganze Läbe nochwachse. Si si wurzellos oder hai chliini, offeni Zahnwurzle und d Zahnhöhli isch gege s Zahnfach ane offe. Bi Nager isch nume d Vordersiite mit Zahnschmelz überzoge, bi Hasenartige au d Rucksiite. Die Hasenartige hai usserdäm hinder de eigentlige Nagzehn im Oberchiifer non e chliine Nag- oder Stiftzahn.

D Zehn wärde vom Nage an herte Sache, wie Nüss usw., vom Grabe bi underirdischen Arte und wil si sich an de Zehn gegnüber abriibe, abgnützt, und ihri Lengi bliibt immer öbbe gliich. Dr Nagdriib isch unabhängig vo Hunger und Nahrigssuechi. Wenn d Möglichkeit von ere Abnützig fehlt, z. B. bim ene Hächtgebiss oder wil s Fueter wo d Lüt ihre Heimdier gään, z weich isch, denn wachse die Zehn wiit us dr Muulhöhli use. D Lag vom Dier verscherft sich wäge dr Eigedynamik vo däm Prozäss, wil denn s Nage und dr gegesiitig Zahnabriib immer ummögliger wärde, und schliesslig verhungeret s Dier.


</doc>
<doc id="26336" url="https://als.wikipedia.org/wiki?curid=26336" title="Burgruine Weisswasserstelz">
Burgruine Weisswasserstelz

D Burgruine Wysswasserstelz isch e Burgruine uf eme Biel am rächte nerdlige Stade vum Hochryy bi Hochetenge im Landchreis Waldshuet z Bade-Wirttebärg.

Dr Standort vu dr Burg isch scho in dr Urnefelderzyt (Spoti Bronzezyt) fir e Sidlig gnutzt wore.

Die Higelburg Wysswasserstelz isch im 12. Johrhundert vu dr Herre "von Wasserstelz" böue loo wore, anne 1170 wird in ere Urkund e "Wernherus de Wasserstelze" gnännt. D Herre "von Wasserstelz" sin wahrschyns Minischteriali vum Chloschter Ryychenau gsi. Im Johr 1330 het dr "Lütold von Krenkingen" vu dr Gueteburg d Burg vu dr "Margerethe von Wasserstelz" gchauft. Im Dryssgjehrige Chrieg isch d Burg anne 1639 gsprängt wore. Dur Erbschaft isch si an d Grofe "von Falkenhayn" chuu, 1754 gege ne Pfandsumme an s Hochstift Konschtanz. D Burg Wysswasserstelz isch derno verfalle, 1779 isch e Ussemuure zämmeghejt, 1781 het s Dach deilwyys gfählt.

D Herre "von Wasserstelz" hän au d Burg Rotwasserstelz böue loo un d Wasserburg Schwarzwasserstelz, wu anne 1875 abdrait woren isch.

Di ehmolig Burgaalag zeigt no Räscht vun eme Runddurm, eme Halbrunddurm, ere Ringmuure mit 1,8 m Durmässer, eme Chuchiböu un eme Bärgfrid.




</doc>
<doc id="26337" url="https://als.wikipedia.org/wiki?curid=26337" title="Nasenspiegel">
Nasenspiegel

Dr Naasespiegel ("Rhinarium") isch e Beriich, wo von ere Schliimhut um d Naaselöcher vo vile Süügerarte bildet wird und vor allem bi Makrosmate vorchunnt, also bi Dier mit eme guet entwicklete Gruchssinn.
Typisch für e Naasespiegel isch, ass käini Hoor druf waggse, ass d Oberflechi in Fälder iidailt isch und as es es vili Drüese und Dastkörperli druf het. Aber bim Moschusochs und e baar andere Arte het s Hoor uf em Naasespiegel.

Hüfig isch dr Naasespiegel uf e Beriich um d Naaselöcher beschränkt, bsunders bi Raubdier und Paarhuefer. Mänggisch ghört au d Oberlippe drzue und denn het mä e Nase-Lippe-Spiegel, wie s Flotzmuul vo de Rinder und d Rüsselschiibe vo de Säu. Über s Philtrum cha dr Naasespiegel mit dr Schliimhuut vom Muulvorhof verbunde si.

Under de Primate si s d Füechtnasenaffe, won e Nasespiegel hai. Die verchürzti Schnauze vo de Drochenasenaffe het drgege kei Nasespiegel, so dass deren ihri Oberlippe, wo nit underbrochen isch und Hoor druf wachse, e hochi Differenzierig vo dr mimische Muskulatur vom Muul möglig macht.


</doc>
<doc id="26338" url="https://als.wikipedia.org/wiki?curid=26338" title="Schloss Schwarzwasserstelz">
Schloss Schwarzwasserstelz

S Schloss Schwarzwasserstelz isch e Wasserburg gsi, wu uf de Insle Schwarzwasserstelz am Sidstade vum Hochryy bi Chaiserstuel in dr Schwyz glägen isch. Wysewyy vun ere, am dytsche Stade, stoht hite no d Burg Wysswassersstelz un wysewyy vu Chaiserstuel uf dr dytsche Syte am Gränzibergang d Burg Rotwasserstelz. D Aalag isch dur d Novälle "Hadlaub" vum Gottfried Keller literarisch beriemt wore.

D Burg Schwarzwasserstelz isch bis 1330 Eigetum vu dr Freiherre "vo Wasserstelz" gsi. No dr Eroberig vum Aargau dur d Eidgnosse anne 1415 isch d Schwarzwasserstelz iber d Herre "vo Tenge" an dr Firschtbischof vu Konschtanz chuu. Speter isch si zue d Residänz vu dr bischeflige Obervegt z Chaiserstuel wore, dodrunter au bis 1587 d Schaffuuser Familie "Heggenzi" (au "Heggenzer"). Syt 1821 ghert d Burginsle zem Baan vu Fisibach. Ab dr Mitti vum 19. Johrhundert isch si nimmi bewohnt gsi un isch derno verfalle. Schließli isch d Schwazwasserstelz an d Schwyzerisch Nordoschtbahn verchauft un 1875 abdrait wore. Im Johr 1938 isch uf dr friejere Schlossinsle ne Bunker böue wore, wu hite no dert z finden isch.

D Burg het e Ringmuure gha mit 1,5 m Durmässer un e Bärgfrid mit ere Grundflechi vu 7 x 7,5 m un mit ere Muursterki vu 2,4 m.




</doc>
<doc id="26339" url="https://als.wikipedia.org/wiki?curid=26339" title="Foramen infraorbitale">
Foramen infraorbitale

S Foramen infraorbitale („Underaugeloch“) isch en Öffnig im Schädel im Beriich vo dr Vorderflechi ("Facies anterior") vom Oberchiifer. Es liit bim Mensch öbbe 1 cm underhalb vom underen Augehöhlirand. S Foramen infraorbitale isch die üsseri Öffnig vom Underaugekanal ("Canalis infraorbitalis"). Do chömme dr Nervus infraorbitalis und d Arteria infraorbitalis duure.

S Foramen infraorbitale isch eine vo de Trigeminusdruckpunkt. Dur Injektion vom ene Leitigsanästetikum in d Umgäbig vom Underaugeloch cha dr Nervus infraorbitalis usgschaltet wärde (Regionalanästhesii). D Leitigsanästhesii cha vo usse (extraorale Zuegang) oder am siitlige Schniidzahn vo dr Muulhöhli us (intraoral) gmacht wärde und schaltet Schmärze vo de Oberchiiferschniidzehn, de Eggzehn und de Prämolare, vom Mundhöhlevorhof, vo dr Oberlippe, de Nasenflügel und vom vordere Oberchiifer. 



</doc>
<doc id="26342" url="https://als.wikipedia.org/wiki?curid=26342" title="Stirnbein">
Stirnbein

S Stirnbei (lat. "Os frontale") bestoht us eme Bäärli vo Chnoche und isch e Deil vom Hirnschädel. Es bildet s vordere Schädeldach, bi de Wiiderchäuer macht s e grosse Deil von em us. D Stirnbein uf beide Siite si in dr Medianebeni über e Schädelnoht, d "Sutura frontalis" („Stirnnoht“), mitenander verbunde.

S Stirnbei bildet dr oberi ("Margo supraorbitalis") und hinderi Deil vo dr Augehöhli ("Orbita"). Am Hinderrand het s e Fortsatz, dr "Processus zygomaticus ossis frontalis". Bi Fleischfrässer und Säu isch dä Fortsatz nume churz. Bi ihne isch dr Hinderrand vo dr Orbita nume vom ene bindgwäbige Band verschlosse ("Ligamentum orbitale"), wo zwüschen em Processus zygomaticus vom Stirnbei und dem Processus frontalis vom Jochbei verlauft.

Bim Mensch und andere Primate het s Stirnbei e dütlige Wulst über de Auge, wo as Augebraueboge ("Arcus superciliaris") bezeichnet wird. Zwüsche de beide Augebraueböge liit über dr Nasewurzle d Stirnglatze ("Glabella").

Zwüsche de beide Chnocheblatte vom Stirnbei isch d Nasehöhli, wo mit Schliimhuut uskleidet isch. D Stirnhöhli ("Sinus frontalis") isch eini vo de Nasebeihöhlene.

Bi Wiiderchäuer mit Hörner bildet s Stirnbei e Hornzapfe us Chnoche ("Processus cornualis") wo s Horn drufsitzt. In dä Fortsatz chunnt au d Stirnhöhli iine, so dass bim Enthorne vo erwachsene Wiiderchäuer d Stirnhöhli ufgmacht wird.


</doc>
<doc id="26343" url="https://als.wikipedia.org/wiki?curid=26343" title="Iburg (Görwihl)">
Iburg (Görwihl)

D Iburg, au "Rihburg" oder "Riburg" gnännt, isch e Burgruine bi Diefestei, eme Ortsdeil vu dr Gmei Gerbel im Landchreis Waldshuet z Bade-Wirttebärg. Si lyt uf eme Felssporn im Albdal am linke Stade vu dr Alb, 300 Meter weschtlig vum Hof Diefestei un 500 Meter weschtli vu Steibach. Rund ei Kilometer abezues lyt d Burg Diefestei.

Die Hecheburg isch wahrschyns zwisch im 10 oder 11. Johrhundert böue wore. Um 1270 isch si vum Chenig Rudolf von Habsburg gschlisse wore. D Burg isch dr Sitz gsi vu dr Adelsfamilie "von Steinbach". Vu dr Herre von Steinbach wäre urkundli gnännt: "Johann von Steinbach" 1341 un 1350, "Turingus" 1380 un e andere "Johann von Steinbach" anne 1492.

D Burg het e Bärgfrid gha mit eme vorböute Runddurm uf ere Grundflechi vu 7 mol 12 Meter un ere Muursterki vu 1,3 Meter. Vu dr ehmolige Burgaalag sin no Muurräscht vum Runddrum erhalte.




</doc>
<doc id="26344" url="https://als.wikipedia.org/wiki?curid=26344" title="Cédric Wermuth">
Cédric Wermuth

De Cédric Wermuth (* 19. Februar 1986 z Jegischdorf) isch en Schwiizer Politiker. Er isch Präsident vo de "JungsozialistInnen Schweiz" und gliichzitig Vizepräsident vo de SP. 

De Cédric Wehrmuth isch im 1999 de Jusos biiträtte, wo-n-er vo 2003 bis 2005 in eme Co-Präsidium de Kantonalverband vo de Aargauer Jusos gleitet het. Vo 2005 bis 2007 isch er Zentralsekretär vo de Schwiizer Jusos gsi und am 7. Juni 2008 hei en d Jusos zum Parteipräsident gwählt. Im Oktober 2008 isch er uf em Parteitag vo de SP Schwiiz zum Vizepräident gwählt worde.

De Cédric Wermuth, wo z Bade wohnt, het im 2009 für de Grossi Rot kandidiert, isch aber nöd gwählt worde. Im Oktober 2009 hei en aber d Badener in de Iiwohnerrot vo de Schtadt gwählt.



</doc>
<doc id="26347" url="https://als.wikipedia.org/wiki?curid=26347" title="Gaumenbein">
Gaumenbein

S Guumebei (lat. "Os palatinum") isch e Chnoche vom Schädel, gnauer vom Gsichtsschädel. Mit em Oberchiifer zsämme drennt s d Nase- vo dr Muulhöhli und stützt dr hinderi Deil vom herte Guume ("Palatum durum").

S Guumebei wird in e horizontali Blatte ("Lamina horizontalis") und e vertikali Blatte ("Lamina perpendicularis") iideilt. 

D "Lamina horizontalis" isch e Deil vom Guume und isch verbunde mit em Pfluegscharbei ("Vomer"). Ihre Hinterrand begränzt d Choanenöffnig.

Bi Süüger bildet d "Lamina perpendicularis" vom Guumebei zsämme mit em Keilbei ("Os sphenoidale") und em Flügelbei ("Os pterygoideum") (wo bim Mensch au zum Keilbei zehlt wird) d Flügelguumegruebe ("Fossa pterygopalatina"), wo Närve (Est vom "Nervus maxillaris", "Ganglion pterygopalatinum") und Bluetgfäss (Est vo dr "Arteria maxillaris") duure gön.

S Wort Guume isch im Dialäkt nit glöifig und isch us em Hoochdütsche übernoo. Es git käi volksdümligi Alternative für dä Begriff.


</doc>
<doc id="26348" url="https://als.wikipedia.org/wiki?curid=26348" title="Gehörknöchelchen">
Gehörknöchelchen

D Ohrechnöcheli (lat. "Ossicula auditus", wörtlig „Chnöcheli vom Ghör“) si chliini Chnoche im Mittelohr vo de Wirbeldier mit Usnahm vo de Fisch, wo mechanischi Schwingige vom Drummelfäll uf s Innenohr wiiterleite. D Ohrechnöcheli dräte evolutionär zum erste Mol bi Amphibie in dr Form vom ene einzelne Chnöcheli uf, wo as Chliini Süüle ("Columella") oder Stiigbügel ("Stapes") bezeichnet wird. Bi de Süüger chömme no zwei Ohrechnöcheli drzue, dr Hammer ("Malleus") und dr Amboss ("Incus").



</doc>
<doc id="26349" url="https://als.wikipedia.org/wiki?curid=26349" title="Jochbein">
Jochbein

S Jochbei (au "Backebei", "Backechnoche" oder "Jugale") (lat. "os zygomaticum", "os jugale") isch e Chnoche vom Gsichtsschädel am siitlige Rand vo dr Augehöhli, wo as Baar vorchunnt. Si Schlööfefortsatz ("Processus temporalis"), wo noch hinde grichtet isch, bildet dr vorderi Deil vom Jochboge ("Arcus zygomaticus"). Usserdäm isch s Jochbei e Deil vo dr Wand vo de Auge- und de Nasehöhlene.



</doc>
<doc id="26350" url="https://als.wikipedia.org/wiki?curid=26350" title="Troistorrents">
Troistorrents

Troistorrents (fp. [a tʀetɔʀɛ̃]) isch e Munizipalgmeind im Kanton Wallis in de Schwiiz. Si ghört zum Bezirk Monthey im Unterwallis und isch französischsprochig.

De vorderi Teil vom Val de Morgins ghört zu Troistorrents. De bekannteschti Ort vo de Gmeind isch Morgins. Vom Gmeinsbiet us gits en Pass in Savoyer Teil vom Chablais, de Pas de Morgins.

Troistorrents ischt zum eerschtu Mal gnennt choo im Jaar 1248 als "Trestorrens".

Quella: Bundesamt für Statistik 2005

Dr Üsländeraateil ischt 2010 bi 11 % glägu.

79,3 % vannu Iwonru sint im Jaar 2000 remisch-katholischi gsii, 9,4 % evangelisch-reformierti.

Dr Ggmeindspresident va Troistorrents ischt dr Fabrice Donnet-Monay (Stant Oktober 2017).

Bi dr Volchszellig 2000 heint vannu 3567 Iwonru 94,8 % Franzeesisch als Höiptspraach aagigää, 2,5 % Titsch, 0,5 % Talienisch und 2,2 % anneri Spraache.

Dr tradizionäll Tialäkt va Troistorrents gcheert zum Frankoprovenzalisch.

Bsunders Morgins isch, scho sit em 1908, en Wintersportort. De erschti Sessellift isch im 1947i bauet worde und im 1961 het Morgins mit em französische Wintersportort Châtel en Veriibarig troffe, zum gmeinsame Usbau vom Skigebiet „Portes du Soleil“, wo uf beidne Siite vo de Schwizerisch-französische Gränze ligt.

Vo Troistorrents uf Morgins hets früener en Saumpfad gäh, wo zwüsche 1864 und 1867 zu ere Serpentine-Fahrschtroos usbauet worde-n-isch. In de 1870er Johr isch au d Passschtroos zum Pas de Morgins usbauet worde, wo bsunders für de Regionalvercher bruucht wird.




</doc>
<doc id="26351" url="https://als.wikipedia.org/wiki?curid=26351" title="Nasenbein">
Nasenbein

S Nasebei (lat. "Os nasale") isch e Chnoche vom Gsichtsschädel, wo us eme Chnochebäärli zsämmegsetzt isch. Es bildet dr grössti Deil vom Nasedach und eso die oberi Wand vo dr Nasehöhli. 

An dr Innesiite vom Nasebei si d Nasescheidewand ("Septum nasi") und die oberi Nasemuschle ("Concha nasalis dorsalis") agmacht. D Nasemuschle begränzt au dr oberi Nasegang („Riechgang“). 

Bi vile Süüger (Usnahme: Mensch, Raubdier) stoht s Nasebei vorne über s Zwüschechiiferbei ("Os incisivum") use, so dass e spitzwinklige Iischnitt ("Incisura nasoincisiva"), wo vorne offen isch, usbildet isch.

Dur Schleg vo usse cha s liicht zun ere Fraktur vom Nasebei cho.



</doc>
<doc id="26352" url="https://als.wikipedia.org/wiki?curid=26352" title="Dietwil">
Dietwil

Dietel (usgschproche: ; offiziell: "Dietwil") isch en Iiwohnergmeind im Bezirk Muri im Schweizer Kanton Aargau. D Gmeind ligt im Rüüsstal und isch di südlichscht Gmeind vom Kanton.

D Gmeind isch 549 Hektare gross, dodervo sind 94 Hektare mit Wald zuegwachse und 49 Hektare überbaut. De höchschti Punkt isch uf 538 Meter uf em Ibärg, de tüüfschti bi 402 Meter an de Rüüss.

Nochbergmeinde sind Rüti, Risch, Honau, Eibu und Seis.

Dietel isch zum erschte Mol in ere Schenkigsurkund vom Chloschter Engelbärg us em Johr 1236 in de Form "Tuerwile" erwähnt worde, wo e Falschschriibig vo "Tuetwile" isch. Di höchi Grichtsbarkeit und dodermit d Landesherrschaft isch im Mittelalter bi de Habsburger gläge, wo s Dorf em Amt Meiebärg zuteilt hei.

Nach de Eroberig vom Amt Meiebärg durch d Lozärner hei di d Landesherrschaft übernoh, hei si aber ab em 1425i mit allne Eidgnosse müesse teile. S Amt Meiebärg isch zu de Freie Ämter cho, ere gmeine Herrschaft.

Im März 1798 sin d Franzose in d Schwiiz iimarschiert un hei di Helvetisch Republik usgrüeft. Dietel het in dere Ziit zum Kanton Bade ghört, wo 1803 im Kanton Aargau ufggange isch.





</doc>
<doc id="26353" url="https://als.wikipedia.org/wiki?curid=26353" title="Mühlau AG">
Mühlau AG

Mülau (usgschproche: ); offiziell: Mühlau) ) isch en Iiwohnergmeind im Bezirk Muri im Schwiizer Kanton Aargau. D Gmeind ligt an de Rüüs an de Gränze zum Kanton Zug.

D Gmeind Mülau het mereri Ortsteil. Näbem Dorf Mülau sälber ghöret Krähebühl, Schore und Keschtebärg zur Gmeind.
De Gmeindsbann het e Flächi vo 552 Hektare, dodervo sind 73 Hektare Wald und 60 Hektare sind überbaut. De höchschti Punkt vo de Gmeind isch uf 475 Meter ü. M., de tüüfschti uf 387 Meter. D Nochbargmeinde sind di Aargauer Gmeinde Seis, Au, Boiel und Merischwand, und di Zuger Gmeind Hünebärg.

Mülau isch zum erschte Mol in ere Urkund us em Johr 1274 in de Form "Mulnowe" erwähnt worde. Im Mittelalter sind d Herre vo Hünebärg Landesherre gsi. D Bewohner vom Dorf, wi au d Nachbare vo Bänzischwil und Merischwand, hei sich 1394 vo de Hünebärger loskauft und hei sich friiwillig de Schtadt Lozärn unterschtellt, wo si zwar nöd di gliiche Rächt hei gha, wi d Schtadtbürger, aber gliichwohl me wi d Untertane vo Lozärn. Ihri Untervögt und Richter hei si sälber dürfe wääle.
Au nach de Eroberig vo de Freie Ämter durch d Eidgenosse reschpektiv vom Amt Meiebärg durch d Lozärner im 1415, het an de Situation nüd gändret. Schpöteschtens ab em 1426 isch s Gebiet vo Mülau, Bänzischwil und Merischwand zum Amt Merischwand zämegfasst gsi.
Im März 1798 sind d Franzose in d Schwiiz iimarschiirt und hei di Helvetisch Republik usgruefe. Di drü Dörfer vom Amt Merischwand hei in dere Ziit zum Dischtirkt Hochdorf ghört. Im Oktober 1802 het sich s Amt Merischwand eigemächtig em Kanton Zug aagschlosse und im Februar 1803 het de Napoleon beschtimmt, dass s Amt em Kanton Aargau aagschlosse wird. Mülau isch am Aafang en Teil vo de Gmeind Merischwand gsi, het sich aber im 1810i vo de Gmeind trännt und isch unabhängig worde. Vom 1867i bis zum 1879i hets en Schtriit zwüsche Merischwand und Mülau gäh, will di beide Wiler Schore und Keschtebärg vo de Gmeind Merischwand uf Mülau hei welle wächsle. S het en Huufe Rekürs und Beschwerde gäh, bis der Wechsel im 1879i vollzoge worde-n-isch. Schore und Keschtebärg hei bis ins 1913 zämme e eigeni Ortsbürgerschaft bildet, sind also selber für Schtroose, d Schuel und s Armewese zuschtändig gsi.




</doc>
<doc id="26354" url="https://als.wikipedia.org/wiki?curid=26354" title="Sins">
Sins

Seis (usgschproche: ); offiziell: "Sins") isch en Iiwohnergmeind im Bezirk Muri im Schwiizer Kanton Aargau. Si ligt im Rüüsstal an de Gränze zu de Kantön Zug und Lozärn und isch bis Endi 2009 di gröschti Gmeind im Kanton Aargau gsi. Bis ins 1941i het d Gmeind "Meiebärg" gheisse, nach eme Ortsteil.

D Gmeind Seis bstoht us mehrere Dörfer, Wiler und vilne Einzelhöf, wo übers ganze Gmeindsbiet verteilt sind. S Dorf Seis isch di mit Abschtand gröschti Sidlig. Öppe zwee Drittel vo de Iiwohner läbet derte.
De Gmeindsbann het e Flächi vo 2028 Hektare, dodervo sind 354 Hektare Wald und 195 Hektare sind überbaut. De höchschti Punkt vo de Gmeind isch uf 751 Meter ü. M., de tüüfschti uf 392 Meter. D Nochbargmeinde sind di Aargauer Gmeinde Apel, Au, Mülau, Rüti und Dietel, di Zuger Gmeind Hünebärg und di Lozärner Gmeinde Eibu, Baubu, und Hoonri.

Seis isch zum erschte Mol im 1230i in ere Urkund erwähnt worde. Älter reschpektiv früener erwähnt sind Alike (893; "Halahinchova"), Rüüsegg (öppe 1130; "Ruseca") und Aetteschwil (1179; "Agetiswilare"). S Schtädtli Meiebärg, wo im Mittelalter Sitz von eme Amt isch gsi, isch öppe im 1230i gründt worde.
Di höchi Grichtsbarkeit und dodermit d Landesherrschaft isch bi de Habsburger gläge, wo s Dorf em Amt Meiebärg zuteilt hei.
Nach de Eroberig vom Amt Meiebärg durch d Lozärner hei di d Landesherrschaft übernoh, hei si aber ab em 1425i mit allne Eidgnosse müesse teile. S Amt Meiebärg isch zu de Freie Ämter cho, ere gmeine Herrschaft.
Im März 1798 sin d Franzose in d Schwiiz iimarschiert un hei di Helvetisch Republik usgrüeft. Seis het in dere Ziit zum Kanton Bade ghört, wo 1803 im noie Kanton Aargau ufggange isch.



</doc>
<doc id="26355" url="https://als.wikipedia.org/wiki?curid=26355" title="Oberrüti">
Oberrüti

Rüti (offiziell: Oberrüti) isch en Iiwohnergmeind im Bezirk Muri im Schwiizer Kanton Aargau. Si ligt im Rüüsstal an de Gränze zum Kanton Zug.

Zur Gmeind Rüti ghört näbem Dorf sälber au d Wiler Wide, An de Rüss und Beugge und e paar Einzelhöf.
De Gmeindsbann het e Flächi vo 537 Hektare, dodervo sind 82 Hektare Wald und 53 Hektare sind überbaut. De höchschti Punkt vo de Gmeind isch uf 495 Meter ü. M., de tüüfschti uf 400 Meter. D Nochbargmeinde sind di Aargauer Gmeinde Seis und Dietel und di Zuger Gmeind Hünebärg.

Rüti isch zum erschte Mol in eme Schutzbrief vom Papscht ans Chloschter Engelbärg us em Johr 1236 in de Form "Ruty" erwähnt worde. Scho im Johr 1231 isch en Freiherr vo Rüthi erwähnt, wo en Schtifter vom Chloschter Frauethal gsi isch. Di höchi Grichtsbarkeit und dodermit d Landesherrschaft isch bi de Habsburger gläge, wo s Dorf em Amt Meiebärg zuteilt hei.

D Lozärner hei s Amt Meiebärg 1415 eroberet un d Landesherrschaft übernoh, hei die aber ab em 1425i mit allne Eidgnosse müesse teile. S Amt Meiebärg isch zu de Freie Ämter cho, ere gmeine Herrschaft.

Im März 1798 sin d Franzose in d Schwiiz iimarschiert un hei di Helvetisch Republik usgrüeft. Rüti het in dere Ziit zum Kanton Bade ghört. In de helvetische Verfassig vo 1802 isch planet gsi, Rüti zum Kanton Zug z schlaa, aber de Napoleon het verfüegt, dass Rüti zum noie Kanton Aargau cho isch, wo im 1803 gründt worden isch.




</doc>
<doc id="26356" url="https://als.wikipedia.org/wiki?curid=26356" title="Merenschwand">
Merenschwand

Merischwand (usgsproche: ; offiziell: Merenschwand) ) isch en Iiwohnergmeind im Bezirk Muri vom Kanton Aargau.
D Gmeind ligt am weschtleche Rand vo der Rüüssebeni a de Gränze zu de Kantön Zug und Züri. Si het verschideni Ortsteil. Näbem Dorf im Zäntrum sälber sind des Bänzischwil, Rickebach, Unterrüti, Bunau und Hagnau.

De Gmeindsbann het e Flächi vo 1351 Hektare, do dervo sind 194 Hektare Waldgebiet und 152 Hektare überbaut. De höchschti Punkt vo de Gmeind isch uf 550 Meter ü. M. i de Waldgebiet am Wissebach, de tüüfschti uf 380 Meter bi de Naturschutzpiet a der Rüüss. I der wyte Rüüssebeni, wo bi Merischwand nume ganz es grings Gfäll gäge Norde het, ligge zimli grossi Naturschutzpiet mid vilne chlyne See und Weijer, zum Bischpil der Birriweijer und der Rütiweijer und au d Gwässer im Sumpfgebiet vo Siibeeiche. Die Areal si bi der grosse Sanierig vom Rüüsstal i de 1970er Johr under Schutz gstellt worde. Bi däm grosse geografische Programm hed der Roman Käppeli (1905–1978) vo Merischwand e füerendi Rolle gspilt.

D Nochbergmeinde vo Merischwand sind d Aargauer Gmeinde Aristau, Mülau, Boiel, Muri und Gältel, d Zürcher Gmeinde Ottebach und Obfälde und d Zuger Gmeind Hünebärg.

Merischwand isch zum erschte Mol in ere Urkund us em Johr 1189 in de Form "Meriswanden" erwähnt worde. Zerscht sind d Grafe vo Homberg d Bsitzer vo Merischwand gsi, si hei im Johr 1293 de Ort aber an d Herre vo Hünebärg verchauft. D Bewohner vom Dorf, wi au d Nochbere vo Bänzischwil und Mülau, hei sich 1394 vo de Hünebärger loskauft und friiwillig de Schtadt Lozärn unterschtellt, wo si zwar nöd di gliiche Rächt hei gha wi d Schtadtbürger, aber gliichwohl me wi di andere Untertanegebiet vo Lozärn. Ihri Untervögt und Richter hei d Merischwander sälber dörfe wähle. Au nach de Eroberig vo de Freie Ämter durch d Eidgenosse reschpektiv vom Amt Meiebärg durch d Lozärner im 1415 het an de Situation weni gändret. Spöteschtens ab em 1426 isch s Gebiet vo Mülau, Bänzischwil und Merischwand zum Amt Merischwand zämegfasst gsi.

Die hüfige Überschwemmige wägem Hochwasser vo de Rüüss hei Merischwand z schaffe gmacht. D Bewohner vom Amt Merischwand hei d Verpflichtig gha, d Schutzdämm näbem Fluss in Ordnig z bhalte. Mit de Ziit hets als wie meh Problem mit Lozärn gäh, will d Stadt immer weniger s Gfühl het gha, sich an di alte Verträg müesse z halte. Im 1765i het s sogar e Revolte gäh, wo aber schnell isch nidergschlage worde.

Im März 1798 sind d Franzose in d Schwiiz iimarschiirt und hei di Helvetisch Republik ygrichtet. Di drü Dörfer vom Amt Merischwand hei in dere Ziit zum Distrikt Hochdorf ghört. Im Oktober 1802 het sich s Amt Merischwand eigemächtig em Kanton Zug aagschlosse, aber im Februar 1803 het de Napoleon beschtimmt, dass s Amt em Kanton Aargau aagschlosse wärdi. S Amt het zerscht en eigeni Gmeind bildet, wo aber nöd lang Bschtand gha het. Im 1810i isch Mülau selbschtändig worde, im 1813i Bänzischwil. Merischwand isch ei Gmeind blibe, het aber drü Ortsbürgerschafte gha: Merischwand, Unterrüti mit Hagnau und Rickebach und Schore-Keschtebärg.

Im neue Kanton en Platz z finde isch für d Freiämtler nöd eifach gsi, bsunders au, wil si stark im Katholizismus verankeret si gsi, aber di Reformiirte us em ehemolige Bärner Aargau de noii Kanton dominiirt hei. Mit Petitione hei si e nidrigeri Stüürbelaschtig gforderet, was aber de Grossi Rot z Aarau unde eifach abgleent het. Dr Johann Heinrich Fischer, Grossrot und dr Wirt vom Gaschthof Schwaane z Merischwand, het doderwäge im 1830i zum Ufstand gruefe – däm seit me dr «Freiämtersturm» –, wo im Dezember 1830 zum Sturz vo de Regiirig z Aarau gführt het. Gliichwol isch di noii Verfassig de nöd so usecho, wi d Freiämtler sich des erhofft hei gha. Merischwand isch sogar, nach de Verabschiidig vo de Badner Artikel im 1835i, vom Kanton militärisch bsetzt worde.

Innerhalb vo de Gmeind Merischwand het der Wille vo de Lüüt i de Wiiler Schore und Keschtebärg, vo Merischwand zu de Gmeind Mülau z wächsle, Lämpe gäh. Gliichwool isch Schore-Keschtebärg nach emene meh als zähjöhrige Stryt im 1879 zu de Gmeind Mülau gwächslet.

Uf de 1. Jänner 2012 isch d Gmeind Bänzischwil uf Merischwand iigmeidet worde.

Merischwand liit a der Hauptstross vo Brämgarte uf Lozärn. Zwo Brügge gönd über d Rüüss, die vo Obfälde und die bi Ottebach. A der Ysebaanlinie vo Rootchrüz uf Länzbrg und Brugg heds e Haltstell bi Bänzischwiil.


Lueg au:




</doc>
<doc id="26357" url="https://als.wikipedia.org/wiki?curid=26357" title="Boswil">
Boswil

Bosmel (usgschproche: ; offiziell: Boswil) isch en Iiwohnergmeind im Bezirk Muri im Schwiizer Kanton Aargau.

Bosmel ligt im Bünztal am Übergang vom flache Talbode uffe zum Lindebärg.
De Gmeindsbann het e Flächi vo 1178 Hektare, dodervo sind 258 Hektare Wald und 128 Hektare sind überbaut. De höchschti Punkt vo de Gmeind isch uf 704 Meter ü. M., de tüüfschti uf 429 Meter. D Nochbargmeinde sind Waltischwil, Bünze, Bäsibüre, Arischtau, Muri, Butel, Bepmel und Challere.

Bosmel isch zum erschte Mol in ere Urkund vom Grossmoischter z Züri in de Namesform "Bozwila" gnennt. Will di Urkund nöd datiirt isch, ischs genaui Alter nöd bekannt. D Forschig nimmt en Entschtehig vo dere Urkund in de Ziit zwüsche 874 und 887 aa.
D Landesherrschaft über Bosmel isch bi de Habsburger gläge. Im 1415i hei Eidgenosse de Aargau erobert u e so isch Bosmel de Sitz vo eme Amt und en Teil vo de Freie Ämter worde, ere gemeine Herrschaft. Kompliziirt isch es z Bosmel nach em zweite Villmergerchrieg worde. Di reformiirte Kantön Züri, Bärn und Glaris hei im 1712 d Katholike bsiegt und s Freiamt ufteilt. D Gränze isch uf ere grade Linie zwüsche de Chile vo Underlunkhofe und em Galge z Fahrwange verloffe und het Bosmel - zum Teil sogar einzelni Hüser - in zwei Teil ufteilt. 
Im März 1798 sind d Franzose in d Schwiiz iimarschiirt und hei di Helvetisch Republik usgruefe. Bosmel het in dere Ziit zum Kanton Bade ghört, wo 1803 zum noie Kanton Aargau cho isch. D Dörfer sind im noie Kanton im 1816 zu einer Gmeind zämme cho.




</doc>
<doc id="26358" url="https://als.wikipedia.org/wiki?curid=26358" title="Amt Meienberg">
Amt Meienberg

S Amt Meiebärg isch es Amt gsi, wo nach em Ussterbe vo de Grafe vo Länzbrg entschtanden isch. Zerscht isch es es Amt vo de Habsburger gsi und ab em 1415 het s Amt Meibärg zu de «Freie Ämter» ghört, ere gmeine Herrschaft vo de Eidgnosse.

Zum Amt Meiebärg hei d Dörfer und Wiler ghört, wo hüt in de Gmeinde Apel, Au, Boiel (ohni Winterschwil), Dietel, Rüti und Seis liget. De Sitz vom Amt isch im Schtädtli Meiebärg gsi, wo hüt zu Seis ghört.

De Bsitz vo de Länzburger isch nach em Usschtärbe vo dem Gschlecht um die Johr 1170/1171 vo de Habsburger übernoh worde. Si hei zu de Verwaltig vo ihrem Bsitz im Freiamt s Amt Meiebärg iigricht, wo im Johr 1273 s erschti Mol in ere Urkund belegt isch. Näbe de hütige aargauische Gmeinde hei im 14. Johrhundert au Dierike, Root und Mettewil bi Ballwil dezu ghört. D Habsburger hei vor em Johr 1247 z Meiebärg e Burg la baue, wo zum Zentrum vo dem Amt worde-n-isch.

Wo dann de Aargau vo de Eidgnosse im 1415i isch eroberet worde, hei d Lozärner s Amt Meiebärg bsetzt und zunächscht d Landesherrschaft übernoh. Aber scho im 1425i hei si si mit allne Eidgnosse müesse teile. S Amt Meiebärg isch eis vo de 13 Ämter vo de Freie Ämter worde, ere gmeine Herrschaft.

Im März 1798 sin d Franzose in d Schwiiz iimarschiirt un hei di Helvetisch Republik usgruefe. S Amt Meiebärg isch zum Dischtrikt Muri cho, wo in dere Ziit zum Kanton Bade ghört het. D Bevölkerig isch nöd defür gsi und hätti en Zämeschluss mit Zug oder mit Lozärn besser gfunde. Aber au en Versuech vo 1802, sich Zug aazschliisse, isch erfolglos blibe. De Kanton Bade isch im 1803i wider ufglöst worde und mit em Fricktal und em Kanton Aargau, wo vo der Helvetik in s Läbe grüeft worden isch, im Rahme vo dr Mediationsakte zum noie Kanton Aargau zämegschlosse worde.



</doc>
<doc id="26359" url="https://als.wikipedia.org/wiki?curid=26359" title="Benzenschwil">
Benzenschwil

Bänzischwil (usgschproche: ; offiziell: Benzenschwil) isch vo 1813 bis ins 2011 e eigeständigi Iiwohnergmeind im Schwiizer Kanton Aargau gsi. Vor em 1813 und sit em 1. Jänner 2012 ghört Bänzischwil zu de Gmeind Merischwand.

Bänzischwil ligt im Tal von Wissebach, wo en Zuefluss vo de Rüüs isch. S Unterdorf vo Bänzischwil isch mit de Nochbergmeind Merischwand zämme gwachse.
De ehemolig Gmeindsbann het e Flächi vo 246 Hektare gha, dodervo sind 68 Hektare Wald und 27 Hektare sind überbaut gsi. De höchschti Punkt vo Bänzischwil isch uf 550 Meter ü. M., de tüüfschti uf 407 Meter gsi.

Bänzischwil isch zum erschte Mol in ere Urkund us em Johr 1189 erwähnt worde. De Ort heisst derte "Penziswile". Im Mittelalter sind d Herre vo Hünebärg Landesherre gsi. D Bewohner vom Dorf, wi au d Nachbare vo Mülau und Merischwand, hei sich 1394 vo de Hünebärger loskauft und hei sich friiwillig de Schtadt Lozärn unterschtellt, wo si zwar nöd di gliiche Rächt hei gha, wi d Schtadtbürger, aber gliichwohl me wi d Untertane vo Lozärn. Ihri Untervögt und Richter hei si sälber dürfe wääle.
Au nach de Eroberig vo de Freie Ämter durch d Eidgenosse reschpektiv vom Amt Meiebärg durch d Lozärner im 1415, het an de Situation nüd gändret. Schpöteschtens ab em 1426 isch s Gebiet vo Bänzischwil, Mülau und Merischwand zum Amt Merischwand zämegfasst gsi.
Im März 1798 sind d Franzose in d Schwiiz iimarschiert und hei di Helvetisch Republik usgruefe. Di drü Dörfer vom Amt Merischwand hei in dere Ziit zum Dischtrikt Hochdorf ghört. Im Oktober 1802 het sich s Amt Merischwand eigemächtig em Kanton Zug aagschlosse und im Februar 1803 het de Napoleon beschtimmt, dass s Amt em Kanton Aargau aagschlosse wird. Bänzischwil isch am Aafang en Teil vo de Gmeind Merischwand gsi. Im 1810i het sich Mülau vo de Gmeind trännt und im 1813i isch au Bänzischwil unabhängig worde. Sit em 1. Jänner 2012 ghört Bänzischwil wider zu Merischwand.



</doc>
<doc id="26360" url="https://als.wikipedia.org/wiki?curid=26360" title="Amt Merenschwand">
Amt Merenschwand

S Amt Merischwand isch es Amt gsi, wo zu de Freie Ämter ghört het, ere gmeine Herrschaft vo de Eidgnosse.
Zum Amt Merischwand hei d Dörfer und Wiler ghört, wo hüt in de Gmeinde Mülau, Bänzischwil und Merischwand
liget.

Site m 1293 sind die Dörfer und Wiler, wo schpöter zum Amt Merischwand si zämegfasst worde, im Bsitz vo de Herre vo Hünebärg gsi. D Bewohner vom Biet hei sich aber im 1394i vo de Hünebärger los chauft und hei sich friiwillig de Schtadt Lozärn unterschtellt, wo si zwar nöd di gliiche Rächt hei gha, wi d Schtadtbürger, aber gliichwohl me wi d Untertane vo Lozärn. Ihri Untervögt und Richter hei si sälber dürfe wääle.
Au nach de Eroberig vo de Freie Ämter durch d Eidgenosse reschpektiv vom Amt Meiebärg durch d Lozärner im 1415, het an de Situation nüd gändret. Im 1426 isch dann zum erschte Mol s Amt Merischwand in ere Urkund erwäänt. Mülau, Bänzischwil, Merischwand und d Wiler und Einzelhöf sind zum Amt Merischwand zämegfasst gsi.
Bsunders di hüfige Überschwemmige, wägem Hochwasser vo de Rüüs, hei em Amt z schaffe gmacht. D Bewohner hei d Verpflichtig gha, d Schutzdämm in Ordning z bhalte. Mit de Ziit hets au Probläm mit Lozärn gäh, will d Schtadt immer weniger s Gfühl het gha, sich an di alte Verträg müesse z halte. Im 1765i het sogar e Revolte gäh, wo aber schnell isch nidergschlage worde.
Im März 1798 sind d Franzose in d Schwiiz iimarschiirt und hei di Helvetisch Republik usgruefe. Di drü Dörfer vom Amt Merischwand hei in dere Ziit zum Dischtirkt Hochdorf ghört. Im Oktober 1802 het sich s Amt Merischwand eigemächtig em Kanton Zug aagschlosse und im Februar 1803 het de Napoleon beschtimmt, dass s Amt em Kanton Aargau aagschlosse wird. D Ämter sind im Aargau aber durch d Gmeinde ersetzt worde, so isch s Amt Merischwand zu de Gmeind Merischwand worde. Im 1810i isch dann aber Mülau selbschtändig worde, im 1813i Bänzischwil. 


</doc>
<doc id="26361" url="https://als.wikipedia.org/wiki?curid=26361" title="Oberkiefer">
Oberkiefer

Dr Oberchiifer (lat. "Maxilla") isch e Chnoche vom Gsichtsschädel, wo us eme Chnochebäärli bestoht. Er bildet dr Bode vo dr Augehöhli ("Orbita"), dr Bode und d Siitewand vo dr Nasehöhli ("Cavum nasi") und e Deil vom Guume und eso s Dach vo dr Muulhöhli ("Cavum oris proprium"). Im Oberchiifer isch au d Chiiferhöhli "(Sinus maxillaris)."

Am Oberchiiferkörper löön sich vier Flechene lo underscheide:
D Gsichtsflechi ("Facies anterior") befindet sich vorne am Oberchiiferkörper. D Underschlööfeflechi ("Facies inftratemporalis") schliesst noch hinde an d Gsichtsflechi aa und wird vo dr Underjochbeileiste gege d Gesichtsflechi drennt. D Augehöhleflechi ("Facies orbitalis") bildet dr grössti Deil vom Augehöhlibode. D Naseflechi ("Facies nasalis") bildet die siitligi Wand vo de Nasehöhlene.

Dr Stirnfortsatz ("Processus frontalis") isch d Verbindig zwüschen em Nasebei, em Dränebei und Stirnbei.
Dr Jochfortsatz ("Processus zygomaticus") het e dreieggigi Form und befindet sich under dr Augehöhliflechi.
Dr Alveolarfortsatz ("Processus alveolaris") dräit d Zehn und isch entsprächend bogeförmig. Dr Guumefortsatz ("Processus palatinus") isch e woogrächti Blatte und befindet sich zwüsche dr Naseflechi und em Alveolarfortsatz.

Bi Dier het dr Oberchiiferkörper e mehr oder weniger usprägti Chnocheleiste, d "Crista facialis". Si isch bi Ross bsunders markant und mä cha se dur d Huut gspüüre. D Crista facialis isch dr oberi Rand wo dr "Musculus masseter" aasetzt.

Dur en Oberchiifer zieht dr "Nervus infraorbitalis" (en Ast vom "Nervus maxillaris" vom "Nervus trigeminus") und innerviert dä Chnoche zsämme mit alle Oberchiiferzehn. Er chunnt am "Foramen infraorbitale" underhalb vo dr Augehöhli us em Oberchiifer an d Oberflächi. Drüber si no meh Est vom "Nervus maxillaris" Deil vo dr Innervation vom Guume.

D Bluetversorgig erfolgt dur d "Arteria maxillaris".

Dr Guumechnoche ("Palatum osseum") bestoht us em Alveolarfortsatz vom Oberchiifer und em Guumebei. Drei Chnochenöht bilde d Begränzig vo de einzelne Deil:

Die mittleri Guumenoht ("Sutura palatina mediana") goot vom Schniidzahnloch bis zum hindere Nasedorn. Die queri Guumenoht ("Sutura palatina transversa") chrüzt die mittleri Guumenoht hinde zwüschen em erste und zweite Stockzahn. D Zwüschechiifernoht ("Sutura incisiva") verbindet s Zwüschechiiferbei ("Os incisivum") mit em Oberchiiferbei. D Löcher im Guumechnoche si für d Närve und d Bluetgfäss, wo d Guumeschliimhuut versorge.


</doc>
<doc id="26362" url="https://als.wikipedia.org/wiki?curid=26362" title="Tränenbein">
Tränenbein

S Dränebei ("Os lacrimale") isch eine vo de Schädelchnoche bi de Wirbeldier und Deil vom Gsichtsschädel. Es handlet sich um e dünns Chnocheplättli, wo as Baar vorchunnt und e Deil vo dr Augehöhli und vo dr siitlige Nasehöhliwand bildet.

S Dränebei bildet (bim Menschen zsämme mit em Oberchiifer) d Dränesackgruebe ("Fossa sacci lacrimalis", wo au als „Dränedrichter“ bezeichnet wird), wo dr Dränesack din liit. Usserdäm bildet s e Deil vom Dräne-Nase-Kanal ("Canalis lacrimalis"), wo dr Dräne-Nase-Gang ("Ductus nasolacrimalis") din isch. Dr Iigang zum Dräne-Nase-Kanal isch s "Foramen lacrimale". Bi Wiiderchäuer isch s Dränebei ventrokaudal wien e Blootere zur "Bulla lacrimalis" ufdriibe.

Bi Baarhuefer isch s Dränebei pneumatisiert. Dere Nasenäbehöhli sait mä Dränebeihöhli ("Sinus lacrimalis"). Bi Ross chunnt d Chiiferhöhli, wo sehr gross isch, bis in s Dränebei ine.

D Lengi vom Dränebei wird bin e baar Dierarte zur Identifikation vo Underarte bruucht. Das isch zum Bispil bi de Wildsäu dr Fall.



</doc>
<doc id="26363" url="https://als.wikipedia.org/wiki?curid=26363" title="Unterkiefer">
Unterkiefer

Dr Underchiifer (lat. "Mandibula", vo "mandere" „chäue“) isch e Chnoche vom Gsichtsschädel. Bi Süüger isch er dr bewegligi vo de beide Chiiferchnoche.

Dr Underchiifer bestoht us em huefiiseförmige Underchiiferkörper ("Corpus mandibulae"), wo s vorderen Änd drvo s Chiini stützt, und de Underchiiferäst ("Ramus mandibulae"), wo uf beide Siite vom Chiifer ufstiige. Am Underchiiferast befindet sich dr Muskelfortsatz ("Processus coronoideus"), wo dr "Musculus temporalis" dra festgmacht isch und dr Glänkfortsatz ("Processus condylaris") mit em Chiiferglänkchöpfli ("Caput mandibulae"), wo s Chiiferglänk bildet. D Iischnitt zwüschen em Muskelfortsatz (noch dr alte anatomische Nomenklatur früehner as "Processus muscularis" bezeichnet) und em Glänkfortsatz (früehner dr "Processus articularis") heisst "Incisura mandibulae".

Am Underchiifer setze die vier Chäumuskle aa, wo für e Chiiferschluss (Okklusion) sorge.

An dr Innesiite vom Underchiiferast sitzt e Chnochezunge ("Lingula"), wo s "Foramen mandibulae" (s Underchiiferloch) überdeckt. Das Loch isch d Iidrittsstell vom "Nervus alveolaris inferior" (us "Nervus mandibularis" vom "Nervus trigeminus") und dr "Arteria" und "Vena alveolaris inferior". Dr Närv verlauft im "Canalis mandibulae" (Mandibularkanal) under de Wurzeländi vo de Siitezehn und innerviert d Zahnfächer und d Zehn im Underchiifer. Dr Ändast verloot as "Nervus mentalis" dr Underchiiferkörper am "Foramen mentale" (Chiniloch) im Beriich vo de Prämolare. D Bluetversorgig vom Underchiifer bassiert über d "Arteria alveolaris inferior".



</doc>
<doc id="26364" url="https://als.wikipedia.org/wiki?curid=26364" title="Zungenbein">
Zungenbein

S Zungebei ("Os hyoideum") isch e chliine bogene Chnoche am Muulbode under dr Zunge. Es isch nit mit em rästlige Skelett verbunde, sondern nume an Muskle und Bänder ufghängt und mä cha s dur d Huut gspüre. S Zungebei het d Form vom ene U und isch bim Mensch öbbe 2 bis 3 cm gross. Embryonal entstoht s Zungebei us de Chnorpel vom 2. und 3. Kiemeboge.

Bi de Süüger bestoht s us eme Mittelstück (Körper) und zwei Baar siitlige Fortsetz (Hörner). S hindere Baar vo dene Fortsetz isch chlii und mit em Chehlchopf verbunde, s vordere isch grösser und am Schlööfebei agmacht. Bi Affe und Mensche verschmilzt sogar s obere Drittel vom vordere Horn mit em Schlööfebei und bildet däm si so genannte Griffelfortsatz, währed dr Räst oder wenigstens s zweite Drittel unverchnöcheret bliibt und as "Ligamentum stylohyoideum" s Zungebei und dr Griffelfortsatz verbindet. Beidi Bäärli vo Hörner si bi de niidere Wirbeldier grösser und si mögligerwiis d Räst vom erste Kiemeboge und em Zungebei, wo bi de Fisch no voll entwicklet gsi isch, währed dr so genannti Körper, wo mänggisch us meh as eim Deil bestoht, wo hinderenander lige, s Mittelstück vom Zungebeiboge repräsentiert.

S Zungebei isch mit Bänder und Muskle im Beriich vo dr Schädelbasis festgmacht. Wäge däm het s en Art Schaukelfunktion. An dr Undersiite vo dr Schaukle si mit Bewegigsoptimierig dr Chehlchopf und d Luftröhre ufghängt. Das wirkt sich günstig ufs Schwätze, Schlucke, Schnuufe und Hueste us.

Am Zungebei setze vili Muskle aa, wo je noch dr Lag vo ihrem Ursprung zum Chnoche in zwei Gruppe chönne iideilt wärde:

Suprahyali Muskulatur: Si zieht s Zungebei ufwärts und hilft bim Schlucke.

Infrahyali Muskulatur: Si zieht s Zungebei abwärts. Alli Muskle vo dr Gruppe wärde vo dr "Ansa cervicalis" innerviert.



</doc>
<doc id="26366" url="https://als.wikipedia.org/wiki?curid=26366" title="Scheitelbein">
Scheitelbein

S baarige Scheitelbei (lat. "Os parietale") isch e Deil vom Hirnschädel. Es bildet s Schädeldach und d Siitewand vo dr chnochige Hirnkapsle. Bi de Däuer wird, wil s Stirnbei sehr grooss isch, nume dr Siitedeil vom Schädeldach vom Scheitelbei bildet. 

Bim Mensch wird s Scheitelbei von e baar Schädelnööht begränzt: "Sutura sagittalis" (zwüschen em linke und em rächte Scheitelbei), "Sutura coronalis" (vorne, zum Stirnbei) und "Sutura lamboidea" (hinde, zum Hinderchopfbei). Bi Neugeborene het s Fontanelle zwüschen em Scheitelbei uf dr einte Siite und em Stirn- ("Fonticulus major"), Keil- ("Fonticulus sphenoidalis"), Hinderchopfbei ("Fonticulus minor") und em Schlööfe- und Hinderchopfbei ("Fonticulus mastoideus") uf dr andere Siite.

Nach unde isch s Scheitelbei bi alle Süüger mit em Schlööfe- und em Keilbei dur e Chnochennoht verbunde.

An dr Siiteflechi vom Scheitelbei setzt dr" Musculus temporalis" (Schlööfemuskel) aa, eine vo de Chäumuskle. Die oberi Begränzig vo siim Ursprung bildet e dütligi Linie, d "Linea temporalis". Usser bim Mensch und bi Wiiderchäuer vereinige sich d Lineae temporales vo beide Siite zun ere chreftige mediane Chnocheleiste ("Crista sagittalis externa") am obere Schädeldach.


</doc>
<doc id="26367" url="https://als.wikipedia.org/wiki?curid=26367" title="Bastian Gugel">
Bastian Gugel

Dr Bastian Gugel odder "Gugel-Bastian" (* z Altschwiir bi Bihl; † 1514 z Friburg im Brisgau) isch e alemannische Steihaüer gsi. Er het sich en Arme Kunrad ghaiße un isch dr Afiährer vum Bihler Buure-Uffschdond gsi. Anne 1514 isch er z' Friburg kepft worre.

Noch em Bastian Gugel isch z Bihl d "Bastian-Gugel-Straße" gnännt.



</doc>
<doc id="26370" url="https://als.wikipedia.org/wiki?curid=26370" title="Burg Neu-Tannegg">
Burg Neu-Tannegg

D Burg Nej-Dannegg, au "Burg Boll" gnännt, isch e Burgruine uf eme Bärgrucke iber dr Wueteschlucht bi Boll, eme Ortsdeil vu dr Stadt Bonndorf, im Landchreis Waldshuet z Bade-Wirttebärg.

Wahrschyns isch die Hechburg vu dr Herre "von Boll" im 12. Johrhundert böue wore, wu um 1160 as Dienschtmanne vu dr edelfreje Familie von Krenkingen gnännt wäre. In dr Mitti vum 14. Johrhundert isch d Burg in dr Bsitz vu dr Herre "von Tannegg" chuu. D Herre von Tannegg sin dervor uf dr Burg Alt-Tannegg gwohnt. Wu si d Burg Boll gchauft gha hän, hän si si in "Nej-Danneg" umgnännt. No 1476 isch si verfalle, e Zersterig isch nit iberliferet.

Di ehmolig Burgaalag zeigt no Räscht vu Umfassigsmuure, eme Ecke vu dr Palasmuure un e Grabe zum hecher glägene Bärghang. D Burg isch urspringli rund 70 Meter lang un 30 Meter breit gsi.




</doc>
<doc id="26371" url="https://als.wikipedia.org/wiki?curid=26371" title="Burg Tannegg">
Burg Tannegg

D Burg Dannegg, au "Alt-Danneg" oder "Schloss Dannegg" gnännt, isch e abgangeni Burg iber dr Wueteschlucht bi Boll, eme Ortsdeil vu dr Stadt Bonndorf, im Landchreis Waldshuet z Bade-Wirttebärg.

D Burg Alt-Dannegg isch um 1160 s erscht Mol urkundli gnännt wore. Si isch dr Stammsitz vu dr Herre "von Tannegg" gsi. Die hän speter d Burg Boll ufgchauft, hän die in Burg Nej-Dannegg umgnännt un sin derno dert gwohnt. Wyteri Bsitzer vu dr Burg Alt-Danneg sin d Herre "von Blumberg", d Grofe "von Lupfen" un d Herre "von Rechberg" gsi. Um 1517 isch d Burg Alt-Dannegg gschlisse wore.

Hite isch vu dr ehmolige Burgaalag nyt me erhalte. D Gegnig zwische dr ehmolige Burg un dr Wuete wird bis hite "Burgwald" gnännt.



</doc>
<doc id="26373" url="https://als.wikipedia.org/wiki?curid=26373" title="Burg Roggenbach">
Burg Roggenbach

D Burg Roggebach isch e Burgruine uf eme Bärgrucke bi Wittlekofe, eme Ortsdeil vu dr Stadt Bonndorf im Landchreis Waldshuet z Bade-Wirttebärg. Si lyt 400 Meter wyt ewäg vu dr Ruine vu dr Burg Steinegg. D Burg Roggebach isch noch em friejere Namme vum Bach Steina gnännt. Zämme mit dr Burg Steinegg wird d Burg Roggebach hite z Bonndorf vilmol "Rogèbacher Schlösser" gnännt.
Die Hecheburg isch um 1180/90 vu dr Grofe "von Nellenberg" böue loo wore. S erscht Mol urkundlig gnännt wird si anne 1288. Im Johr 1295 isch si im Bsitz vu dr Herre "von Krenkingen" gsi, wu ihre Stammsitz uf d Burg Roggebach verleit hän. Mitti 14. Johrhundert isch si im Pfandbsitz vu dr Herre "von Roth" vu Grofehuuse. 

Anne 1438 wird d Burg dur dr "Werner von Staufen" gschlisse un no wider ufböue. Ändgiltig gschlisse wird si anne 1525 im Dytsche Buurechrieg wie au d Burg Steinegg. 1609 isch d Burg im Bsitz vum Chloschter St. Bläsi.

D Burg Roggebach het zwe Bärgfrid gha mit glyyche Maß (Hechi 10 m, Grundflechi 9 x 9 m, Muursterki 2,5 m). Di ehmolig Burgaalag zeigt no Räscht vu dr Grundmuure vu dr Wohngebäude, vum nördöschtliche Bärgfrid, vun ere Drännigsmuure un vum südweschtliche Bärgfrid. Bi de hütige Ruinä fallt uff, dass de südweschtliche Turm dütlich chlyner isch wie de nordöschtliche.

D Ruinè Roggèbach wyst zwei Burgfryd uff, woby uffalllend isch, dass de südweschtliche Burgfryd nu übber è Ußeschtegè zuègänglich isch, i dè nordöschtlichè Burgfryd cha mò iè, aber nit uè gò. Sèll lyt a dè fäälendè Holzkonschtruktion im Innerè vo beidè Burgfryd. Sèllèwäg sin beidi Türm au obbè offè. Dè nordöschtlichè Burgfryd isch hüt höcher wiè dè südweschtliche, vomuètlich hèt s bim letschterè èmòl dè obber Deil vo dè Muèr gschlissè. 
Momentan isch d Stègè bim südweschtlichè Turmräscht nit begehbar (Stand: Auguscht 2017), wa d Uussicht vo dè Ruinè uus dütlich yschränkt, well suscht beidi Burgfryd innè hool un nit z beschtyygè sin. Dè höcher Turm hèt vollschtändig bis zuè dè Kronè intakti Ußèmuèrè, è inneri Wendelschtègè bis uff d Höchi uè wär wòrschinlich è besseri Option für dè Uusbligg, sèll wörd abber vomuètlich è Vision bliibè.

Dè Innèhof zwǜschè dè beidè Burgfryyd isch relativ guèt erhaaltè, we-mò vom kümmerlichè Räscht vom ehemòligè Burghuus èmòl absièt. Als Aaschauungsmatriaal für Schuèlklassè taugt er allèwyl guèt, dört dèfür wörd s gsamti Ensemble scho sit längerem bruucht. Luft nõch obbè gäb s bim Hèrrichtè vom Innèhof abber schu nò. Dè Gebruuch als Füèrschtell zum Würschtlebrõtè (Stand: Augscht 2017) cha s hoffentlich nit gsi sy.
D Roggèbacher Schlösser wörrèd sit mengè Johrzeent vo dè regionalè Schuèlè für Wander-Schuèluusflüüg "missbruucht", un sin sèllèwäg bi dè Yheimischè rächt guèt bekannt. Well sèlli Uusflüüg abber mit Schuèlkind in èm Aalter durrègfüürt wörrèd, wo sèlli rächt vill Mòl kei Luscht uff Wanderè hèn, sin d Roggèbacher Schlösser "berüümt-berüchtigt".




</doc>
<doc id="26374" url="https://als.wikipedia.org/wiki?curid=26374" title="Hubkolbenmotor">
Hubkolbenmotor

E Huebcholbemotor isch e Motor, wo d Änderig vom Volume vom ene Gas über e Cholbe, wo das Gas hi- und härschiebt, in e Dreihbewegig umsetzt. Er zehlt zu de Cholbemaschine.

D Usdehnig vom Gas im ene Zylinder verrichtet Arbet am ene Cholbe, wo von ere Pleuelstange uf d Kurbelwälle überdrait wird. So wird die oszillierendi Bewegig vom Cholbe in e Dreihbewegig umgsetzt, wobii prinzipiell zwei kinematischi Bauforme möglig si:

Die ersti isch dr Standmotor, bi welem d Zylinder fixiert si und d Kurbelwälle sich dreiht. Eso chönne d Cholbe Arbet über d Pleuel an d Kurbelwälle abge (Abb. 1).

Die zweiti Form isch as Umlaufmotor bekannt. Bim Umlaufmotor isch d Kurbelwälle fixiert und d Huebzapfe und d Zylinder si dreihbar glageret. Drbii rotiere d Zylinder uf enere andere Achse als dr Huebzapfe (exzentrisch), eso chunnt dr Hueb vo de einzelne Cholbe in de Zylinder zstand.




</doc>
<doc id="26378" url="https://als.wikipedia.org/wiki?curid=26378" title="Hasenartige">
Hasenartige

Die Hasenartige (Lagomorpha) si en Ornig vo de höchere Süügdier, wo zur Überornig vo de Euarchontoglires ghöre. Si si nooch verwandt mit de Nagdier (Rodentia) und bilde mit dene d Ornig "Glires". Si underscheide sich vo de Nager im Bau vo de Hinderbei, vom Schädel und vom Gebiss.

D Ornig vo de Hasenartige bestoht us zwei Familie, de Pfiifhase (Ochotonidae) und de Hase (Leporidae)), wo zsämme 70 bis 80 Arte hai. As Huusdier us dere Ornig si d Chüngel, wo zur Familie vo de Hase ghöre, vo Bedütig, wo us em Wildchüngel in die verschiidenste Rasse züchdet worde si. 




</doc>
<doc id="26379" url="https://als.wikipedia.org/wiki?curid=26379" title="Penisknochen">
Penisknochen

Dr Penischnoche (lat. "Os penis", "Os priapi" oder "Baculum") isch e Chnoche im männlige Begattigsorgan (Penis) vo vile Süüger. 

Dr Penischnoche isch e Verchnöcherig vom Penisschwellkörper ("Corpus cavernosum penis"). E Penischnoche hai die meiste Primate (usser em Mensch, e baar Chlammerschwanzaffe und d Sulawesi-Koboldmaki), fast alli Raubdier (usser de Hyäne und Musangs), Meersäuli- und Muusverwandti, d Biber, d Insektefrässer, d Fläderdier, d Riisegleiter, d Borstenigel und e baar Muulwürf. Mänggisch isch s au nume e verchnorpleti Struktur. Fossil isch d Struktur bsunders vom Höhlebär ("Ursus spelaeus") bekannt.

D Morphologii vom Penischnoche dient mänggisch zum noch verwandti Arte z underscheide. E Struktur, won eme Penischnoche ähnlig isch, cha bi Mensche ufdräte, wo an gwüsse sältene Erbchraneite liide.

Dr Evolutionsforscher Richard Dawkins het die kontrovärs diskutierti Hypothese ufgstellt, ass dr Mensch dr Penischnoche im Lauf vo dr Evolution verlore haig, wil s Fähle vom Penischnoche bi de Manne es de Fraue möglig gmacht haig, d Gesundheit vom Ma z brüefe. Erektionsstörige siige hüfig e Folg vo verschiidene physische oder psychische Krankheite und Faktore (bispilswiis Diabetes mellitus oder Stress). Wil en Erektion, wo vom e Penischnoche abhangt kei sonigi Beurdeilig zueloot, isch s möglig, ass d Fraue s vorzoge hai, sich mit Manne z paare, wo si d Gsundheit von ene besser hai chönne iischetze. Das siig dr nötigi Selektionsdruck zur Reduktion vom Penischnoche gsi.



</doc>
<doc id="26380" url="https://als.wikipedia.org/wiki?curid=26380" title="Hoden">
Hoden

D Hode (v. mittelhochdt.: "hode", us althochdt.: "hodo", zu ) chömme baarwiis vor und si die männlige Gschlächtsorgan vo vile Gwäbdier, wo sich gschlächtlig furtpflanze. Si ghöre, wie d Eierstöck vo de wiiblige Wäse, zu de sogenannte Keimdrüese ("Gonade") und produziere d Soomefäde (Spermie). Drzue chunnt, ass in de Hode männligi Gschlächtshormon (Androgen), vor allem s Testosteron, bildet wärde. D Hode entstöhn bi de Wirbeldierembryo in deren ihrer Buuchhöhli. Bi de meiste Süüger wandere si in dr Hodesack.




</doc>
<doc id="26382" url="https://als.wikipedia.org/wiki?curid=26382" title="Burg Steinegg (Bonndorf)">
Burg Steinegg (Bonndorf)

D Burg Steinegg isch e Burgruinè uf eme Bärgrucke bi Wittlekofe, eme Ortsdeil vu dè Stadt Bõõdorf im Landchreis Waldshuèt z Bade-Wirttebärg. Si lyt 400 Meter wyt ewäg vu dr Ruine vu dè Burg Rogèbach. D Burg Steinegg un d Burg Rogèbach wäre hit z Bõõdorf vilmol "Rogèbacher Schlösser" gnännt.

Die Hecheburg isch im 12. Johrhundert vu dr Herre "von Steinegg" böue loo wore, wu Minischtriali vu dr Herzög vu Zährige gsi sin. Wu d Herre von Steinegg uusgstorbe sin, isch d Burg an d Grofe von Nellenburg chuu. Anne 1525 isch d Burg Steinegg im Buurechrieg wie au d Burg Roggebach gschlisse wore. Si isch derno nimi uffbaut wore.

Vu dè ehmolige Burgaalag sin hüt no dè Bärgfrid mit ere Grundflächi vu 9 x 9 m un ere Muursterki vu 3 m erhalte, dè Räscht vun ere segs Meter hochi Muurè un dè 20 Meter düèfè Halsgrabbè.




</doc>
<doc id="26384" url="https://als.wikipedia.org/wiki?curid=26384" title="Ryburg">
Ryburg

D Ryburg, au "Rihburg" oder "Iburg" gnännt isch e Burgruine bi Buech, eme Ortsdeil vu dr Gmei Albbruck am Hochryy im Landchreis Waldshuet z Bade-Wirttebärg. D Burg lyt bim Buecher Wyyler Steibach.

D Ryburg isch aafangs 13. Johrhundert dur di "Edle von Steinbach" böue loo wore. Si isch anne 1272 gschlisse un derno nimi wider ufböue wore.

Vu dr Burgaalag sin hite nume no gringi Räscht erhalte.



</doc>
<doc id="26385" url="https://als.wikipedia.org/wiki?curid=26385" title="Winterschlaf">
Winterschlaf

As Winterschloof oder Hibernation bezeichnet mä e schloofähnlige Zuestand, wo bestimmti endothermi oder homoiothermi Dier während dr chalte Johreszit dri verfalle. Die mäiste von ene si Süüger, es git aber au e baar Vögel wie z. B. die amerikanischi Winternachtschwalbe, wo das mache. E baar Arte vo Winterschlööfer wie Flädermüüs, Siibeschlööfer und Haselmüüs wurde stärbe, wenn mä se mit Gwalt am Schloofe wurd hindere. Dachs und Hamster chönne ohni d Winterschloofphase überläbe.

Dr ächt Winterschlööfer verwandlet sich im Herbst sozusäge vom ene Warmblüeter in e Chaltblüeter, und si Körpertemperatur fallt öbbe bis uf d Umgäbigstemperatur ab. Währed dere Zit wärde s Schnuufe und dr Härzschlag langsamer. D Energi, wo s bruucht zum d Läbensfunktione vom Winterschlööfer während dr johreszitlige Schloofphase ufrächt z erhalte, chunnt us de Fettdepo, won er sich währed em Summer aagfrässe het.

Einzelni Süüger (wie d Flädermüüs) halte e underbrochnige Winterschloof, anderi (wie dr Siibeschlööfer, d Haselmuus, dr Igel oder s Murmeli) hai e Winterschloof wo lang duurt und numen e baarmol churz underbroche wird. 

Im Gegesatz zu de Winterschlööfer git s anderi Dier, wie d Wiibärgschnägge, won e Summerschloof halte wäge dr Wermi und em Mangel an Wasser.

Mit dr zitlige Organisation vom Winterschloof beschäftigt sich d Chronobiologi.




</doc>
<doc id="26386" url="https://als.wikipedia.org/wiki?curid=26386" title="Burg Tiefenstein">
Burg Tiefenstein

D Burg Diefestei isch e Burgruine bi Rüeßell, eme Ortsdeil vu dr Gmei Gerbel im Landchreis Waldshuet z Bade-Wirttebärg. D Burg lyt iber eme Steibruch bim Rüeßeller Ortsdeil Diefestei, si het däm Dorf au dr Namme gee. 300 Meter wyter sidlig lige d Räscht vun ere friejere Wallburg, dr Wallburg Diefestei.

Die Hecheburg isch im 12. Johrhundert vu dr Herre "von Tiefenstein" fir d Sicherig vum Alb-Ibergang böue loo wore. Anne 1271 isch si s erscht Mol urkundli gnännt wore. Im Johr 1272 isch d Burg Diefestei vum Rudolf von Habsburg gschlisse wore, si isch derno nimi ufböue wore. Anderi Bsitzer sin au no d Bischef vu Basel gsi. 

Vu dr ehmolige Burgaalag sin no zwei Muurstuck erhalte. Im 16. Johrhundert het s no greßeri Deil vu dr Aalag gee, au wänn si dert scho ne Ruine gsi isch. Des het dr dertig Abt Caspar vu St. Bläsi bschribe: ""noch das Gemeuer des Schlosses zum thail, aber unbehauset und zergangen"".




</doc>
<doc id="26387" url="https://als.wikipedia.org/wiki?curid=26387" title="Eusozialität">
Eusozialität

Eusozialität (vo griech. "ευ" „guet“ und lat. "socialis" „kameradschaftlig“) isch d Bezeichnig für s Verhalte vo dr Staatebildig im Dierriich. Si isch bsunders uffellig bi de Huutflügler, z. B. bi Ameise, Honigbiine, Wäspi, chunnt aber au bi andere soziale Insekte wie de Termite, bi andere Arthropode und sogar bin e baar Garnelearte vor. Eidütig eusoziali Süüger si d Nacktmull; bi de Graumull si nid alli sicher öb si eusozial siige. Mänggisch sait mä ass au gwüssi Hünd (lat. "Canidae") eusozial siige. Au wenn do kei biologischi Sterilität vo Gruppemitgliider vorlit, paare sich meistens nume d Alpha-Tier unter de Männli und Wiibli.

Für ächti Eusozialität müesse vier Bedingige erfüllt si. Das si


Isch nume die ersti Bedingig erfüllt, redet mä von ere quasi-soziale Art, wenn nume die letzti nit erfüllt isch, handlet es sich um e semi-soziali Art. D Übergäng chönne aber fliessend si. D Eusozialität umfasst e strängi Rangornig, wo d Ufgobe wie d Begattig, Bruetpfläg, Bau, Abwehr vo Find und Füehrig für einzelni Gruppe festschriibt.

Wil d Eusozialität e hochs Mass an Altruismus bruucht, wird in ihrem Zämmehang hüfig d Theorii vom egoistische Gen diskutiert.



</doc>
<doc id="26401" url="https://als.wikipedia.org/wiki?curid=26401" title="Hamster">
Hamster

D Hamster ("Cricetinae"; alemannischi Näme) si Nager us dr Gruppe vo de Muuseartige und wärde meistens zu de Wüehler zehlt. 

Ihri Verbreitigsgebiet si drocheni und halbdrocheni Gebiet in Eurasie. In Mitteleuropa chunnt nume dr Fäldhamster vor. Fossil si Hamster sit em mittlere Miozän us em nördlige Afrika und us Eurasie bekannt. Die meiste Hamster si nid gfährdet. En Usnahm bildet dr Syrischi Goldhamster, wo wien e baar anderi Hamster as Versuechs- und Heimdier vo Bedütig isch.

D Hamster si muus- bis rattegross, hai d Gstalt vo Wüehlmüüs, aber meistens e churze Schwanz. Si hai in jeder Chiiferhelfti drei Stockzehn mit Wurzle und mit Höcker, wo in zwei Reihe dr Lengi nooch agordnet und dur Schmelzleiste meistens chrüzwiis mitenander verbunde si.
D Backedäsche, wo inne lige, diene zum Nahrig z dransportie.




</doc>
<doc id="26402" url="https://als.wikipedia.org/wiki?curid=26402" title="Mäuse">
Mäuse

D Müüs ("Mus") si e Nagdiergattig us dr Gruppe vo de Altwältmüüs (Murinae). D Gattig umfasst knapp 40 Arte, von dene isch d Huusmuus die bekanntisti und die wo am wiiteste verbreitet isch. Die meisten anderen Arte läben in Afrika und in Süd- und Südostasie.

Müüs hai e Chopf-Rumpf-Lengi vo 4,5 bis 12,5 Santimeter, drzue chunnt e Schwanz vo 3 bis 11 Santimeter. S Gwicht, sovil mä weiss, ligt zwüsche 12 und 35 Gramm. S Fäll isch je noch Art weich, rau oder stachlig, si Färbig an dr Obersiite goht vo hellgrau über verschiideni Grau- und Bruundön bis zum Schwarzbruune, d Undersiite isch heller. Dr Schwanz gseht us wie wenn er keini Hoor hät, isch aber mit fiine Höörli bedeckt.



</doc>
<doc id="26405" url="https://als.wikipedia.org/wiki?curid=26405" title="Reptilien">
Reptilien

D Chriechdier (Reptilia) oder Reptilie (lat. "" „chriechend“) bilden e Klass vo de Wirbeldier, genau am Übergang zwüsche de niidrige und de höchere Vertebrate. As phylogenetischs Taxon oder as gschlosseni Abstammigsgruppe müesste si au d Vögel (Sauropsida) enthalte. In dr klassische Zsämmestellig, wo do ge isch, si d Reptilie kei natürligi Gruppe, sondern e paraphyletischs Taxon, wil si nit alli Nochkomme vo ihrem letzte gmeinsame Vorfahr enthalte.

D Reptilie hai e Schwanz, Hornschuppehuut und vier Bei (allerdings bi de Schlangen und e baar Ächse si die zruggbildet). Si hai Lunge zum Schnuufe. Si lege Eier oder bringe läbendi Jungi uf d Wält ("ovovivipar") und entwickle sich, im Gegesatz zu de Amphibie, diräkt, das heisst ohni Larvestadium. Si si ektotherm und wächselwarm (poikilotherm) und reguliere ihri Körpertämpratur sowiit wie möglig dur ihr Verhalte (z. B. werme si sich mit Sunnebade).

Die wüsseschaftligi Beschäftigung mit Reptilie fallt in s Gebiet vo dr Herpetologii. S Wüsse wie me se in Terrarie pflägt und züchtet bezeichnet mä als Terraristik oder Terrariekunde, won e Deil vo dr Vivaristik isch.

Wil d Reptilie hüte nüme as Taxon gälte, sött mä äigentlig s Taxon Sauropsida, wo 1873 iigfüert worde isch, bruuche. Das umfasst alli rezänte und usgstorbnige Reptilie und Vögel. Aber au hüte säit mä dere Klade mänggisch no Reptilia.




</doc>
<doc id="26413" url="https://als.wikipedia.org/wiki?curid=26413" title="Larve (Begriffsklärung)">
Larve (Begriffsklärung)

Larve stoht für:


</doc>
<doc id="26414" url="https://als.wikipedia.org/wiki?curid=26414" title="Wallburg Tiefenstein">
Wallburg Tiefenstein

D Wallburg Diefestei isch e Ruine vun ere friejere Wallburg bi Rüeßell, eme Ortsdeil vu dr Gmei Gerbel im Landchreis Waldshuet z Bade-Wirttebärg. D Burg lyt bim Rüeßeller Ortsdeil Diefestei. 300 Meter wyter nerdlig lyt d Ruine vu dr Burg Diefestei.

Vu dr ehmolige Burgaalag vu dr Wallburg sin no Räscht vum Ringwall un vun eme Grabe erhalte.




</doc>
<doc id="26415" url="https://als.wikipedia.org/wiki?curid=26415" title="Larve">
Larve

E Larve (vo lat. "lar", Plural: "lares" (römischi Schutzgottheite) – bedütet ursprünglig Maske oder Gspängst) isch in dr Zoologii e Zwüscheform in dr Entwicklig vom Ei zum Erwachsenestadium, wo bi Dier vorchunnt, won e Metamorphose duremache.

Die bekanntiste Diergruppe mit eme Larvestadium si d Insekte und d Amphibie. De Larve vo de Froschlurch sait me Rosschöpf, bi de Insekte heisse si under anderem Made oder Rupe; as Finne bezeichnet me s Larvestadium bi Bandwürm.

Larve gsehn ganz anders us as s usgwachsene Dier und hai hüfig au e ganz anderi Läbenswiis. So läbe zum Bispil d Larve vo Schnoogge oder Libälle im Wasser, währed s usgwachsene Insekt (Imago) uf em Land und in dr Luft läbt. Wenn die junge Dier keini eigene Larvalmerkmol hai, so redet me von ere Nymphe.

Nit immer isch s Larvestadium nume e churzi Übergangsphase; es cha durchus dr grösst Deil vom Läbe vom ene Dier usmache. So läbt dr Maiechäfer zwei bis fümf Johr as Larve (Ängerling), as usgwachsene Chäfer numen e baar Wuche. No extremer gseht s bi de Eidagsfliege us. Noch dr Umwandlig zum Imago läbe mänggi Arte nume non e baar Stunde. Denn git s no Arte, bi dene wärde scho d Larve gschlächtsrif und si füehre d Verwandlig nie dure (die so genannti Neotenii), zum Bispil dr mexikanischi Axolotl-Molch.



</doc>
<doc id="26418" url="https://als.wikipedia.org/wiki?curid=26418" title="Amphibien">
Amphibien

D Amphibie "(Amphibia)" si stammesgschichtlig die eltisti Klass vo de Landwirbeldier (Tetrapoda). Vili Arte verbringe zerscht e Larvestadium im Wasser und fange noch ere Metamorphose aa am Land afo z läbe. Ufgrund vo dere Eigeschaft hai si dr wüsseschaftligi Name Amphibia übercho (, bildet us em griechische Präfix , "amphi" = „uf beide Siite“ und em griechische Substantiv , "bios" = „Läbe“ → „doppelläbig“). Die erwachsene Dier bewohne im Johresverlauf hüfig aquatischi und au terrestrischi Habitat; dr gross Deil vo de Arte isch mindestens zu gwüsse Ziite uf d Existänz vo Süesswasserasammlige (Gwässer) agwiise. Vili Amphibie si nachtaktiv, zum sich vor Frässfinde z schütze und Wasserverlust über d Huut gring z halte.

Di bekannte Amphibie vu dr Gegewart (Unterklasse Lissamphibia) umfasse guet 6600 Arte, d IUCN nännt fir 2008: 6347 Arte, d Websyte "Amphibiaweb.org" gibt e Zahl vu 6935 aa (Stand: 10 März 2012), in eme „Amphibian Tree of Life“ vu 2006 wäre 5948 Arte gnännt, d Online-Datebank "Amphibian Species of the World" unterschaidet in ihrem aktuelle Update 6771 Arte (Stand: 11 März 2012). Gegeniber eltere Ibersichten ligen die Zahle dytli hecher, was in erschter Linie uf neji Methode in dr systematisch-taxonomische Forschig zruckzfiere isch. 

Uf hecherer taxonomischer Ebeni wird zmaischt e Unterdailig in drei Ornige mit aktuell – je no Ibersicht – 54 bis 61 Familie vorgnuu:




</doc>
<doc id="26422" url="https://als.wikipedia.org/wiki?curid=26422" title="Hebelhaus">
Hebelhaus

Im Hebelhuus z Huuse im Wiisedal isch s Heimetmuseum vu dr Gmei un e Literaturmuseum fir dr Dichter un Schriftsteller Johann Peter Hebel, wu in däm Huus e Deil vu syyre Chindheit verbrocht gha het.

S Huus, wu 1562 böue woren isch, het dur e Umböu anne 1718 syy hitigi Gstalt griegt. D Familie Hebel isch im zwote Stock gwohnt, wu d Ursula Hebel, d Mueter vum Dichter, dur e Erbschaft iberchuu het. Dr Johann Peter Hebel het do syyni erschte dryzeh Johr vu syym Läbe verbrocht, aber nume in d Wintermonet, im Summer isch d Familie z Basel gwohnt, wu d Eltere vum Hebel bin ere Patrizierfamilie as Dienschtlyt gschafft gha hän. Wu dr Hebel noch em Dod vu dr Mueter anne 1773 uf Charlsrue gangen isch, het er e Johr speter syy Erbdeil an däm Huus an dr Gresgener Burger Jakob Böhler verchauft. No 1787 het s Huus e baar Mol dr Bsitzer gwägslet, 1850 het d Schopfemer "Lesegesellschaft zum Pflug" dr zwot Stock fir 651 Gulde gchauft, anne 1862 het si s dr Huusemer "Hebelstiftig" fir 1000 Gulde iberloo. 1875 het die Stiftig schließli s ganz Huus chenne in ihre Bsitz bringe. Bis 1958 isch s no vu Mieter bewohnt gsi, d Böusubschtanz het dodrunter arg glitte. Wäge däm het dr Gmeirot bschlosse, ass es Huus het solle renoviert un derno in e Museum umgwandlet wäre. Zum 200. Geburtstag vum Dichter 1960 isch di fascht ganz orginal erhalte Wohnig vu dr Familie Hebel as Literaturmuseum ufgmacht wore. Di andre Steck, dr erscht Stock un dr dritt Stock unter em Dach, hän zyterhär as Heimetmuseum dient. Zum 250. Geburtsdag vum Hebel anne 2010 hän d Gmei un e 2006 grindete Ferderverein s Hebelhuus saniert un renoviert un mit em erschte Stock vum Sattlerhuus näbe draa erwyteret. Vu dr Mebel, wu s im Museum din gha het, sin im Ramme vu däm Umböu vil uusegnuu wore, wel si nit authentisch gsi sin.

Dr erscht Stock dient syt em Umböu 2010 as Veraastaltigsruum. In ere Vitrine het s Bilder zue dr Gschicht vum Huus un di historisch Chaufurkund. In ere zwote Vitrine het s persenligi Ding vum Hebel wie z. B. e Spazierstäcke, e Hoorlocke, Orginal-Autografe un zwe Brief. 

Im zwote Stock, wu s Hebels Wohnig gsi isch, isch no di urspringlig Yyrichtig erhalte. Zeigt wäre ne Huffe alti Mebel, dodrunter s Bett vu s Hebels Mueter un im Hebel syy Waagle. In eim Ruum in zwoite Stock het s s Uusstellig zue dr Wärch, em Läbe un zum Wirke vum Hebel. Näbe Dokumänt un Schriftstuck wäre Herstatione, Foto un Film presäntiert., wu mer s Gedicht „“ vum Hebel cha aahere, ufgsait vu verschidene Dialäktdichter, wie z. B. vum Markus Manfred Jung.

Im dritte Stock het e Literaturuustellig mit Sache vu dr Rezeption un vu Inschtitutione rund um dr Dichter. Dr Yyfluss vum Hebel uf d Wältliteratur wird zeigt mit Zitat vum Franz Kafka, em Walter Benjamin oder vum Kurt Tucholsky. In Vitrine wäre au di gsammlete Wärch vu dr Hebelbryysdreger presäntiert un es wird uf Hebel-Blakettedreger verwise.

Au s Hebelfescht, wu z Huuse syter 1935 alljohr stattfindet, wird presäntiert mit Foto, historische Zytige un eme Film.

D Mueder vum Hebel het anne 1763 die Inschriftdafele am Huus aabrocht:

Vor dr evangelische Chilche isch e Hebel-Dänkmol. E Gedänkdafle an dr Chilche mahnt an di do begrabene Eltere vum Hebel.




</doc>
<doc id="26425" url="https://als.wikipedia.org/wiki?curid=26425" title="Carl von Linné">
Carl von Linné

Dr Carl von Linné (Carl Nilsson Linnæus bevor er gadlet worden isch; * 23. Mai 1707 z Råshult bi Älmhult; † 10. Januar 1778 z Uppsala) isch e schwedische Naturwüsseschaftler gsi, wo mit dr binominale Nomenklatur d Grundlage für die modärni botanischi und zoologischi Taxonomii erschaffe het. Si offiziells botanischs Autorechürzel luutet „L.“. In dr Zoologii wird „Linnaeus“ as Autorechürzel bruucht.

Dr Linné het sich als Studänt in siim Manuskript "Praeludia Sponsaliorum Plantarum" mit dr Idde vo dr Sexualität vo de Pflanze, wo denn no neu gsi isch, usenandergsetzt und het mit dene Überlegige dr Grundstein für si spöters Wirke gleit. Won er z Holland gsi isch, het er in Schrifte wie "Systema Naturae", "Fundamenta Botanica", "Critica Botanica" und "Genera Plantarum" die theoretische Grundlage vo siim Schaffe gleit. Er het z Hartekamp für e George Clifford gschafft, het zum erste Mol vili sälteni Pflanze diräkt chönne studiere, und het dr "Hortus Cliffortianus" zsämmegstellt, s erste Pflanzeverzeichnis, wo noch siine Prinzipie gordnet gsi isch. Zrugg us em Usland het dr Linné für churzi Ziit als Arzt z Stockholm gschafft. Er het do zu de Gründer vo dr Königlich Schwedische Akademii vo de Wüsseschafte ghört und isch deren ihre erst Presidänt gsi. Er het e baar Expeditione durch d Provinzen vo siiner schwedische Heimet gmacht.

Ändi 1741 isch dr Linné Profässer an dr Universität Uppsala worde und nüün Johr spöter deren ihre Räkter. Z Uppsala het er wiiter gmacht mit siine enzyklopädische Asträngige, alli bekannte Mineralie, Pflanze und Dier z beschriibe und z ordne. Siini beide Wärk "Species Plantarum" (1753) und "Systema Naturae" (in dr zähnte Uflag vo 1758) si no hüte für die biologischi Nomenklatur vo Bedütig.

Dr Linné het vili Büecher verfasst, von dene si vili in mehrere Uflage erschiine. E baar drvo cha mä in digitalisierter Form bi verschiidene Abieter wie em Gallica-Projekt vo dr Französische Nationalbibliothek, dr Online Library of Biological Books, dr Niedersächsischen Staats- und Universitätsbibliothek Göttinge, dr Botanicus Digital Library und dr Google Buechsuechi im Volltext finde. Zu de wichtigste Wärk vom Linné zele:


Für sälli Ziitschrifte het dr Linné Artikel verfasst:

Under em Vorsitz vom Linné sin vo 1743 bis 1776 185 Dissertatione entstande, won em hüfig diräkt zuegschriibe wärde. D Dissertatione vo siine Doktorande si im zähnbändige "Amoenitates Academicae" (Stockholm bzw. Erlange, 1751–1790) veröffentligt worde.








</doc>
<doc id="26431" url="https://als.wikipedia.org/wiki?curid=26431" title="Antonio Loprieno">
Antonio Loprieno

Dr Antonio Loprieno (* 1955 z Bari, Italie) isch en italiänisch-schwizerische Egyptolog und Universitätsprofässer.

Dr Loprieno het siis europäische Abitur (Baccalauréat Européen) im Johr 1972 an dr Europäische Schuel z Brüssel gmacht. Drnoch het er Egyptologii, Sprochwüsseschaft und Semitistik an dr Universität Turin studiert, won er 1977 promoviert het und bis zum Johr 1981 as Assistänt gschafft het. Denn isch er mit eme Stipändium vo dr Alexander-von-Humboldt-Stiftig an d Universität Göttinge gange und het sich dört im Johr 1984 habilitiert. Vo 1983 bis zum Johr 1986 isch er Dozänt an dr Universität Perugia gsi, deilwiis gliichziitig vo 1984 bis 1987 an dr Universität Göttinge.

D Universität Perugia het en 1987 zum usserplanmässige Profässer für hamito-semitischi Sprochwüsseschaft ernennt. Er het dört glehrt und gforscht, bis dass er vo 1989 bis zum Johr 2000 ordentlige Profässer für Egyptologii und Leiter vom Department for Near Eastern Languages and Cultures an dr University of California, Los Angeles, worden isch. In dere Ziit isch er au Gastprofässer an dr Hebräische Universität z Jerusalem gsi, an dr École Pratique des Hautes Études z Paris und an dr Universität Heidelberg. 

Im Johr 2000 isch dr Loprieno ordentlige Profässer für Egyptologii an dr Universität Basel worde und in dere Funktion isch er Studiedekan vo dr Philosophisch-Historische Fakultät, Presidänt vo dr Planigskommission und Presidänt vo dr Bibliothekskommission gsi. Im Juli 2005 isch er für d Amtsziit 2006 bis 2010 zum Rektor vo dr Universität gwehlt worde.

Am 8. Mai 2008 het en d Rektorekonferänz vo de Schwiizer Universitäte (CRUS) zu ihrem neue Presidänt gwehlt. Am 1. August 2008 het er s Amt vo siim Vorgänger Prof. Dr. Hans Weder adrätte.

Dr Loprieno isch Mitgliid vo dr «Akademie der Wissenschaften zu Göttingen», vom Dütsche Archäologische Institut (DAI) und andere international bedütende wüsseschaftlige Gsellschafte. Er isch au Mitherusgäber vo dr «Zeitschrift für Ägyptische Sprache und Altertumskunde» (ZÄS) und Redakteur vo dr Zitschrift «Lingua Aegyptia – Journal of Egyptian Language Studies» (LingAeg).

Im Joor 2015 isch dr Antonio Loprieno as Räkter vo dr Baasler Uni zruggdrätte.



</doc>
<doc id="26432" url="https://als.wikipedia.org/wiki?curid=26432" title="Ruine Werrach">
Ruine Werrach

D Ruine Werrach, au "Bärefels" oder "Wäär" gnännt, isch e Burgruine bi Wäär im Landchreis Waldshuet z Bade-Wirttebärg. Si lyt am Uusgang vum Wääredal uf ere Aahechi iber dr Stadt.

Die Hecheburg isch wahrschyns im 12. Johrhundert böue wore un isch im Bsitz vu dr Bischef vu Basel gsi. Anne 1265 isch si vum Rudolf vu Habsburg uf eim vu syyne Fäldziig am Hochryy gschlisse wore, dr Bischof vu Basel het d Burg derno wider ufböue loo.

Ändi vum 13. Johrhundert isch d Burg an d Habsburger gange. Dr Rudolf vu Habsburg het d Burg em "Walther von Klingen" as Läche gee, im 14. Johrhundert isch si vu dr Freherre "von Schönau" ibernuu wore, wu sich speter e Schloss unter dr Burg böue hän, s Alt Schloss Wäär. Ab em 16. Johrhundert isch d Burg verfalle un as Steibruch brucht wore.

Vu dr ehmolige Burgaalag sin no greßeri Räscht vu dr Ussemuure vum Burghof erhalte.




</doc>
<doc id="26434" url="https://als.wikipedia.org/wiki?curid=26434" title="Ludwig Uhland">
Ludwig Uhland

Dr Johann Ludwig Uhland, wia-nr mit-em volla Nama hoißt (gebora am 26. Abril 1787 en Diibenga, wo-nr am 13. Novembr 1862 au gschdorba ischt), ischt a deitschr Dichtr, Litradurwissaschaftlr, Jurischt ond Polidigr aus em Schwobaland gwäa, wo ma heit haubtsächlich weaga seine kernige Ballada ond Liadr noh guat kennt.

Dr Ludwig Uhland kommt am 26. Abril 1787 en Diibenga uf d Welt. Er stammt aus-ra graußbirgorlicha Familie. Sei Vaddr ischt Segredär bei dr Eberhard Karls Universideet, ond sei Ehne ischt Professr an dera Hochschual. Sei Kendheit verbrengt dr Uhland en seira Hoimetstadt. Wia-nr grad amol 14 Johr alt ischt, fangt-r â, a dr Uni Jura ond Philosophii zo studiera. Zwoi Johr schbätr lernt’r deet da Medizinstudenda Juschdinus Kerner kenne. Dia zwoi vorstandet sich ganz guat mitnandr. S entstoht a Freindschaft, wo a Leaba lang hebt.

Ab Abril 1810 derf sich dr Uhland „Dokdr jur.“ hoißa. Da Monat druf roist’r noch Paris, om deet vorschidene jurischdische Eirichdonga zo studiira, wo ma vileicht s ois odr andre au fir Wirdaberg braucha kâ. Noh meh abr endressiirt’r sich fir dui weltberiimda Bibliodeek, wo’s en dera franzeesischa Haubtstadt hot. Arg viil Zeit wendet’r uf, om de ald franzesisch ond deitscha Litradur vom Middlaldr kennazlerne. Erscht noch ma dreivirtl Johr goht’r noch Diibenga zruck.

Em Dezembr 1812 zuit dr Uhland vo Diibenga noch Stuegert om, weil’r deet a Stell als zwoidr Sekredär beim Juschdizminischderiom griagt hot. En dera Zeit entstandet au seine erschde grauße Ballada. Vom Stoff her hend’s em bsonders d Gschdalda aus de deitsche Heldasaga ôdoa: Dr Siigfriid, dr Kaisr Karl ond dr Roland. 1829 hot’s Land Wirdaberg an dr Uni Diibenga a nuia Lehrstual fir de deitsch Schbroch ond Litradur eigriichd, ond dr Uhland isch dr erschde, wo en deam Fachbereich forscha ond lehra deff. 

Am 3. Juni 1832 isch d Wahl zom nuia wirdabergischa Landag. Dr Uhland hot kandidiirt ond wuud als Vordreddr vo Stuegert do neigwehlt. Damit’r sei Mandat ausiaba kâ, ersuecht’r sein Denschtherr, de wirdabergisch Regiirong, om Urlaub. Dui abr lehnt sein Âtrag ab. Do driibr regt’r sich so uf, dass’r aus em Staatsdenscht ausscheidet ond fortâ als Privatglehrtr en Stuegert sei Geld vordeant. Uf Grond vo seira demokradischa Gsennong – er isch a Âhängr vo dr liborala Obbosizioo – setzt’r sich ganz entschiida drfir ei, dass en de nui Landesvorfassong au Birgerreacht ufgnomma werra sollet. 
Am 26. April 1848 wuud dr Uhland vom Wahlbezirk Diibenga-Raudaburg en de deitsch Nationalvorsammlong gwehlt, wo en dr Frankfurtr Paulskirch tagt. Deet ischt’r uf dr Seit vo de demogradische Graußdeitsche ond setzt sich drfir ei, dass dr deitsch Kaisr sein Thron et uf seine Nochkomma vorerba kâ. Soweit kommt’s abr et. Was so hoffnongsvoll âgfanga hot, isch em Johr druf schau wiidr vorbei. S Parlament en dr Paulskirch wuud ufgleest. Jetzt hot dr Uhland gnuag vo dr graußa Polidig ond widmet sich bloß noh dr Litradur ond dr Forschong. 

Em Februar 1862 stirbt em Uhland sei beschtr Freind, dr Juschdinus Kerner. Dr Uhland will nadiirlich bei dr Leichafeier drbeisei ond reist deshalb em diafschda Wendr noch Weinsberg. Des bekommt em abr et guad. Bald druf fangt’r â zo krenkla. Em Schbätsommr 1862 macht’r s erscht Mol en seim Leaba a Kur. Er hofft, dodurch wiidr gsond z werde. Leidr erfillt sich der Wonsch et. Em Gegadoil: Mit seira Gsondheit goht’s emmr meh da Bach na. Sei Leida wuud emmr graißer, bis en dr Daud am 13. Novembr vo seine Schmerza erlest. Drei Däg schbätr wuud’r uf-em Diibengr Stadtfriidhof begraba. A dr Leichafeier nemmt a riisagraußa Menge vo Leit doil. Alloi vo Stuegert kommet zwoi Sondrziig.

Nôch-em Uhland seim Ableaba send en zahlreiche Stedt ond Derfer Strôßa ond Plätz nôch deam Môô benannt wôrra. Au etliche Schuala hend sein Nama kriagt, zom Beischbiil z Leifelda-Echderdenga, z Beeblenga, z Nirnberg ond en Gießen. 

An dr Eberhard Karls Universideet Diibenga ischt a Instidut nôch-em benannt wôrra (s "Ludwig-Uhland-Institut für Empirische Kulturwissenschaft"). Seit 1991 geit’s au an Ludwig-Uhland-Preis.







</doc>
<doc id="26435" url="https://als.wikipedia.org/wiki?curid=26435" title="Schinznach-Dorf">
Schinznach-Dorf

Schinznach-Dorf isch en ehemoligi Iiwohnergmeind im Bezirk Brugg im Schwiizer Kanton Aargau und ligt eppe füüf Kilometer vom Bezirkshauptort Brugg eweg. Bis 1938 het d Gmeind Schinznach gheisse. Das mer d Gmeind het chönne vo Schinznach-Bad underscheide, wo frücher Birrelauf gheisse het, het mer de Name gänderet. Sit 2003 isch d Schriibwiis mit em Bindestrich offiziell. Uf de 1. Jänner 2014 het d Gemind mit Oberflachs fusioniirt. Di noi Gmeind nennt sich Schinznach.

Schinznach-Dorf ligt bem Iigang vom Schänkebärgertal, am Fuess vomene Usläufer vom Faltejura, rund drey Kilometer weschtlich vode Aare. Zwüsche de Aare und em Dorf ligt s flache Schinznacherfäld, wo landwirtschaftlich gnutzt wird. Dört hets öi en Chiisgrueb. Bem Wasserchraftwärk deilt sich d Aare i zwey Ärm. Rund e Viertel vo de vier Kilometer lange und ide Breiti schmale Schacheinsel, wo zwüsche dene zwey Flussärm ligt, ghört zu de Gmeind Schinznach-Dorf. Zwei Kilometer vom Dorf eweg, im Nordoschte ligt de Wiiler Wallbach.Im Weschte gränzt s Gmeindgebiet an Grund (), im Nordweschte an Dreierberg (758 m) und an Linnerberg (722 m) und am Südoschthang wird Wybau betriibe.

D Flächi vom Gmeindebiet isch 891 Hektare gross. Vo dene 891 Hektare sind 407 Hektare bewaldet und 119 Hektare überbauet.De höchschti Punkt vode Gmeind isch ufem Dreierbärg obe und ligt 758 Meter über Meer. De teufschti Punkt isch ade Aare unde und ligt 340 Meter über Meer.

Nochbergmeinde vor de Fusion im 2014 sy gsi: Linn und Villnachere im Norde, Schinznach-Bad im Oschte, Välte und Oberflachs im Süde, Tale im Weschte und Zeihe, wo im Nordweschte ligt.

Ide Römerzyt häts im Oberdorf e römische Guetshof gha. E Teil vo däm het mer usgrabe. Wo mer Grabige för en Kanalisation gmacht het, isch es Grab us em spote 2. Jahrhundert zom Vorschii cho. Inere Urchunde vo 1189 isch Schinznach-Dorf underem Name "Schincennacho" s erscht Mol erwähnt worde, well de Papscht Clemens de III. s Chloschter Muri samt Bsitztümer under sin Schutz gschtöut het. De Name "Schincennacho" stammt vom spotlateinische Name "(praedium) Scentiniacum" ab und bedütet soviel wie «s Landguet, wo am Scentinius ghört het».

Im Mittelalter het s Dorf de Habsburger ghört. Ide Burg Schänkebärg, wo oberhalb vo Tale ligt, händ d Schänke vo Schänkebärg residiert, wo s Gebiet för d Habsburger verwaltet hend und wo d Rächtssprägig usgübet hend. 1460 hend d Bärner d Herrschaft Schänkebärg militärisch bsetzt. Ab dene isch d Herrschaft Schänkebärg en neui Landvogtei im Bärner Aargau worde.

1528 hend d Bärner d Reformation iigfüehrt. 1732 isch Schinznach e Teil vode neubildete Landvogtei Chaschtele worde. 1789 hend d Franzose d Schwiiz eroberet, hend d Bärner entmachtet und hend die Helvetisch Republik usgrüeft. Sither ghört Schinznach-Dorf zum Kanton Aargau. Ide Mitti vom 18. Jahrhundert isch Schinznach-Dorf die gröschti Gmeind im Bezikr Brugg gsy. Wo d Räbluus und de Mehltau ide zweyte Häfti vom 19. Jahrhundert d Räbe kapput gmacht hend, isch öi d Bevölkerig zrügggange. Erscht hundert Johr spöter het d Gmeind de Bevölkerigsverluscht wieder chönne usgliiche.

Früecher hets d Gmeind Schinznach uf de linge Sitte und Birrelauf uf de rächte Sitte geh. 1654 het mer ufem Gmeindgebiet vom hütige Schinznach-Dorf e schwäfelhaltigi Quelle entdeckt. 1670 isch sie aber dür en Überschwämmig verschüttet worde. 1691 isch sie aber wiiderendeckt worde, aber uf de rächte Aaresitte be Birrelauf, em hüttige Schinznach-Bad. 1858 isch in Birrelauf e Bahnstation mit em Name Schinznach-Bad ufgange. Spöter isch Poscht dem Biispiel gfolgt. Das hät natürlich zu viilne Verwächslige gfüehrt. Drum het mer schliesslich 1938 d Gmeind Birrelauf uf Schinznach-Bad umtauft. S ursprüngliche Schinznach het drum de Zuesatz »Dorf» übercho.

Am 5. April 2009 het d Gmeind Schinznach für e Fusion mit Välte, Villnachere, Schinznach-Bad und Oberflachs gstumme. Välte het die Fusion aber abglehnt. Drum isch si nit z stand cho.

D Schinznacher Chile isch 1227 s erschtmal erwähnt worde. S Chileschiff im romanisch-gotische Stil isch 1779 wägem Platzmangel abbroche und in ere erwitterete Form neu bauet worde. D Erlacherkapelle, wo 1650 bauet und im Chileschiff integriet worde isch, isch d Begräbnisstätte vom General Johann Ludwig vo Erlach und synere Frau Margareta. D Chile isch renoviert worde und im Dezember 2006 isch sie wiidereröffnet worde.

Lings (heralisch rächts) hets e schwarze Hintergrund und en gäle Halbmond wo am abneh isch. Rächts (heraldisch lings)hets drey pfahlwiis gstellti sächsstrahligi wiissi Stärne. Die ältischti bekannti Darstöuig gseht mer ufem Gmeindssiegel vo 1811. De Mond het dört no es Gsicht gha und d Stärne sy bogeförmig nach lings underenand agordnet gsy. 1872 sind die Symbol ufeme ungspaltene blaue Schild gsy. 1953 het mer die hütig Variante iigfüehrt. S Wappebild goht uf d volksetymoligischi Dütig vom Ortsname zrügg: «Schiint z'Nacht»

Am 31. Dezember 2008 hend 1646 Mönsche z Schinznach-Dorf gwohnt. De Usländeradeil isch be 12,6 % gläge. Be de Volkszehlig 2000 sind 61,9 % reformiert, 22,7 % römisch-katholisch und 1,6 % chrischtlich-orthodox gsy. 1,3 % hend anere andere Glaubensrichtig aghört. 93.6 % hend Dütsch als di Sprooch, wo si am beste schwätze, agee. Je 1,2 % hend gseit, das sig Albanisch oder Spanisch und 0,7 % hend gseit, säb sig Italienisch.

Im Johr 1764 het Schinznach-Dorf 838 Iiwohner gha. 1870 sinds 1423 gsy. 1900 no 1167 und 1950 het mer de Düüfpunkt mit 912 Persone erreicht. 1960 isch es mit 1083 Iiwoner wieder berguf gange und im Johr 2000 het Schinznach-Dorf 1627 Iiwohner gha.

D Gmeindversammlig, wo en Versammlig vo de Stimmberächtigte isch, üebt d Legislativgwalt us. Die usfüehrendi Behörde isch de füüfchöpfig Gmeindrot, wo im Majorzverfahre (Mehrheitswahlverfahre) gwählt wird. Syni Amtsduur isch drey Johr läng und er füehrt und repräsentiert d Gmeind. Er vollzieht öi d Bschlüss vode Gmeindsversammlig und d Ufgabe, wo er vom Kanton und vom Bund überchunnt.

Für Rächtsstrittigkeite isch s Bezirksgricht z Brugg zueständig. Schinznach-Dorf ghört zum Friedensrichterchreis Välte.

2005 hets in Schinznach-Dorf rund 800 Arbetsplätz geh. Devo rund 17 % i de Landwirtschaft, 51 % i de Industrie und 32 % im Dienschtleischtigssektor. Sehr bedüütend isch sit Johrhunderte de Wybau. Am Südoschthang wärdet Räbe vode Sorte Riesling ufere Abauflächi vo 31 Hektare abauet. Ide ganze Schwiiz kennt mer d Baumschuel Zulauf AG mit de Baumschuelbahn, wo mit Dampflokene betriebe wird. D Spurwitti isch 600 mm.

Schinznach-Dorf ligt ade Hauptstross, wo vo Aarau uf Brugg am linge Aareufer entlangfüehrt. Dört zwiigt e Strass dürs Schänkebärgertal Richtig Staffelegg-Passhöchi ab. Rund e Kilometer nördlich vom Dorf isch d A3 wo Basel und Züri mitenand verbindet. Im flache Schinznacherfäld verschwindet die jedoch imene Daagbautunnel. So gits nit so viel Krach vode Fahrzüüg. 

Es git zwei Poschtautolinie wo Schinznach-Dorf bedienet. Einiersits isch das s Poschtauto wo vom Brugger Bahnhof uf Tale fahrt und anderersits s Poschtauto wo vom Schinznacher Oberdorf zum Wildegger Bahnhof fahrt. S Poschtauto vo Brugg uf Tale het aber de besseri Fahrplan. Bem Brugger Bahnhof hets direkti Züg uf Züri, Bade, Basel, Frick, Aarau, Olte und Bern und bem Wildegger Bahnhof hets direkti Züg uf Brugg, Aarau und Olte. De Bahnhof Schinznach-Dorf, wo am Oschtportal vom Bözbergtunnel ligt, isch 1993 gschlosse worde.

D Gmeind het e Chindergarte, e Primarschuel, en Realschuel und e Bezirkschuel. D Schüeler chönnet aber nur die dritt und viert Klass vode Realschuel in Schinznach-Dorf bsueche. För die erscht und zweit müends wie d Schüeler, wo id Sekundarschuel gönd, uf Välte i d Schuel.

Die nächschtglägenschte Kantonschuele (Gymnasie) sind in Aarau und Bade.



</doc>
<doc id="26437" url="https://als.wikipedia.org/wiki?curid=26437" title="Burgruine Wieladingen">
Burgruine Wieladingen

D Burgruine Wiiladinge, au "Harpolinger Schloss" gnännt, isch e Burgruine bi Wiiladinge, eme Ortsdeil vu dr Gmei Rickebach im Landchreis Waldshuet z Bade-Wirttebärg. Si lyt uf eme Bärgsporn iber em Murgdal.

Die Spornburg isch im 12. Johrhundert böue wore. Zu däre Zyt het si zum Bsitz vum Chloschter Bad Säckige ghert. S erscht Mol gnännt wird d Burg um 1260 as Bsitz vu dr Herre "von Wieladingen". Speter het si dr Familie "von Stein" ghert. Ab em 15. Johrhundert isch d Burg derno verfalle.

Di ehmolig Burgaalag zeigt no Räscht vun eme Doppeldor un eme Palas. Au dr 28 Meter hoch Bärgfrid isch no erhalte.

Zwische 1984 un 1996 sin d Räscht vu dr Ruine vu ehreamtlige Mitarbeiter vum 1984 grindete Verein "Förderkreis Burgruine Wieladingen" gsicheret wore. Dr Durm isch zuegängli gmacht wore. Dr Ferderchreis luegt wyter uf d Erhaltig vu dr Aalag.




</doc>
<doc id="26438" url="https://als.wikipedia.org/wiki?curid=26438" title="Schenkenbergertal">
Schenkenbergertal

S Schänkebärgertal ligt im Kanton Aargau in de Schwiiz und ghört zum Bezirk Brugg. S Tal abbe flüsst de Talbach. Ganz z oberscht im Tal isch Thale, dann chunnt Oberflachs und am Usgang vom Tal zu de Aare ligt Välte und Schinznach-Dorf. Thale und Välte sind politischi Gmaine – Oberflachs ghört wie Schinznach-Dorf zu de Gmaind Schinznach. S ganzi Tal isch öppe füf Kilometer lang und goot vo de Staffelegg bis zu de Aare. Uf de Siite wird s Tal vo zwei Höhezüg vom Jura iigränzt.
Im 1996i isch de traditionelli Erlös vom Schoggitaler-Verchauf vom Schwiizer Heimetschutz für s Schänkebärgertal bschtimmt gsi.
De Name vom Tal chunnt vo de Burg Schänkebärg, wo oberhalb vo Thale glägen isch. Hüt isch s numme no e Ruine. Vo de Burg Schänkebärg us hei d Bärner s Amt Schänkebärg verwaltet, wo d Bärner im 1460 bsetzt hei.



</doc>
<doc id="26439" url="https://als.wikipedia.org/wiki?curid=26439" title="Brettenbach">
Brettenbach

Dr Brettebach isch e rund 25 Kilometer lange Bach, wu us em sidlige Schwarzwald chunnt. Syy Quälle lyt z Freiamt, oben am Brettedal, uf ere Hechi vu uugfehr 700 m NN. Uf syym Wäg dur d Freiämter Ortsdeil Brettedal, Niderdal, Sägblatz, Richebach, Keppebach, dur d Gmei Säxoi un d Stadt Ämmedinge fließe no ne Huffe chleineri Bäche in dr Brettebach dryy. Är mindet z Ämmedinge in Elz.

Dr Brettebach chryzt z Ämmedingen uf em glyche Nivoo dr Mihlibach oder Wuerkanal.


</doc>
<doc id="26443" url="https://als.wikipedia.org/wiki?curid=26443" title="Schloss Stein">
Schloss Stein

Schloss Schtei isch es Schloss oberhalb vo de Altschadt vo Bade gsi. Hüt isch numme no e Ruine derte.

Schloss Schtei isch uf em Badener Schlossbärg bauet worde, oberhalb vo de Limmatklus zwüsche Bade und Ännetbade. Si ligt dodermit an ere früener schtrategisch wichtige Schtell an de Schtroos zwüsche Züri und em Wasserschloss mit de Schtadt Brugg und em zu de Römerziit wichtige Windisch.

Öppe um s Johr 1000 isch uf em Schlossbärg di erschti Burg entschtande. Wer de Bau veraalasst het isch hüt nüm z bewiise, aber vermutlich sins d Grafe vo Nellburg gsi. Im 1077i isch d Burg in Bsitz vo de Länzburger cho. Wo d Länzburger im 1172i usgschtorbe sind, hei d Kyburger s Erbe übernoh, und wo di im 1264i usgschtorbe sind, d Habsburger. In de Habsburger Ziit isch d Burg Schtei wichtig gsi, d Habsburger hei ihrs Archiv derte gha.

Wo d Eidgnosse im 1415 de Aargau eroberet hei, het sich Bade – anderscht wi di andere Schtädt – heftig gäge d Invasore gwehrt. Ab em 25. Aprile isch d Schtadt und s Schloss belageret gsi. D Schtadt het am 3. Mai müesse ufgäh werde, uf de Burg hei sich d Verteidiger bis am 18. Mai chönne halte. Wil aber kei Verschtärkig isch cho und Bärner mit schwerem Gschütz cho sind, hei si müesse kapituliire. D Burg isch gschleift worde und d Eidgnosse hei s Habsburger Archiv uf Lozärn brocht und erscht im 1474 wieder de Habsburger zrugg gäh.

Ab em 1657 het d Schtadt Bade eigemächtig s Schloss mit Befeschtigungsaalage wider la ufbaue. Wäge de Schpannige zwüsche de Reformiirte und de Katholike isch de Bau sehr umschtritte gsi, wil er de Friidesbeschtimmige nach em erschte Villmergerchrieg widerschproche het, aber Bade het sich chönne düresetze. Im 1670i sind d Bauarbeite am Schloss un de Befeschtigungsaalage fertig gsi. Für di moderni Chriegsfüürig hei di Verteidigungsaalage aber nüd gnüzt, und wo im 1712 de zwaiti Villmergerchrieg usbroche-n-isch, het Bade und sini Burg schnell müesse kapituliire. D Zürcher hei vom Wettiger Fäld us s Schloss mit Artillerie agriffe, und bsunders durch Fählschüss isch d Altschtadt so schwer bschädiget worde, dass d Stadt Bade am 31. Mai ufgäh het. D Zürcher hei s Schloss Stei gschleift und d Schtadt Bade isch im Fridesvertrag verpflichtet worde mit Schtei vom Schloss e reformiierti Chile z baue, obwohl z Bade in dere Ziit kei Reformiirti gläbt hei.

D Ruine het me lang wie-n-en Schteibruch bruucht, aber sit em 1837i gits derte en Ussichtspunkt, im 1947i isch de Wachturm erneuerte worde und im 1998i d Ruine gsicheret und saniirt.

Vom Schmotzige Dunschtig bis zum Fasnachtsziischdig wird uf em Turm vom Schloss d Schwiizerfahne von ere Fasnachtsfahne abglöst und nach em Stadtfescht vo 2012 isch uf em Turm d Badnerfahne ghisst worde, wo de Stadtamme Geri Müller nach sim Amtsaatritt wider durch d Schwiizerfahne het lah ersetze.


</doc>
<doc id="26446" url="https://als.wikipedia.org/wiki?curid=26446" title="Schinznach-Bad">
Schinznach-Bad

Schinznach-Bad (usgsproche: ) isch es Dorf, en Stadtteil vo Brugg und en ehemoligi Iiwohnergmeind im Bezirk Brugg im Kanton Aargau.

D Ortschaft ligt im Südweschte vom Stadtzäntrum vo Brugg. Dr ehemolig Gmeindsbann isch 190 Hektare gross gsi. Dodervo sind 74 Hektare Wald und 86 Hektare überbaut. Di höchschti Stell vo de Gmeind isch uf em Scherzbärg uf 508 Meter, di tüfschti a de Aare uf 340 Meter ü. M.

S Dorf ligt am rächte Ufer vo de Aare und het e schwäfelhaltigi Thermalkwelle. Bis ins 1938i het Schinznach-Bad Birrelauf gheisse, und di alte Iigsässene hei em au no lang eso gseit.

D Nochbergemeinde vo Schinznach-Bad sind gsi: Vilnachere, Habsbrg, Lupfig, Holderbank und Schinznach.

S Dorf Birrelauf isch zum erschte Mol in ere Urkund us em Johr 1064 gnennt, wo d Habsburger ihri Höf z "Biralophon" im Chlooschter Muri vermacht hei. Vo do aa het s Chlooschter Muri di geischtlich Ufsicht über s Dorf gha, d Landesherrschaft isch bi de Habsburger blibe.

S Dorf isch en Teil vom habsburgische Eigeamt gsi, wo de ältischti aargauisch Psitz vo de Familie rund um d Habsbrg gsi isch. D Habsburger hei d Grund- und Grichtsherrschaft im 1397i dann ans Chlooschter Königsfälde übertrait.

Wo d Bärner im 1415i de Underaargau eroberet hei, isch s Eigeamt und dodermit au Birrelauf zu Bärn cho. Im 1654 isch uf de lingge Siite vo de Aare, uf em Gebiet vo Schinznach-Dorf, e Kwelle mit heissem, schwäfelhaltigem Wasser entdeckt worde. Bin ere Überschwemmig im 1670i isch si verschüttet worde und im 1691 het mä se wider entdeckt, dismol aber uf de rächte Siite vom Fluss, uf de Gmarkig vo Birrelauf. Mit de Zit isch um d Kwellen umme es Kurbad entschtande, wo sech wider "Schinznach" gnennt het. S Dorf het aber witers no Birrelauf gheisse.

Im 1798i sind d Franzose in d Schwiiz iimaschiirt und hei di Helvetisch Republik usgruefe. Birrelauf isch zum Kanton Aargau cho, wo im 1803i um de Kanton Bade und de Kanton Fricktal erwiteret worden isch.

Am 15. Mai 1858 isch z Birrelauf de Bahnhof eröffnet worde, wo aber "Schinznach-Bad" gheisse het. Au d Poscht het bi de Eröffnig dèè Name bruucht und so isch es imer wider zu Verwächslige mit Schinznach (Dorf) cho. Doderwäge het au d Gmeind Birrelauf ihre Name gänderet und heisst sit em 1938 offiziell "Schinznach-Bad". S ursprünglichi Schinznach füert sider de Zusatz "-Dorf", und het jetz nach dr Fusion mit Oberflachs wider dr chürzer name "Schinznach".

Ändi 2017 hend d Gmeindversamlig vo Schinznach-Bad und dr Iiwoonerroot vo Brugg zuegstimmt, ass die beide Gmeinde sellet zämegleit wärde. Bi de Volksabstimmig vom 4. März 2018 het s Stimmvolch vo Brugg und Schinznach-Bad "Ja" zur Fusion per 1. Januar 2020 gseit.

Sid däm Datum ghört der Ort zu der Stadt Brugg; die eigeti Gmeindsverwaltig isch ufghobe worde; d Stadtverwaltig vo Brugg lueget jetz au für d Lüüt vo Schinznach-Bad.

Z Schinznach-Bad isch im Summer 2019 wäge der plaanete Fusiioon mit Brugg e Quartierverein gründet worde, wo für d Lüüt im Dorf en eigeti Organisazioon isch.



</doc>
<doc id="26447" url="https://als.wikipedia.org/wiki?curid=26447" title="Frick AG">
Frick AG

Frigch – oder Frick und Freck – isch e Iiwohnergmeind im Bezirk Laufeburg im Kanton Aargau. 

Frigch isch iiwohnermässig die grösscht Gmeind im Bezirk und s regionale Zäntrum vom obere Fricktal. Historisch gseh isch Frigch e Määrt-Fläcke.

S Dorf ligt im Tal vode Sissle, emene Näbefluss vom Rhy, wo a dere Stöu es breits und wyts Landschaftsbecki het. Dä wyt Ruum isch öppe ei Kilomter gross, und rundume hets waldriichi Höger vom Tafeljura. Die Höger hend meischtens im undere Teil steili Häng und obe druff teils flachs Land.

Ganz im Norde, am Ändi vomene chliine Sittetal, ligt de Hang vom Chaischtebärg, wo s Sissletal vom Taal vom Rhy trent. Am Hang tuet mer sid langer Zyt Wyräbe apflanze. Im Oschte isch der Frigcherberg, wo 650 Meter höch isch, im Süde ligt d Chornbärgeräbni (), wo mer viil Landwirtschaft betriibt, und im Weschte isch der Wolbärg (). Wemmer ufe Wolbärg wott ufestiige, isch es nit sone Chrampf, well de Aschtiig im Gägesatz zo de übrige Hügel nid so steil und eemder gliichmässig isch.

Vo Südweschte chunt s Sytetal mit em Bruggbach uf Frick. Der Bruggbach wird unden a Wittnau vom Altbach und vom Wölfliswilerbach bildet.

S Siedligsgebiet vo Frigch isch mit der Gmeind Gipf-Oberfrigch zämegwachse.

D Gmeindflächi vo Frigch isch 996 Hektare gross; dodevo sy 292 Hektare bewaldet und 241 Hektare sy überbaut. De Frigcherbärg isch de höchschti Punkt vo de Gmeind, er isch uf 650 Meter über Meer. De teufschti isch 342 Meter höch und ligt be de ehemalige Kläralag a de Sissle, ide Nöchi vode Autobahnbrugg vo de A 3.

D Nochbergmeinde vo Frigch sy Eike im Nordweschte, Öschge im Norde, Chaischde im Nordoschte, Hornusse im Oschte, Üeke im Südoschte, Gipf-Oberfrigch im Süde und Schupfert im Weschte.

Vil Fünd beleget, dass es e Besiidlig vom Gebiet im Frigchtal ide Bronzezyt geh het. Ide Römerzyt isch Frigch e bedütendi Siidlig ade Römerstroos gsy, wo vo Augusta Raurica (Augscht) öbere Böözbrg uf Vindonissa (Windisch) gangen isch. Im erschte Johrhundert noch Chrischtus het mer agfannge im Jura Iiseerz abzbaue. Sit em zwöite Johrhundert hets doo au e römische Guetshof gha. Um s Johr 370 isch ufem Chilehoger, ufeme Kaschtell, wo scho sit em früche 4. Johrhundert do gsy isch, e Befeschtigungsaalag entschtande.

Wo s füüfte Johrhundert agfange het, hend sich d Römer us em Land nördlich vo den Alpe uf Itaalie zrüggzoge. Alamannischi Iiwanderer hend sich mit de romanisierte Bevölkerig vermischt. De Frigchgau isch 843 e Teil vom Frankeriich.

Die erschti urkundlichi Erwähnig vo «Fricho» chunt usem Johr 1064. De Ortsname stammt vom latiinische ”ferraricia“ ab, was uf Düütsch so viil wie „Iisehütte“ heisst. Im Midddelalter isch Frick s Herrschaftszentrum vode Grafe vo Hombärg-Thierstei gsy. Wo die usgstorbe sy, hend im Johr 1232 d Habsburger d Herrschaft übernoh. Nachem Waldshueterchrieg vo 1468 hend d Habsburger s ganze Frigchtal de Burgunder verpfändet. Wo d Eidgenosse der Chrieg gäge d Burgunder gwunne hend, isch Frick 1477 wieder zu de öschterrichische Herrschaft cho.

Nach de Riichsreform vom öschterrichische Kaiser Maximilian em Erschte im Johr 1491 isch Frick de Hauptort vode Landschaft Frigchtal innerhalb vode vorderöschterrichische Kameralherrschafft Rhyfälde worde. Wo de Schwoobechrieg vo 1499 fertig gsy isch, sind d Bärner und d Friiburger Truppe cho und hend d Dörfer zwüsche de Staffelegg und Frigch verwüeschtet. Im 17. Johrhundert hets chuum längeri Friidenszyte geh.

De Rappechrieg, e Buureufstand, het vo 1612 bis 1614 duuret. Im Driissigjährige Chrieg, wo zwüsche 1633 und 1638 au s Frigchtal erfasst het, sind d Chile und s Dorf kabuz gmacht worde. Au d Usenandersetzig zwüsche Öschterrich und Frankrich isch für s Frigchtal schlimm gsy. In wirtschaftlicher Hesicht isch es nämli empfindlich gschwecht woorde.

Wo de Pfälzisch Erbfolgechrieg gsi isch (vo 1688 bis 1697), sind au wieder frömdi Truppe dür d Region zoge. D Iiseerzgwünnig het völlig a Bedütig verlore. Dass es wirtschaftlich wieder berguuf got, het de Kaiser Leopold dr Erschti anne 1701 am Fläcke Frigch s Märträcht geh.

1797 isch s Frigchtal nachem Friide vo Campo Formio es französisches Protektorat worde. Wo de zweit Koalitionschrieg gsy isch, isch d Frontlinie zwüsche de Armeeä vo Frankriich und Öschterriich do verloffe. Am 20. Februar 1802 isch de Kanton Frigchtal gründet worde. De het sich im Augschte ade Helvetische Republik agschlosse. So isch Frigch e schwiizerischi Gmeind worde. Si isch de Hauptort vom Distrikt Frigch worde. Im Septämber vom gliiche Johr hend sich d Gmeindsverträter vom Frigchtal imene Gaschthuus z Frigch troffe und hend erchlärt, dass mer de Statthalter Sebastian Fahrländer absetze duet. Sit em 19. März 1803 ghört Frigch zum Aargau. 1804 het mer d Ortsteil Gipf und Oberfrigch abtrännt. Sit dem Johr bilde die zwei Ortsteil d Gmeind Gipf-Oberfrigch.

Im 19. Johrhundert isch Frigch en ender armi Gmeind gsy. Über zäh Prozänt vode Bewohner sy usgwanderet.

Wo am 2. Augschte 1875 d Bözbärglinie vo der Iisebahn uufgangen isch, isch es mit de Wirtschaft wieder besser cho. Wo s 20. Jahrhundert agfange het, hend sich die erschte Fabrigge z Frigch agsiidlet. D Landwirtschaft isch zerscht vode Industrii und när au vom Dienschtleischtigssektor verdrängt worde. Sit em Ändi vom Zweite Wältchrieg het sich d Bevölkerigszahl verdreyfacht.

Frigch isch bekannt worde, wo mer es vollständigs Skelett vomene urzytliche Dinosaurier gfunde het. Scho anne 1961 het mer inere Lättgrueb erschti Chnoche endeckt, und 1976 het mer de be mehrere Grabige d Überräscht vomene Plateosaurus friigleit. Säb Skelett und vill anderi Fossilie cha men im 1991 eröffnete Sauriermuseum go aluege. I de Mitti vom Stroossechreisel be de Autobahnusfahrt stoht e grosse Dinosaurier, wo uf das Museum verwyst.

Bekannt isch Frigch au für syni Määrt. Es git all Joor füüf devo. De erschti isch de Fasnechtsmärt, wo immer vorem zweite «Faisse» – so seit men am Oberrhy de Fasnechtsdonschtige – isch. Am zweite Mäntig im Maie findet de Maiemärt statt, am zweite Mäntig im Augschte de Augschtemärt und am zweite Mäntig im November isch de Martinimärt. Im Dezämber chunt no amene Samschtig de Wiehnachtsmärt, wo de jüngschti vo all dene Määrt isch.

Im Wappe vo Frigch hets en roote Fuchs, wo tuet rönne, uf wiissem Grund. Früecher het mer s Wappe vom Kanton Frigchtal gfüehrt, es grüens Lindeblatt uf wiisem Grund. Will aber scho anderi Gmeinde au das Wappe gha hend, het Frigch 1931 s Wappe vo de Herre vo Frigch übernoh, wo es Ministerialgschlächt vo de Habsburger gsy isch.

Im Johr 1768 het Frigch 495 Iiwohner gha. 1850 sinds 950 und 1900 937 Iiwohner gsy. 1950 het d Gmeind 1589 Iiwohner gha und 2000 sinds de 4028 Lüüt gsy, wo z Frigch hwohnt hend.

Am 31. Dezämber 2007 hend 4717 Mönsche z Frigch gläbt, devo sind 25,3 Prozänt Usländer gsy. Be de Volkszählig im Johr 2000 sind 50,4 Prozänt römisch-katholisch, 23,1 Prozänt reformiert, 11,2 Prozänt muslimisch und 1,3 Prozänt chrischtlich-orthodox gsy.

85,1 Prozänt vo de Lüüt hend Dütsch als ihri Muetersproch ageh, 3,6 Prozänt hend gseit, das sig Italienisch, 3,2 Prozänt hend gseit Albanisch, zwöi Prozänt hend Türkisch und 1,7 Prozänt hend Serbokroatisch ageh. 0,5 Prozänt hend gseit, säb sig Spanisch.

D Gmeindversammlig, wo en Versammlig vo de Stimmberächtige isch, het d Legislativgwalt. Usfüehrendi Behörde isch de füüfchöpfig Gmeindsroot. Sini Amtszyt duuret vier Johr und er wird im Majorzverfahre (Mehrheitswahlverfahre) gwählt. Er füehrt und repräsentiert d Gmeind. Usserdem vollzieht er Bschlüss vo de Gmeindsversammlig und d Ufgabe, wo ihm de Kanton und de Bund gänd.

Für Rächtsstrittigkeite isch s Bezirksgricht z Laufeburg zueständig. Z Frigch gitz e Fridensrichter, wo au für d Gmeinde Eike, Gipf-Oberfrick, Hornusse, Münchwile und Öschge zueständig isch.

Sit 1989 het Frigch e Partnerschaft mit de Gmeind Frickinge im dütsche Bundesland Bade-Württebärg.

Z Frigch git’s nach dr Betriebszählig, wo mer 2005 gmacht het, fascht 3000 Arbetsplätz, devo drüü Prozänt ide Landwirtschaft, 46 Prozänt i de Induschtrii und 51 Prozänt im Dienschtleischtigssektor. Die wirtschaftlichi Struktur isch viilsittig. Es git öppe 250 chliineri und mittleri Undernähme (KMU).

Frigch isch s wirtschaftliche Zäntrum vo de Region vom obere Frigchtal. Viili Wägpendler schaffe ide Agglomeration Basel und z Aarau. Im ganze Gmeindgebiet sy Ussehöf verstreut, wo me tuet puure.

Sit 1973 stoht z Frigch s Forschigsinschtitut für biologische Landbau (FiBL). Säb isch die wältwiit grösschti Forschigsiirichtig für biologischi Landwirtschaft.

Ide Gmeind hets drey Chindergärte und zwei Schuelzentre, wo mer alli Stufe vode obligatorische Volksschuel cha absolviere. Usserdem gitz no en Musigschuel und e Heilpädagogischi Sonderschuel. Wenn mer d Kantonschuel (Gymnasium) will bsueche, muess mer uf Aarau.

Frick het en Aschluss ade Autobahn A3, wo Basel und Züri dure Jura mitenand verbindet. Frigch isch de Usgangspunkt für d Passtroosse über de Bözbärg uf Brugg, über de Bänke und d Staffelegg uf Aarau und über de Chaischtebärg uf Laufeburg.

Frigch het e Bahnhof ade Bözbärgstrecki mit direkte Schnellzüg uf Basel, Züri, Rhyfälde und Brugg. D S1, wo vo de Regio S-Bahn Basel unterhaltet wird, fahrt vo Frigch über Basel uf Mülhusä im Elsass. Momentan fahrt d S1 jedoch nur uf Basel. Poschtautolinie fahret über de Bänke oder über d Staffelegg uf Aarau, über de Bözbärg uf Brugg, über de Chaischtebärg uf Laufeburg und an Bahnhof Stei-Säckinge.



</doc>
<doc id="26449" url="https://als.wikipedia.org/wiki?curid=26449" title="Heidenheim an der Brenz">
Heidenheim an der Brenz

Hoidna, au Hoirna, dt. "Heidenheim an der Brenz", isch a Stadt im Oschte vu Bade-Wirttebärg an dr Gränze zue Bayern rund 17 km sidli vu Oole un 33 km nerdli vu Ulm. Si isch d Chreisstadt un di grescht Stadt des Landkrois Hoidna un no Oole un Gmend di drittgrescht Stadt vu dr Region Oschtwirttebärg.

Hoidna bildet a eige Mittelzäntrum, wu alli Gmeine vum Landkrois Hoidna zum Mittelberyych derzu ghere. Syter em 1. April 1956 isch Hoidna Großi Chreisstadt. Mit dr Gmei Natte het d Stadt Hoidna ne Verwaltigsgeminschaft veryybart.

Hoidna lyt in 478 bis 645 Meter Hechi zwische Albuech un Härtsfeld am nordeschtlige Änd vu dr Schwebische Alb in ere Dalwytig vu dr Brenz, dert wu am Fueß vum Hellestoi s Stubedal dryymindet. D Brenz chunnt vu Kenigsbronn uus, wu si ihri Quälle het, im Nordweschte in s Stadtgebiet un fließt in Nord-Sid-Richtig zerscht dur d Stadtdeil Aufhause un Schnoite, derno dur d Chärnstadt un dur dr Stadttdeil Mergelstette un verlosst derno s Stadtgebiet im Side in Richtig Herbrechtenge.

Die Stedt un Gmeine gränze an dr d Stadt Hoidna (im Uhrzeigersinn vu Norde uus): Oole un Nääres (Oschtalbkrois), Natte (Landkrois Hoidna), Syrgestoe (Landkrois Dillenge, Bayern), Gẽänge, Herbrechtenge, Schtoene un Kenigsbronn (alli Landkrois Hoidna).

S Stadtgebiet vu Hoidna bstoht us dr Chärnstadt un däne Gmeine, wu 1910 un 1974 yyglideret wore sin:


Im hitige Stadtgebiet lige au di abgangene Derfer Bintzwange un Niderhofe.

Die bode erscht bi dr jingschte Gebietsreform yygliderete Gmeine Großkuacha un Oggehause sin Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

Hoidna het a Durschnittstämperatur vu rund 7 Grad Celsius (°C) im Johr, a gängige Wärt fir Bade-Wirttebärg. D Niderschlagsmängi lyt im Johresdurschnitt bi 880 Millimeter (mm). Vor allem im Spotjohr het s vilmol Näbel. Im winter het s in dr Regle Schnee, aber dää längt nit immer fir a gschlosseni Schneedecki. S Bett vum Wedel, wu normalerwyys drucke isch, fiert in dr Zyt vu dr Schneeschmilzi Wasser, un au d Brenz het in däre Zyt a hechere Wasserstand. Mittlerwyyli git s aber kei greßeri Brobläm me mit Hochwasser, zyter ass in dr Druckdäler im Umland Hochwasserruckhaltebeckine böue wore sin un dr Wedel deilwyys verdoolt woren isch.

D Yywohnerzahle noch em jewyylige Gebietsstand sin Schetzige, Volkszelligsergebnis (¹) oder amtligi Furtschryybige vu dr jewyylige Statistische Ämter (nume Hauptwohnsitz).

¹ Volkszelligsergebnis

Ergäbnis vo de Landdagswahla seid 2006:





</doc>
<doc id="26450" url="https://als.wikipedia.org/wiki?curid=26450" title="Heidenheim (Begriffsklärung)">
Heidenheim (Begriffsklärung)

Heidenheim stoht fir:


Heidenheim isch dr Familienamme vu däne Persone:


</doc>
<doc id="26455" url="https://als.wikipedia.org/wiki?curid=26455" title="Böblingen">
Böblingen

Beblenga (dt. "Böblingen") isch a Chreisstadt im zäntrale Bade-Wirttebärg, rund 20 Kilometer sidweschtli vu Stuegert. Beblenga isch di zwotgrescht Stadt im Landchreis Beblenga. Zämme mit Sendelfenga bildet si ne Mittelzäntrum fir d Umlandgmeine. Syter em 1. Februar 1962 isch Beblenga Großi Chreisstadt.

Beblenga lyt am Nordoschtrand vum Obere Gai, uf un an eme gäche Uuslaifer vum Scheabuech. In dr nerdli Schwarzwald chunnt mer vu Beblenga uus in eppe eire Stund, uf di Schwebisch Alb in rund 40 Minute.

Die Stedt un Gmeine gränze an d Stadt Beblenga (im Uhrzeigersinn vu Oschte uus): Lãẽfelde-Echderdenge (Landchreis Esslenga) un Schẽnnoech, Holzgerlenge, Ẽhnenge un Sendelfenga (alli Landchreis Beblenga)

Beblenga bstoht us dr Chärnstadt un em Stadtdeil Dagerscha "(Dagersheim)", wu am 1. Septämber 1971 im Ramme vu dr Gebietsreform yyglideret woren isch. Dagerscha isch a Ortschaft im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

In dr Chärnstadt wäre zem Deil Wohngebiet mit eigenen Nämme unterschide, wu sich im Lauf vu dr Beböuig ergee hän, wu aber zmeischt nit gnau vunenander abgränzt sin. Doderzue ghere zem Byyschpel Danneberg, Waldburg, Rauher Kapf, Grund un Diezehalde.

Beblenga bildet zämme mit dr Nochberstadt Sendelfenga ne Mittelzäntrum in dr Region Stuegert, wu Stuegert s Oberzäntrum derzue isch. Zem Mittelberyych Beblenga /Sendelfenga ghere näbe däne bode Stedt no d Gmeine im mittlere Deil vum Landchreis Beblenga, nämli Aidlenge, Aldorf, Ẽhnenge, Gärdrenge, Grafenao, Hildrizhause, Holzgerlenge, Moogschded, Schẽnnoech, Schdõẽnebrõnn, Waldebuech und Weil.

Beeblenga ischt zom erschte Mol gnennt worde om 1100.

Beeblenga ghert zue koenere Verwaltonsgmoeschaft.

Dr OberSchuldes ischt dr Wolfgang Lützner.

Ergebnis vu dr Landdagswahle 2006 un 2011: 

Dr Dialekt vo Beeblenga ghert zom Schwäbisch.





</doc>
<doc id="26486" url="https://als.wikipedia.org/wiki?curid=26486" title="Laufenburg AG">
Laufenburg AG

Laufeburg (amtlich "Laufenburg") isch e Stadt und e Iiwohnergmeind im Kanton Aargau.

Es isch de Hauptort vom Bezirk Laufeburg und ligt am Hochrhy. Grad ännet em Rhy isch die dütschi Zwillingsstadt Laufeburg, wo zum Bundesland Bade-Württebärg ghört und wo vor 1801 mit em schwiizerische Tail zämme noch ai gmainsami Stadt bildet het.

Geografisch ghört s schwiizerische Laufeburg zum Fricktal, gnauer gseit zum obere Fricktal. Am 1. Jänner 2010 isch der Oort Sulz iigmeindet worde.

S Zäntrum vo Laufeburg isch d Altstadt uf emene Felsehoger, wo dr Rhy drummumme lauft. Em Schlossbärg, wo am Südrand vo dr Altstadt stoot, sis Gipfelplatoo isch uf öppe 360 Meter über Meer. Der Bärg schützt d Altstadt, wo uff ere Halbinsle isch, vo der flache Taläbni rundume.

Bis am Afang vom 20. Johrhundert het sich de Rhy z Laufeburg dür en Schlucht im herte Felse zwängt. Das isch wo die ängschti Stell zwüschem Tafeljura und em Schwarzwald gsy. Obedra isch s Wasser vill hööcher gsi weder im Tal undedra, und das het e hööchi «Stromschnälle» wien e chlyne Wasserfall gää. Däm het mene i dr Mundart «Lauffe» gseit, und doo drvoo und vom Hoger chunt notüürli dr hütig Stadtname.

Wo mer de unden a der Stadt s Wasserchraftwärk Laufeburg bauet het, het mer e Teil vo dene Felse weggschprängt und de Fluss zää Meter ufegstauet. So isch dä Lauffe im Stausee verschwunde.

Be de Äbeni, wo hinden am Schlossbärg isch und und öppe en halbe Kilometer wyt isch bis zu de Juurahööchine hindedra, stönd die neue Hüüser vo Laufeburg. D «Äbni» (), wo e Bärg vom Tafeljura isch, trännt s öppe zwei Kilometer lange Sulztal, wo i Süd-Nord-Richtig verlauft, vo Laufeburg. Früener isch s Stadtgebiet eigentlich ganz chly gsi und nume vom Rhy bis uf d Äbni gange; jetzt, sid dr Gmeindfusioon, goot dr Stadtbann wyt in Jura ine und bis zu de Passübergang bim Letziguet und dr Ampferehööchi, wo men i d Nochbertääler überecha.

Im Sulztal liged d Dörfer Obersulz, Mittelsulz, Bütz, Roos, Leidike und Rhysulz. Alli die Dörfer hend früecher zämme d Gmeind Sulz bildet. Säb Tal isch überall zimmli äng und es wird im Weschte dür de Schinbärg (692 Meter über Meer), im Oschte dür de Gugeli (605 Meter) und de Chreisacher (685 Meter) und im Süde dur d March (625 Meter) begränzt.

Dr Sulzerbach het sini Quelle am Oberhoomel im Gmeindbann vo Möntel. Er laufft dur s Tal, wo vo iim dr name het und chunt bi rhysulz in gross Talfluss.

Uff em Chaisacher isch, chli ännet dr Gmeindgränze, e hööche Uussichtsturm.

S Gmeindgebiet hät e Flächi vo 1449 Hektare, devo sy 683 Hektare Wald und 168 Hektare überbouet. Die höchscht Stell isch de Schinberg mit 692 Meter und de teufscht Punkt ligt be 300 Meter am Rhy une, grad unden am Chraftwäärch.

D Nochbergmeinde vo Laufeburg sy: Mettauertal im Nordoschte, Gausige (Gansige) im Oschte, Möntel im Südoschte, Elfige und Hornusse im Süde, Chaischte im Weschte und uf de dütsche Sitte vom Rhy Laufeburg, wo zum Bundesland Bade-Württebärg ghört.

Sit de Karolingerzyt het em adlige Damestift z Säckinge vil Land em Rhy noo ghört. Der Zähte (d Abgabe) für s Chloschter het mer müesse i de Gägend um Laufeburg abliifere, drum isch mit de Zyt e bedütende Märtplatz entstande. S Chloschter het de Grafe vo Länzbrg der Schutz vo dene Ländereie gää. Wo säb Gschlächt usgstorbe isch, isch d Ufgab a d Habsburger choo.

S erschte Mol chunt der Ortsname in ere Urchunde vom Joor 1207 i der Form "Loufenberc" vor. Der Ortsname chunt vom mittelhochdütsche "Loufenbërc", was soviel wie «Bärg am Wasserfall, am Wasserstrudel, a de Stromschnelle» bedütet.

Der Ortsname vo Sulz list me s erschte Mol anne 1260.

De Graf Rudolf de II. vo Habsburg het d Siidlig eam Rhy zun ere befeschtigte Stadt usbaue loh. Uf de Südsitte vom Rhy het mer uf em höche Fäls e Burg bauet, wells dört gnue Platz gha hät. Übere Rhy, wo dört nume zwölf Meter breit gsy isch und über de zää Meter höch Lauffe abegangen isch, het mer e Brugg bauet; uff dr nördliche, der rächte Syte vom Fluss isch de spöter e Vorstadt derzue cho. Der Laufe het johrundertelang e schwiirigs Hindernis für d Flussschiffaht bildet. So het e bsondrige Bruefsschtand, d Lauffechnächt, gluegt, dass d Schiff sicher drüber abe cho si. D Schiff het mer deför entlade, bevor mer si dür s wilde Wasser gstüüret hät. Undedraa het mer de d Ware, wo mä mit emene Chare abebrocht het, wider chönne iilade.
Im Johr 1232 hend sich d Habsburger i zwei Linie ufteilt. D Grafe vo Habsburg-Laufeburg – das isch die jüngeri Linie – hend i de Burg gwoont. Im 14. Johrhundert hend sy aber vil Iifluss verlore und hend 1286 all ihri Ländereie a die älteri Linie verchaufe. So isch Laufeburg eini vo de vier vorderöschterrichische «Waldstädt» worde. Vo dänn eweg isch s Städtli au Hauptort vo de Herrschaft Laufeburg gsi.

E wichtige Gwärbszwiig isch d Verarbeitig vom Iiseerz gsi, wo vo de Juratäler und vom Schwarzwald cho isch. S Wasser wo mer deför brucht het, heet me vom Schwarzwald obenabe gleitet.

Wo de Alti Züri-Chrieg gsi isch, hend d Bärner, d Basler und d Soleturner probiert, d Stadt z erobere, si hend aber müesse ufgää. Nach em Waldshueterchrieg vo 1468 hend d Habsburger s ganzeFricktal de Burgunder verpfändet. Wo d Eidgenosse im Chrieg gäge Burgund gwunne hend, isch Laufeburg 1477 wider zu de öschterrichische Herrschaft cho. 1479 het e groossi Brunscht mee weder 130 Hüüser kabut gmacht.

Im 17. Johrhundert hets chuum e lengeri Friidensziit geh. De Rappechrieg, en Buureufstand, het vo 1612 bis 1614 duuret. Im Driissigjährige Chrieg, wo zwüsche 1633 und 1638 au is Fricktal choo isch, isch schlimm gsi für Laufeburg. S Gwäärb vo der Stadt isch gschwecht und i de Entwicklig zrügggworfe worde. Wo de Pfälzisch Erbfolgechrieg stattgfunde het (1688 bis 1697), sind au wider frömdi Truppe dür d Region zoge.

1797 isch s Fricktal nach em Friide vo Campo Formio es französisches Protektorat worde. Im Zweit Koalitionschrieg isch d Frontlinie zwüsche de Armeeä vo Frankriich und Öschterriich do dure gloffe. D Brugg über de Rhy isch kabut ggange. Wo mer am 9. Februar 1801 de Friide vo Lunevillé unterzeichnet het, isch Laufeburg i zwei Hälftene teilt worde. De chliineri rechtsrhynischi Teil isch zum Grossherzogtum Bade cho. Am 20. Februar 1802 isch de Kanton Fricktal gründet worde. Laufeburg isch de Hauptort vom gliichnamige Distrikt worde. De Kanton Fricktal het sich im Augschte a de Helvetische Republik agschlosse. So isch Laufeburg schwiizerisch worde.
Wo de Statthalter Sebastian Fahrländer Ändi Septämber 1801 abgsetz worde isch, het mer de Sitz vo de Kantonsregierig uf Rhyfälde to. Mit de Mediationsakte het de Napoléon Bonaparte de Kanton Fricktal ufglöst. Sit em 19. März 1803 isch Laufeburg de Hauptort vom gliichnamige Bezirk im Kanton Aargau. D Ufteilig het s Städlti wirtschaftlich chum chönne verchrafte, well de Rhy sini Rolle als Verchehrswäg immer meh iibüesst hät. Uf de badischte Sitte vo Laufeburg hets zwar scho 1856 en Aschluss as Iisebahnnetz gha, aber d Aargauer Sitte het bis am 1. August 1892 müesse warte, bis e Iisebahnlinie eröffnet worde isch.
Wo s grosse Wasserchraftwärk bouet worde isch, isch es wirtschaftlich wider berguf gange. Wos säb bouet händ, het sich d Bevölkerig vo Laufeburg chruzfrischtig verdopplet. Dür s Ufstaue vom Rhy um zäh Meter si aber au die typische Schtromschnälle verschwunde. Wo s Wasserchraftwärk eröffnet worde isch, isch es europawiit s grösschte gsi. Nach de Iiweihig hend sich de au zahlriichi Industriibetriib agsidlet. Sit 1957 s Umspannwärk vo de Elektrizitätsgsellschaft Laufeburg eröffnet worde isch, isch Laufeburg zur Dreischiibe im europäische Stromverbundsnetz wurde.

Am 1. Jänner 2010 het d Gmeind Sulz mit Laufeburg fusioniert. De Beschluss vo de Gmeindsversammlig isch am 30. Novämber 2008 a de Urne bestätigt worde. S Resultat, nämli dass 53 Prozänt Joo gstumme hend, isch aber eher knapp.

D Altschtadt und de Schlossbärg mit de Stadtmuur und de Törm isch terasseförmig agleit. Zoberscht uf em Hügel stönd d Überrescht vo de Burg Laufeburg, wo im Drissigjährige Chrieg verfalle isch. De Bärgfriid isch aber erhalte blibe. Unedraa vom Hügel stoht d Stadtchile vo 1479 und s Pfarrhuus. E Stuufe unedraa stönd s Rothuus, s Grichtsgebäude und d Herrehüüser. Am Flussufer isch de fertig mit de Altschtadt. Über de Rhy hets e Brugg wo zum wäsentlich chliinere Teil vo de Altstadt füert, wo uf de dütsche Siite ligt. 1985 het Laufeburg de Wakkerpriis becho, well sich s Schtädtli sehr für d Erhaltig vo de Altstadtarchitektur igsetzt het.

Z Laufeburg ligt s äinzig Sprochmuseum vo dr Schwiiz, s Sprachpanorama Laufenburg.

Im Gmeindswappe hets e gääle stiigende rote Leu. S erschte bekanne Siigel vo de Stadt stammt us em Johr 1461 und zeigt e uufrächte Leu, s Symbol vo de Habsburger. Sit mindischtens 1532 wird de Leu i de hüttige Form dargstellt.

Im Johr 1803 hend 803 Lüüt z Laufeburg gwohnt. Im Johr 1900 sinds 699 Iiwohner gsi und 1970 sinds 2128 Lüüt gsi. 1980 isch es mit 1865 wieder bergab gange. Im Johr 2000 het Laufeburg 2096 Iiwohner gha.

Die folgende Agabe gälte für Laufeburg und Sulz:
Am 31. Dezämber 2008 hend 3212 Mönsche in Laufeburg gwohnt. Devo si 27,8 Prozänt Usländer gsi.

Be de Volkszählig 2000 sind 64,6 Prozänt römisch-katholisch gsi, 13,3 Prozänt reformiert und 7,7 Prozänt muslimisch. Drüü Prozänt hend e anderi Glaubensrichtig gha.

83 Prozänt hend doo Dütsch als di Sprooch, wo si am beste schwätze, agee. 6,8 Prozänt Italienisch, 3,3 Prozänt Albanisch und je öppen eis Prozänt Türkisch, Französisch, Serbokroatisch, Portugiesisch und Spanisch.

D Versammlig vo de Stimmberechtigte, d Gmeindsversammlig, üebt d Legislativgwalt us. Die Usfüehrendi Behörde isch de füüfchöpfig Gmeindsrot. Er isch für en Amtsduur vo vier Jahr im Majorzverfahre (Mehrheitswahlverfahre) gwählt. Er füehrt u repräsentiert d Gmeind, vollziet d Bschlüss vo de Gmeindversammlig, und au d Uufgabe, won er vom Kanton und vom Bund überchunnt.

Für Rächtsstriitigkeite isch s Bezirksgricht Laufeburg zueständig. Usserdem gits e Friidensrichter, wo au für d Gmeind Chaischte und Sissle zueständig isch.

Z Laufeburg hets gmäss der Betriibszählig vo anne 2005 rund 2000 Arbetsplät gää. Devo sind nüün Prozänt i de Landwirtschaft, 42 Prozänt i de Induschtrii und 49 Prozänt im Dienschtleischtigssektor gsii. D Gmeind isch s wirtschaftliche Zäntrum vom nordöschtliche Fricktal.

De wichtigschti Arbetgäber isch d Elektrizitätgsellschaft Laufeburg, wo europawiit im Energiihandel tätig isch und au s Wasserchraftwerk betriibt. Im internationale Stromverbund spilt säb Unternäme e wichtigi Rolle. Uf em Gebiet vo de Nochbergmeind Chaischte hets es Umspannwerk, wo nit weniger als zäh Hochspannigsleitige zämelaufe. Au de Sitz in Laufeburg het d Energiedienscht Holding, die Übertragigsnetzbetriiberin Swissgrid und s Bauundernähme Erne Holding.

Laufeburg isch verchehrsmässig rächt guet erschlosse. Dür d Gmeind ziet sich d Hauptstross 7 zwüsche Basel und Winterthur. E wiiteri Hauptstross füert uf Frick übere. D Autobahnusfahrte Eike und Frick a de Autobahn A 3 sind siibe beziehigswiis acht Kilometer vo Laufeburg eweg.

De Bahnhof vo Laufeburg isch näbe Frick eini vo de Endstatione vo de Linie S1 vo de Regio S-Bahn Basel, wo uf Basel fahrt und vo dört bis uf Mühlhusä. D Bahnstrecki, wo vo Stei-Säckinge witter uf Choblänz got, isch am 28. Mai 1994 ab Laufeburg für de Personeverchehr gschlosse worde.

Poschtauto fahred über Frick und d Staffelegg uf Aarau, dürs Mettauertal und über de Büresteig uf Brugg, uf Döttige, uf Ittetal, uf Stei-Säckinge und uf Sulz.

D Laufebrugg verbindet die beide Teil vo de Altschtadt, wo uf beidne Siite vom Rhii lige. Um d Altschtadt vom Durchgangsverchehr z entlaschte, het mer die neu Hoochrhybrugg bauet. Für de Bau het mer verschiideni Pegel verwändet, wo e Differenz vo 27 Zentimeter händ. Säbi si falsch korrigiert worde und d Korrektur het de schlussäntlich 54 Zentimeter betreit. De kurios Vorfall het 2003 für vil Gspött gsorget.

D Gmeind het vier Chindergärte, zwei Schuelhüser, wo d Primarschuel unterrichtet wird. Ei Chindergarte und ei Primarschuel si z Sulz. D Realschuel, d Sekundarschuel und d Bezirkschuel isch im Schuelzäntrum Blauen. Die nächschti Kantonsschuel (Gymnasium) ligt in Aarau, aber wells e interkantonali Veriibarig git, chönd Jugendlichi us Teil vom Fricktal au s Gymnasium z Muttenz (Kanton Basel-Landschaft) bsueche.

De Schwiizer Nationalfiirtig wo am 1. Augschte isch, wird i de teilte Stadt Laufeburg siit viilne Johr a de Gränze zwüsche Dütschland und de Schwiiz gfiiret. A de alte Rhybrugg, wo die zwei Stadtteil verbindet, trätte Musig- und Tanzgruppene vo beidne Länder um d Gränzlinie ome uf.

Im Volleyball isch Laufeburg mit em Volley Smash05 Laufeburg-Chaischte i de Nationalliga A verträtte. De Fuessballverein FC Laufeburg-Chaischte spiilt i de 4. Liga und de gits no de Handballverein, de SC Laufeburg.





</doc>
<doc id="26488" url="https://als.wikipedia.org/wiki?curid=26488" title="Kyffelburg">
Kyffelburg

D Kyffelburg isch e abgangeni Burg bi Waldkilch im Landkreis Ämmedinge z Bade-Wirttebärg. Si isch am Chloschterareal gläge, hite Dettebachstroß 10.

Dr Name soll vum alemannisch Verb "kyyfle" (strytte) här chuu.

D Kyffelburg isch um 1300 dr Wohnsitz vu dr Herre "von Vischerbach" gsi, wu Dieschtlyt vu dr Schwarzenberger gsi sin. D Burg wird anne 1454 urkundlig gnännt. Speter het si em "Hans von Sulz" ghert, wu si anne 1485 an dr Kaplan "Nikolaus Holdermann" verchauft het. Ab 1490 isch d Burg derno im Bsitz vum Margarethestift gsi un isch as Wohnsitz vu dr Verwalter brucht wore.

No 1762 isch d Kyffelburg wäge Böufelligkeit abbroche wore. Hite stoht an däre Stell e Huus, wu 1771 böue woren isch.

Vu dr ehmolige Burgaalag isch hite nyt me erhalte.




</doc>
<doc id="26492" url="https://als.wikipedia.org/wiki?curid=26492" title="Neu-Ulm">
Neu-Ulm

Nej-Ulm isch e Großi Chreisstadt un Verwaltigssitz vum Landchreis Nej-Ulm im bayrische Regierigsbezirk Schwobe. Die Hochschuelstadt lyt an dr Weschtgränze vu Bayern an dr Duene – wysewyy vu dr Großstadt Ulm z Bade-Wirttebärg, wu dur s Ulmer Minschter bekannt isch. Nej-Ulm isch no Augschburg un Kempte di drittgrescht Stadt vu Bayrisch-Schwobe.

Hite isch Nej-Ulm eis vu 23 Oberzäntre vu Bayern un bildet mit Ulm zämme en Doppelzäntrum iber d Ländergränze ewäg mit insgsamt 170.000 Mänsche. Syt em Abzug vu dr US-Armee anne 1991 isch die 50.000-Yywohner-Stadt in eme schnälle stedteböulige Wandel, wu dur verschideni Großprojäkt wie em Umböu vum Bahnareal (Stichwort: "Neu-Ulm 21") oder au d Landesgarteschau 2008 bregt isch.

Wu Ulm 1810 zum Chenigryych Wirttebärg chuu isch, sin d Sidlige, wu rächts (sideschtlig) vu dr Duene gläge sin, bi Bayern blibe. Si hän sich weidli entwicklet, vor allem dur dr anne 1841 bschlosse Böu vu dr Bundesfeschtig Ulm, un isch 1853 an d Bahnlinie uf Augschburg aagschlosse wore. Unter em Chenig Ludwig II. isch Nej-Ulm 1869 zur Stadt ghobe wore un het e Garnison iberchuu, wu zytwyys bis zue 2.500 Mann stark gsi isch. Wu sälli noch em 1. Weltchrieg ufglest woren isch, het d Stadt erfolgryych gege dr Abschwung kämpft un isch ab 1925 dur Bedribsaasidlige langsam zuen eme Zäntrum vu dr Induschtrii wore. D Grundlag doderfir isch d Wasserversorgig gsi, wu anne 1900 mit em markante Wasserdurm gsicheret woren isch, un s Durbräche vu dr Feschtigsmuure anne 1906. Im Ramme vu dr bayrische Gebietsreform 1972 isch Nej-Ulm, wu bis dert chreisfrej gsi isch, in dr Landchreis Nej-Ulm yyglideret un zuen ere "Große Chreisstadt" wore

S hitig Nej-Ulm isch doderdur bregt, ass es usser em Innestadt-Beryych no elf wyteri Stadtdeil git, wu in dr Hauptsach erscht im letschte Drittel vum 20. Johrhundert zue dr Stadt yygmeindet wore sin. Vil Biet sin vum Karakter här no ender ländli, fascht derfli bregt. D Nechi zue dr Großstadt Ulm losst als emol d Frog ufchuu, eb d Stadt Nej-Ulm sich iberhaupt cha behaupte näbe Ulm, wänn s um d Finanzierig vum ÖPNV, vu dr Energii- un Wasserversorgig oder vu dr Kultur goht.

D Stadtflechi umfasst 8097 Hektar, dodervu sin 1124 Hektar Waldflechi, 4485 Hektar diene dr Landwirtschaft. Nej-Ulm het 259 Hektar Wasserflechi un 148 Hektar Erholigsflechine, sunschtigi Flechine umfasse 13.757 Hektar. Zue Nej-Ulm ghere nyyn ehmoligi Katastralgmeine. Mit em Stand vum 25. Augschte 2000 sin 620 Stroßenämme verzeichnet gsi un 21.725 Gwaanstuck.

Nej-Ulm het näbe dr Innestadt 13 Stadtdeil:

Dr Ausländeraadoel isch 2011 bei 10,8 % gleäge.

51,3 % vo dr Eiwohner send em Johr 1987 remisch-katholisch gweä, 34,6 % evangelisch.

Nei-Ulm ghert zua koenere Verwaltonsgmoeshaft. Dr Oberbirgermoeschter vo Nei-Ulm ischt dr Gerold Noerenberg .

Ergebnis vo dr Landdagswahla seit 1986: 
Dr Dialekt vo Nei-Ulm ghert zom Schwäbisch.




</doc>
<doc id="26495" url="https://als.wikipedia.org/wiki?curid=26495" title="Oberkirch (Baden)">
Oberkirch (Baden)

Owerkirch isch e Stadt im Weschte vun Bade-Wirttebärg, rund 12 km nordeschtlig vun Offeburg. Si isch no dr Kreisstadt Offeburg un dr Stedt Lohr, Kähl un Achere di fimftgrescht Stadt vum Ortenaukreis un ghert zum Mittelberiich Offeburg im glichnomige Owerzäntrum.

Sit em 1. Jänner 2004 isch Owerkirch Großi Kreisstadt. Mit dr Stadt Ränche un dr Gmein Lüttebach het d Stadt e Verwaltungsgmeinschaft verinbart.

Owerkirch lit am Rand vun dr Owerrhinische Diefeweni am Ingang vum Ränchdal in dr Schwarzwald.

D Rench kunnt vun Sidoschte vum Schwarzwald här in s Stadtgebiet, fließt drno in ere nordweschtlige Richtung dur d Kärnstadt (d Altstadt isch am rächte Stade), deno dur dr Stadtdeil Stadelhofe un verlosst s Stadtgebiet schließlig im Nordweschte in Richtung Rhin.

Dr Bann bstoht us 49,9 % Landwirtschaftsflechi, 35,8 % Wald, 12,9 % Sidlungsflechi un 1,4 % sunschtiger Flechi.

Die Stedt un Gmeine gränze an d Stadt Owerkirch (im Uhrzeigersinn vun Norde üs): Ränche, Kappelrodeck, Lüttebach, Oppenau, Nordrach, Durbach un Appewihr (alli Ortenaukreis).

S Stadtgebiet vun Owerkirch isch ufglidert in d Kärnstadt un in d Stadtdeil Bottenau, Butschbach, Diergarte, Edsbach, Hasle, Nußbach, Ringelbach, Stadelhofe un Zusehofe, wu im Ramme vun dr Gmeindsreform in dr 1970er Johr inglidert worre sin.

Üsser Butschbach sin die Stadtdeil hite Ortschafte im Sinn vun dr bade-wirttebärgische Gmeindsornig mit eme Ortschaftsrot, wu vun dr Bevelkerung bi jedere Kommünalwahl nej gwehlt wird, mit eme Ortsvorsteher as Vorsitz. D Ortschaftsret hän zwischen sechs un zäh Mitglider, je no Greßi vu dr Ortschaft.

Zue ne baar Stadtdeil ghere no witteri Wohnblätz, wu zmeischt nume weni Inwohner hän. Z Owerkirch git s vil sonigi Wohnblätz, wel e baar Stadtdeil üüsgsprocherni Straisidlunge sin. Ud dr andre Sitte git s awer au neji Wohngebiet mit eigenen Nämme, wu d Gränze devun zmeischt nit gnau feschtgleit sin.

Im Einzelne ghere die Wohnblätz zu dr Staddeil:

Owerkirch isch zum erschte Mol gnännt worre im 11. Jh. als Obernchirchen.

Ergebnis vun dr Landdagswahle sitt 2006: 

Dr Dialäkt vun Owerkirch ghert zum Owerrhinalemannisch.






</doc>
<doc id="26496" url="https://als.wikipedia.org/wiki?curid=26496" title="Aquae Helveticae">
Aquae Helveticae

Aquae Helveticae – das heisst uf latynisch: "Helvetischi Bäder" – isch e römischi Sidlig an ere Flussschlaufe vo de Limmat gsi, wo hüt s Bäderquartiir vo de Stadt Bade ligt. D Thermalquelle derte sind vo de Römer für nes Thermalbad bruucht worde.

Im Johr 15 vor Chrischtus hei d Römer s Mittelland bsetzt und zur Sicherig vom eroberte Biet chlineri und grösseri Militärstützpünkt aagleit. Eine vo de gröschte isch s Römerlager vo "Vindonissa" gsi, uf em Gebiet vo de hütige Gmeind Windisch. Ab em Johr 14 noch Chrischtus hei d Römer dann aagfange d Thermalquelle z nutze, wo numme öppe füüf Kilometer von Vindonissa wägg si gsi.

Um das Baad umme isch e Sidlig entschtande, wo Kauflüt und Handwerker sich aagsidlet hei. D Sidlig isch vermuetlich ufgäh worde, wo d Römer e chli vor oder im Johr 406 Vindonissa verloh hei.

Der Oort isch id der römische Provinz Obergermanie gsi.

Bisherigi Grabige hei zeigt, dass d Sidlig am Aafang us Holz bauet gsi isch und spöter die Holzbaute durch Steihüüser ersetzt worde sind. Bei Usgrabige hät me nöd numme am linke Limmatufer Gebäude gfunde, sondern au uf de Ännetbadner Siite. Nochgwisse isch au d Exischtenz vo eme Isis-Tempel, wome aber vonnem nid wäiss, won er genau gstanden isch. Me het vermuetet, ass er usserhalb vo de Sidling uf em Gebiet vom hütige Wettige chönt gsi sy.

Z "Aquae Helveticae" hei sowohl Römer wi au Helvetier gläbt und d Sidlig isch an de römische Stroosse gläge, wo vo "Augusta Raurica" (Augscht) und "Vindonissa" uf "Turicum" (Züri), "Vitudurum" (Oberwinti) und "Brigantium" (Breagaz) ggangen isch.



</doc>
<doc id="26499" url="https://als.wikipedia.org/wiki?curid=26499" title="Oberkirch">
Oberkirch

Oberkirch isch dr Namme vu däne Ortschafte:

Oberkirch isch dr Familienamme vu däne Persone:


</doc>
<doc id="26500" url="https://als.wikipedia.org/wiki?curid=26500" title="Singen (Hohentwiel)">
Singen (Hohentwiel)

Singe (Hontes) isch e Stadt im Side vu Bade-Wirttebärg, rund 30 Kilometer nordweschtli vu Konschtanz un 20 Kilometer nordeschtli vu Schaffuuse (Schwyz). Singe isch no dr Chreisstadt Konschtanz di zwotgrescht Stadt vum Landchreis Konschtanz un bildet s Mittelzäntrum fir d Umlandgmeine im Hegau. Syter em 1. April 1956 isch Singe Großi Chreisstadt.

Singe lyt am Weschtrand vum Hegau, nordweschtli vum Bodesee am Fueß vum Hontes, eme Phonolithecheigel (Vulkancheigel), wu zue dr Hegaubärg ghert. Zwische dr Stadt un em Hontes fließt d Radolfzeller Aach, wu us dr Gmei Aach (Hegau), nerdli vun Singe chunnt (s Wasser stammt vu dr Doene, wu 20 Kilometer eschtli vu Eschinge bi Fridinge versickeret) un noch em Stadtgebiet vu Singe weschtli vu Radolfzell in dr Bodesee mindet.

Im Johr 2008 isch no dr Wätterbilanz vum Wätterdienscht Meteomedia dr Singemer Huusbärg Hontes, wu 250 Meter hecher isch wie d Stadt, mit 2057 Sunnestunde uf em vierte Blatz vu dr sunneryychschte Ort z Dytschland gläge, im Johr dervor mit 2142 Sunnestund uf em zwete Blatz. Näbe dr Wätterstation vu Meteomedia uf em Hontes git s rund zwe Kilometer ewäg d "Hegauer Wätterstation" vun eme andre Netz, wu au vu Meteomedia gnutzt wird (Wätterstation Singe ; )

Die Stedt un Gmeine gränzen an d Stadt Singe (Hontes): Hilzinge, Mühlhuse-Ehinge, Volkertshuuse, Steißlinge, Radolfzell, Moos, Ehninge un Rilasinge-Worblinge (alli Landchreis Konschtanz).

D Stadt bstoht us dr Chärnstadt un dr Stadtdeil, wu im Ramme vu dr Gmeindsreform in dr 1970er Johr yyglideret wore sin:

Zue e baar Stadtdeil ghere deilwyys abdrännte Wohnblätz mit eigene Nämme, wu vilmol wenig Yywohner hän. Derzue git s au neji Wohngebiet mit eigene Nämme, wu im Lauf vu dr Beböuig entstande sin, wu d Gränze aber zmeischt nit gnau feschtgleit sin. Doderzue zelle zem Byschpel:

Singe (Hontes) bildet e Mittelzäntrum in dr Region Hochryy-Bodesee. Zue däm Mittelberyych ghere d Stedt un Gmeine Aach (Hegau), Büsinge am Hochryy, Enge, Gailinge am Hochryy, Gottmadinge, Hilzinge, Mühlhuuse-Ehinge, Rilasinge-Worblinge, Steißlinge, Tenge und volkertshuuse im Landchreis Konschtanz. Derzue git s Verflächtige mit dr Kanten Schaffuuse un Thurgau in dr Schwyz.

Ergebnis vu dr Landdagswahle syt 2006:





</doc>
<doc id="26501" url="https://als.wikipedia.org/wiki?curid=26501" title="Singen">
Singen

Singen, alem. Singe, stoht fir:
Singen isch dr Namme vu däne Ortschafte:


</doc>
<doc id="26502" url="https://als.wikipedia.org/wiki?curid=26502" title="Appenweier">
Appenweier

Appewiir (dt. "Appenweier") isch e Gmei im Ortenaukreis z Bade-Wirttebärg un litt rund 7 km nerdlig vun Offeburig.

Appenweier bstoht üs dr Hauptgmei Appewiir (4075 Inwohner), em Ortsdeil Urloffe, wu fir dr Anbau vun Meerrettich bekannt isch, (4301 Inwohner) un Nesselried (1383 Inwohner). Nesselried ziegt sich durich s Wannebachdal in d Vorbärg, Urloffe litt nerdlig vun Appewiir. Dr Bann bstoht üs 58,4 % Landwirtschaftsfleche, 22,5 % Wald, 16,3 % Sidlungsflechi un 2,8 % sunschtiger Flechi.

Zue Appewiir ghere näwem friejere Dorf Appewiir mit em Wiiler Heetlisberg no di ehmolige Derfer Nesselried mit dr Wiiler Illedal un Kohlstatt un Urloffe mit em Wiiler Zimmern. Zue Nesselried ghere au no dr Wiilerhof un di abgangene Ortschafte Schwiighof un Ufholz. Z Urloffe sin di abgangene Ortschafte Richelheim un Wisunge gläge

Di erscht urkundlig Nännung vun Appewiir stammt üs em Johr 884. Dodemit zellt Appewiir zue de elteschte schriftlig iwerliferte Ortschafte im Ortenaukreis.

Im Drissgjehrige Krieg isch s Dorf arig verwieschtet worre, wu au in dr Revolutionskrieg speter witerschgange sin. 1632 isch Appewiir vun schwedische Druppe niderbrännt wore, 1689 het s Brandschatzunge gää durich franzesischi Druppe.

Anne 1750 isch d Kirch, wu im heiligen Michael gweiht isch, im alte Ortskärn im Rokokostil nej baue worre. Appewiir het bis 1803 zum Hanauerland ghert un isch deno durich de Riichsdeputationshauptschluss zum Großherzogtum Bade kumme, wu s zum Amtsbezirk Kähl zellt het, speter dr Landkreis Kähl wurde. Durich d Kreisreform isch s Dorf 1973 zum Ortenaukreis kumme.

Bi dr Burgermeischterwahl am 15. März 2009 isch de Hansjürgen Stein (Freii Wehler) mit 98,32 Prozent vun de giltige Stimme bin ere Wahlbedeiligung vun 34,26 Prozänt ohni Gegekandidat zum zweite Mol in sinem Amt bstetigt worre.

Ergebnis vun dr Landdagswahle sitt 2006: 

Sit 1976 git es e Bartnerschaft zwische Appewiir un de franzesische Räbböugmei Montlouis-sur-Loire in de Touraine.

Im Ortsdeil Urloffe git s di klassizistisch Sankt Martinskirch, entworfe un üsgfiert vum Hans Voß im Weinbrenner-Stil. Si zeigt e spot Bischpel vu däm Klassizismus, wu z Bade typisch gsi isch. Monümäntal stoßt dr Kirchdurm üs dr Vordersiite vum Kircheschiff in d Heh. Nit typisch fir de Weinbrenner-Stil isch de Schmuckriichtum an de Fassade vum Langhüüs. D Urloffener Kirch zellt zue de scheschte klassizistische Kirche z Bade.

Appewiir isch e Iisebahnknote, wu insgsamt drej Iisenbahnstreckene ufenanderdräffe D Rhindalbahn verbindet Appewiir mit Manne iwer Karlsrue un Basel iwer Offeburig un Friiburig. D Europabahn stellt d Verbindung mit em franzesische Stroßburig iwer Kähl här un d Ränchdalbahn zwigt uf Bad Griesbach ab. Parallel zue de Rhindalbahn fiere d Bundesautobahn 5 an Appewiir verbii un d B 3 mittle durich. Bodi Stroße wäre vor Aapewiir vun de B 28 krizt, wu mer no Oschte in s Ränchdal un de Mittler Schwarzwald kunnt un no Weschte iwer Kähl un dr rhin ("Europabruck") uf Stroßburig.

E groß Brobläm stellt fir Appewiir di blant Infädlung vun de Europabahn in d Rhindalbahn dar. Blant isch e Schnällfahrstrecki, wu d Gmei Appewiir faktisch deet deile. Dodegege git s große Widerstand z Appewiir. E Alternativ dodezue wär, ass d Hochgschwindigkeitszig zwische Frankrich un Ditschland iwer d stillgleit Bahnstrecki Roeschwoog–Rastatt gfiert wäre.




</doc>
<doc id="26506" url="https://als.wikipedia.org/wiki?curid=26506" title="Kummerbuben">
Kummerbuben

D Chummerbuebe (offiziell: Kummerbuben) si e Band us Bärn, wo auti Schwizer Volkslieder düe widerbeläbe. Derby spilesi aber kei sogenannti "Hudigäggeler", sondern befassesech meh mitem melancholische, vagabundische Vouksguet und de Schattesite vom Daasy. Wies ir Vouksmusig gang u gäb isch, wärde d Lieder nach Ermässe aapasst, ergänzt und mit neuer Musig verseh.

Bis im Herbscht 2007 si d Chummerbuebe no aus Dean Moriarty & The Dixie Dicks bekannt gsy und si mit Lieder vom Tom Waits vo Beiz zu Beiz zoge. Si hei sech när zum jitzige Bandname umbenennt und deby e musikalische Wächsu düregmacht - vo Coversongs zu eigene Lieder.


D Chummerbuebe hei ou im Film "Buebe gö z'Tanz" vom Steve Walker zäme mit em Bern Ballett mitgmacht.



</doc>
<doc id="26511" url="https://als.wikipedia.org/wiki?curid=26511" title="Villinger Pflanzennamen">
Villinger Pflanzennamen

Pflanzenämme im Dialäkt vu Villinge:




</doc>
<doc id="26512" url="https://als.wikipedia.org/wiki?curid=26512" title="Das blaue Wunder">
Das blaue Wunder

S blaui Wunder (schriftdütsch: Das blaue Wunder; rumantsch: il miracul blau) isch en Aktion vom Bündner Ernst Bromeis, wo zum Ziil het, de Wärt vom Element "Wasser" z verdütliche und di verschidnige Intresse am Wasser uf ein Nenner z bringe.
Mit em "blaue Wunder" wot de Initiator de Mönsche es Gschpüri für di Einzigartigkeit vom Wasser gäh. Wasser, wo-n-es unverzichtbars Nahrigsmittel isch, für d Energiigwinnig bruucht wird, für Schport und Tourismus. All di Interesse sotte, zämme mit de Ökologie, fürenand Verschtändnis ha und enand ergänze schtatt konkurenziire.

De Ernst Bromeis-Camichel het im Johr 2008 meh wi 200 See im Kanton Graubünde durchschwomme. Au de Wäg zwüsche de See het de Ernst Bromeis numme us eigener Chraft bewältiget, z Fuess oder mit em Velo. Er isch von ere Fotographin begleitet worde und s Bündner Tagblatt het vo sine Aktion immer wider aktuell brichtet. Au uf Radio e Televisiun Rumantscha isch über ihn brichtet worde.

Um s Wasser nöd numme de Bündner sondern allne Schwiizer nöcher z bringe, het "s blaui Wunder" im 2010 in de ganze Schwiiz schtatt gfunde. In allne 26 Kantön het de Ernst Bromeis-Camichel jewils de gröschti See durchschwomme. Am 1. Juli hät er sini Reis am Rütli aagfange und am 1. Ougschte isch er z Lozärn wider an de Viirwaldschtättersee reschpektive d Rüüs retour cho. D Gsamtschtrecki het öppe 310 km schwümme, 1500 Kilometer met em Velo und 15 km z Fuess umfasst.

Ab Aafang Mai het de Ernst Bromeis de Rhii vo de Quelle am Oberalppass bis zu de Mündig in d Nordsee in de Nöchi vo Rotterdam innerhalb vo eme Monat welle durchschwümme. Unterstützt isch sini Aktion vo Schweiz Tourismus gsi. Er het sis Vorhabe aber nach zwei Woche müesse abbreche.

Am Mäntig, 7. Juli 2014 isch de Ernst Bromeis im Lago di Dentro bim Lukmanierpass zur «Expedition 2014» gstarted. Döt isch dä Punkt vom Rhy, wo am witischte vo sinnere Mündig z Holland awägg isch. Uf siner 1247 Kilometer lange Expedition het er öppe 200 Kilometer z Fuss müesse zruckläge, wil es ufgrund vom Hochwasser meh Schwümmverbot gäh het, wi es normalerwis der Fall isch. Er isch uf sinere «Expedition 2014» vo me Kanute, eme Logistiker, eme Rhykapitän und enere Dokumentarfilmere beglaitet worde. Am 20. Augschte het de Ernst Bromeis d Nordsee erreicht und isch dodermit de zweit Mönsch gsi, wo de Rhy de Längi noch durchschwomme het.



</doc>
<doc id="26513" url="https://als.wikipedia.org/wiki?curid=26513" title="Fellbach">
Fellbach

Fellbach isch a Stadt z Bade-Wirttebärg, an dr nordeschtlige Stadtgränze vu Stuegert. Si isch no dr Chreisstadt Woeblinge di zwotgrescht Stadt vum Rems-Murr-Chreis un bildet zämme mit Woeblinge ne Mittelzäntrum fir d Umlandgmeine.

D Yywohnerzahl vu Fellbachs het scho aafangs 1950er Johr d Gränze vu 20.000 iberschritte, dodermit het d Stadt glyy dr Status vun ere Große Chreisstadt iberchuu, wu d bade-wirttebärgisch Gmeindsornig in Chraft drätten isch am 1. April 1956.

Fellbach lyt im Side vum Neckerbecki uf ere Hochflechi zwische Necker un Remsdal an dr nerdlige Uuslaifer vum Schurwald (do lige dr Kappelberg mit 469,0 m un dr Kerne mit 513,2 m). S Stadtgebiet goht im Norde bis in s sognännt „Schmidener Feld“.

Die Stedt un Gmeine gränzen an d Stadt Fellbach (im Uhrzeigersinn vu Oschte uus):
Woeblinge und Kerne (bodi Rems-Murr-Kreis), Stuegert (Stadtchreis) un Remseck (Landchreis Ludisburg)

D Stadt Fellbach bstoht us dr Chärnstadt un dr zwe Stadtdeil Schmide (am 1. Jänner 1973 yyglideret) un Effenge (am 1. April 1974 yyglideret), wu dervor sälbschtständigi Gmeine gsi sin un hite fascht zämmegwagse sin. In dr einzelne Stadtdeil wäre deilwyys Wohnblätz mit eigene Nämme unterschide, wu d Gränze aber zmeischt nit gnau feschtgleit sin. 

Uf em Baan vu dr Stadt Fellbach lige fimf separat glägeni Ortschafte. Zue Fellbach ghert d Stadt Fellbach un d Ortschaft Lindle. Zue Effenge ghere d Ortschaft Effenge un s Gheft Dennhof un zue Schmide d Ortschaft Schmide. Derzue lige im Stadtgebiet vu Fellbach di abgangene Ortschafte Erbach, Immerot un Gretebach.

Zämme mit dr Nochberstadt Woeblinge bildet Fellbach a Mittelzäntrum in dr Region Stuegert, wu Stuegert s Oberzäntrum derzue isch. Zum Mittelberyych Woeblinge/Fellbach ghere no d Stedt un Gmeine im Sidweschte vum Rems-Murr-Chreis: Bergle, Kerne, Korb, Luidebach, Schwoege, Waischtadt un Wẽnnede.

Fellbach ischt zom erschte Mol gnennt worda em Johr 1121 als Velbach (1357 Velebach).

Fellbach ghert zua koenere Verwaltongsgmoeschaft.

D OberSchuldese vo Fellbach ischt d Gabriele Zull.

Ergäbnis vo de Landdagswahla seid 2006: 

Dr Dialäkt vo Fellbach ghert zom Schwäbisch.




</doc>
<doc id="26518" url="https://als.wikipedia.org/wiki?curid=26518" title="Palataler Approximant">
Palataler Approximant

De palatali Approximant isch en Luut vo dr mänschliche Sprooch. Er chùnt in zirka 85% vo de Sprooche vo dr Wält vor. S Zeiche im IPA defür isch ; im Alemannische schryybt mer en meischt au mit <j> wie im Wort “jung”.



</doc>
<doc id="26521" url="https://als.wikipedia.org/wiki?curid=26521" title="Albstadt">
Albstadt

Albstadt isch a Stadt im Side vu Bade-Wirttebärg uf dr Schwebische Alb, eppen uf halbem Wäg zwische Stuegert un em Bodesee. Die Stadt isch 1975 im Ramme vu dr Gebietsreform nej bildet wore. Albstadt isch di grescht Stadt im Zollerealbchreis un bildet a Mittelzäntrum fir d Umlandgmeine. Bi ihre Grindig isch si zuen ere Große Chreisstadt ghobe wore, di frijer Stadt Ebenge isch scho syt em 1. Augschte 1956 Großi Chreisstadt gsi. Mit dr Nochbergmei Bitz het d Stadt Albstadt a Verwaltigsgmeinschaft veryybart.

Albstadt lyt uf dr Sidweschtalb, an dr Nordweschtgränze am Albtrauf in dr Däler vu dr obere Eyach un ihre Zuefliss un dr Schmiecha. D Eyach het ihri Quälle nerdlig vum Stadtdeil Pfeffenge, fließt derno no Side dur Margrethause un Lautlenge, wu dr Fluss no Weschte goht, dur dr Stadtdeil Laufe fließt un schließli s Stadtgebiet verlosst in Richtig Balenge, voreb er z Starzach in dr Necker mindet. D Schmiecha het ihri Quälle nordweschtli vum Stadtdeil Onschtmettenge, fließt derno zerscht no Oschte uf Onschtmettenge, derno no Side dur d Stadtdeil Dailfenge, Druchtelfenge un Ebenge, dno no Sidoschte un verlosst s Stadtgebiet in Richtig Simmerenge. In syym Unterlauf heißt dää Fluss Schmeie, är mindet bi Inzigkofe in d Doene. Dodermit goht di Europäisch Wasserscheide zmittse dur s Stadtgebiet vu Albstadt dure, ihre niderschte Punkt het d Wasserscheide zwische Ebenge un Lautlenge uf ere Hechi vu 742 m NN bim ehmolige remische Kaschtäll Lautlenge an dr alte Gränzlinie vum Alblimes. D Quälle vu dr bede Fliss Eyach un Schmiecha lige nume wenig Kilometer ussenand. 

Wel dr Winter friej chunnt un lang goht un wel die Jurabede uf dr Alb stark wasserdurlässig un ender uufruchtbar sin, isch Albstadt fir d Landwirtschaft mittlerwyyli ender uuinträssant. Wäge däm bietet d Landschaft hite fir Wanderer un im Winter fir Wintersportler vili Meglikeite. 81 % vu dr Stadtflechi vu Albstadt sin Natur- bzw. Landschaftsschutzgebiet. D Stadt isch dr drittgrescht kommunal Waldeigetimer z Bade-Wirttebärg.

Z Albstadt isch di ofiziäll diefscht Dämperatur z Dytschland syt em Aafang vu dr Wätterufzeichnige gmässe wore, nämli −36,1 °C in ere Doline am Flugplatz Degerfeld.

Die Stedt un Gmeine gränze an Albstadt (im Uhrzeigersinn vu Norde uus): Hächenga, Jõngenga, Burrladenga, Bitz, Wãẽderlenga, Schtroßbärg (alli Zollernalbchreis) Stette (Landchreis Semmerenge), Messschdetta, Balenga un Bisenga (wider Zollernalbchreis).

D Stadtdeil Burgfälda, Laofa, Lautlenga, Margrethause, Pfäffenga un Ãõschtmeddenga sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz. In jedere vu dr Ortschafte git s a Ortsamt, a „Rathuus vor Ort“, wu dr Ortsvorsteher syy Birro het. Dr Stadtteil Doalfenga het derfir a Burgerbirro mit eme Leiter.

Zue a baar Stadtdeil ghere no Wohnblätz oder neijeri Wohngebiet, wu eigeni Nämme hän, zmeischt aber nume wenig Yywohner un vilmol keini feschtgleite Gränze:

Albstadt bildet a Mittelzäntrum in dr Region Neckar-Alb, wu näbe Albstadt no d Gmeine Bitz, Messschdetta, Nuschblenga, Oberna, Schtroßbärg un Wãẽderlenga im Zollernalbchreis un Nuifra im Landchreis Semmerenge zum Mittelberyych dervu ghere.

Ergäbnis vo de Landdagswahla seid 2006: 




</doc>
<doc id="26526" url="https://als.wikipedia.org/wiki?curid=26526" title="Albstadt (Begriffsklärung)">
Albstadt (Begriffsklärung)

Albstadt stoht fir:


</doc>
<doc id="26527" url="https://als.wikipedia.org/wiki?curid=26527" title="Stimmloser labiodentaler Frikativ">
Stimmloser labiodentaler Frikativ

De stimmlosi labiodentali Frikativ isch en Konsonant vo dr mänschliche Sproooch. S Zeiche im IPA, ùn au de Buechstab im latiinische Alphabet, defür isch . Imene Deil Dialäkt im Alemannische git es zwo Variante vo däm Luut, e Fortis ùn e Lenis. Bstimmti Dialäkt, bsùnders im Niideralemannische ùn Schwööbische hen aber au nùmme de Lenis-Luut.



</doc>
<doc id="26529" url="https://als.wikipedia.org/wiki?curid=26529" title="Filderstadt">
Filderstadt

Fildorsdadd (amdlich Filderstadt) isch a Graosa Graessdadd en dor Midde vo Bada-Wirddabärg, ogfär 15 km sidlich vom Zendrum vo Sduagord. Wia dor Nãma ãdeided, leid-se zendral uff de Fildra. Zsẽma mid de båede Nåchborsdedd Laefäda-Ächdordeng ond Osdfildra bilded Fildorsdadd a sdarg bebauds Siidlongsgebiid. Älle drei Sdedd send 1975 em Rãma vo dor bada-wirddabärgischa Gmaenderefom endsdanda. Haed isch Fildorsdadd mid saene 46.000 Aewonor (2018) nåch Essleng d zwåedgraesda Sdadd em dichd besiidlda Landgraes Essleng. 

Fildorsdadd leid uff middlora Filderhaochfleche uff 327 bis 474 m Haeche. Diräddg sidlich vom Sdadddåel Pladdahardt ['bladɐha:rd] fangd dor Naturpark Scheebuach ã. Vo de haechor glagenen Dåel vo Fildorsaddd hådd-mor on Ausbligg uff d Schwäbischa Alb, wenn ed irgend a Bebauong dor Bligg vorsberra duad. 

Nåchborgmaendena send (em Uhrzaegor, em Norda ãgfanga):
Sduagord (Sdaddgraes), Nuihausa, Wolfschluaga ond Åechdaal (älle Landgraes Essleng), Waldabuach (Landgraes Bebleng) ond Laefälda-Ächdordeng (Landgraes Essleng).

Fildorsaddd leid diräggd an dor A 8 Sduagord-Ulm ond am Flughafa Sduagord-Ächdordeng mid dor Fildormässe diräggd dornäaba. Middla durch Fildorsdadd durch fird d B 27 Stuagord-Dibeng, als Schnällsdråß uff dor ganza Sdregge viirsburich ausbaud. Dui hervorragenda Vorkehrslag hådd abor ao zur Folg, dass-s en Fildorsadadd sälbsd naachds nia wirglich ruich isch. 

Mid dor S-Bã S 2 ond S3 kã-mor vom Sdadddåel Bärnhausa en ogfär 20 Menudda diräggd nåch Sduagord naefara oder isch en 5 Menudda em Flughafa drenn. 

Dor ganze Bereich vo dor Fildor, ao Fildorsdadd, isch vool mid Ãsiidlonga vo graose Firmena, Middlsdandsbedriib ond Dinsdlaesdongsfirmena. An Arbaedsbläzz fäld-s edda. Dorfir muas-mor firr Heisor, Wohnonga ond Baupläzz so viil zaala wia en Sduagord. Dor enorme Landschafdsvorbrauch en de ledsde Jårzehnd håd dor Charaktor vo dor Fildor, ao em Bereich vo Fildorsdadd, komblädd vorendored. Landwirdschaft geid-s kaom mae, d Landschaft isch vorsdeddored. S bekannde "Fildograud" wird zwår emmor noo ãabaud, aber d Flechena dirfir send deidlich glaenor wårda. 
S Sdaddgebiid vo Fildorsdadd sezzd sich zsẽma aus de faef frijor sälbsdendiche Gmaendena 
Bis uff Hardhausa wärded älle Nãma uff dor ersda Silbe betont, so wia-s em Schwäbischa bei de maesde dreisilbiche Nãma dor Fall isåch. 
Fildorsdadd isch bekannd fir sae Konzert- ond Kongrässzendrum "Filharmonie" ond sae Hallabaad "Fildorado". Em Sdadddåel Bõlanda leid d Fildorklinik, a anthroposophischs Kranggahaus. Uff-m Gebiid vo Bladdahaard leid-s Tagungszendrum "Bernhäuser Forst" vom Evangelischa Jugendwerk en Wirddabärg. Bärnhausa isch dor Sitz vom Evangelischa Dekanat firr dia drei Fildorsdedd: Fildorsdadd, Laefälda-Ächdordeng, Osdfildra ond firr Nuihausa/Fildor. 

Sälbsdvorsdendlich geid-s en Fildorsdadd älle allgemeinbildende Schuala. 

Bei dor ledsda 'Kommunalwahl am 25. Mai 2014 hådd-s dees Ärgäbnis gäa: 

Älle Dåelord vo Fildorsdadd ghaered schao viile Jårhondord lang zo Wirrdabärg ond hend a aehaedliche Endwigglong hender sich. Dor schwäbische Dialäggd isch en älle Flägga gleich. 

Blos a baar Kilomedor sidwäsdlich, uff-m Gebidd vo dor Nåchborsdadd Laefälda-Ächdordeng leid d Meilesmiile mid ire schwäbische Dialäggd-Uffironga. 

D schwäbischa Gschiichd ibor "d Fuiorweer vo Bladdahard" isch en dor ganza Gẽged bekannd. S geid-se abor därzeid edd zom kaufa. A Nuiufflag wär naedich. 

Ondor de Aldaegsässene Leid held sich bis haed a bodasdendichs Middlschwäbisch. Abor ondor de jonge Leid leided, wia iboraal, dor herkemmliche Dialäggd. 





</doc>
<doc id="26537" url="https://als.wikipedia.org/wiki?curid=26537" title="Stimmloser bilabialer Plosiv">
Stimmloser bilabialer Plosiv

De stimmlosi bilabiali Plosiv isch e Konsonant vo dr mänschliche Sprooch. Er chùnt in de meischte Sprooche vo dr Wält vor; zue de Ussnaame ghört zum Byspil s Kanien'keha. Im Arabische git es au kei /p/, defür aber en //. S Zeiche im IPA defür isch .

In de alemannische Dialäkt chùnt de Luut als Lenis, Fortis ùn behuucht vor. De Lenis-Luut wird allerdings meischt als bhandlet ùn transkribiert.



</doc>
<doc id="26541" url="https://als.wikipedia.org/wiki?curid=26541" title="Stimmhafter bilabialer Plosiv">
Stimmhafter bilabialer Plosiv

De stimmhafti bilabiali Plosiv isch e Konsonant vo dr mänschliche Sprooch. S Zeiche im IPA defür isch .

In de Alemannische Dialäkt chùnt de Luut eigetli nit vor, wyl es im Alemannische kei stimmhafti Obstruente git. Es git im Alemannische aber e Lenis-Luut wie im Wort „Büebli“, wo äänlig isch ùn au meischt mit däm Zeiche transkribiert wird.



</doc>
<doc id="26548" url="https://als.wikipedia.org/wiki?curid=26548" title="Stimmloser glottaler Frikativ">
Stimmloser glottaler Frikativ

De stimmlosi glottali Frikativ isch en Konsonant vo dr mänschliche Sprooch. S Zeiche im Internationale Phonetische Alphabet defür isch , wie au de Buechstab im latyynische Alphabet. Im Alemannische wird de Luut au mit <h> gschriibe, wie im Wort „Huus“.

Trotz dass de Luut als „glottale Frikativ“ bezeichnet wird, isch de Luut weder en richtige Frikativ, noch isch glottal als Artikulationsort e bsùnders träffendi Bschryybig. Träffender isch viilmool e Definition als stimmlose Vokal.

In viile Sprooche git es de Luut nit, wie zum Byspil in fascht allene Dialäkt vùm Französische, wo de Buechstab <h> nie ussgsproche wird.



</doc>
<doc id="26550" url="https://als.wikipedia.org/wiki?curid=26550" title="Schlettstadt">
Schlettstadt

Schlettstàdt ìsch a frànzeesche Stàdt ìm Arrondissement () im Unterelsàss (Bas-Rhin). As lìegt ìn dr Mìttla vum Elsàss, àm Ìll entlàng. Do ìsch ungfahr d Sprochgranza zwìscha Unterelsassisch ìm Norda un Owerelsassisch ìm Süda.

Schlettstàdt lìegt ìn dr Mìttla vum Elsàss, 22 km ìm Norda vu Colmer un 47 km ìm Süda vu Stroßburg, un uf dr lìnka Sita vu dr Ìll. D Vogesa sìn nìt wit, àwer Schlettstàdt ìsch ìn dr Ewena (sina Heecha geht numma vu 165 bis 184 m).

Dr Tunnel Maurice Lemaire (aui bekànnt unterm Nàma Tunnel vu Sainte Marie-aux-Mines) verbìndet d Gegend àn d Lothrìnga.

Ìn dr Neecha fìndet ma dr Ìllwàld, a Nàturpark wo bi da greeschta àgschwemmta Wald ìm Frànkrìch zehlt. Do fìndet ma uf 1500 ha großa Baim un vìel Sorta Tiarer, wia Dàmwìlda.

Ìn dr Legand noh, ìsch d Stàdt grìnda worra durch a Rìes wo "Sletto" gheißa hàt. Do kummt dr Nàma "Schlettstàdt" har.

Ìn dr Merowìngischa un Kàrolinginscha Zit ìsch Schlettstàdt a Besìtz vu da Keenig gsìì. 's ìsch a kleina Siedlung gsìì.D erschta Kìrch ìsch bàuia worra àn dam Ort wo jetzt d Sànkt-Georg Kìrch steht.

Vum XI.Johrhundert àb, gheert Schlettschàdt ìn dr Hohenstaufen Fàmìlia.

D Hildegarde von Büren, d Müeter vum Erschta vu da Hohenstaufen un d Grossmüeter vum Kaiser Friedrich Barbarossa, hàt do ànna 1087 a Heilig-Gràb-Kàpalla grìnda. Ànna 1094 hàt ìhra Suhn dia Kàpalla ìm Kloschter Conques gschankt. D Mìncha han Sànkt Fides (Sainte Foy) verehrt. Da Propstei, grìnda ànna 1905, hàt d Stàdt dirigiart bis 1216.
Ànna 1216 hàt Friedrich II vu Hohenstaufen üs Schlettstàdt a frèia Stàdt gmàcht un ar hàt a Müüra drum umma bàuia.

Ìn dara Zit sìn d erschta Teil vu dr Sànkt-Georg Kìrch, üs friaihgottischer Styl.

Dr Keenig Rudolf vu Habsburg hàt vu Schlettstàdt a Reichstàdt gmàcht (vorhar ìsch's teilt gsìì zwìscha Riich un Propstei).

Vu 1354 bis 1679 ìsch Schlettstàdt Mìtglìed vu dr Zehstädterbund gsìì.

Ìn dr Renaissance Zit ìsch Schlettstàdt d Hàuipstàdt vum Humanismus worra. D Làtinschüel un dr Humanischtkollege sìn ìn dr gànza Europa beriahmt gsìì. D humanistischa Bibliothek gìt's jetzt noch.

Mìt dr Reformàtion, mìt da Büürakriag un Drissigjohrkriag hàt Schlettstàdt sina Màcht verlora.

Mìttem Weschtfälisch Frìeda, ànna 1648, ìsch Schlettstàdt a Besìtz vum frànzeescher Keenig Ludwig XIV. worra un mìttem Frìeda vu Nìmwaga ìsch Schlettstàdt gànz zu Frànkrìch gànga.

Ànna 1674 hàt dr Ludwig XIV. a Feschtung üs Schlettstàdt gmàcht, durch dr Vauban.



Schlettstàdt hàt a scheena Àltstàdt mìt verwìnkelta Gàssa. Bi da meischta sahnswìrdiga Gebäi sìn s bàrocka Ebermìnschter Hotel un dr màchtiga Uhrturm.

D Humanischtischa Bibliothek ìsch ànna 1452 grìnda worra.

S Schloss Hohkeenigsburg liejt éwwr Orschwiller, 10 km ìm Weschta vu Schlettstàdt.



</doc>
<doc id="26551" url="https://als.wikipedia.org/wiki?curid=26551" title="Stimmhafter velarer Frikativ">
Stimmhafter velarer Frikativ

De stimmhafti velari Frikativ isch en Luut vo dr mänschliche Sprooch. S Zeiche im Internationale Phonetische Alphabet defür isch . Mer muess uffpasse dass mer des Zeiche nit mit verwäggslet, wo im IPA für e Vokal stoot.

Im Alemannische gits de Luut eigetli nit. Allerdings wird d Lenis vum // wie im Hochalemannische Wort „churz“, zum Deil mit däm Symbol transkribiert. E andri Transkriptionsmöglichkeit isch für de Lenis, un für de Fortis.

S Wort „Chuchi“, wo de Lenis un de Fortis Luut beidi vorchömme, wird also je nooch däm als oder als transkribiert.

En echte stimmhafte velare Frikativ het akustisch e gwüssi Äänlichkeit mit em Zäpfli-r im Dütsche.



</doc>
<doc id="26554" url="https://als.wikipedia.org/wiki?curid=26554" title="Mont-Terrible">
Mont-Terrible

Mont-Terrible isch de Name vom ene französische Departemänt gsi, wo vom 1793i bis zum Johr 1800 exischtiert het. De gröschti Teil vom Gebiet vom damalige Departemänt ghört hüt zum Schwiizer Kanton Jura.

De Name vom Departemänt chunt vom "Pultbärg" bi Saint Ursanne, wo uf französisch "Mont Terri" heisst. Der Bärg ligt südlich vo Cornol im Elsgau, also zmits im Gebiet vo dem Departemänt.

Im 1793 het Frankrich di Raurakischi Republik, wo im Dezember 1792 us Teil vom Fürschtbistum Basel entschtanden isch, anektiirt. S anektiirti Gebiet isch zum 84. Departemänt vo de erschte französische Republik worde. Im Johr 1800 isch s Departemänt em Oberelsass zuedeilt worde und dodermit vo de Landchart verschwunde. Bim Wiener Kongress ane 1815 isch de gröschti Teil vom "Mont-Terrible" denn zum Kanton Bärn cho.

S Departemänt "du Mont-Terrible" het am Aafang us de Dischtrikt vo Pruntrut und Delschbärg beschtande. De Dischtrikt Pruntrut isch in acht Kantön unterteilt gsi, dä vo Delschbärg in füüf. Im 1797i sind noch gwüssi Biet um Mömpelgard zum Departemänt cho und de Rescht vo de ehemolige Bsitzige vo de Fürschtbischöf vo Basel im Südjura. S Departemänt het in dere Ziit 210 Gmeinde gha und öppe 77'000 Iiwohner, gliichwohl het Frankriich s Gfühl gha, s Departemänt sigi z chlii und so isch es ebe im 1800 zum Département Haut-Rhin cho.


</doc>
<doc id="26557" url="https://als.wikipedia.org/wiki?curid=26557" title="Labial-palataler Approximant">
Labial-palataler Approximant

De labiopalatali Approximant isch en Luut vo dr mänschliche Sprooch. S Zeiche im Internationale Phonetische Alphabet defür isch . Es isch di labialisierte (= mit grùndete Lippe) Variante vùm Luut [].

De Luut wird oft au als s halbvokalischs konsonantischs Gägestùgg zum Vokal [] aagluegt; also als en Luut, wo im Gägesatz zum [y], nit de Gipfel vùnere Silbe bildet. Was debi gnau de Ùnterschid isch, isch ùmstritte.



</doc>
<doc id="26560" url="https://als.wikipedia.org/wiki?curid=26560" title="Ł">
Ł

De Buechstabe Ł (L mit Querstrich, chli: ł) chunnt im Polnische, Kaschubische,
Sorbische, i de Weißrussische, im Venezianische und in de Navajo-Sproch vor.
Erschtmol isch das Schriftzeiche im 16. Jahrhundert i polnische Tegscht gfunde worde. Für d'Sorbe isch dä Buechstabe s'inoffizielli Nationalsymbol, wo vom Wort, Łužica chunnt, wo en sorbische Begriff für d'Lausitz isch. 

Im Łacinka, wo em Wiisrussische (Belarussische) entspricht und i einige ostpolnische Dialäkt tuet me Ł als „dunkligs“ bzw. velarisierts L [] säge.

Im Niidersorbische, im Obersorbische und im Polnische isch Ł en stimmhafte labiovelare Approximant [].

I de Navajo-Sproch und im Inuktitut isch de Buechstabe für de stimmlose laterale alveolare Frikativ.

I de Venezianische Sproch channmer en "l", "e" odder gar nöd säge, z. B. "ła góndoła" seijt me "góndola, góndoea" oder au "góndoa".

Im Unicode chammer s'L mit Querstrich uf de folgende Positione gseh:


S'L mit Querstrich isch i de Kodierig Latin-2 enthalte.
Im TeX wird s'L mit Querstrich wie une zeigt:


I latinische Handschrifte vom Mittelalter wird s ł bzw. ƚ (U+019A) als Abchürzig für Lat. "vel" „oder“ bruucht. 


</doc>
<doc id="26564" url="https://als.wikipedia.org/wiki?curid=26564" title="Hebe Camargo">
Hebe Camargo

D Hebe Maria Camargo (8. März 1929 z Taubaté, São Paulo; † 29. September 2012 z São Paulo)) isch en brasilianische Schauspiilerin, Sängere und Moderatorin gsi.

D Hebe Camargo isch am 8. März 1929 z Taubaté, São Paulo uf d Wält cho.. Si het ihri Karriere as Sängere in de 40er-Johr agfange wo si zämme mit ihrer Schwester s Duo "Rosalinda e Florisbela" bildet het.

Um 1950 het ihri TV-Karriere als Färnsehmoderatorin agfange. Denn het si bi divärse Färnseh- und Radiosänder gschafft. Sit 1986 moderiert si ihri eigeni TV-Sändig "Hebe".

Im Januar 2010 isch bi re en bösartige Tumor vom Brustfells diagnostiziert worde. Si isch am 29. September 2012 in ihrem Huus im São Pauloer Stadtteil Morumbi gstorbe.


</doc>
<doc id="26565" url="https://als.wikipedia.org/wiki?curid=26565" title="Kirchberg SG">
Kirchberg SG

Chirchbärg isch e politischi Gmaind mit öppä 8000 Iwohner im Kanton Sanggale, Schwiz.

D Gmaind Chirchbärg lit im undere Toggeburg und gränzt im nordweschte as Thurgi. Zu de Gmaind ghöred s Dorf Chirchbärg, s Dorf Bazehaid a de Thur une, d Dörfer Möselbach, Gähwil und Diätschwil.

Nochbergmainde send im Süde Moslig, im Oschte Lütischborg und Jonschwil, im Norde Rickebach TG, Wiile TG und Sirnach, im Weschte lit no Fischinge TG.

Näbet de Dorfcherchene z Bazehaid und z Chirchberg ghört zu de Sehenswördikaite vo de Gmaind au de 966 Meter höch Usichtsbärg St. Iddaburg mit em Wallfahrtsort vo de Heilige Idda.

Bazehaid het en Bahnhof a de Liniä Wil-Wattwil, de ehemolige Bodesee-Toggeburg-Bahn, wo hüt Südostbahn heisst. Userdäm gits e Busliniä vo Wil über Chirchbärg uf Gähwil und eini vo Bazehaid uf Dietschwil. Möselbach isch nöd an öffentlichä Verchehr agschlossä.




</doc>
<doc id="26569" url="https://als.wikipedia.org/wiki?curid=26569" title="Claude Vigée">
Claude Vigée

Dr Claude Vigée (* 3. Jänner 1921 z Bischwiller, Elsass àls "Claude Strauss") ìsch e frànzesìscher Autor, wie uf Frànzesìsch, uf Elsassìsch und im Elsasser Jiddisch schribt. Ar salwerscht sait ìwer sìch, ar sej „Jude und Elsässer, also doppelt Elsässer und doppelt Jude“.

Dr Vigée stàmmt üs ere àlte elsassìsche Düechhandlerfàmilie. Ar ìsch z Bischwiller ufgwàchse un z Stroßburi uf s Gymnasium gànge. Wie ànne 1940 de ditsche Druppe ìn s Elsàss inmarschert sìn, ìsch er uf Toulous gflìchtet un hàt dert mìt eme Medizinstudium àngfànge. Ar hàt sìch drno dr Résistance àngschlosse un 1942 sini erschte Gedìcht ìn dr Untergrundzitschrìft „Poésie 42“ vereffentlìcht. Ìm Johr 1943 ìsch er ìn d USA gflìchtet, wien er ànne 1947 ìn Romanistik promovert hàt. Ar hàt frànzesìschi Sproch un Literatür gelehrt àn dr Ohio State University, àm Wellesley College un àn dr Brandeis University. Sit 1950 hàt er rejemaßi Gedìcht vereffentlìcht z Frànrich. 1960 bìs 2001 hàt er z Israel glabt, wien er bìs züe sinre Pensionerung 1983 àn dr Hebräische Üniversitet z Jerusalem gelehrt hàt. Dr Vigée labt hite z Paris.

S Thema vun dr Dìchtung vum Vigée ìsch unter àndrem d Üssenàndersetzung mìt em Leid vun dr Jude, vun dr Elsasser, vun dr elsassische Jude un dr Jude ìm Elsàss, àwer öi mit dr Schenheit un dr Verganglichkeit vum schlìchte, landlige Erb. Öi s Strawe no Fridde un zwìschemanschliger Einigung ìst e Motiv, wiener ìmmer wider ufgrifft.

Àm 18. März 2000 ìsch in sinre Heimetstàdt Bischwiller s Kulturzentrum „Claude Vigée“ ingweit worre.


Dr Claude Vigée ésch öi Iwwrsetzr vun Rainer Maria Rilke.





</doc>
<doc id="26580" url="https://als.wikipedia.org/wiki?curid=26580" title="Baskenland (Frankreich)">
Baskenland (Frankreich)

De frànzeesch Teil vum Baskeland (fr. "pays basque français") ésch `s vun àlti Zitte har baskischsproochig Gebiet ém üsserschte Südweschte vun Frànkrich.

`S bsteht traditionell üss drei historisch Territorie:


`S frànzeesch Baskelànd wurd uff Baskisch àls "Ipar Euskal Herria" ("Nördliches Baskeland") odr "Iparralde" ("Nordgebiet") b´zeichnet. `S grenzt ém Süde un Südweschte àn de spanischi Autonomi Gemeinschafte Navarra un Baskelànd, ém Nordweschte ésch de Küscht vum Golf von Biskaya/Golfe de Gascogne, ém Norde `s frànzeesch Département Landes un ém Oschte de historisch Provinz Béarn, wo´s hitzedàjs zsamme mét `s Département Pyrénées-Atlantiques bildt. Diss ésch Teil vun de Region Aquitaine (bask.: "Pirinio Atlantikoak" und "Akitania"). Höiptort ésch Bayonne (bask. "Baiona") mét e "Sous-préfecture".
De einzig urbani Agglomeration vum Ländel bélde de Stedt Bayonne/Baiona, Biarritz (bask. "Miarritze" odr "Biarritz") un Anglet (bask. "Angelu") ém Nordweschte vum Gebiet bi dr Méndung vum Adour àn d´Atlantikküscht, wie zsàmme knapp éwwr 100.000 Inwohnr hàn. Àndri wichtigi Orte àn d´Küscht sin Saint-Jean-de-Luz (bask. "Donibane Lohizune") un de Grenzstàdt Hendaye (bask. "Hendaia"). `S Innere vu Ländel ésch dàgeje zmeischt gànz "agricole"/ländli prägt.

Én dr Frànzeesch Revolution, 1790 het mr de historisch Provinze aufgleest un de Teil vum Baskeland mét´m Béarn zue-m´e Département vereinicht, wie zeerscht de Nàmme "Basses-Pyrénées" krijt het hit Pyrénées-Atlantiques heisst. De Nàmme vun de historisch Territorie (baskisch "herrialdes") werde àwwr ém Baskische widdersch verwandt, un se werde àls drei vun de zsàmme séwwe Territorie vum Baskenland ém historisch un kültürell Sinn betrachtet.

De regionalistischi baskisch Bewejung ze Frànkrich setzt si in erschter Linie f´r e eijes baskischs Département in un lokali Politikr griffe de Forderung mànichmol uff. Àwwr de Politikr üss dr Region mét nàtional Gwicht vrsueche diss mét`m Vorschlaa vun`m nei Zueschnitt vun de Regione ze zrstreue.Én de kültürelli Domän gibt`s àwwr Zsàmmenarbeit mét`m Béarn un de iwrigi Teile vun de Region Aquitaine, wie zuem okzitanisch Sproochgebiet gheere.

Àm 29. Januar 1997 he dr Präfekt vun Pyrénées-Atlantiques durich ""arrêté préfectoral"" e "Pays Basque" anerkennt, vun dem `s Territorium 2.967 km² gross ésch un ungfähr de vun Baske bwohnti Bereiche vum Departement inschliesst.

E ""pays"" ésch nooch-m´e àls ""loi Pasqua"" bekannte Gsetz vun 1995 e regional Entwicklungsverband untrhalb vun de Départementsebeni un newwe de traditionell Inteilung én Arrondissements un Kantone.





</doc>
<doc id="26581" url="https://als.wikipedia.org/wiki?curid=26581" title="Kantonsparlament">
Kantonsparlament

Es Kantonsparlament isch es Parlament und die legislativi Gwalt vo eme Schwizer Kanton. Wäge de unterschiidliche gschichtliche Entwicklige in de verschidnige Kantön und wäge de unterschiidliche Sproochregione, hei di Parlament verschidnige Näme. Si heisse "Kantonsrot, Landroot" oder dütsch "Grosse Rot" reschpektiv franzöösisch "Grand Conseil". Nume dr Kanton Jura het "parlement" (schwzdt. Parlamänt) vorzoge.

D Kantonsparlamänt chömed im Johresablauf regelmässig för e paar Täg, im Kanton Züri jede Wuche a aim Tag, am Kantonshauptort zäme. Däne Zämekümft sait me au «Session». Si bespräched dänn di ainzelne Pünkt vo de Traktandelischte, fassed Bschlüss oder stelled Aaträg a d Kantonsregierig.

S Pendant zumene Kantonsparlamänt isch z Dütschland, z Ööschterrych und z Liechtestäi de Landtag.

In dere Lischte findet sich d Näme vo de Kantonsparlament in de offizielle Reihefolg vo de Kantön mit Aagabe über de Tagigsort, d Grössi und d Legistatur vom Parlament.




</doc>
<doc id="26582" url="https://als.wikipedia.org/wiki?curid=26582" title="Zäpfchen-r">
Zäpfchen-r

Mit Zäpfli-r (hochdütsch: "Zäpfchen-r") isch e bstimmti Ussprooch vum Phonem /r/ gmeint. Gmeint isch e Ussprooch vum /r/ im hintere Deil vum Mund, im Gägesatz zumene Zungespitze (grollte) -r, wo im vordere Deil vum Mund ussgsproche wird. 
D Bezeichnig „Zäpfli-r“, leitet sich vum Gaumezäpfli ab; des isch de Deil vum Mundruum wo die r-Luut meischt artikuliert werde.

Im Dütsche un Alemannische isch s Zäpfli-r eini vo de Möglichkeite (freii Variation), s Phonem /r/ usszspreche. In dr Schwiiz isch s Zungespitze-r hüüfiger, in Dütschland s Zäpfli-r. Im Französische isch s /r/ meischt en Zäpfli-r (Ussnaame sin vorallem Südfrankriich un Deil vo Kanada), im Spanische oder Italienische gits numme en Zungespitze-r.

Mit Zäpfli-r isch kei exakti Ussprooch gmeint, es git vili verschidni Variante devo. Am hüüfigschte isch en stimmhafte uvulare Frikativ bzw. Approximant () oder uvulare Vibrant (). Sältener chömme au stimmlosi Frikativ wie [], [] oder gar [] vor. Im Dänische gits sogar en stimmhafte pharyngale Frikativ ().

Zäpfli-r sin fascht numme uss weschteuropäischi Sprooche bekannt, usserhalb vo Europa au im Hebräische. In praktisch allene andre Sprooche vo dr Wält werde r-artige Konsonante als Zungespitze-r, Retroflex (wie im Änglische) oder uff andri Arte ussgsproche. In Sprooche wie em Arabische gits zwar Konsonante wo glych ussgsproche werde wie s Zäpfli-r, wo aber für d Sprecher vo denne Sprooche nit als „r-artige“ Konsonante aagsänne werde. Wie gnau un wenn dass s Zäpfli-r z Europa enstande isch, weiss mer nit.


</doc>
<doc id="26585" url="https://als.wikipedia.org/wiki?curid=26585" title="Wolfgang Miessmer">
Wolfgang Miessmer

Dr Wolfgang Miessmer (* 2. Oktober 1936 z Ändinge am Kaiserstuel) isch e dytsche Lehrer, Kommunalbolitiker, Sänger un Liedinterpret. Er isch ein vu dr bekannteschte sidbadische Sänger, wu fascht uusschließlig uf Alemannisch singt. Di meischte Lieder, wun er singt, sin dradizionälli Lieder us allne alemannische Regione, näbe Lieder us em Badische singt er au Lieder us em Elsass, us dr Schwyz, vu Vorarlberg un au schwebischi Lieder. 

Dr Miessmer isch z Ändinge ufgwagse as Suhn vum Ändinger Grundbuechrotsschryyber Franz Miessmer un dr Maria geb. Saar. Är het drej Gschwischter, Annette Miessmer (* 1939), Gerhard Miessmer (1946-2002) un Franz-Josef Miessmer (* 1949).

Vu 1943 bis 1947 isch dr Miessmer z Ändinge uf d Volksschuel gange, in däne vier Johr het er aber nume zweiehalb Johr Unterricht gha, wel d Bevelkerig vilmol het miesse in d Bunker in dr Chinzge in dr Räbe flichte wäge Bschuss vu Ändige. Syy Vater isch as Soldat z Russland gsi, er isch glyy noch em Chrieg wider heimchuu.

Är isch syt dr erschte Klass Minischtrant gsi. Dr Bfaarer vu Ändinge het gsäh, ass dää Bue guet gsi isch in dr Schuel un het sällewääg druf drängt, ass er uf s Gymnasium cha goh, ass er e Bfaarer cha gee. Doderzue isch dr Miessmer an s Erzbischeflig Gymnasialkonvikt z Fryybeg chuu, am Gymnasium z Ämmedinge, wu necher gsi wär, isch in däre Zyt kei Latynisch unterrichtet wore. Dert hätt dr Miessmer chenne vu Ändinge uus mit em Ändinger Bähnli fahre, eso het er miesse uf Fryybeg zie. Är het derno im e ehmolige Lehrlingsheim in dr Karthäuserstroß z Fryybeg gwohnt, wu vum Gymnasialkonvikt fir di uuswärtige Schueler brucht woren isch.

Dr Miessmer isch uf s Bertold-Gymnasium gange, wu dertemol im Böu vum Friedrichsgymnasium in dr Jacobistroß unterbrocht gsi isch, wel däre ihre Böu im Chrieg uusbumbt woren isch. Är het as erschti Främdsproch Franzesisch gha, derzue Latyynisch, speter au Altgriechisch.

In däre Zyt noch em Chrieg hän d Schueler vilmol wenig z ässe gha, si sin z. B. emol mit eme Laschtwage zue dr Eltere un Großeltere vu dr Schueler gfahre go Härdepfel yysammle, ass si ebis z ässe gha hän, derno het s zem z Morgeässe Härdepfelsuppe gee statt Brot.

1951 isch dr Wolfgang Miessmer uf d Heimschuel Lender z Saschbe bi Achere chuu, wu dertemol e Gymnasium gsi isch, au mit extärne Schueler u. a. fir kadolischi Bfaarerzeglig.

Vu dr Wynächte 1951 bis an dr Oschtere 1952 isch er zämme mit eme Mitschueler im Ramme vun eme Schueleruusdusch uf Besançon chuu an s dertig erzbischeflig Internat go rächt Franzesisch lehre. Anne 1957 het dr Miessmer Abitur gmacht an dr Lenderschuel.

Wel er zue dr wysse Johrgäng ghert het, wu kei Miliderdienscht hän mieße leischte, het er glyy noch em Abitur chenne studiere. Mittlerwyyli isch em aber klar gsi, ass er kei Bfaarer het welle gee, lieber e Lehrer. Wel d Lehrer uf dr Lenderschuel gsait gha hän, mer chennt nume die Fächer studiere, wu mer d Note 1 oder 2 gha het, isch er nit an d Universitet Fryybeg gange, statt däm het er welle Lehrer fir Zeichne wäre. Doderzue het eigetli vorgha an d Kunschtakademii Fryybeg studiere, die isch derno aber gschlosse wore un är hätt miesse uf Karlsrueh. Wel des aber z dyyr gsi isch, het er anne 1957 derno an dr "Pädagogische Akademii" z Fryybeg (speter "Pädagigischi Hochschuel") aafange Lehramt studiere. D Vorläsige hän in däre Zyt no in ere Holzbaracke gegeniber vum Kolpinghuus stattgfunde, erscht speter het d PH z Littewyyler eigeni Gebeide iberchuu. Des Lehramtsstudium isch vier Semeschter gange, dr Miessmer isch derno anne 1959 an d Volksschuel Wyhl chuu, wun er bis 1964 unterrichtet het. 1961 het er di 2. Dienschtpriefig abgleit mit ere Arbet iber s Vereinsläbe vu Wyhl ("Wyhl – ein Arbeiter-Bauern-Dorf"). Är isch au z Wyhl aktiv gsi im Durnverein as Durnwart.

Anne 1964 isch er uf Seelbach gange an di dertig Volksschuel, wel die ne Durnlehrer brucht hän. Die Schuel, speter Grund- un Hauptschuel het scho 1965/66 e Realschuelzug ufböue, wu anne 1971 e sälbständigi Realschuel (mit eigener Schuelleitig) wore isch. Anne 1972 sin d Grund- un Hauptschuel un Realschuel zuen eme "Kooperative Bildigszäntrum" zämmegfasst wore, nodäm dr Miessmer im Gmeirot un au as Landdagskandidat vu dr SPD gege d Drännig vu Haupt- un Realschuel kämpft het. Wu dr Gerhard Mayer-Vorfelder anne 1980 Kultusminischter vu Bade-Wirttebärg woren isch, sin z Bade-Wirttebärg alli Schuelversuech, dodermit sin au z Seelbach d Lehrplanversuech un s Chärnstuck, d Orientierigsstufe, yygstellt wore.

Vu 1986 bis zue syyre Pänsionierig 2000 isch dr Miessmer au Konrektor an dr Seelbacher Grund- un Hauptschuel gsi.

Dr Wolfgang Miessmer het am 20. Februar 1960 d Helga Kratz (* 1941) vu Ändige ghyrote, wun er 1959 bi dr Ändinger Fasnet chänne glehrt het. Si hän zämme vier Chinder: Jürgen (* 1960, no elf Wuche gstorbe am e Pneumothorax), Jutta Miessmer (* 1962), Diplom-Pädagogin un Gymnasiallehreri, Andreas Miessmer (* 1964), Choch un Foodstylist.

Anne 2000 isch dr Miessmer no 41 Johr as Lehrer in Pänsion gange.

Dr Wolfgang Miessmer isch anne 1963 in d SPD yydrätte, as Suhn us ere konservativ-kadolische Familie un as Lehrer in eme konservativ-kadolische Dorf ("„E Rote in eme schwarze Dorf un inere schwarze Familie“"). Är het ghulfe z Seelbach e Ortsverein ufböue un isch vu 1968 bis 1999 fir s SPD im Gmeirot vu Seelbach gsi, 1971 bis 1999 im Chreisdag vum Landkreis Lohr, speter Ortenaukreis, derzue fufzeh Johr im Ortschaftsrot vum Seelbacher Ortsdeil Wittelsbach un nyyn Johr Stellverdrätter vum Seelbacher Burgermeischter.

Anne 1972 un 1976 het dr Miessmer fir d SPD bi dr Landdagswahle kandidiert.

Bi dr SPD im Ortenaukreis isch er sibe Johr stellverdrättende Chreisvorsitzende gsi. Syy bolitisch Engaschment het vor allem dr Bildigsbolitik gulte, er isch au zytwyys in dr Kommision fir Bildigsbolitik vum SPD-Landesvorstand gsi.

Die nej Bildigsbolitik z Bade-Wirttebärg unter em Kultusminischter Mayer-Vorfelder het derzue gfiert, ass dr Miessmer sich us dr Bildigsbolitik zruckzoge het un sich schließli uf di kommunal Bolitik bschränkt het.

Dr Wolfgang Miessmer het sich syt dr Mitti vu dr 1970er Johr engaschiert im dr neje Umwältbewegig un Anti-Atomchraft-Bewegig, wu d Alemannischsprächer im Elsiss, in dr Schwyz un z Sidbade zämmebrocht het, z. B. gege dr Böu vum blante Chärnchraftwärch Wyhl. Är isch mit syyre Frau un syyre Dochter am 18. Februar 1975 derbyy gsi, wu d Demonschtrante z Wyhl dr Böuplatz bsetzt hän.

Bim Seelbacher Kätterlismärkt (dt. "Katharinenmarkt Seelbach") het dr Wolfgang Miessmer zämme mit e baar Bekannte e Ufdritt vum elsässische Liedermacher un Sänger Roger Siffer ghert. Syyni Kollege un är hän sich do dänkt: "„Des kenne mir aü!“" (nämli Lieder uf Alemannisch singe) un hän ihri Inschtrumänter zämmedrait un bin ere Session Ändi 1977 d Band "D Gälfiäßler" grindet. Ihre erschte Ufdritt hän d Gälfiäßler gha am Nejjohrsfescht vum SPD-Chreisverband mit iber 500 Gescht aafangs 1978, dr groß Erfolg het derzue gfiert, ass si wyter gmacht hän mit ihrem Konzäpt draditionälli alemannischi Lieder z singe. E Bsunderheit an dr Gälfiäßler isch immer ihri groß Zahl vu verschidene Inschtrumänt gsi, wu si uf dr Bihni brucht hän, doderfir hän si s bis zue me Yydrag in s Guinness-Buech vu dr Rekord gschafft as Bänd mit dr meischte Inschtrumänt. Achtzeh Johr lang isch dr Miessmer Mitglid vu dr Gälfiäßler gsi, er het gsunge, derzue Handorgele un vor allem Schlagzyyg gspilt.

Dr Roger Siffer het d Gälfiäßler in s franzesisch Regionalfärnseh gholt, uf dr Funkuusstellig z Berlin 1983 hän si ne Uffdritt gha in dr Sändig "Chumm und lueg" fir s Schwyzer Färnseh. Insgsamt hän si im Lauf vu däne 18 Johr uugfehr 30 Ufdritt im Färnseh gha, z. B. im "Talentschuppen" bim Bill Ramsey un in dr Sändig "gefragt, gewußt, gewonnnen" im ZDF mit em Hans Rosentahl (1986), au in dr Sändig "An hellen Tagen" un speter in "Kein schöner Land" mit em Günther Wewel hän si gspilt. Ihre grescht Ufdritt hän si z Karlsrueh gha im Volksparkstadion bin eme Fueßballspil vum Karlsrueher SC gege dr FC Bayern München.

Anne 1996 isch dr Wolfgang Miessmer us dr Bänd "D Gälfiäßler" uusdrätte. Näbe andrem isch vor allem dr groß Altersunterschid zwische ihm un dr ibrige Mitglider dr Grund derfir gsi (dr Miessmer isch 15 Johr un meh elter gsi wie di andre un isch mittlerwyyli 60 gsi). Syterhär dritt er as musikalische Begleiter vu Dialäktautore un vor allem as Solischt uf, är singt Lieder un spilt derzue e diatonischi Handorgle.

Abgsäh vu dr LP "Hat alles nicht das Volk getan?", wun er anne anne 1986 zämme mit dr Gälfiäßler ufgnuu het mit revoluzionäre Lieder, sin syyni Ufnahme alles alemannischsprochigi Lieder gsi. Syy hitig Programm umfasst rund 90 alemannischi Lieder us Bade, us dr Schwyz, vu Vorarlberg, us em Elsass un us em Schwobeland.

Zum Lied "D Büre sin ufriarig wore in de ditsche Natione", wu in Grichtsakte vum Brozäss gege dr Nerdliger Fyynduechwäber "Hans Conz" iberliferet isch, wu des Lied im Burechrieg unter dr Folter bryysgee het, hän d Gälfiäßler zwo Strophe derzuedichtet mit eme aktuälle Bezug zum Kampf gege s Chärnchraftwärch Wyhl.

Di zuesätzlig Strophe, wu dr Miessmer hite no singt, goht eso ("Copyright: Wolfgang Miessmer, mit Zuestimmig vum Autor, Orginal nit verändere"):

<poem>
"D Büre sin ufriärig wore drusse am Kaiserstuehl
"Si hän in Wyhl dr Platz bsetzt – un keiner het welle losse ab –
"Si hän dr Baü vum Kraftwerk gstoppt – wer het des noch denkt.
"Si hän dr Baü vum Kraftwerk gstoppt – wer het des noch denkt.
</poem>
Scho Ändi vu dr 1960er isch dr Wolfgang Miessmer in d Muettersproch-Gsellschaft yydrätte, aagregt dur dr Ändinger Dialäktdichter Karl Kurrus, syt 2002 isch dr Miessmer Byysitzer im Vorstand vu dr Muettersproch-Gsellschaft.

Syter anne 2003 isch er dr Organisator un Beufdraite vu dr Muettersproch-Gsellschaft fir s Projäkt "Mundart in der Schule", wu Dialäktautore un –chinschtler in d Schuele vu Bade-Wirttebärg bringt.

Zum Landesjubiläum 50 Johr Bade-Wirttebärg het er im ganze Land 14 schwebisch-alemannischi Dialäktveraastaltige organisiert. Syterhär tourt er zämme mit em schwebische Kabaretischt Sven-Erik Sonntag mit em Programm „Gälfiäßler un Sauschwobe“ erfolgryych dur Bade-Wirttebärg.

Syy nejscht Projäkt isch „Alle manisch“, e Zämmearbet mit em franzesische Jazzmusiker Christian Sade, wu alemannischi Lieder im Big-Band-Sound presäntiert wäre.




Interview vum mit em Wolfgang Miessmer am 07.03.2010 z Ämmedinge-Wingerytti.



</doc>
<doc id="26586" url="https://als.wikipedia.org/wiki?curid=26586" title="Greyerz FR">
Greyerz FR

Greyerz (frz.: "Gruyères", Greyerzer Patois ; jùutüütsch "Griersch") isch e politischi Gmeind im Greyerzerbezirk vom Kanton Fryburg. S Schtädtli isch noch wiitgehend so erhalte, wiis im Mittelalter gsi isch. Us dem Grund isch es es belibts Ziil vo Tourischte.

Greyerz ligt am Nordoschtrand vom Moléson, am Rand vo de Fryburger Alpe. S isch uf eme in de damalig Ziit schtrategisch günschtige Hügel erbaut worde und bildet zäme mit em Schloss Greyerz es Ensemble. S Schtädtli ligt uf ere Höchi vo öpe De Gmeindsbann het e Flächi vo 28,4 km², dodervo sind 49 % vo Wald bewachse und 5 % überbaut. Nochbargmeinde von Greyerz sind Broc, Val-de-Charmey, Bas-Intyamon, Haut-Intyamon, Semsales, Vaulruz, Vuadens, Bulle und Le Pâquier.

Greyerz isch zum eerschte Maul gnamset choo im Jaar im Jahr 1144 aus "de Grueria". Va circa 1075 bis 1554 isch s Stedtli s Zentrum va der Grafschaft Greyerz gsii.

Quela: Bundesamt für Statistik 2005

De Uusländeraateel isch 2010 bi 14,4 % gläge.

81,6 % va de Yywoner si im Jaar 2000 römisch-katholisch gsii, 7,2 % evangelisch-reformiert.

Bi de Vouchszelig 2000 hii va de 1546 Yywoner 90,4 % Franzöösisch aus Hùùptspraach aaggää, 3,9 % Tüütsch ù 5,7 % anderi Spraache.

De aut frankoprovenzalisch Patois hii im Jaar 2000 na iigene Aagabe na 39 va de 1546 Yywohner ggredt.

Scho s ganze Stedtli, wo uf eme Hügel obe liit, isch sehenswärt. Am Schluss chunnt mer zum Schloss Greyerz hindere. Churz vorhär isch no s Museum vom HR Giger. Siis Grab isch uf em Fridhof bi de Chile Saint-Théodule. Underhalb vom Stedtli, gad bim Bahnhof, isch e Schauchäserei, wo underanderem au Greyerzer härgstellt wird.





</doc>
<doc id="26587" url="https://als.wikipedia.org/wiki?curid=26587" title="Greyerzbezirk">
Greyerzbezirk

De Greyerzbezirk) (frz. "District de la Gruyère," Fryybùrger Patois volkstümlich Greyerzerland, mängmol au "Bezirk Greyerz") isch en Bezirk im Kanton Fryburg in de Schwiiz.

De Bezirk het 25 Gmeinde und de Hauptort isch Bulle:
<div style="padding:1em 20px 1em 20px; color:#000000;text-align:left;">
In de letzschte Johr hets im Greyerzerbezirk einige Gmeindsfusione gäh:


</doc>
<doc id="26589" url="https://als.wikipedia.org/wiki?curid=26589" title="Département Moselle">
Département Moselle

De Moselle (IPA: ) ésch e Département z Frànkrich. `S ghert z´r Region Lothrenge un tràjt de N° 57 nooch de àlfabetisch Räiefolig vun de frànzeesche Départements. De Nàmme kummt vum Fluss Mosel, wie üss de Vogese (un`m Département Vosges) kummt un àn Luxemburg vrbi nooch Ditschlànd fliesst, wo`r én d´Rhin mindet. De Moselle ésch de Noochber vum nerdliche Elsàss un de Gejend, wo m´r üss´r dert én Frànkrich noch Ditsch redd - odr gnöir gsàjt frankischi Dialekte. Mét`m Elsàss zsàmme ésch`s vun 1870/71 bis 1918/19 àls „Reichsland Elsass-Lothringen“ e Teil vum Ditsche Rich gsin.

S Département Moselle leijt im Oschte vun Frànkrich. D weschtlich Granz vum Département ésch gànz mét`m Noochber Meurthe-et-Moselle un ésch 1871 wéllkürlich nöi gezöije wore (wii`s mét Departementsgranze öi so schun oft ésch). Im Oschte bilde de Vogese zuem-e Teil e nàdirlischi Granz, im Norde gehts àn de Saar un ém Nordoschte de Pfalzerwàld.

De Moselle granzt im Norde àn Luxeburi im Nordoschte àn Ditschlànd, àn Rhinland-Pfàlz (an d Pfàlz), un`s Saarland, im Oschte granzt`s àn`s Underelsàss (Département Bas-Rhin).

Di 12 greescht Stedt én dr Moselle sin (Inwohner em Johr 1999):

S Département Moselle ésch in 5 Arrondissements mét énsgsàmt 27 Kantone ufgedäilt



</doc>
<doc id="26592" url="https://als.wikipedia.org/wiki?curid=26592" title="Rote Trotte">
Rote Trotte

Di Roti Trotte isch di einzigi vo de acht alte Trottene z Wettige, wo no hüt zum Prässe vo Truube bruucht wird. 

De Räbbau isch vermutlich mit de Mönch vom Chloschter uf Wettige cho. Nochgwisse isch er sit em 15. Johrhundert, wo s Chloschter Räbberg am Fuess vo de Lägere verpachtet het. Wettiger Buure und Badner Bürger hei in ere Urkund di Pacht beschtätigt überchoo. S Rächt zum Presse vom Saft us de Truube het numme s Chloschter gha und so hei au di sibe älteschte Trottene em Chloschter ghört. Im 1770i isch denn no en achti Trotte dezue cho, d Moschttrotte. Di Roti Trotte isch di einzig wo au hüt no zum Trotte bruucht wird.

In wellem Johr di Roti Trotte bauet worde-n-isch, isch hüt nüm bekannt. Di erschti Erwäänig in ere Urkund isch us em Johr 1504. Es git aber Hiiwis druf, dass di Trotte im Johr 1428 im Uftrag vom Abt vom Wettiger Chloschter, em Johannes Schwarzmurer bauet worde-n-isch. Sis Wappe isch rächts nebem Oschtiigang vo de Trotte iigmuuret. Im Johr 1555 isch di erschti Trotte abbroche worde und an de gliiche Schtell hei de Hans Murer und de Hans Ulrich Summerer e noii bauet.
Wo s Chloschter Wettige im 1841i bim Aargauer Chloschterstriit ufghobe worde-n-isch und de Kanton Aargau s Chloschter und de Bsitz vom Chloschter verschtaatlicht het, isch au di Roti Trotte in de Bsitz vom Kanton cho. Im Johr 1859 isch si vergantet worde und isch sither in Privatbsitz. Sit em 1972i stoht si unter Denkmalschutz.

De Näme vo de Trotte chunnt vermutlich doher, dass me am Aafang numme roti Truube trottet het.



</doc>
<doc id="26595" url="https://als.wikipedia.org/wiki?curid=26595" title="Bas-Intyamon">
Bas-Intyamon

Bas-Intyamon isch e politischi Gmeind im Kanton Fryburg. Si isch am Aafang vom Johr 2004 entschtande, wo d Gmeinde Enney, Estavannens und Villars-sous-Mont fusioniirt hei und ligt im Greyerzerland.

Bas-Intyamon ligt im Saanetal vo de Fryburger Alpe, kurz bevor de Fluss vo de Bärge ins Vorland chunnt und in de Greyerzersee mündet. 
De Gmeindsbann hät e Flächi vo 33,3 km², vo denne öppe 48 % für d Landwirtschaft gnutzt werdet, 39 % sind bewaldet und 3 % überbaut.
Zu de Gmeind ghöre di drü Dörfer Enney, Villars-sous-Mont und Estavannes, wo bis ins 2003 selbschtändigi Gmeinde si gsi. Au einige Wiler und Einzelhöf ghöred zu de Gmeind. Nochbargmeinde sind Greyerz, Charmey, Grandvillard und Haut-Intyamon.

D Gmiin isch entstane zum 1. Jenner 2004 us de Fusion va de Gmiine Enney, Estavannens ù Villars-sous-Mont. Enney isch zum eerschte Maul gnamset choo im Jaar 1224 aus "Eis" oder "Eiz", Estavannens 1231 aus "Estavanens" oder "Extavanens", Villars-sous-Mont 1235 aus "Vilare sis Mont".

Quela: Bundesamt für Statistik 2005

De Uusländeraateel isch 2010 bi 12,3 % gläge.

84,6 % va de Yywoner si im Jaar 2000 römisch-katholisch gsii, 4,5 % evangelisch-reformiert.

Bi de Vouchszelig 2000 hii va de 946 Yywoner 95,3 % Franzöösisch aus Hùùptspraach aaggää, 2,1 % Tüütsch ù 2,6 % anderi Spraache.

De aut frankoprovenzalisch Patois hii im Jaar 2000 na iigene Aagabe na 48 va de 946 Yywohner ggredt.



</doc>
<doc id="26600" url="https://als.wikipedia.org/wiki?curid=26600" title="Aostatal">
Aostatal

S Aostatal (eischemtöitschu "Augschtalann," greschuneititsch "Ougstalland," italianisch "Valle d’Aosta," frànzeesch "Vallée d’Aoste;" Frankoprovenzalisch: "Val d’Outa;" hochditsch friehr "Augsttal") ésch e Autonomi Region mét "Sonderstatut" ze Italie. De Region het e Flächi vun 3.262 km² un rund 125.000 Inwohner. Se ésch de kleinscht Region vun Italie, flächi- un bevölkerungsmässi. De Höiptort ésch Aosta (frz. Aoste).

S Aostatal granzt nördlich àn d Schwiz (Kanton Wallis), ém Weschte àn Frànkrich (Region Rhône-Alpes), em Süde un Oschte àn de italienisch Region Piemont (Provinze Turin, Biella und Vercelli).
S Aostatal liejt én de Weschtalpe un ésch eini vun de extremschti Làndschafte vun Europa: s ésch ringsuem vun 4.000er uemstellt. Ém Weschte fàngts glich mét’m Mont Blanc (it.: Monte Bianco – heechscht Beri vun Frànkrich, Italie, de Alpe un’m weschtliche Europa) àn, ém Norde ésch de Alpehöiptkett mét de gross Beri vun de Wallisr Àlpe un ém Süde s Massiv vum Gran Paradiso. Ém Nordoschte wurd s Tàl vum Massiv vum Monte Rosa (d heechscht Beri vun dr Schwiz) àbgsperrt. Numme ém Südoschte effnet sich s Tàl zuer Po-Ebeni.

De Region Aoschta gheert zuem frànkoprovenzalisch odr arpitanisch Sproochruum, wie öi noch éwwr fàscht de gànz Weschtschwiz (Romandie), Savoye un s Rhonelànd fàscht bis Lyon un noch én Frànkrich de Dauphiné én de provenzalisch Alpe geht. Etwa analog zuer Schwiz – àwwr àndrscht àls Savoye – hets emol Frànzeesch offiziell àls Amtssproch gwählt. Àls e Bsitz vun de spätere Künnije vun Italie éschs àwwr mét’r Grindung vum italianisch Nationalstaat e Teil devun wore. So éschs hit offiziell e mehrsproochig Region.

Amtssprooche sin Italienisch un Franzeesch – offiziell glichgstellt. Diss ésch selbsch én de italienisch Verfassung mét de doppelsproochigi Version Valle d’Aosta/Vallée d’Aoste vrànkert. Alli effentlichi Ämter, öi bim Gericht, muen de Zweisproochigkeit reschpektire. Én d Schuel hàn Italienisch un Frànzeesch de namligi Wart. So müen de Schélr bim Bac ém Aoschtatal e Italienisch- un e Franzeesch-"Examin" màche. – Diss ésch de Theorii.

E "Sondage" (Uemfröj) vun de "Fondation Emile Chanoux" mét dr Fröj nooch dr Muedrsprooch, het àwwr gezeigt, ass de italienisch Sprooch dominéert un numme noch e Teil vun d Bevelkerung zuer tràditionell Volikssprooch, de valdostanisch Form (Dialekte) vum Arpitànische (öi frànzeesch "patois" gnennt), steht. Franzeesch wurd drgeje umgangssproochli küm brüücht.

Én dr Region lewe àwwr nit numme Romane – s Aoschtatal gheert öi zue de alemànnischsproochigi Gejende. Ém eschtlichschte Sittetàl, ’m Lystal, gits e pààr Derfr mét Walser-Bevelikerung (wii én Noochberstälr ém Piemont): Greschonei un Eischeme, bis in dr erscht Hälft vum 20. Johrhundert öi Goabi. F’r dii klein Sproochgmeinschaft ésch én däm Tal Ditsch ko-offiziell. De alemànnisch-Valdostanr heissi ihri Sproch "Tiitsch" (Greschonei) oder "Töitschu" (Eischeme).
Untr’m Faschismus untr’m Benito Mussolini sin àlli Gemeindenàmme italianiséert wore, àwwr nooch’m Waltkriej sin se wédr én’r àlt frànzeesch Form reoffizialiséert wore. De italienische „Iwwrsetzunge“ sin, anderscht àls ze Südtirol, àbgschafft wore. Numme d Hoiptstàdt tràjt newwe’m-e frànzeesche öi de italienisch Nàmme.


</doc>
<doc id="26601" url="https://als.wikipedia.org/wiki?curid=26601" title="Greyerz (Begriffsklärung)">
Greyerz (Begriffsklärung)

Greyerz isch de Näme vo däne geografische Objekt:
Vo Greyerz abglaited:
Von Greyerz isch de Familiename vo däne Persone:


</doc>
<doc id="26602" url="https://als.wikipedia.org/wiki?curid=26602" title="Hans Waldmann">
Hans Waldmann

De Hans Waldmann (* 1435 z Blickensdorf, Kanton Zug; † 6. April 1489 z Züri) isch en Heerführer gsi zu de Zit vo de Alte Eidgnosseschaft. Zwüsche 1483 un 1489 isch er au Bürgermeister vo Züri gsi.
De Hans Waldmann isch 1435 z Blickensdorf uf d Wält cho. Sin Vater isch scho im Johr druf gschtorbe. Sini Muetter isch us Root im Lozärnische gsi, aber ihre Vater het sit 1427 s Bürgerrächt vo Züri gah un het dete mit Salz ghandlet. Au de Hans Waldmann het schpöter, im Johr 1452, s Stadtzürcher Bürgerrächt erworbe, zäme mit sim Brueder Heini un sim Stiefbrueder, em Hensli Truttmann.

Schpöteschtens ab em 1458i het de Hans Waldmann zämme mit sim Brueder Heini an Chriegszüg vo de Schtadt Züri teilgnoh, zum Bischpil gäge d Schtadt Konschtanz im Plappartchrieg un 1460 als Reisläufer gäge de Abt vo Kempte im Allgäu.
Wo die sibe eidgenössische Ort Züri, Lozärn, Uri, Schwyz, Underwalde, Zug un Glaris im 1460i die habsburgischi Landgrafschaft Thurgau eroberet hei, isch au de Walmann debii gsi.

Als Hauptmann het er no mee Chriegserfahrige gsammlet. Immer wider findet mä in de Rats- un Richtbüecher vo Züri Iiträg, wo de Waldmann un sin Brueder als "Raufbold" bezeichnet werde un au Geldbuesse ufzeichnet sin. Ab em Johr 1478 schint er ruhiger worde z’si.
In de Zit vo de Burgunderchrieg 1476/77 het de Waldmann bi de Schlacht bi Murte es Hauptkontingent gführt, wo de Burgunder Herzog Karl am 22. Juni 1476 gschlage het. Wi gross sin Aateil am Siig gsi isch, isch net ganz klar, aber d Schtadt Züri isch em sehr dankbar gsi, wil di erfolgriich Bundeshilf s Aasehe vo Züri in de Eidgnosseschaft, wo bim Alte Zürichrieg schwer glitte het, wider hergschtellt het.
Au bi de Schlacht bi Nancy, wo de Karl am 5. Januar 1477 gfallen isch, het de Waldmann zeigt, dass er en gueter Heerführer isch.

D Eidgnosseschaft isch nach de Burgunderchrieg, wo si ihri militärischi Stärki het chönne zeige, zu eme beliebte Bündnispartner vo de europäische Mächt worde. Bsunders i de Form vo Söldnertruppe sin d Eidgenosse bim Königriich Frankriich, em Herzogtum Mailand, de Habsburger un bim Papscht Julius II. sehr beliebt gsi.
Es schint als ob de Waldmann bsunders vo frömde Gsandtschafte umworbe worde-n-isch. Er het Delegatione vo de Tagsatzig aagführt un a de Höf vo Frankriich un Mailand mit de Fürschte "vo glich zu glich" verhandlet. Dodermit isch er au zu eme Machtfaktor in de Zürcher un eidgnössische Politik worde. 
De Waldmann het sin Erfolg in "bari Münze" chönne umwandle. So het de «"Jehan Walmen, Chevalier de Suric en Almaigne"» im Summer 1477 vom französische König Ludwig XI. e jährlichi Pension vo 600 Livres übercho, will er so erfolgriich im Kampf gäge Burgund isch gsi. Uf sini politische Ambitione z Züri het sich sis Aasähe z Mailand un z Frankriich au positiv usgwirkt: 1476 isch er Bauherr worde, 1479 bis zu sim Tod städtische Pfleger un 1480 einer vo drei Oberstzunftmeischter, wo jewils Stellvertreter vom Bürgermeischter sin gsi un im Rot de Iifluss vo de Zünft verträte hei.

Sit em Johr 1480 isch de Waldmann de oberschti Zunftmeischter un dodermit de Präsident vom Zunftmeischterkollegium gsi. Im Dezämber 1482 isch er zum Bürgermeischter gwählt worde un het des Amt, wi es sit em 1384 üblich isch gsi, es halbs Johr chönne usüebe und isch im andere Halbjohr «still stehende» Bürgermeischter gsi. Vo 1483 bis 1485 hets für di «Rotsrotte» in de zweite Johreshälfti en witerer Bürgermeischter gäh. So hei sich de Waldmann, de Heinrich Röist und de Heinrich Göldi gägesitig abgwächslet, bis de Göldi im 1486 sis Amt an de Waldmann verlore het und der numme noch zämme mit em Röischt Bürgermeischter isch gsi.

Warum de Göldi nüm gwählt worde-n-isch, isch nöd ganz sicher, aber vermuetlich het es mit de Usenandersetzige mit em Bischof vo Strassburg um de Richard vo Hoheburg z due. Der isch wäge sexuelle Vergehe im Elsass aachlagt gsi und isch 1482 uf Züri gflüchtet. Z erscht hei de Göldi und de Waldmann de Richard unterstützt, aber wo es Rächtsverfahre d Schuld vom Richard bewiise het, het de Waldmann in sinere Funktion als Oberstzunftmeischter de Richard imene Grichtsverfahre wäge Sodomii la zum Tod durch Verbränne verurteile. De Göldi het aber schints, de Richard witerhin unterstützt und het us dem Grund sini Widerwahl nöd gschafft.

Wil beidi Bürgermeischter jetzt us em Schtand vo de Zünft si gsi, hei si vermuetlich versuecht, d Stellig vo de Patrizier z schwäche und di vo de Zünft z stärche. If jede Fall het s Züri in dere Zit de Versuech gäh, d Vertretig vo de Constaffel (Patrizier) im Chline Rot vo zwölf uf drei Sitz z reduziire. Wo de Göldi us em Bürgermeischteramt usgschide isch, het de Waldmann schints z Züri meh und meh dominiirt. Er het sich dodermit vili Find gschaffe, zum eine in de Schtadt sälber mit de Constaffel und nidische iiflussriiche Zürcher, zum andere bi de Schtänd vo de Eidgnosseschaft. 

In de Zit vo de Burgunderchrieg isch de Waldmann Gsandte vo de Tagsatzig gsi. Er het in dere ihrem Uftrag Söldner aagworbe, bsunders für s Herzogtum Mailand. Au het er im ene Gränzstrit zwüschem Wallis und Mailand vermittlet. Unter sim Iifluss isch de Entscheid zugunschte vo Mailand gfalle und er het vo Mailand 4000 Dukate übercho. Ob er des Gäld vor oder nach em Entscheid übercho het, isch hüt num feschtzschtelle, aber wo d Walliser des mitübercho hei, sind Walliser zämme mit Luzerner und Unterwaldner ins Piemont zum Plündere. D Mailänder Kavallerii het bi dem Chriegszug in de Nöchi vo Domodossola am 28. Aprile 1487 800 Walliser und 300 Luzerner überrascht und vernichtend gschlage. Des het in de Eidgnosseschaft zu ere Welle vo Hass gäge de Waldmann gführt und es heisst er heigi ab do versuecht s Gebiet vo Züri nöd z verlah.

Im Herbscht 1487 het sich de Waldmann no einisch in de Eidgnosseschaft unbeliebt gmacht. En Luzerner Chriegsheld, de Frischhans Theiling, het mehrmols in de Öffentlichkeit Züri beleidiget gha, namentlich au de Waldmann. Setigi Beleidigunge hei damals mit em Tod chönne beschtraft werde und wo de Theiling im September 1487 wäge private Gschäft uf Züri cho isch, isch er verhaftet worde und wäge Beleidigung vo de Schtadt Züri het me ihn köpft. Au wenn de Waldmann in dere Ziit nöd de amtiirend Bürgermeischter gsi isch, goht me dervo us, dass er Iifluss uf des Urteil gnoh het.

Näbe witere Problem, wo d Schtänd vo de Eidgnosseschaft mit em Waldmann gah hei, het er wäge sim Vorgoh gäge d Hünd vo de Buure in de Landbevölkerig vo Züri vili Finde gmacht. Zum Verhängnis worde isch ihm zum Schluss d Ufwigelig vo de Landbevölkerig zämme mit Intrige. Am 31. März 1489 het de Waldmann zämme mit Gsandte vo de Tagsatzig im Gaschthus zum Schwert gässe. Nach dem Esse isch en Vertrauter vom Waldmann, de Stadthauptmann Hans Schneevogel uf de Rothusbrugg vo Zürcher Bürger erschtoche worde. D Autorität vom Waldmann isch us dem Grund in sich zämme gfalle und in de ganze Schtadt isch es zu Tumult gäge de Waldmann cho. Am nächschte Tag het de Waldmann versuecht zäme mit de Zunftmeischter d Situation unter Kontrolle z übercho, was aber nöd glunge-n-isch. D Sitzig isch von ere Delegation und de ufbrochte Lüt vor em Rothuus unterbroche worde. Au de Göldi isch unter dene Ufschtändische gsi, wo mit Lüt us de Umgäbig vo de Schtadt verschtärkt sind worde.

D Gsandte vo de Tagsatzig hei de Zürcher grote, de Waldmann und di andere Rotsmitgliider feschtznäh, aber e baar von ene hei chönne flüchte. Des isch am 1. April 1489 au passiirt. Sicher belegt sind di Vorkommnis im Einzelne nöd, aber es isch überliifert worde, de Waldmann sig vom 2. bis zum 5. April gfolteret worde. D Aachlag het ihm vorgworfe, er heig em französische König en Eid gleischtet, er heig Fraue zum Ehebruch aagschtiftet, Mehrheitbschlüss vom Rot missachtet und noch anderi Vergehe begange. In eme Schnellverfahre isch de Waldmann zum Tod verurteilt worde, was me ihm am frühe Morge vom 6. April mitteilt het. Am gliiche Tag het me im Waldmann öppe am elfi am Morge uf de Hegnauermatte de Chopf abgschlah. Vorher het me ihm aber noch de Ritterstand und sini Ämter aberkannt.



</doc>
<doc id="26605" url="https://als.wikipedia.org/wiki?curid=26605" title="Tuvalu">
Tuvalu

Tuvalu (säl sägend se: "Fakavae Aliki-Malo i Tuvalu" / Konschtituzionelle Monarchie Tuvalu) isch a konstitutionelle Monarchii und Mitgliid im Commonwealth of Nations.

Unabhängig wora sind se ersch am 1. Oktoba 1978. Bis döt ane hond se Ellice Islands g’hoaßa. D’Hauptschtadt isch a ganzes Atoll, wo Funafuti hoaßt, und da Sitz vu da Regierung isch uf deam Atoll in nam Dorf, wo Vaiaku hoaßt.

Im Südweschta vu Tuvalu isch der Pazifischa Ozean, im Oschta Papua-Neuguinea und im Norda Neuseeland. Rund umatum sin die Salomona, Nauru, Kiribati, Tokelau, Samoa, Wallis und Futuna, Fidschi und Vanuatu.

As isch grad amol 26 Quadratkilometer groß und drum noch Vatikanstadt mit 0,44 km², Monaco mit 1,95 km² und Nauru mit 21 km² der viertklenschte Staat vu da Wält. Wiil mit da globala Erwärmig da Meeresspiagl schtigt, isch’s boda sicha, dass Tuvalu frühna oda schpöta num gea würd. Da högschte Berg isch grad amol 4,5 m übam Meeresspiegel.

Tuvalu bschtoht us 9 Insla. Witzigawiis hoaßt Tuvalu übasetzt "„Acht Insla“", wiil am Afang bloß uf acht vo deana Insla Lüt gläbt hon und oagane gwählte Inslrät ghet hon. Uf d‘nünte ganz im Süda (Niulakita) sin ersch 1949 Lüt ku, vo da Insl Niutao, wiil se döt z’vil wora sin.

Gröschte Ort vu Tuvalu isch d'Hauptstadt Funafuti.

Uf deana Insla git as vor allam Kokospalma, as isch meischtns tropisch hoass, eppa um 30 Grad Celsius. Wenn’s rägnat, denn so richtig, meischtns zwüscha Novemba und Februar. Eppa mol git as o Taifune, aba da leschte isch 1990 ku.

Uf Tuvalu läband 12.177 Lüt, eppa 96 % davu sind Polynesier, dia andra 4% Mikronesier. Aba es wärend meh: D'Bevölkerung wachst mit 1,58 % und weniga wia 2 vu 100 Babys schterband.

30 % vu da Iwohna vu Tuvalu sind jünga wia 14, grad amol 5 % sind älta wia 64 Johr, und 51% sind Froa. Froa wärand o im Schnitt 71,4 Johr alt, Mä 66,7.

Dia Data sind alle vom Mai 2008.

Amtssprocha sind Tuvaluisch und Englisch und boads wird uf alla Insla gredt. Danäbs gits no Samoanisch und ufm Nui-Atoll redend se Kiribati (Gilbertesisch).

Tuvaluisch isch a polynesische Sproch, wo jede Insl an andra Dialekt hot und jeda andasch schribt. Englisch isch – wia imma – mit da Kolonialisierung ko.
Wia am Afang gset, hoaßt Tuvalu übasetzt „acht mitanand“, will Tuvalu jo us acht Insla bschtoht. Jez isch aba Niulakita in da 50ga Johr dazuaku, drum stimmt’s jo eigentlich num, drum wird ez ab und zua diskutiert, ob ma da Nama ned vilicht ändra sött uf „Tuiva“ – iva hoaßt neun.

S‘ woass koana so gnau, wieviele Ahänga welle Religion uf Tuvalu hot. Ma globt, dass eppa 91–97 % zur protestantische Christian Church of Tuvalu körend, a kongregationalistische Tradition, wo sit 1968 unabhängig isch.
Danäbs git as no Sibte-Tag-Adventiste (1.4–3 %), Bahai (1–3 %), Zeugen Jehovas (2 %) und Katholika (1 %).

Schprochforscha moanan, dass vor eppa 2000 Johr dia erschta Lüt uf Tuvalu glandet sin, am ehndeschta vo Tokelau und Samoa us, also sins Polynesier gsi.

Da erschte Europäer isch Alvaro de Mendaña de Neyra vo Schpania gsi. Der isch 1567/68 üban Pazifik gsäglat, hot dabai d’Insl Nui gsäha und glei in "Islas del Jesus" umtoft. Danoch hot ma dia Insla vo Tuvalu imma enda zuafällig gfunda, und nia meh gnaua agluagt. 1819 hot da US-Amerikana Arent de Peyster, Kapitän von am britischa Handelsschiff, Funafuti gfunda und se Ellice Island gnennt, wia da Besitza vo sinam Schiff. Irgendwia isch „Ellice Islands“ denn zum Nama für dia gnze Gruppe wora.

Uf des ane sind denn imma meh Europäer uf Tuvalu ku, vor allam wega da Wale und da Sklava. Um 1860 hot ma 400 Lüt vo Tuvalu als Sklava noch Peru brocht. Andere hot ma uf Plantaga uf dia Insla rund umatum vaschleppt. Und wia imma sind o viele a europaischa Krankheita gschtorba.

1861 sind denn o dia erschta Missionare uf Tuvalu ko. Dia dütsche Firma Godeffroy & Sohn us Hamburg hot als erschte Handelsbeziehung aufbaut mit da Iwohna. 1877 hond d’Änglända d’Vawaltung uf Tuvalu übanoh und eam da offizielle Nama Ellice Island gea. 1815 sind dia Insla offiziell a Kolonia vom Britischa Empire gwora.

Im Zwoata Wäaltkriag hond d’Japaner da Pazifik bis ume noch Kiribati erobarat, ab auf Tuvalu, Nukufetau und Nanumea sind d’Amis zersch ko. Alle drü Insla sind bombardiert wora, aba s’isch net viel passiert. Nochm Kriag isch’s Ganze wieda als „Gilbert and Ellice Islands“ zruck an d’Briata ko.

In da 50a Johr isch denn no Niulakita zum Vaband dazuako. 1974 isch Tuvalu unabhängig wora, aba se hond Angscht khet, dass se mit Kiribati zämglegt wärend, drum hond se abgschtimmt und 92 % vo da Tuvaluer hond dafür gschtimmt, an oagana Schtaat z’wera.

Drum isch am 1. Oktober 1978 us da Ellice Islands an souveräna Staat, a konstitutionelle Monarchii wora, wo zum Commonwealth kört. A Johr schpöta isch us da Gilbert Insla an unabhängiga Schtaat mitm Nama Kiribati wora.

Sit 2000 kört Tuvalu zu da Vereinte Natione.





</doc>
<doc id="26609" url="https://als.wikipedia.org/wiki?curid=26609" title="Schloss Hohenlupfen">
Schloss Hohenlupfen

S Schloss Hochelupfe isch e Schloss z Stüelige im Landchreis Waldshuet z Bade-Wirttebärg. In dr hitige Form git s es Schloss syter anne 1624 un s wird hit as Familieresidänz vum Firschtehuus Firschtebärg brucht (nume an dr Wynäächte). Syt 2006 versuecht s s Huus Firschtebärg e Mittelalter-Feschtival uf Schloss Hochelupfe z etabliere.

Di urspringli Burgaalag Hochelupfe isch dur d Grofe von Lupfen böue loo un anne 1093 s erscht Mol urkundli gnännt wore. Anne 1499 isch d Burg gschlisse un derno wider ufböue wore. In dr Johre 1620–1624 isch d Burg zuen eme Schloss uusböue wore.

Ehmoligi Bsitzer vum Schloss sin au d Herre "von Staufen" gsi, d Herre "von Küssaberg" un d Herre "von Pappenheim" (1582-1639). Syt 1639 isch s Schloss im Bsitz vu dr Firschtebärger.

Noch ere lokale Sag soll vum Schloss Hochelupfe dr Dytsch Buurechrieg uusgange syy.

S Schloss lyt uf eme Felsplateau übber m mittlerè Wuètèdal am öschtlichè Rand vum badischè Albgau. Uf däre Ebeni hän wahrschyns scho d Römer e Signalturm stòò ghaa.

S Gebäude isch als großzügig dimensionyrts Hèrrèhuus aaglait. Am nördlichè Ènd vum Hauptdrakt schlièße sich im rächte Winkel e Wehrdurm un e Gsindedrakt aa. Uff dè Dalsitè wärd d Aalaag dur è Weermuurè gschützt, wu südlich bzw. weschtlich durch èn Burggrabbè als Schutzwall abglöst wörd. Im nördöschtlichè Vorhof git s e Ökonomygebäude, woby übber d Hälfti devù durch è Füèrsbrunscht zerschtört worrè isch. Erhaaltè blibbè isch dè Dorbogè, wu hüt diè ainzigi Zuèfaart zum Schloss isch. Stark vofallè isch diè aalt Strõß zum Schloss, wu vu dè befeschtigtè Altschtadt, èm "Stüèlinger Städtle", wäg gääch aaschtygt un bis zu dè dalsitigè Weermuè un èm Vorhòf füürt.




</doc>
<doc id="26618" url="https://als.wikipedia.org/wiki?curid=26618" title="Burg Hohenlupfen">
Burg Hohenlupfen

D Burg Hauelupfe, au "Burgräscht Hauelupfe" oder "Lupfe" gnännt (dt. "Burg Hohenlupfen"), isch e Burgruine iber Dale im Landchreis Duttlinge z Bade-Wirttebärg.

Dr Burgreäscht vu däre ehmolige Hecheburg lyt uf em Zyygebärg Lupfe, au "Hauelupfe" gnännt. Dr Lupfe isch mit dr hegscht Bärg vu dr Baaralb ("dr Kenig vu dr Baar").

D Burg Hauelupfe, wu anne 1065 s erscht Mol gnännt woren isch, isch d Stammburg vu dr Grofe "von Lupfen" gsi, eme mächtige Adelsgschlächt, wu zem schwebische Uradel ghert gha het. Si hän anne 1251 dur Erbfall d Landgrofschaft Stüelige im Chleggi iberchuu, derzue d Herrschaft Hauehewe un Bsitzige im Elsass.

Wäge langjehrige Fehde mit em benochberte Firschtehuus Firschtebärg hän sich d Grofe vu Lupfe im Stedtchrieg um dr Schwebische Stedtbund uf d Syte vu dr Wirttebärger gstellt gege d Ryychsstadt Rautweil, wu mit dr Firschtebärger verbindet gsi isch. Anne 1377 hän Rautweiler Druppe di wirttebärgisch Stadt Duttlinge gstirmt, hän dert dr Grof "Eberhard von Lupfen" gfange gnuu un uf em Ruckwäg d Burg Lupfe gschlisse un gschleift.

D Burg isch derno wider ufböue wore, aber scho anne 1416 wider vu dr Rautweiler ändgiltig gschlisse wore, desmol im Ufdrag vum Chenig Sigismund wägem Bindnis vu dr Herre von Lupfen mit dr Herzeg vu Eschtryych. Dr Burgstall isch 1437 an d Herre "von Fridingen" chuu un 1444 an d Wirttebärger, wu d Herrschaft um dr Lupfe vu dr Fridinger gchauft hän.

Anne 1439, nume wenig Johr noch em Ibergang vu dr Burg an d Herre von Fridingen, isch d Linie vum Gschlächt vu dr Grofe von Lupfen verlosche. Wu d Stüeliger Linie 1562 uusgstorben isch, isch däne ihri Herrschaft an d Ryychsmarschäll von Pappenheim chu un speter an d Firschtebärger.

Vu dr ehmolige Burgaalag sin hite nume no e Wall un e Grabe erhalte. Dert, wu dr quadratisch Bärgfrid wahrschyns gstanden isch, stoht hite ne Uussichtsdurm. Dr Bärgfrid het e Grundflechi vu 7 mol 7 Meter gha. Räscht vu dr Umfassigsmuure bzw. dr Ringmuure mit eme Durmässer vu 1,2 Meter sin no anne 1791 erhalte gsi. Hite isch dr Verlauf vu dr Umfassigsmuure un vum Burggrabe nume no an Verdiefige im Bode z sähne.




</doc>
<doc id="26627" url="https://als.wikipedia.org/wiki?curid=26627" title="Wepsische Sprache">
Wepsische Sprache

Wepsisch (Eigebezeichnig "vepsän kel’") isch e finno-uugrischi Sproch, wu vu de Wepse z Russland gschwätzt wird. Es ghört bi de finno-uugrische Sproche zum ostseefinnische Zwiig. Bi-n-ere Volchszellig us em Johr 1970 hänn sich rund 8.000 Lüt als Wepse bezeichnet, 1989 hänn numme no 6.355 s Wepsisch als ihri Müetersproch aage.

Es gitt in de Hauptsach dräi Dialäkt, wu geografisch vunenand drännt sin: s Nordwepsisch (Umgäbig vum Onegasee un Gebiet nördlig vum Fluss Swir), s Mittler Wepsisch (bi St. Petersburg) un s Südwepsisch (Wologda). De nördlig Dialäkt unterscheidet sich dütliger vu de beide andere wie sälli unterenand, einewääg verstönn sich d'Sprächer vu verschidene Dialäkt güet. D'Selbschtbezeichnig vum nördlige Dialäkt isch "l'üd'ińik" (vgl. lüdischi Sproch). Datsächlig isch s Lüdisch äng mit em Wepsisch verwandt, abber au zum Karelische gitt's viili Parallele.

In de 30er-Johr isch e wepsischi Standardsproch gschaffe wore. Sälli isch au unterrichtet wore, d'Sprächer vum Wepsisch sälber hänn si abber chuum gfördert.

S Wepsisch kännt d'acht Vokäl "a, ä, e, i, o, ö, u" un "ü". Dodebii chönne mit "i" un "u" Diphthong bildet werre ("ou, uu, üu; ai, ei, ii, ui, äi, öi, üi").

Im Gegesatz zù de andere ostseefinnische Sproche kännt s Wepsisch kei Stufewechsel. D'Bedonig litt im Allgemeine (wie in alle finno-uugrische Sproche) uff de erschte Silbe vum Wort.

Wepsisch unterscheidet zwölf Fäll:

D'Personalbronome sin "m'ińa, śińa, h'än" in de Eizahl un "m'ii, t'ii, h'ii" in de Mehrzahl.

D'Verbe känne dräi Modi, de Indikatiiv, de Konditional un de Imperatiiv. Bi de Zitforme sin s Bräsens un s Imperfäkt eifach, s Perfekt un s Plusquamperfekt sin zämmegsetzt. S Imperfekt wird mit eme -i bildet ("toin, toid, toi" – ich ha brocht, duu häsch brocht, är hät brocht). Verneint wird mithilf vu'me-ne Verneinigsverb: "en to, ed to, ii to" heißt "ich bring nit, duu bringsch nit, är bringt nit".

Do d'Konjugation vu "toda" (bringe) im Bräsens:



</doc>
<doc id="26628" url="https://als.wikipedia.org/wiki?curid=26628" title="Hethiter">
Hethiter

D Hethiter sind e indogermanisches Volch gsii, wo i de Bronzezitt z Anatolie gwont hend. Si hend im 17.Jh.v.Chr. s Hethitische Riich errichtet, wo chorz noch 1200 v.Chr. zämebrochen isch. D Sprooch vo de Hethiter isch s Hethitische gsii, wo i de Keilschrift gschribe woren isch.

D Hethiter und anderi mit ene nööch verwandti indogermanischi Völcher, wie d Luwier und Palaer, sind scho im 3. Joortuusig v.Chr. in Anatolie iigwanderet. D Hethiter hend sich debii em obere Halys niderloo und nodisnoo di iihaimische Hattier verdrängt. Um 1700 v.Chr. isches em König Anitta glunge Kanis, dozmol di wichtigsti anatolischi Handelstadt zerobere. Vo sinene Noofolger isch nünt sichers bikannt, doch schiinet d Hethiter dör die Eroberig sich as politischi Macht zetabliert haa.

De König Hattusili I. het um 1550 v.Chr. d Stadt Hattusa zur Hoptstadt gmacht und mitere agressive Eroberigspolitik afange e Riich uufzbaue. Si Noofolger, de Mursili I., isch mit siim Heer uf Syrie und het di wichtigi Stadt Halpa (h. Aleppo) eroberet. Er isch denn öber de Fluss Euphrat und het d Stadt Babylon ignoo und plünderet. Noch siim Tod isches zu Thronstrittigkaite ide königliche Sippe choo und di maiste hethitische Könige vom alte Riich sind dör Intriige umchoo und s Hethitische Riich hett immer mee Piet verlore. Im Nordooste hend d Kaskäer immer mee Städt zerstört und iignoo und z Syrie isch s Mitanniriich entstande.

Um 1500 v.Chr. het de König Telipinu e Thronerlass usegee, wo d Erbfolg klaar greglet het. D Hethiter hend denn aafange d Verwaltig schriftlich regle und Gsetz, Erläss und Verträäg festglait, wo s Staatswese gornnet hend. Zudem isch di alti Eroberigspolitik dör e diplomatischi Bundesgnossepolitik ersetzt wore, wo versuecht het binochbuurti Staate immer fester a sich z binde und im end abhängig z mache. Ab öppe 1400 isch s Hethitische Riich vo allne Siite, im Nordooste vo de Kaskäer, im Weste vo Arzawa und z Syrie vom Mitanniriich, bidrängt woore und isch immer mee zämegschrumpflet. A de Kasäer isches gär gglunge d Hoptstadt Hattusa zplündere.

Em Suppiluliuma I. isches glunge s Hethitische Riich wider z festige. Er het em Mitanniriich chöne wichtigi Städt ewegnee, wie Alalah und Ugarit und au Piet vo de Ägypter het er chöne is Hethitische Riich iiornne. Um di hethitisch Macht z Syrie chöne z sichere, het er z Karkamis ann vo sinene Söö as Underkönig iigsetzt. Em Mursili II. isches glunge di östliche Piet bis zu de Ägäis ane z underwerfe, so dass fast ganz Anatolie, aber ooni de Chüstepiet am Schwarze Meer,zum Hethitische Riich ghört het. Sini Noofolger hend den afange nördlichi Piet und d Kaskäer underwerfe. De Muwattalli II. het i de Schlacht vo Kadesch vo 1275 de ägyptisch Pharao Ramses II. bisigt. Nochdem de Hattusili II. sinn Neff Mursili III. (Urhitesup) enthront het, isches zu innerpolitische Spanige choo. Aber dör e gschickti Politik het de Hattusili sini Macht chöne festige. Er het 1259 mitem Ramses II. e Fridesvertraag gschlosse und em sini Tochter zur Frau ggee. De Kurunta, de Soo vom enthronte Mursili III., isch as Underkönig vo Tarhuntassa (em antike Raue Kilikie) iigsetzt wore. Sii Soo, de Tuthaliya III., het sich schweer gege de Kurunta müese döresetze, wo vill Aahänger gfunde ghaa het. Gliichzittig het sich Assyrie afange zunere Grossmacht entwickle, wo a de Hethiter afange hett ai syrischi Stadt noch de andere eweggznee.

De Suppiluliuma II., de letscht hethitisch König, isch offesichtlich inen Bürgerchrieg verwicklet gsii. Tarhuntassa, wo em Kurunta ggee woren isch, het sich offebaar loosglööst und de Aaspruch uf de hethitisch Thron erhobe. Öppe um 1190 sind d "Seevölcher" entlang vo de Mittelmeerchüste aagrennt und s hethitische Riich isch zämebroche. 

Nachem "Seevölchersturm" hend sich meriri spoothethitischi Staate bilded, wo bis is 7.Jh.v.Chr. die hethitisch-luwischi Kultuur wittertraiit hend. Die wichtigste Staate sind Karkamis und Malizi am Euphrat gsii, denn Hiyawa-Adana (s antike Ebni Kilikie) und Tabal am obere Halys.




</doc>
<doc id="26629" url="https://als.wikipedia.org/wiki?curid=26629" title="Liste der hethitischen Grosskönige">
Liste der hethitischen Grosskönige

Uuflistig vo de hethitische Grosskönige und vo de Tawananna, de Königine, wo entweder d Muetter oder d Frau vom jewiilige Grosskönig gsii isch. Di gnaue Regierigszitte chönet nöd bistimmt werde. D Jooreszaale sind immer vor Christi Gibuurt und entspreched de chorze Chronologi, wo hüt vo de maiste Wüsseschaftler bruucht werd. För di mittleri Chronologii müend 64 Joor und för die langi Chronologii 120 Joor dezue zellt were.

I ältere Gschichtswerch findet sich zum Tail en anderi Zälig vo de Herrscher, well früener d Abfolg vo de Herrscher im Mittlere Riich nonöd gnueg guet erforscht gsii isch. Da bitrefft de Hattusili II. (alt: III.), de Tuthaliya II. (alt: III.) und de Tuthaliya III. (alt: IV.). 

Au d Schriibig vo de Näme isch nöd aihaitlich. Die Liste bruucht e veraifichti Schriibwiis. S /h/ werd gwönlich as /ḫ/ widergee und bizaichnet e laryngale Luut, s /s/ werd hüüfig as /š/ gschribe, werd aber wie s tütsche /s/ uusgsproche. 



</doc>
<doc id="26630" url="https://als.wikipedia.org/wiki?curid=26630" title="Blauhöhlensystem">
Blauhöhlensystem

S Blauhehlasyschdeem isch s greeschd Hehlasyschdem uff dr Schwäbischa Alb ond leit glei bei Blaubeira. Des Hehlasyschdeem bestôht aus dr Blauhehl, dia wo en da Bloodopf neifiahrt ond dr Veddrhehl. 
Dr Blaudopf isch jô scho lang bekannt gwä, abbr mr hôt friahr noh et gwisst, mohär des Wasser isch, was aus dera Quell kommt. En de neizeahhondertfuffziger Jôhr hôt's amôl en Ofall bei ma Gedrenggehersteller uff dr Alb gäa; dô send a baar dausend Liter Apfelsaft em Boda vrsickert. Wo's nâ a baar Täg später am Bloodopf nôch Apfelmooscht gschmeggt hôt, isch klar gwä, dass des Wasser, des was uff dr Alb vrsickert, en da Bloodopf neifliaßt. Später hôt mr den Zammahang au mit wissaschaftliche Färbevrsuach nôchgwiaßa.

En de sechziger Jôhr hend a paar Hehlataucher von dr „Höhlenforschergruppe Göppingen-Eschenbach“ dia erschde 150m vo dr Blauhehl vrmessa. Gleichzeidich hôt en Mâ aus Blaubeira, dr Karl Vetter, gmergt, dass neaba seim Gaarda, kalde Luft ausem Boda rauskommt ond hôt mit a baar Freind ogfähr femf Meter weit nondrbuddelt, weilr sich denkt hôt, dass des irgendäbbes mitem Blaudopf z’doa hôt. Loider hôtr abbr koin Zuagang zur Blauhehl gfonda.
Spädr en de sibbzicher ond achzicher Jôhr isch dr Tauchpionier Jochen Hasenmeyer aus Pforza ällaweil diafr en d’ Blauhehl neitaucht. 1985 hôtr na endlich da Mörikedom gfonda, dia erschd Halle, wo iabrem Wasser leit ond mr wiadr ohne technische Hilfsmiddel Luft schnaufa kâ.

Loidr hôt dr Hasameyer a baar Jôhr später en Ofall beim Taucha em Wolfgangsee gheet, so dass'r jetzat em Rollstual hogga muaß. Mit seim Kumpel, em Konrad Gehringer zamma, hôt'r abbr a Hehla-U-Boot, den Speleonaut, baut. Ond mit dem isch’r en de Neizicher Jôhr bis hendr da Mörikedom komma ond hôt zwoi weidere großa Halla entdeckt: S Mittelschiff ond da Äonadom.
Außerdem hent en de neizicher Jôhr a baar andere Hehlataucher d Arbeitsgemeinschaft (ARGE) Blautopf gründet. Mit Hilfe von so genannte Kroislaufgeräte („Rebreather“) hend se's gschafft, da „Landwäag“ hendrem Äonadom z’fenda ond dia komplette Blauhehl zom vrmessa.

2002 hent na a baar Hehlaforscher vo dr „ARGE Grabenstetten“ wiadr s Buddla agfanga, dô wo's dr Karl Vetter scho môl doa hôt. Mit ema Vrbau aus Holz hend se vrhindera kenna, dass der ausbuddelde Schacht glei wiadr zammakracht. Em Moi 2006 send se fascht 40m diaf nâ endlich auf mehrere große Hehlahalla gschdoßa ond hend em sog. „Wolkenschloss“ au dui Vrbindung zur Blauhehl gfonda.
Zur Zeit forschet a ganza Roi vo Gruppa am Blauhehlasyschdem: D ARGE Blautopf ond dia „Projektgruppe Blautopf“ vo Mincha kümmeret sich om d Blauhehl, während d Forschung en dr Veddrhehl vom „Höhlenverein Blaubeuren“ iabrnomma worda isch. Dr Hehlavrrei Blaubeira ond d “ARGE Blaukarst“ suachet mit jeweils oigene Projekt nôch weidere troggene Zuageng zom Blauhehlasyschdeem.


</doc>
<doc id="26631" url="https://als.wikipedia.org/wiki?curid=26631" title="Département Haute-Savoie">
Département Haute-Savoie

Haute-Savoie (IPA: ) ésch e Département z Frànkrich.

S ghert zr Region Auvergne-Rhône-Alpes (bis Endi 2015 zu Rhône-Alpes) un tràjt de N° 74 nooch de àlfabetisch Räiefolig vun de frànzeesche Départements.

De Nàmme kummt vum gànze Savoie.

S Département Haute-Savoie leijt im Südoschte vun Frànkrich. D weschtlich Granz vum Département isch d Rhone un im Oschte bildt d Alpe mit m Mont Blanc e nàdirlischi Granz. Im Norde gehts àn de Gämfersee un im Weschte folgt s Département Ain.

Im Norde und Nordoschte chunts an d Schwiz mit de Kantön Wallis, Waadt und Gämf.

Di 13 greescht Stedt én Hochsavoie sin (Inwohner em Johr 2007):




</doc>
<doc id="26640" url="https://als.wikipedia.org/wiki?curid=26640" title="Das Stuttgarter Hutzelmännlein">
Das Stuttgarter Hutzelmännlein

Das Stuttgarter Hutzelmännlein, uf Schwäbisch "S Stuegerter Hutzlmännle", isch a Märle vom Eduard Mörike, wo neaba Stuegert au noh uf dr Schwäbischa Alb, en Blaubeira, en Ulm, en Nirdenga ond em Scheebuach schbiilt. Des gheert zo de Schbädwerk vo deam Dichtr ond ischt fir a Märle ganz oogwehnlich lang. Gschriiba hot’s dr Mörike en seira Stuegerter Zeit, wia-nr Lehrer am Kenigin-Katharina-Stift gwäa ischt. Em Johr 1853 isch dui Gschicht s erscht Mol em Druck rauskomma. (D Originalzitat vom Mörike send kursiv gschriiba.)

Des Wort „Hutzl“ hot em Schwäbischa vorschiidene Bedeidonga. En deam Märle send mit de Hutzla derrde Obstschnitz gmoint, bsonders vo Äpfel ond Biira. We-ma dia Schnitz mit ma bsondra Doig vormischt en em Ofa bacht, no geit’s a Hutzelbrot. Sodde Loibla wend gern en dr Weihnachtszeit bacha. Des Märle selbr fangt â mit ma kloina Gedicht, en deam sich dui Titlfigur selbr vorstellt:
<poem style="font-style:italic">
"Ein Kobold gut bin ich bekannt
In dieser Stadt und weit im Land;
Meines Handwerks ein Schuster war
Gewiß vor siebenhundert Jahr.
Das Hutzelbrod ich hab erdacht,
Auch viel seltsame Streich gemacht."
</poem>

Dr Stuegerter Schuastrgsell Seppe vorstoht sich et mit seim Moischtr ond deam seim Weib. Drom kindigt’r sein Denscht. Er hot vor, ibr d Schwäbisch Alb z wandret, z erscht amol noch Ulm ond nô villeicht noh noch Augschburg. Wia-nr e dr letschda Naacht alloi e dr Gsellakammr sitzt, solang de andre Gsella e dr Wirtschaft zechet, stoht uf oimol a gleis Mennle vor-em, wo-nem grad amol bis zo seim Girtl goht. Der Kerle griaßt en ganz freindlich mit seim Nama ond schenkt em zwoi Baar Glicksschua ond a Loible Hutzlbrot. Er biddet en, des zwoide Bärla Schua ondrweags irgendwo an da Stroßarand z stellet, wenn grad neamert zuaguckt. Beim Hutzlbrot soll’r ufbassa, dass’r’s nia ganz ufisst, denn wenn’r emmr a bissle drvo ibrig loot, no wuud am andra Dag wiidr a ganz Loible draus. Zom Schluss biddet des Mennle da Seppe noh, falls’r uf seira Wandrong noch Blaubeira komma ond deet a Gletzle Blei fenda dät, noh soll’r’s ufhebe ond zo ehm noch Stuegert brenga. Dr Seppe vorschbricht’s ond dankt em. 

Am Dag druf hot’r vorgessa, wellr Schua mit wellem a Baar bildet. Se sehet nemlich älle gleich aus. Prompt zuit’r vo jedam Bärle oin Schua â, was em bald grauße Schwiirigkeida macht. Wia-nr aus Stuegert dussa ischt ond ibr a Brickle lauft, stellt’r de zwoi andre Schua ufs Glendr ond setzt sein Weag fort.

Uf dr Alb trifft’r an Färbrgsella, wo-nem granadamäßig uf da Weckr goht, schbätr an Baura mit Fuhrwerk. Der loht en uf seim Waga mitfahra ond geit em guade Rotschläg, was’r uf dr Alb obedengt âgucka miaß. An dera Stell wendet sich dr Dichtr Mörike an da Leasr ond erklärt, er miaß jetzt a andra Gschicht vorzähla, wo ganz lang vor-em Seppe seira Zeit bassiirt ischt, abr en deam Zammahang wichdig wär. 

Em Grafa Konrad vo Wirdaberg sei Doktr Veylland ischt em Lauf vo seim Leaba viil e dr Weltgschiicht romkomma ond hot do drbei ällrhand seltsame Sacha gsammlet ond hoimbrocht, so au an Krackafischzâh us em Rauda Meer. Wia-nr deet gwäa ischt ond hot’s Bleilot naaglau, weil’r hot wissa wella, wia diaf des Wassr ischt, noh hot sich der Fisch em Lot vorbissa ond zwoi Zeh dren glau. Dr Veylland hiadet des Erennrongsstick wia sein Augäpfel. D Zeit vorgoht, ond dr Doktr siiht sei letscht Stendle komma. Seim treia Deanr Kurt geit’r da Uftrag, des Bleilot en da Blautopf zo schmeißa, wenn’r amol wiidr en sei Hoimet noch Blaubeira kommt.

Wia abr dr Kurt am Rand vom Blautopf stoht, will’r zerscht amol messa, wia diaf der Hafa ischt. Er bendet älle Schniir, wo-nr uftreiba kâ, an des Lot nâ ond loht’s en Diafe sausa. Do drbei wuud’r ganz baff, was der Hafa fir a graußa Diafe han mueß. Er kommt em ganz bodalos vor. Dadsächlich abr isch des bassiirt:

Uf em Grond vom Blautopf haust a Wassrfrau, wo vo älle Leit bloß de Schee Lau ghoißa wuud. Dui isch vo ihrem Mâ, ama alda Donaunix vom Schwaaza Meer, an da Blautopf vorbannt worra, weil se bloß daude Kendr uf d Welt brocht hot. Des isch abr bloß do drvo komma, weil se emmr de ganz Zeit so traurig gwäa ischt. Vo ihrer Schwiagrmuedr hot d Lau da Rôt griagt, a Gleagaheit zo suecha, wo se fenf Mol herzhaft lacha kâ, nô dät’s mit deam Kendrgriaga au glabba. 

Also dui Lau sitzt grad uf em Boda vom Blautopf ond loht sich vo ihrer Kammrjongfr Aleila d Negl schneida. Do kommt vo oba raa des Lot. D Aleila packt d Schnur ond zuit so lang droo, bis-se nemme nôchgeit. No nemmt se a Scher, schneidet s Lot aa, bendet ebbes andrs dranô ond loht des nuie Zuig nuffziah. Wia des dr alde Deanr âluegt, drifft en faschd dr Schlag. Er wuud ganz irr em Kopf siiba Däg lang.

A-ma andra Dag wuud Lau vo-ma frecha Hirdabua ghenslet. Drom packt se dean Kerle ganz schnell ond nemmt en mit naa en oina vo ihre nasse Stuba. Wia-nr deet alloi isch, guckt’r sich om ond fend an Stoffbeidl, wo saumäßig schwer ischt. Drom moint’r, s wär a Säckle voll Gold. Noch seira Flucht us deam nassa Element merkt’r schliaßlich, dass des „Gold“ bloß a Gletzle Blei ischt. Jetzt griagt der Kerle so a Wuad, dass’r’s so weit fortschmeißt, wia-nr grad schmeißa kâ. E dr Nähe vo-ma Bergle bleibt’s liiga. 

Glei beim Blautopf isch dr “Nonnahof”, a graußa Wirtschaft, wo friher mol a Kloschtr gwäa ischt.

Dui wuud vo ra leitseliga Wirde und dera ihre Kendr betriiba. Em Lauf dr Zeit freindet sich d Lau mit dera Familie â. Wie se ama scheena Dag en dr Schbennstub zeemasitzet ond mitnandr scherzet, isch d Lau uf oimol wia vorwandlet, sodass-se lauthals lacha muaß. Am meischda gaudiirt se a schwäbischer Zongabrechr, wo ma so schnell wia meglich hersaga mueß: "S leit a Klötzle Blei glei bei Blaubeura, glei bei Blaubeura leit a Klötzle Blei." Jetzt isch d Vorbannong vo deam Wasserweib gleest ond se derf wiidr zo ihrem Nix ans Schwaaze Meer hoimganga, wo se mit ra graußa Freid ufgnomma wuud.

De andre zwoi Schua, wo dr Seppe bei Stuegert ufs Bruggagländr gstellt hot, wend vo ma saubra Mädle gfonda. Weil dui grad Geburtsdag hot, glaubt se, dia Schua wäret vo ihra Namensheiliga Veronika extra fir sui deet noglegt worra. Se zuit’s glei â ond griagt de gleiche Schwiirigkeida wia dr Seppe, weil nadiirlich au dia zwoi Schua et zonandr basset. 

A baar Wocha schbätr wuud d Vroni vo ihror Muedr zom Schuamachr Bläse gschiggt, om sich a nuis Bärle Schua ôzmesset lau. Se hofft, e dera Werkstadd da Seppe zo dreffa, weil se dean jonga Kerle guad leida kâ. Wia-se abr vom alda Bläse heert, dass der Gsell nemme en seine Denschda stoht, no isch-e scho a gleis bissle draurig. Beim Vormessa vo dr Vroni ihre Fiaß kommt dr Moischtr Bläse us em Stauna nemme raus, wia-nr merkt, was des Mädle fir tolle Schua ôhât, nemlich ganz seldene Glicksschua. Am Ôbad vorzehlt’r ällas seim Weib ond seira Dochtr Sara. Do fordret-en dia zwoi Fraua uf, er soll a Bärle macha, wo gnauso aussiiht wia dia Glicksschua, ond wenn d Vroni wiidrkomma dät, no kennt mr dia zwoi Bärla ganz hälenga mitnandr vordauscha. Ond so bassiirt’s au. Was d Familie Bläse abr et woiß, ischt, dass deam Hutzlmännle dui ganza Lombarei et vorborga bliiba ischt. Glei nemmt’r sich vôr, zor Strôf em Bläse e dr nägschda Naacht an gheeriga Stroich zschbiilet.

D Uhr hot schau lang Middrnaacht gschlaga, do heert d Frau Bläse em Weihr, wo ans Haus ôgrenzt, a ganz args Blatscha. Se weggt ihrn Mâ ond geit em da Uftrag, em Freia noch-em Reachda zo gugga. Do siiht dr Bläse, wia aus seim Lagr em erschda Stock äll seine Vorrät an nuie Schua ond Leischda wia vo Goischdrhand aus em Fenschdr en da Weiher gschmissa wend. Schnell weggt’r älle seine Gsella. Bewaffnet mit digge Briigl ganget se noch oba ond wellt da Steerafriid vorschlaga. Abr se fendet koin. Jetzt ahnt dr Bläse, dass do s Hutzlmännle seine Hend em Schbiil han muaß ond dass’r erscht wiidr sein Friida fend, wenn’r dia z Oreacht erworbene Schua dr reachtmäßiga Besitzore zrickbrocht hot.

Wia dr Seppe noch Ulm kommt, goht’r glei ens nägschd Wirtshaus nei, wo sechs Handwerkrgsella zechet ond luschdige Liadr senget. Dia ladet en zom Mitfeira ei ond fordret en uf, z Ulm zo bleiba. Dr Wirt geit em glei d Adress vo-ra jonga Schuestrswitwe, wo dringend an weitra Gsella braucht. Am andra Dag suacht dr Seppe dui Witwe uf ond wuud au glei eigstellt. Je längr dr Seppe deet schafft, deschdo bessr gfellt em sei Chefe. Zwoi Monet noch seim Eitridd fasst’r sich schliaßlich a Herz ond macht-ra an Heiratsotrag. Ond gugg au dô: Se nemmt en ô. 

Ama scheena Obad sitzet dia zwoi frisch Vorlobde bei-ma guada Fläschle Wei ond esset vom Seppe seim Hutzlbrot. Wia bloß no a Riibele drvo ibrig ischt, fällt dr Braut ei, des kennt se doch ihrem Siddich zom Fressa geaba. Villeicht wär des jo de richtig Nahrong, wo nen wiidr zom Schwätza brenga kennt. Ond dadsächlich: Kaum hot der Vogl des Riibele gfressa, fangt’r â zo blabbra: "Gut, gut, gut – ist des Hutzelmanns sein Brot. Wer einen hat umgebracht und zween, schlägt auch den dritten tot." Was des mit deam Schbruch uf sich hot, merkt dr Seppe erscht, wia-nr wiidr amol en d Wirtschaft goht ond d Leit tuschla heert, sei Braut häb ihre zwoi frihore Manna mit Gift ens Jenseits beferdret, ond ihrm dridda däts so amol au ganga. Jetzt hot’r bloß no oin Wonsch: Nix wia hoim noch Stuegert. 

Ondrweags kommt’r en Blaubeira vorbei. Dô dreibet en seine Schua reglreacht uf an Higl nuf. Oinr drvo macht sich frei, ruglet aabe ond bleibt em-ma Schbalt stegga. Wia no dr Seppe dean Schua wiidr hola will, endeggt’r en deam Schbalt des Gletzle Blei, wo-nr em Hutzlmännle mitbrenga soll. Er vorschdaut’s en seim Renzle ond hot ab jetzt a schwera Laschd zom schlebba.

En Stuegert goht dr Seppe glei ens Bohnavirtl, wo sei Dot wohnt. Bei dera kâ-nr so lang ondrkomma, bis’r wiidr a nuia Stell gfonda hot. Wia-nr en dr Naacht ens Bett ganga will, stoht uf oimol s Hutzlmännle vor-em ond frogt en, ob’r s Gletzle drbeihäb. Der kloine Kerle ischt ganz außr sich vor Freid, dass des dr Fall ischt. Er verhoißt em Seppe, dass’r des et bereia dät. 

Uf em Marktblatz herrscht au grauß Fasnetsdreiba. S wuud viil musiziirt, gsonga, danzt ond glachet. Akrobada fiiret uf ma Hochsoil halsbrechorischa Konschtstickla uf. Kaum send dia ferdich, grebslet a kloinr Gnirbs, oozoga wia a Bergmâ, uf des Hochsoil nuf ond stellt des, was d Leit bisher zom Säha griegt hend, gladd en Schadda. Zom Schluss animiirt’r s Publikom, doch au ufs Hochsoil zkommet. Wer sich draud, däff des Säckle nemma, wo-nr oba an da Schraga noghengt hot. S isch a guads Hutzlbrot dren!

Bletzlich schbiirt dr Seppe, wia-nen seine Schua mit ällr Gwalt zom Hochsoil drenget. Ond zom graußa Erstauna vo de Zuaschauer kommt uf oimol nomol ebbr zom Soil: d Vroni! Dui hot de gleiche Schua â wia dr Seppe. Ond nô bassiirt’s: Dia Schua merget, welle zwoi jeweils zammagheeret, ond schwubb-diwubb fendet sich de richdige Bärla. Wia dia zwoi jonge Leit uf em Hochsoil romdanzet, stellet se feschd, dass-se sich ganz arg meeget. Drom dauret’s au et lang, bis se sich vorschbrechet, dass bald Hauzich sei soll.

A viile Stella vo deam Märle setzt dr Dichtr Rickblenda ond Vorschiabonga vo de oinzlne Handlongssträng ei. Oft vorwendet’r Werdr, wo de meischde Leit heit gar nemme kennet, zom Beischbiil "Guckigauch, Jäst, Spiriguckes, Kunkel, Leirenbendel, molestieren, Gschwey". Zom weitaus graischda Doil isch des Märle uf Hochdeitsch gschriiba, aber emmr mol wiidr kommet au schwäbische Dialog vor, gschbickt mit viil Humor. Als Beischbiil sei dui Stell zitiirt, wo dr Kurt an da Blautopf kommt ond deam sei Diafe messe will:

"... und also ließ er das Gewicht hinunter, indem er immer ein Stück Schnur an seinem ausgestreckten Arm abmaß, drei solcher Längen auf ein Klafter rechnete und laut abzählte: „1 Klafter, 2 Klafter, 3, 4, 5, 6, 7, 8, 9, 10“ – da ging der erste Schnurbund aus und musste er den zweiten an das Ende knüpfen, maß wiederum ab und zählte bis auf 20. Da war der andere Schnurbund gar. – „Heidaguguk, is dees a Tiafe!“ und band den dritten an das Trumm, fuhr fort zu zählen: „21, 22, 23, 24 – Höllelement, mei’ Arm will nimme! – 25, 26, 27, 28, 29, 30 – Jetzt guat Nacht, s Meß hot a End’! Do heißt’s halt, mir nex, dir nex, rappede, kappede, so isch ausganga!“ – Er schlang die Schnur, bevor er aufzog, um das Holz, darauf er stand, um ein wenig zu verschnaufen, und urteilte bei sich: Der Topf ist währle bodalaus."

Manchmol wuud d Prosaerzehlong ufglockret durch a Gedicht. Ond do drbei zeigt sich, dass dr Mörike au en seim Hoimatdialekt hot reima kenna. A Beischbiil do drfir isch’s Liad vom trauriga Bua:

<poem style="font-style:italic">
"Ufam Kirchhof am Chor
Blüeht a Blo-Holder-Strauß,
Do fleugt a weiß Täuble,
Vors taga tuet, aus.

Jetzt kenn i mein Schatz
Und sei linneweiß Gwand,
Und sei silbernes Ringle
Von mir an der Hand.

Drei Wocha vor Ostra,
Wanns Nachthüehle schreit,
Do macha mer Hochzig,
Mei Schatz hot mer’s gsait.

Es streicht wohl a Gässale
Nieder und zwua,
Es fliegt mer ins Fenster,
Es kommt auf mi zua.

Es nickt mer en Grueß,
Setzt se nieder am Bett,
Frei luegt mer’s ins G’sicht,
Aber anrüehrt me’s net.

Mer macha kein Lebtag,
Mer halta kein Tanz.
Wer goht mit zur Kircha?
Wer flicht mer da Kranz?"
</poem>

Dr schwäbische Schriftsteller ond Drehbuchautor Felix Huby hot us deam Märle a Theatrstick fir Kender gmacht. Sell ischt am 8. Novembr 2003 em Schauschbilhaus vo de Wirdabergische Staatstheatr z Stuegert zom erschda Mol uf d Bihne komma ond vo dr Kridig arg globt worra. Em Johr druf hot dr Huby drzua noh us seim Theadrstick a Heerschbiil gmacht. Sell ischt s erschte Mol am 18. Sepdembr 2004 em virda Radioprogramm vom Sidweschtrondfonk gsendet worra. 

Eduard Mörike: „Das Stuttgarter Hutzelmännlein“, mit 37 farbige Zoichnonga vom Karl Stirner, J. F. Steinkopf Verlag Stuttgart, 1979, ISBN 3-7984-0501-8

S ganz Märle bei Wikisource


</doc>
<doc id="26645" url="https://als.wikipedia.org/wiki?curid=26645" title="Globi">
Globi

De Globi isch die erfolgrichschti und eini vo de beliebtischte Schwizer Chinderbuechfigur.

Globi gits au als Hörgschichte und in verschidnige Usmalbüecher.

De Globi isch 1932 vom Ignatius Karl Schiele, zäme mit em Zeichner Robert Lips und em Texter Alfred Bruggmann, erfunde worde.

Die eltischte Globibüecher gälte hützutags scho fasch als e Rarität, gwüssi Exemplar choschte bis zu 150 Franke. Bis hüt (Stand März 2017) sind 87 Buechtitel vo ihm usechoo und über 9 Millione Globibüecher verchauft worde.
Immer wider stosst mer uf d Gschicht, de Robert Lips heig sich vo de Helmziir vom Wappe vo de Familie Gessler von Brunegg la inspiriire, wo in de Stephanskapelle vom Chloschter Chappel z finde-n-isch. Wenn ma di hütig Darstellig vom Globi mit de Helmziir vergliicht, chönnt ma di Gschicht fascht glaube, aber de Globe hät am Aafang anderscht usgseh.



</doc>
<doc id="26659" url="https://als.wikipedia.org/wiki?curid=26659" title="Mönch">
Mönch

E Mönch (altgr. "μοναχός, monachós") isch e Maa wo sich usem weltliche Lebe zruggzücht und entweder as en Aisidler oder inere religiöse Gmainschaft, z. B. imene Chloster, en asketischs Lebe füert. Mönche gits i villne Religioone und hend im früenrige Christentum und im Buddhismus e wichtigi kulturelli und gsellschaftlichi Rolle gspillt. Mönch tüend sich i de Regle dör eri Tracht vo weltliche Mensch underschaide. Fraue, wo asketisch lebed, werded Nonne gnennt. 




</doc>
<doc id="26661" url="https://als.wikipedia.org/wiki?curid=26661" title="Pingu">
Pingu

De Pingu isch e Schwizer Chnättanimazion-Trickfilmserie für Chinder. Im Mittelpunkt stönd d Hauptakteure vo de Serie: dr jungi frechi Pinguin "Pingu" und sin Fründ, dr Seehund "Robby". I vilne Episodene spillt au dr Rest vo de Familie vom Pingu mit ere wichtige Rolle mit. Em Pingu sin Vater isch bi de Post und Spilzügmacher. Oft spillt au die chlini Schwöschter "Pinga" mit.

De erschti Film isch 1986 im ene Filmstudio z Affolter am Albis entstande. Erschaffe hät en de Otmar Gutmann, en Puppetrickfilmer, wo ursprünglich us em Schwarzwald cho isch. Näbed em Gutmann hät au s Schwizer Färnseh dä Pilotfilm, wo zerscht «Pingu» gheisse hät und nochhär i «De Pingu wird vorgschtellt» umtauft woren isch, finanziert.

Im Ganze sind vo 1986 bis 1998 104 Folge produziert worde. Jedi Folg goot füf Minute.

De Pingu isch international vor allem wäge siner Dialög bekannt, wo in ere Fantasiisprooch gredt werde. 
2004 het d Produktionsfirma "Hit Entertainment" d Recht für d Serie inkl. de 104 Originalfolgen för 38 Millione Franke kouft. Es sind 52 witeri Folge produziert und e neui Pingu-DVD usebrocht worde.

Sit em 7. Oktober 2017 lauft uf em japanische Sänder HNK-E e neui Serie mit em Titel "Pingu in the City", wo 52 Folge à sibe Minute söll umfasse.


</doc>
<doc id="26662" url="https://als.wikipedia.org/wiki?curid=26662" title="Scrubs">
Scrubs

Scrubs isch en US-Amerikanischi Chrankehuusserie, wo 2001 vom Bill Lawrence gründet worde isch.
D Serie got ums Läbe vo junge Ärzt, wie si sich im Chrankehuus z'rächt finde. Do derbi wärde dramatischi und luschtigi Szene vermischt und händ e grosse Bitrag zur Beliebtheit vo Scrubs bitreit.

D Hauptfigur isch de JD, John Michael Dorian (Zach Braff). Er isch de Erzähler vo de Serie und es wird em Zueschauer immer wider en Iiblick i sini Gedanke gschtattet. Er het immer wider verückti Tagtröim.

Die andere Hauptfigure sind:



</doc>
<doc id="26663" url="https://als.wikipedia.org/wiki?curid=26663" title="Nowy Dwór Królewski">
Nowy Dwór Królewski

Nowy Dwór Królewski isch e Ort in dr Torunsche Woiwodschaft im südöschtliche Pole.

S Dorf isch zum erste Mol im Johr 1398 erwähnt worde. In dütsche Dokumänt chunnts as Nuwenhof, Nuwenhuf, Nuwemhoff und Koenigliche Neuhof wor. Vo 1398-1421 het s em Dütschritterorde ghört. 1505 isch dr Bishof vo Chełmno dr Bsitzer worde. Bi dr Deilig vo Pole 1772 isch s Deil vo Westpreusse worde und isch em Bezirk Kwidzyn (Marienwerder) zuedeilt worde.

Churz bevor dr Zweit Wältchrieg usbrochen isch, si die meiste Iiwohner us Angst vor de Dütsche gflüchtet. Wo die s denn iignoh hai, isch e grosse Deil vom Dorf zerstört worde.

Vo 1975 bis 1998 het s Dorf zur Verwaltigsregion vo Torun ghört. Hützudag ghört s zum Schulzenamt Niemczyk im Powiat Chełmiński in der Woiwodschaft Kujawie-Pommere z Pole.



</doc>
<doc id="26665" url="https://als.wikipedia.org/wiki?curid=26665" title="Hausen am Albis">
Hausen am Albis

Huuse am Albis (offiziell: Hausen am Albis) isch e Gmeind im Säuliamt im Kanton Züri, wo bis ins 1911i offiziell numme "Hausen" gheisse het. Wils aber in de Schwiiz noch en anderi Gmeind mit em Näme Huuse git, het d Gmeind de Zusatz "am Albis" übercho.

Huse ligt uf de Süüdsite vom Albis im Jonetal. Zu de Gmeind ghöre näbem Dorf Huuse au s Dorf Ebertswil und mehreri Wiler: Türle, Volleweid, Tüfebach, Hinter-, Mittel- und Oberalbis, Heisch, Husertal und Schweikhof.
De Gmeindsbann umfasst e Flächi vo 13,64 km². De höschti Punkt isch uf 916 Meter ü.M., de tüfschti bi 532 Meter ü.M.

S erschti Mol in ere Urkund erwähnt isch Huuse in de Form "Huson" im Johr 1242. De Wiler Heisch isch scho im 1184i s erschti Mol gnennt. De Ort hät ind ere Ziit de Freiherre vo Eschebach ghört, wo au s Chloschter Chappel gstiftet hei. Im 1309i hei si ihri Bsitzighe verlore, wil de Walther vo Eschebach beteiliget gsi isch, wo de Johann Parricida im 1308 z Windisch de König Albrecht ermordet hät. Huse isch unter d Herrschaft vo de Hallwyler cho, wo ihri Rächt im 1406i de Schtadt Züri abträte hei.
In de Reformationsziit hät Huse, zäme mit em Chloschter Chappel, d Reformation aagnoh. De Adam Näf, wo bi deSchlacht bi Chappel am 11. Oktober 1531, wo sin Vater und au de Zwingli gfalle sind, s Zürcher Banner grettet hät, isch vom Huser Wiler Volleweid gsi.

Quälle: Bundesamt für Statistik 2005

De Uusländeraatäil liit bi 12,5 % (Stand 2011).

42,3 % vo de Iiwooner sind evangelisch-reformiert, 29,4 % sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 5,1 %, CVP 1,9 %, EDU 1,7 %, EVP 5,3 %, FDP 10,8 %. GLP 13,2 %, GP 13,5 %, SP 14,3 %, SVP 33,4 %, Suschtigi 0,9 %.

Gmäindspresidänt isch de René Hess (Stand 2012).

D Arbetslosigkäit isch im Jaar 2010 bi 2,1 % gläge.

De züritüütsch Tieläkt vo Huuse am Albis ghört zue de Ämtler Mundarte.




</doc>
<doc id="26666" url="https://als.wikipedia.org/wiki?curid=26666" title="Gerhard Raff">
Gerhard Raff

Dr Gerhard Raff (* 13. Auguscht 1946 en Stuagert-Dägerloch) isch en deitscher Hischdoriker ond oiner vo de erfolgreichschde läbende Autora, wo uff Schwäbisch schreibet.

Dr Gerhard Raff kommt aus’ra alda Dägerlocher Baura- ond Wengerter-Familie. Er hôt en Dibenga Gschichte ond evangelisch Theologie studiert ond 1984 beim Hansmartin Decker-Hauff mit 'ra Arbet iabr d’Herkunft vom Haus Wirdaberg sein Doggdr gmacht. 1988 hôt’r dui Arbet als Buach mit dem Nama „Hie gut Wirtemberg allewege I“ rausgäbba. En dr Zwischazeit send zwoi weitere Bend erschiina. A vierts Buach hôt r am End vo 2009 âkindicht.
Außerdem hôt’r au ällbott schwäbische Gschichtla für d’ Stuagerter Zeidong gschriaba, wo 1985 als Buach („Herr, schmeiß Hirn ra“) rausgäbba ond noh em selba Jôhr mit’m Thaddäus-Troll-Preis auszeichnet worda send. Där Tiddl stammt ibrigens vom friehera Stuagerter Oberschultheß Manfred Rommel, wo sich iabr da Raff aufgregt hôt, weil drsell ällaweil en seine Uffsätz iabr da Stuagerter Gmeiderat bruddlet hôt (Zitat Raff: „dia Schlurger“). Desdrwäaga hôt dr Rommel iabr da Raff gsait: „Herr, schmeiß Hirn 'ra.“ Em Raff seira Meinung nôch sodd mr des Hirn abr grad dene Schlurger raschmeißa, dia wo „onser scheene Hoimet mit dene Beddobunker vrschandlet, wo mr moint, die häb dr Dschingis Khan em Suff nagschdellt.“ A baar Jôhr spädr isch sei Buach „Mehr Hirn“ erschiina. Dr Gerhard Raff schreibt au heit noh regelmäßich en dr Stuagerter Zeidong seine schwäbische Kolumna ondr dr Iabrschrift „Raffs Raritäten“.

Dr Gerhard Raff läabt als freier Schriftsteller en Dägerloch ond werkelt bei ma Haufa soziale Projekt omanandr. Uff em Jakobswäag hôt r zom Beispial a Pilgerherberge gründet. Ond des Buach „Eiserne Ration für furchtlose und treue Württemberger“ hôt r rausgäa, om Geld für’s Herrichta vom Ulmer Münster z’sammla.

Seit 1984 isch r Mitgliad em Wissaschaftlicha Beirat vo dr Zeitschrift „Suevica – Beiträge zur schwäbischen Literatur- und Geistesgeschichte.“




</doc>
<doc id="26667" url="https://als.wikipedia.org/wiki?curid=26667" title="Lothringisch (Fränkisch)">
Lothringisch (Fränkisch)

Z Frankriich bezeichnet mer mit em Wort Fränkisch ("Lothrénger Platt, Lothrìnger Platt, Lothrénger Deitsch, Lothrìnger Deitsch odder Lothrìnger Ditsch") e Reihe vu dütsche Mundarte, wu in de Region Lothringe gschwätzt were. Linguisdisch gseh ghöre sälli Dialäktgruppe ammel deilwis in de Definitionsberiich vum Wort:

De Emile Guelen hät scho 1939 dräi Dialäktgruppe unterschide, sini Bezeichnige sin "Westmosellothringisch, Niderlothringisch" un "Saarlothringisch" gsì. Vum Département Moselle hänn 1945 370 vu 763 Gmeinde zum Sprochgebiet zellt. Mit 357 vu 716 Gmeinde im Johr 1975 isch sälli Zahl proportional gseh meh odder weniger gliich blibe. D'Sprächerzahl hät sich 1962 uff rund 360.000 beloffe (39 % vu de Bevölcherig), bis 1975 isch sälli Zahl uff 440.000 (44 %) gstige. Obwohl säll uff de erscht Blick de Iidruck macht, di lothringische Mundarte hätte sich in dere Zit witerverbreitet, isch ihri Verwändig im Alldag sogar zruckgange; de Aastig vu de Sprächerzahl numme e Ergäbnis vum Bevölcherigswachstum.

D'Bezeichnig als fränkische Dialäkt goht uff s Volch vu de Franke zruck, wu sich zur Zit vu de Völcherwanderig, ab em 3. Johrhundert n. Chr., z Lothringe nidergloo hät. Es abber scho vor ihrer Aasidlig e Germanisierig stattgfunde ha, wu sich in Form vu'me-ne germanische bis keltische Substrat bemerchbar gmacht hät. Als Sprochgränze zwüsche germanische un romanische Sproche hät sich e Linie verfestigt, wu quär durch s hüttig Département Moselle vu Nordweste noch Südoste verloffe-n-isch.

Obwohl d'Iiwohner mehreri Mol d'Nationalitet hänn mieße wechsle un immer widder versüecht wore-n-isch, ene ihri germanische Dialäkt uszdriibe, hät si sich bis 1945 güet erhalte un chuum verändert. Noch em Zweite Wältchrieg hät mer ihri Usrottig umso verbissener aagsträbbt, wodruffhii ihri Verwändig au datsächlig starch zruckgange-n-isch. Grund vu de schlächte Iistellig gegenübber de lothringische Dialäkt isch ihri Verwandtschaft mit em Dütsche gsì un d'Datsach, dass si bi de Bsetzig vu de Nazi ans Dütsch assimiliert wore-n-isch.

Wie au viili anderi Minderheitesproche gitt's e Reihe vu Verei, wu e vermehrti Witervermittlig vum Fränkische z Lothringe wän erziile. Nännenswärt sin do "Wei lang naar" (Wie lang no?), "Gau un Griis, Bei uns dahäm" un "Culture et Bilinguisme de Lorraine - Zweisprachig, unsere Zukunft."

D'Lothringer Dialäkt hänn viil mitenand gmeinsam un ihri Sprächer verstönn sich meh odder weniger güet. Allerdings isch d'Bezeichnig als Lothringisch in demm Sinn kei sprochwüsseschaftlige Begriff: was z Lothringe gschwätzt wird, ghört alles zum Mitteldütsch, innerhalb vu säller Dialäktfamilie deilt's sich allerdings uff de ripuarisch, luxeburgisch, moselfränkisch un rhiifränkisch Zwiig uff.

Es handelt sich um e Kontinuum vu Dialäkt, wu d'Underschid vu de geografische Lag abhänge: es gitt nit Dialäktgruppe, wu ere Sprochgränze lang stärcheri Abwiichige vunenand uffwiise; viili Übbergäng dete quär durch eso-n-e Sprochgebiet duure verlaufe. D'Ähnligkeit un di gegesitigi Verständligkeit vu zwei regionale Variante hänge vu denne ihrer Entfärnig ab, de Begriff Lothringisch chunnt also vu bolitische Bezeichnige. S Sprochgebiet umfasst au nit ganz Lothringe, sundern numme de Nordoste vum Département Moselle, un goht in d'Dialäkt vu de Nochberländer übber.


S Sprochgebiet wird vu zwei Sprochgränze (Isoglosse) durchschnitte, wu vu Nordoste noch Südweste verlaufe un di dräi Dialäktfamilie vunenand abgränze. Si gönn zruck uff Konsonanteverschiebige, wu s Lothringisch numme deilwis erfasst hän.

D'Diphthongierig (z. B. vu "i" zù "ei") umfasst nit s ganz Sprochgebiet: zwar isch s Luxeburgisch übberall verschobe, bim Mosel- un Rhiifränkisch gitt's abber no Randgebiet ohni Diphthongierig, au wenn si beidi Familie zum gröschte Deil erfasst hät.

Wie di andere Regionalsproche z Frankriich wird au s Lothringisch nit als Amtssproch aaerkännt. E Variante vum Luxeburgisch isch zwar z Luxeburg eini vu de Amtssproche, de Räst vum Lothringisch wird abber numme als Regionalsproch bezeichnet.


</doc>
<doc id="26668" url="https://als.wikipedia.org/wiki?curid=26668" title="Lothringisch">
Lothringisch

De Gegriff Lothringisch stoht für folgendi Sproche odder Dialäkt:


</doc>
<doc id="26669" url="https://als.wikipedia.org/wiki?curid=26669" title="Glauco Villas Boas">
Glauco Villas Boas

Dr Glauco Villas Boas (* 10. März 1957 z Jandaia do Sul, Paraná; † 12. März 2010 z Osasco, São Paulo) isch e brasilianische Cartoonist gsi.

1976 isch er noch Ribeirão Preto im Staat São Paulo zoge. Dört het er siini erste Wärk im «Diário da Manhã» veröffentligt. 1977 isch er vom Salão Internacional de Humor de Piracicaba uszeichnet worde. Im 1984i het für d «Folha de São Paulo» afo schaffe, won er d Figure vom Geraldão, de Neuras, em Doy Jorge und em Zé do Apocalipse entwigglet het. Er isch bim Sänder Rede Globo Redakteur vom humoristische Färnsehprogramm TV Pirata gsi und vom Chinderprogramm TV Colossus. Zwüsche 1987 und 1989 het er s Magazin «Geraldão» für e Circo Editorial redigiert und het für d Ziitschrifte «Chiclete com Banana» und «Circo» gschafft.

Er het an dr Santo Daime, e synkretistischi Doktrine mit katholische, animistische und schamanistische Aspäkt, glaubt und isch ein vo de Gründer vo dr animistische Chille Céu de Maria gsi.
Dr Glauco Villas Boas isch am 12 Merz 2010 z Osasco ermordet worde.


</doc>
<doc id="26671" url="https://als.wikipedia.org/wiki?curid=26671" title="Lothringisch (Rheinfränkisch)">
Lothringisch (Rheinfränkisch)

S Lothringisch isch e dütsche Dialäkt z Lothringe, Frankriich. Es ghört zum Rhiifränkische un wird au im Lothringer Fränkisch züegordnet, au wenn säll kei linguisdische Begriff isch.

Di gröschte Stedt, wu s Lothringisch iiheimisch isch, sin Saint-Avold, L'Hôpital, Carling, Hombourg-Haut, Freyming-Merlebach, Petite-Rosselle, Forbach, Stiring-Wendel, Sarreguemines, Puttelange-aux-Lacs, Sarralbe, Rohrbach-lès-Bitche, Bitche, Fénétrange, Sarrebourg, Phalsbourg un Dabo.

Im Weste verlauft d'Sprochgränze de Nordvogese lang. Uff de andere Site sin s Südfränkisch un s Elsässisch, wu zum Alemannisch ghört, z finde. Als Unterscheidigsmerchmol gältet d'Linie zwüsche "Pund" un "Pfund" (Zweiti Lutverschiebig). S Rhiifränkisch im Chrumme Elsass unterscheidet sich numme liicht vum Lothringisch, sällewääg wird s Lothringisch mänkmol au als Sproch vu Lothringe "un" em Chrumme Elsass bezeichnet. Di beide Regione hänn au lang e gmeinsami Gschicht gha.

Im Oste verlauft d'Gränze öbbe im Fluss Nied lang, dört gränzt s Lothringer Moselfränkisch aa. Säll gränzt sich anhand vu Wörter wie "dat" ab, wu im Rhiifränkische "das" usgsproche were.

Im Süde gränzt de französisch Dialäkt Lothringisch aa. Im Norde goht s Lothringisch in di andere rhiifränkische Dialäkt übber, es zeichnet sich also nit durch e bsunders linguisdischs Merchmol us, sondern ändet an de boliitische Gränze.

Im Lothringische were grundeti un uugrundeti Vokäl unterschide; grundeti Vorderzungevokäl gitt's abber im Gegesatz zum Hochdütsche nit (Usnahm: Gränzgebiet zum Elsässisch). Es gitt sechs Vorder-, zwei Zäntral- un fümf Hinterzungevokäl. Abgseh vu de beide Zäntralvokäl chönne si alli churz un lang sii; in de Schrift kännzeichnet mer d'Chürzi vu'me-ne Vokal durch d'Verdopplig vum Konsonant hintedraa.

In de folgende Tabälle wird in eckige Chlammere d'Ussproch noch em phonetische Alphabet widdergee. In Chlammere stoht d'Schriibig noch em GERIPA.

D'Diphthongierig hät s Gebiet verschide starch erfasst: di meiste Diphthong gitt's im Norde, während de Süde numme wenig hät. Diphthong were noch de Ussproch gschribe.

Bi de Plosiiv wird zwüsche de Fortes [], de stimmlose Lenes un de Lenes [] underschide. An Nasal gitt's []. In de gschribene Sproch unterscheidet mer numme Lenes un Fortes, un zum Bispil were beidi mit eme "b" widdergee.

Di stimmlose Frikatiiv sin [], ihri stimmhafte Entsprächige []. Wu si Entsprächige im Hochdütsche hänn, schribbt mer si gliich (bis uff s [], wu mit "s" odder "z" gschribe wird); s [] wird mit "jh" widdergee, s [] mit eme "gh". D'Ussproch vum [] isch nit übberall gliich, in e baar Regione tendiert si zum Lut [].

Ußer de Frikatiiv gitt's no d'Vibrante [] un [] wie au de Lateral [].



</doc>
<doc id="26673" url="https://als.wikipedia.org/wiki?curid=26673" title="Johann Fischart">
Johann Fischart

Johann Baptist Fischart, hitzedaas im Elsass meischtens (frz.) "Jean" – uff Elsassisch aach "Schambediss" Fischart, genennt "Mentzer" (àlso nooch Hessisch (Nordrhinfränkisch) „Meenzer“: (Hochditsch) „Mainzer“) weje dr Herkunft vun sinem Vàter; * 1546 oder 1547 ze Strosburi; † 1591 ze Forbach, hit Moselle, isch e friehneihochditsch´r Schriftstell´r gsin.

Fer sini Üssbildung het d´r Fischart de Latinischschuel in Worms besuecht un het denach ze Tübinge studiirt. 1566 isch `r uff e Reis nooch Flandere un Bàris gànge. 1570 isch `r widr in Strosburi gsin, wo sine Werike greeschteteils im Verlaaj ("Édition") vun sinem Schwàger "Bernhard Jobin" vereffentlicht wore sin. 1574 het`r ze Basel de Promotion zue`m Doktor vun de Rechte gemàcht un isch denn vun 1581 bis 1583 Advokat bim Richskammergericht in Speyer gsin. 1583 isch`r Amtmann ze Forbach wore.

Fischart, wi erscht Lutheraner un noochher Calvinischt gsin isch, het vil geje d´r Verfàll vun de Sitte, `s Papschttum un de Jesuite àngeschriwwe. Fascht àlli sine Werike sin nooch Vorlaage gemàcht, debi het`r oft de "Knittelvers" benutzt. Ar isch e Meischter in de "Wortspielkunscht" gsin un beriehmt fer sine viele Worterfindunge. Vieli vun sine Werike gelte àls Bispiile fer de "". `S bekanntescht Werik vun-em isch de „""“ (1575), wi e frei Éwersetzung vum „"Gargantua"“ vun François Rabelais isch mit eije dezuegedichteti Teile un speeter under`m Titel "" erschiine isch. Wichtich fer Strosburi isch aach `s „"Das Glückhafft Schiff von Zürich"“ iwwer de Partnerschàft vun de Stedt Züri un Strosburi zue siner Läwenszit un`s Schiffle mit`m Hirsebreitopf, wo de Züricher Bundesgenosse nooch Strosburi gebroocht hen.





</doc>
<doc id="26675" url="https://als.wikipedia.org/wiki?curid=26675" title="Regierungsbezirk Nordbaden">
Regierungsbezirk Nordbaden

De Regiirigsbezirk Nordbade isch en Regiirigsbezirk z Bade-Württebärg gsi, wo vo de Gründig vom Südweschtstaat im 1952i bis zu de Kreisreform im 1972i beschtande het. D Gränze sind noch die vom nördliche Teil vom alte Land Bade gsi. Ab em 1. Januar 1973 isch de Regiirigsbezirk Nordbade mit ere veränderte Gränzzihig zum Regiirigsbezirk Karlsrue worde.

Nach em Zwaite Wältchrieg isch de nördlich Teil vom Land Bade zämme mit em nördliche Württebärg zum Land Württebärg-Bade zämegfasst worde. Di Landchreis, wo vorher zu Bade ghört hei, sind als Landesbezirk Bade bezeichnet worde. Bi de Bildig vom Südweschtstaat im 1952 isch s noii Land in viir Regiirigsbezirk iiteilt worde, s Gebiet vom Landesbezirk Bade isch so zum Regiirigsbezirk Nordbade worde. S Regiirigspräsidium hät sin Sitz z Karlsrue gha. 
Mit de Chreisreform, wo uf de 1. Jannuar 1973 in Chraft gsetzt worde-n-isch, sin di Gränze vo de Landchreis und de Regiirgisbezirk noi zoge worde, ohni Rücksicht uf di alti Gränze zwüsche Bade und Württebärg. Us dem Grund het me au d Näme vo de Regiirigsbezirk gändret und so isch us em Regiirigsbezirk Nordbade de Regiirigsbezirk Karlsrue worde.

Zum Regiirigsbezirk hei di folgende Schtadt- und Landchreis ghört:

Heidelbärg, Karlsrue, Manne, Pforze


</doc>
<doc id="26677" url="https://als.wikipedia.org/wiki?curid=26677" title="Hausen">
Hausen

Hausen stoht fir:


Hausen, geografisch:

Hausen isch dr Namme



</doc>
<doc id="26678" url="https://als.wikipedia.org/wiki?curid=26678" title="Hausen (Ortsname)">
Hausen (Ortsname)

Hausen isch dr Namme vu däne Ortschafte:











</doc>
<doc id="26680" url="https://als.wikipedia.org/wiki?curid=26680" title="Edson Ribeiro">
Edson Ribeiro

Dr Edson Ribeiro de Oliveira (* 27. November 1967 z Guarulhos, São Paulo) isch en brasilianische Musiker und Fueßballspiiler.

Er het si Karriere in ere chliine Metallfabrik, em Mecano Fabrila, agfange, won er mit sim Vater gschafft het. Denn isch er Agstellte in de ACHÊ Laboratórios worde. Noch ere Überfluetig isch er entloo worde und het bi dr SAAE afo schaffe, won er immer no isch. 2010 het er bi dr Band vo de Guarulhos afo mitmache, won er Pandeiro (e Rahmedrummele) spiilt.

1997 het er d Silvia Nunes Maciel de Oliveira ghürotet und si hai e Bueb, dr Gustavo.

In de 1980er het er für Associação Desportiva Wimpro gspiilt, het aber s Schutte müesse ufgee zum Gäld z verdiene und si Familie z understütze.


</doc>
<doc id="26684" url="https://als.wikipedia.org/wiki?curid=26684" title="Bezirk Dietikon">
Bezirk Dietikon

De Bezirk Dietike isch en Bezirk im Weschte vom Kanton Züri im Limmettal. Er ghört zu de Agglomeration vo de Schtadt Züri, wo im aargauische Kimmettal no witer gat.
De Bezirk gits erscht sit em 1. Juli 1989. Vorher händ d Gmeinde zum Bezirk Züri ghört. S Bsundrige an de Abschpaltig vom Bezirk Dietike isch gsi, dass alli Parteie und au s Schtimmvolk vom Kanton im März 1985 d Trännig guet gheisse händ, s Schtimmvolk vo de Gmeinde, wo devo betroffe gsi sind, di Abschpaltig aber abglehnt händ. Bi de Abschtimmig über e Volksinitiative gäge d Trännig im März 1988 isch wider e Mehrheit im Kanton für d Abschpaltig gsi, wo dann uf Mitti 1989 vollzoge worden isch.
Es eignigs Bezirksgricht hät de Bezirk Dietike erscht sit em Juli 2008 und sit 2010 no äs Gfängnis däzue.


</doc>
<doc id="26685" url="https://als.wikipedia.org/wiki?curid=26685" title="Wiesental (Begriffsklärung)">
Wiesental (Begriffsklärung)

Wiesental stoht fir:

Lueg au:



</doc>
<doc id="26688" url="https://als.wikipedia.org/wiki?curid=26688" title="Ceuta">
Ceuta

Ceuta [] () isch a spanische Stadt, wo an da nordafrikanischa Küschta, a da Schtroß vo Gibraltar liegt. Ceuta isch also a Exklave, wo uf na klina Halbinsl lit, grad amol 18,5 km² groß isch und 2006 75.861 Iwohna khet hot. Es hot a Landgrenz mit Marokko und isch 21 km vom spanischa Festland weg.

Ceuta hot sit m 15. Jahrhundert zersch da Portugiesa, danoch da Schpania khört. Sogär wia Marokko 1956 unabhängig wora isch, sind Ceuta und Melilla bi Schpania dabi blieba. Marokko hätt natürlich gern boade Schtädt kriagt, hot aba bisher no net probiert mit Gwalt d’Macht zum übanea. 
1995 hond Ceuta und Melilla da Status „autonome Stadt“ kriagt. Wils a Enklave vo da EU uf afrikanischem Kontinet isch, probierend natürlich bsundrix viele illegale Iinwandara üba Ceuta noch Europa s’ko. Drum isch in da letschta Johr d’Grenz imma meh übawacht und b’feschtigt wora – vo boadna Sita, da spanischa und da marokkanischa.

Agfanga hot als mit da Griacha. Ma woass aba ned gnau, ob döt, wo d‘ Stadt hüt isch damols scho Hüsa gsi sin. Ghoassa hots uf jeda Fall Αδέλφια ("Heptá Adélphia - Sieben Brüder", wild rund uma tum sieba Berg sin.). 319 v.Chr., hond d‘Karthager s’Gebiet übanoh, und noch m Zwoata Punischa Kriag isch’s als "Septem Fratres" ("Sieben Brüder") zum Römischa Riich ko, und d’Iiwohna hond s‘römische Bürgerrecht kriagt. Vo do kut wohrschinli o da hütige Nama: "Septem → Septa → Ceita → Ceupta → Ceuta".
Ceuta isch strategisch und wirtschaftlich imma stärka wora, und isch denn nebs Tanger d’wichtigschte Stadt vo da römischa Provinz Mauretania Tingitana gsi. 429 sind denn d‘Vandala igfalla und 534 isch Ceuta zum Byzantinischa Riich ko, aba scho 616 vo da Westgoten erobarat wora. 709 hond denn d’Araba überno, oan zwoa Johr bevor se uf Schpanien uffe und döt für a paar Johrhunderte bliba sind.

Im Zuge vo da Reconquista 1415 isch Ceuta vo da Portugiesa unta König Johann I. erobarat wora. 

Im Friede von Lissabon 1668 noch m Restaurationskrieg hond d’Portugiesa Ceuta an d’Spanier abgäba müssa. Wia Marokko 1956 unabhängig wora isch, isch Ceuta als sog. "Souveräner Ort" ("Plaza de soberanía") da Spanischa Regierig untastellt wora.

Bevor Spanien 1986 zur EU ku isch, isch’s an Freihafen gsi. Sit 1995 isch Ceuta a Ciudad Autónoma, a spanische politische Oaganart. Übasetzt hoasst des autonome, unabhängige Stadt, eppas zwüschat na normala spanischa Stadt und anara autonoma Gemeinschaft. 

Damit kört Ceuta offiziell zum Gebiet vo da EU, obwohl‘s in Afrika liet. Als Ciudad Autónoma hot Ceuta vaschiidene Befugnisse, zum oana hond se a oagenes Stüürsystem mit relativ niedriga Stüüra, und khörend o net zum Zollgebiet vo da EU.



Ceuta hot Partnaschafta mit Aci Catena in Italien, Cádiz in Spanien und Guadalajara in Mexiko.



</doc>
<doc id="26690" url="https://als.wikipedia.org/wiki?curid=26690" title="Ensisheim (Meteorit)">
Ensisheim (Meteorit)

S Ghèia vu'ma Meteorit z Ansa ìsch eina vu da ältschta beziigta Meteoriteghèia ìn Europa wo noch Meteoritemàteriàl vorhànda ìsch.

Àm Mittàg vum 7. Novamber 1492 ìsch a Steimeteorit vu 127 kg mìt'ra großa Schnalligkeit ìn d Àtmospär vu dr Arda inagànga. Dr Meteorit hàt a Liachtspur hìnter si gschleift, ar ìsch mìt'ma lütta Dunnerkràch ìm Hìmmel dura un ìsch schliaßlig ìn dr Neecha vum elsaassischa Därfla Ansa ìn a Àcker ghèit.

Vìel Lit han àn dam Ereignis züeglüegt; bi dana ìsch dr Albrecht Dürer gsìì, wo dernoh sina Idruck ìn'ra fàrwiga Zeichnung feschtghàlta hàt. Dàs Meteoritghèia ìsch wìrklig a groß Ereignis gsìì, s hàt ufgfàlla. Dr Sebastian Brant hàt a Flugblätt veräffentligt, wo-n-er ìwer da Meteorit redt.

Dr ditscha Keenig Maximilian I. ìsch àhna ku reisa, fer Grìcht ìwer dr Dunnerstei z'hàlta. Ar hàt tèifliga Machta ìn dam àllem gsah, noh hàt er dr Meteorit ìn Ketta loh bìnda un àhanka ìn dr Pfàrrkìrch.

Ìn dr làuifenda Zit sìn ìmmer mehr Stìcker vum Meteorit dràb gschlàga worra, wo ma jetzt ìn Müsee un Sàmmlunga kàt fìnda. S Stìck vu 55,75 kg wo ìwrig blibt kàt ma ìm Müsee Palais de Regence z Ansa ge bsìchtiga.

As ìsch a Steimeteorit vum Typ LL6 üs dr Grupp vu da gweenliga Chondrite.



</doc>
<doc id="26691" url="https://als.wikipedia.org/wiki?curid=26691" title="Rudolf Trüb">
Rudolf Trüb

Dr Rudolf Trüb (* 10. Mai 1922 z Änedaa; 28. Februar 2010 z Zollike) isch e Schwyzer Sprochwisseschaftler gsi. Är isch langi Johr Redakteur am Schwyzer Idiotikon gsi, derzue as Explorator, Mitarbeiter un speter Leiter bim Schwyzer Sprochatlas.

Dr Rudolf Trüb isch as Suhn vum Bfaarer Rudolf Trüb im Kanton Glarus ufgwagse. Är het 1941-44 un 1946-48 bim Rudolf Hotzenköcherle an dr Universitet Züri Germanistik un Gschicht studiert. Im Summersemeschter 1946 het er an dr Universitet Basel studiert, im Summersemeschter 1949 an dr Uni Marburg. Anne 1948 het er mit em Diplom fir s Hecher Lehramt in Dytsch un Gschicht abgschlosse. In däm Johr het er au promoviert bim Hotzenköcherle iber "„Die Sprachlandschaft Walensee-Seetal. Ein Beitrag zur Sprach- und Kulturgeographie der Ostschweiz“", wu as Deildruck anne 1950 erschine isch un derno 1951 as Band 3 vu dr "„Beiträge zur schweizerdeutschen Mundartforschung“".

Zämme mit em Rudolf Brunner het er in dr Johre 1954 bis 1959 Tonbandufnahme gmacht vu Schwyzer Dialäkt.

1957, as Nochfolger vom Guntram Saladin, isch dr Trüb Redakteur am Schwyzerische Idiotikon worde. A dere Stell isch er bis 1987 blibe; im syn Nochfolger isch de Hans-Peter Schifferle.

Zwische 1947 un 1958 het er as Explorator rund 150 Ufnahme fir dr Schwyzer Sprochatlas gmacht, vor allem vu alpine Bärgdialäkt. 1958 bis 1960 het er zämme mit em Hotzenköcherle d Konzeption vum SDS mitentwicklet un ab 1960 as Mitarbeiter vum SDS an dr Uuswärtig un Publizierig vum Sprochmatrial mitgschafft. Wu dr Hotzenköcherle 1976 pensioniert woren isch, isch dr Trüb Leiter vum SDS wore un het d Publikation anne 1997 chenne abschließe.

Näbe syyre Arbet am Idiotikon un am SDS isch er au no Mitarbeiter gsi am "Atlas der schweizerischen Volkskunde" (1960–1995), am "Dytsche Wortatlas" (1961–1980) un am "Atlas Linguarum Europae" (ALE, 1978–1986), derzue het er mitgschafft bi dr "Aktion Bauernhausforschung".

Zwische 1975 un 1990 mit Unterbrächige het er au Lehruftreg an dr Universitet Züri ha. Syy Schwärzpunkt in dr Lehr isch d Dialektologii vu dr Dytschschwyz gsi.

Dr Trüb isch vu 1962 bis 1987 Presidänt vum "Bund Schwyzerdütsch" (hite mundartforum) gsi un het au langi Johr d Zytschrift "SchweizerDeutsch" redigiert.

Am 28. Februar 2010 isch dr Rudolf Trüb z Zollike im Alter vu 88 Johr gstorbe.










</doc>
<doc id="26694" url="https://als.wikipedia.org/wiki?curid=26694" title="Al-Idrisi">
Al-Idrisi

Abu Abd Allah Muhammad ibn Muhammad ibn Abd Allah ibn Idris al-Idrisi, , latinisiert Dreses (* eppa 1100 in Ceuta, Spanien; † 1166 in Sizilien) isch an Kartograf, Geograph und Botanika gsi.
Er hot an da Universität vo Córdoba schtudiert und denn am Hof vom Normannenkönig Roger II in Sizilien gläbt. Für dänige Zita isch a boda wit umako: ganz Spanien, Nordafrika und sogär Vordaasien isch a abgreist.
Oans vo sina Interessen sind Heilpflanze gsi, mit deana er sich intensiv beschäftigt hot. Dobi hot a gmerkt, dass d’Wisseschaft sitm Altertum num witaku isch. Drum hot a säl agfanga, Pflanza sum sammla und katalogisiera. In sina Bücha hot a viele neue Heilpflanza und eana sine Wirkunga beschrieba. S’bekannteschte hoasst Kitab al-Dschami-li-Ashtat al-Nabat, Das Sammelwerk für die Pflanzenarten. 1928 hot da dütsche Orientalischt Hellmut Ritter in da Fatih Handschriftenbibliothek vo Istanbul noch a Handschrift davu entdeckt.
Berühmt isch a vor allem für sine geografischa Studien. Er hot nämlich zruckgriffa uf Agaba vo Claudius Ptolemäus und andere islamische Gelehrte, und hot sich dabi net vom christlicha Glauba drireda lo, sondan viilmeh sina oagana oga traut. Eam sine Karta zoagand Teile vo da wält, wo sit da Antike fasch koa Europäa meh gsi sin, wia Weschtafrika, Indien, China und Zentralasien. Dafür hot a sich ned würkle um Nordeuropa kümmarat.

Sis wichtigschte Werk, Nuzhat al-Mushtak fi-ichtiraq al-afaq (Reise des Sehnsüchtigen, um die Horizonte zu durchqueren) (o bekannt als Roger-Buch), hot a 1134 für Roger II gmacht. A silberne Erdtafel, wo dia damalige Wält in sieba Klimazona iitoalt, und manche vo deana Karta sind sogär igfärbt.. Leida isch se bi nam Ufschtand higanga. A paar klinere Schtuck gits no, und us deana kam a da rescht vo sinara Wältkarta no rekonstruiera. Es isch bloss a bizle schwierig, zum Wüsse, uf welle Orte er scih bezücht, wiil er sich uf mündliche Agabana gschtützt, und se denn in arabischa Buachschtaba ufgschrieba hot.

Sis Werk isch aba inzwüscha vo mehrere Wisseschaftla übaarbeitet und neu ussagä wora: "Opus Geographicum sive liber ad eorum delectationem qui terras peragrare studeant." (Hrsg. F. Cerulli, G.Gabrieli, Lévi Della Vida u. a.). Neapel, Rom 1970ff. Uf Dütsch gits es o: die „Mappae Arabicae“ vo Miller. Da Tegscht hots aba nur uf Französisch, in anara neua Usgab bei Flammarion.
Interessant zum läsa isch Sultan von Palermo" vom britischa Autor Tariq Ali, wo s’Läba vo Al-Idrisis am Hof vom Roger II geschribt, zwüscha Wirtschaft und Politik. Und obwohls an Roman isch, erfahrt ma doch viel üba s’mittelalterliche Europa zwüscha Orient und Papscht, zwüscha Islam und Christentum, und natürlich vom Läba und Schaffa vo Al-Idrisis. 




</doc>
<doc id="26717" url="https://als.wikipedia.org/wiki?curid=26717" title="Firtan">
Firtan

Firtan isch ä Lörracher Metalband, wo aafangs 2010 gründet worre isch.

Firtan isch aafangs 2010 z Süddütschland vom Phillip Thienger, em Martin „Troll“ Lindner un em Neves Sänger gründet wore. Noch e baar Bsetzigswächsel sin Ändi 2010 zwai neui Mitstritter gfunde wore: d Linda Biermann am Keyboard un dr Oliver König am Bass. Anne 2011 het s erschti Liveufdritt gee, unter anderem zämme mit Hackneyed un Jack Slater, un im glyche Johr het de Neves Sänger d Band verloo un isch dur de Simon Philipp ersetzt wore. Anne 2012 het d Band aagfange mit de Arbet an de erschte Veröffentlichung „Wogen der Trauer“ un in däm johr het s Ufdrit gee mit andere Band wie Parasite Inc., Atritas un Abinchova. Ändi 2012 het d Keyboarderi Linda d Band us Zittgründ verloo, het aber no mitgwirkt mit de Ufnahme. D EP „Wogen der Trauer“ isch aafangs 2013 veröffentlicht wore.

De Bandname chunnt vo ahd. "firtānfi" ‘Gottloser’, ere Ableitig zue "firtuon" ‘verdamme, verflueche’ (entspricht em alem. "vertue").

D Musik vo Firtan isch e Mischig us Black Metal, melodische Folk/Paganelemänt un „Melodic Death Metal“.

D aktuelli Bsetzig bschtoht us:

Ehemaligi Mitglieder:

Gründigsmitglieder:




</doc>
<doc id="26735" url="https://als.wikipedia.org/wiki?curid=26735" title="Georg Wilhelm Friedrich Hegel">
Georg Wilhelm Friedrich Hegel

Dr Georg Wilhelm Friedrich Hegel (* 27. Auguschd 1770 en Stuegert, † 14. Novembr 1831 en Berlin) ischt a deitscher Philosoph ond evangelischr Theolog gwäa.

Dr Hegel kommt am 27. Auguschd 1770 en Stuegert uf d Welt. Sei Vaddr ischt au hauher Beamtr em wirdabergischa Staatsdenscht. Noch dr Schuelzeit fangt’r 1788 â, a dr Eberhard-Karls-Universidet en Diibenga Theologii ond Philosophii zo studiira. Wohna duat’r em Stift, wo-nr a Zeit lang mit de andre schwäbische Studenda Helderlin ond Schelling s Zemmr doila muaß. Dia Kerle vorschdandet sich abr ganz guet mitnandr ond bleibet ihr Leaba lang en Freidnschaft vorbonda. Wia-nr 1789 mitgriagt, wia en Paris d Birgr uf d Barrikada ganget ond Revoluzioo machet, ischt’r voll ond ganz uf dera ihrer Seit.

1793 bromoviirt dr Hegel zom Magischdr vo dr Philosophii. Noh em gleicha Johr wuud’r Hauslehrer en Bern. En seira Freizeit studiirt’r d Schrifda vo de alde Philosopha, haubtsächlich dia vom Fichte ond vom Kant. Viir Johr schbätr zuit’s en wiidr noch Deitschland zruck. Mit dr Hilf vo seim Freind Helderlin, wo grad als Hauslehrer beim Bankier Gontard en Frankfurt schafft, griagt’r jetzt au a Stell als Hauslehrer en dera Stadt beim Johann Gogel. Deet entwicklet’r d Grondlaga vo seira Philosophii. Sei Freind Schelling, wo 1798 vom Goethe als Professr an d Uni Jena gholt worra ischt, holt en em Johr 1801 au deet nô. En Jena entstoht sei beriimda Schrift "Phänomenologie des Geistes". En dera Stadt erleabt’r 1806 au da Eimarsch vo de franzesische Drubba, wo sei Haus blendret. Weil em dr Staat koi Honorar meh zahla kô, zuit’r em Johr druff noch Bamberg ond wuud deet Redakdeur bei-ra Tageszeidong. Wiidr a Johr schbätr wuud’r Rektr am Ägidiengymnasiom en Nürnberg. Dui Ufgab fillt en abr et aus. 

1616 griagt dr Hegel a Professorastell a dr Uni Heidelberg. Em Johr druff kommt deet sei "Enzyklopädie der philosophischen Wissenschaften" raus. 1818 wuud’r Professr a dr Uni Berlin. Seine Vorleasonga send et bloß bei de Studenda gfrogt; au hauhe Milidär ond breisische Staatsbeamde heiret-em zua. 1831 grassiirt en Berlin d Cholera. Dui Kranket vorschont au da Hegel et. A dera ihre Folga stirbt’r am 14. Novembr 1871 em Altr vo 61 Johr.

Dr Hegel ischt neabem Fichte ond em Schelling dr wichdigschde Vortretr vom deitscha Idealismus, wo ma manchmol au als "Philosophii vo dr Romantik" bezeichnet hot. Noch em Hegel seim Syschdem geit’s an "Weltgoischt", wo ma mit Vorbehalt au mit "Gott" gleichsetza kâ. Der beherrscht de ganz Gschicht vo dr Menschheit, ond älle grauße Figura, wo do dren gwirgt hend ond no wirget, send bloß deam seine Wergzeig. Dia fihret em "Weltgoischt" sein Willa aus, ohne dass-se dees merget. De ganz Weltgschicht lauft ab noch ma beschdimda Syschdem: A These gebiirt a Antthese ond us deane zwoi entstoht a Synthese. Dui wuud wiidr zo-ra nuia These, ond so goht’s emmr weidr, bis dr "Weltgoischt" an sei Ziil kommt. So ebbes hoißt mr "Dialektik", ond s Ziil isch de sittlich Freiheit. 

Wia dr Hegel s Zeitliche gsegnet hot, send seine Ôhenger usnandrgfalla en a reachts ond en a lenggs Lagr. Zo de Lengge hot dr Karl Marx gheert, wo em Hegel sei Syschdem weidrentwigglet hot zom dialegdischa Matrialismus. 



Zammefassong vom gsamte System vom Hegel:


Aus dem Werk ergibt sich des Bild vo seim systematische Gsamtwerk:

I. "Wissenschaft der Logik" (1812–16, überarb. 1831)

II. "Naturphilosophie"

III. "Philosophie des Geistes"

Weitere Werk ond gloinere Schrifte send:




















</doc>
<doc id="26740" url="https://als.wikipedia.org/wiki?curid=26740" title="Naturpark Südschwarzwald">
Naturpark Südschwarzwald

De Naturpark Südschwarzwald isch 3.700 Quadratkilometer groß un dodemit de zweitgröscht Naturpark vu Dütschland.

De Naturpark isch im Schwarzwald im Südweste vu Bade-Württebärg. Er ersträckt sich übber di chreisfräii Stadt Friiburg im Briisgau un d Landchreis Briisgau-Hochschwarzwald, Emmedinge, Lörrach, Waldshüet un de Schwarzwald-Baar-Chreis. 

De Naturpark goht im Norde bis in de Mittler Schwarzwald uff Elzach un Driiberg im Schwarzwald-Baar-Chreis, im Weste längt er in de Landchreis Briisgau-Hochschwarzwald un Lörrach wie au bi Friiburg bis an de Rhii. Sini östligi Gränze litt hinter em Südschwarzwald am Rhii, im Oste goht er bis ans Alb-Wüete-Gebiet um Eschinge un Villinge-Schwenninge.

D Landschaft isch vu-n-ere Mischig us Offeland un Mischwälder brägt. Ihri landwirtschaftligi Nutzig längt vum Aabou vu Obbscht un Wii in de Däler übber Fleisch- un Milchbroduktion im Hochschwarzwald (s bekanntest Brodukt isch de Schwarzwälder Schinke) bis hii zù Getreide- un Rapsbroduktion uff de flache Halde im Oste. Wäge de vergliichswis nidrige Qualitet vum Bode wirft d Landwirtschaft abber nit e gnüeg große Gwinn ab, eso hänn rund 80 Brozänt vu de Bsitzer vu landwirtschaftlige Unternämme e anderi Hauptiinahmequälle. Als Symbol vu de Landwirtschaft were di regionale Rinderrasse "Hinterwälder" un "Vorderwälder" aaglüegt.

E umwältgrächti Landwirtschaft soll durch e besseri Vermarktig vu de Brodukt erreicht were, was au de Verein vum Naturpark als eini vu sine Uffgabe aalüegt. Ußerdemm solle sälteni Arte, im Zäntrum de Luchs un s Auerhüen, wu im Gegesatz zù wite Deil vum rästlige Dütschland widder bzw. no verbreitet sin. Zwei Drittel vu de Flächi sin vu Wald bedeckt, ihm chunnt nit numme vu de Holzbroduktion här, sundern au als Läbensruum un im Tourismus e großi Bedütig züe.

Vorgänger vum Naturpark isch s friehjer Modällfördergebiet Südschwarzwald. Sini Förderig durch s Land Bade-Württebärg isch 1997 usgloffe, wiil mer abber scho blant gha hät, e Naturpark z gründe, isch si no bis zù de Gründig witergange. Am 1. Februar 1999 isch de Dreger, de "Naturpark Südschwarzwald e. V.", z Titisee-Neustadt gründet wore. Sini Mitglidschaft bsoht us de Landchreis innerhalb vum abdeckte Gebiet, 103 Stedt un Gmeinde wie au viili Verei, Unternämme un Brivatpersone. Sitz vum Verei isch Fäldberg uff em gliichnammige Bärg, wu mit 1.493 Meter de höchst Bärg vum Schwarzwald isch.

De Naturpark Südschwarzwald isch eini vu de wichtigste Touristeziil vu Bade-Württebärg. Aaziehigschräft für Touriste sin d Landschafte, wu im Bsüecher im Summer d Mögligkeit zum Wandere biete un im Winter zum Skiigebiet were. 

In de Gmeind Fäldberg isch s "Haus der Natur", wu im Bsüecher in ere Duur- un viile Wechselusstellige Iiblick in d Uffgabe vum Verei un in di natürligi Landschaft vu siner Region bietet.



</doc>
<doc id="26751" url="https://als.wikipedia.org/wiki?curid=26751" title="Dürrenbach">
Dürrenbach

De Dürrebach isch e Bach am Südhang vom Dinkelbärg. Bis zum Minselner Ortsusgang hät er de Name "Mühlebach," wird im Alltag aber oft au "Minselner (Dorf-)Bach" gnännt. Er isch e Näbefluss vom Hochrhi.

D Quelle ligt oberhalb vom Minselner Ortsigang unwit vo de K6333 uf Adelhuse und Mulburg. Z Oberminsle fließt er westlich vom Sidligsgebiet, bi Mittelminsle wird er vo de Wisetalstroß überquert und fließt östlich vo de Durchgangsstroß witter. Unterhalb vom Ortsusgang fließt s Wasser in e Bachschwinde ab, s Bachbett unterhalb devo blibt die meisti Zit troche und wird eso zum „dürre Bach“. Numme noch starchem Räge ka d Bachschwinde nimmi alles Wasser uffneh und de Rest devo fließt witer s Bachbett abe. Sell goht witer südwärts am Steibruch „Am Kalchofe“ vorbi Richtig Rhifelde. Dört wird zur Zitt e Abschnitt vo de A98 bout, wo de Bach in Züekunft überquert.

Durch de Muschelkalch im Gstei vom Dinkelbärg versickert s Wasser us de Bachschwinde nit, sondern fließt unterirdisch witer. Durch Färbige hät me usegfunde, dass s Wasser vom Mühlebach zu me Großteil d Quelle vom Linsebach speist. Dä entspringt e paar Kilometer südöstlich bi Nollinge und speist wiiderum d Nollinger Fischweiher. E Teil vom Wasser wird au zur Bewässerig vo de Felder zwüsche Nollinge und de Kernstadt in künschtlich aglegti Kanäleli gleitet. Eine devo mündet zwüsche de Beuggener Stroß und de Römerstroß wider ins Bachbett vom Dürrebach. Somit führt de Bach z Rhifelde in jedem Fall wider Wasser.

Entlang em Hang vom Dinkelberg hät de Bach s meisti vo sinem Höheunterschid scho bewältigt, ab Rhifelde fließt er nur no mit gringem Gfälle und wäge dem au dütlich langsamer. Um d Friedrichstroß/B34 umme isch s Bachbett überbaut, erst bim Industrigebiet kunnts wider an d Oberflächi. D Mündig in de Rhi ligt zwüsche de alte Rhibruck und em Rhifelder Wasserkraftwerk. Dört chrüzt de Bach de grenzüberschritende Rhiufer-Rundwäg, e Abschnitt vom Rhi, wo sich im Renaturierigsprozess befindet und unter Naturschutz stoht. Etwa uf glicher Höchi mündet uf de Schwizer Site de Magdenerbach in de Rhi.

Zwüsche de Chrüzig vu de Beuggener Stroß un em Industriigebiet vu Rhiifälde vor de Höllhoge verlauft de "Schwarz Wäg," wu sii Namme vu de verwändete Industriischlacke hät, im Bach un de Kastanieallee lang. De Wäg isch mehreri Kilometer lang un in de 1920er-Johr vu Mitglider vum Schwarzwaldverei aaglèggt worre, für de Industriiaagstellte de Füeßwäg zum Arbetsblatz liichter z mache. De Kastanieallee lang isch s Bett vum Dürrebach miehsam vu Hand mit große, sorgfältig bhauene Stei uschleidet wore.


</doc>
<doc id="26752" url="https://als.wikipedia.org/wiki?curid=26752" title="Rottenburg am Neckar">
Rottenburg am Neckar

Raodaburg (dt. "Rottenburg am Neckar", bis 10. Juni 1964 nume "Rottenburg") isch a Mittelstadt im Landchreis Dibenga z Bade-Wirttebärg. Si lyt rund 50 Kilometer sidweschtli vu dr Landeshauptstadt Stuegert un eppe zwelf Kilometer sidweschtli vu dr Chreisstadt Dibenga. No Dibenga isch si di zwotgrescht Stadt vum Landchreis Dibenga un bildet a Mittelzäntrum fir d Umlandgmeine.

D Stadt isch Sitz vum katholische Bischtum Rauteburg-Stuegert.

Syt em 1. Mai 1972 isch Raodaburg Großi Chreisstadt. Mit dr Gmeine Hirlenge, Neischdedda un Schdarzach het d Stadt Raodaburg a Verwaltigsgmeinschaft veryybart.

D "Remer- un Bischofsstadt" lyt am Ibergang vum Necker us em ängen Dal vum Obere Gai in a wyt Dal zwische dr Hechine vum Scheabuech im Norde un em Rammert im Side. Dr Necker chunnt vu Horb un Schdarzach uus im Sidweschte in s Stadtgebiet bim Stadtdeil Bierenge, wun er zerscht duregoht. Derno fließt er in nordeschtliger Richtig an dr Stadtdeil Obernau, Schwalldorf un Bad Nidernau dure un chunnt derno in d Chärnstadt. Är fließt au dur die no Nordoschte (d Altstadt lyt am linke Stade), un derno nerdli vum Stadtdeil Kiebenge us em Stadtgebiet uuse in Richtig Dibenga. Dur s Stadtgebiet fließt er uf ere Lengi vu 14,5 km.

Die Stedt un Gmeine gränze an d Stadt Raodaburg (im Uhrzeigersinn vu norde uus): Ãmmerbuch, Dibenga, Dusslenga, Ofderdenga, Bodlshausa, Hirlenga, Schdarzach (alli Landchreis Dibenga), Eidenge im Gai (Landchreis Freidestadt), Nagold (Landchreis Calp), Neischdedda (Landchreis Dibenga) Metzenge, Bõõdorf un Gaifelde (alli Lanchdreis Beblenga)

S Stadtgebiet vu Raodaburg bstoht us dr Chärnstadt un dr Stadtddeil, wu im Ramme vu dr Gmeinsreform vu dr 1970er Johr yyglideret wore sin.

Di yygmeindete ehmolige Gmeine sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

In dr Chärnstadt wäre zem Deil Wohngebiet mit eigene Nämme unterschide, vilmol neji Böugebiet, wu aber zmeischt kei feschtgleiti Gränze hän. Doderzue ghere zem Byschpel Kreizerfeld, Burgäcker/Aible un Haueberg.

Derzue ghere zue dr Chärnstadt au no ne baar Wohnplätz mit eigene Nämme, wu aber nume wenig Yywohner hän, z. B. Dirrbachhef, Eratskirch, Hammerwase, Heiberger Hof, Kalkweil, Oberwerthaus, Papier- oder Bronnemihl, Schadeweiler Hof un Weggedal. Au in a baar Stadtdeil git abdrännti chleini Wohnplätz, z. B. z Baesenge (Bihlhof, Fichtehof un Jungholzhof), z Bierenge (Hennedal) un z Weiler (Katzebacher Ziegelhitte). 

Raodaburg bildet a Mittelzäntrum in dr Region Neckar-Alb. Zum Mittelberyych Raodaburg ghere näbe dr Stadt Raodeburg no d Gmeine Hirlenge, Neischdedda un Schdarzach.

Ergäbnis vo de Landdagswahla seid 2006: 





</doc>
<doc id="26766" url="https://als.wikipedia.org/wiki?curid=26766" title="Bezirk Andelfingen">
Bezirk Andelfingen

De Bezirk Andelfinge isch en Bezirk im Nordoschte vom Kanton Züri in de Schwiiz. En Tail vom Bezirk, wo ländlich prägt isch, ghört zur Region Zürcher Wiiland.








</doc>
<doc id="26769" url="https://als.wikipedia.org/wiki?curid=26769" title="Luxemburg (Stadt)">
Luxemburg (Stadt)

Luxeburg (luxeburgisch "Lëtzebuerg", Dütsch "Luxemburg", Französisch "Luxembourg") isch d'Hauptstadt vum Land Luxeburg un de fümftwichtigst Finanzblatz vu Europa. "D'Stad", wie si umgangssprochlig uff Luxeburgisch bezeichnet wird, litt am Zämmefluss vu de Péitruss un de Uelzecht. Wäge de viile griene Fläche un de Festige wird si au als s "grien Härz vu Europa" bezeichnet.

Luxeburg litt im Süde vum Luxeburger Flachland, ere große Sandsteiformation us em Juura. D'Region isch s Härz vum Gutland, wu flach un dief gläge-n-isch un rund zwei Drittel vum Land iinümmt.

S hisdorisch Stadtzäntrum, d'Altstadt, isch noch Oste, Norde un Süde hii vu Däler umgee, wu vu de Péitruss un de Uelzecht in de Sandstei gschnitte wore sin. Übber d'Däler fiehre zahlriichi Viadukt un Brucke, zum Bispil d'Adolphe-Bréck, d'Groussherzogin-Charlotte-Bréck un d'Passerelle. Obwohl d'Stadt kei bsunders großi Flächi hät, isch si topographisch gseh kumpläx, wiil si uff mehreri Höche verdeilt zwüsche zwei Däler litt. Mit ihrer Flächi vu 51 Quadratkilometer deckt si 2 Brozänt vu de Flächi vum Land Luxeburg ab, dodemit isch es flächemäßig di viertgröschti Gmeind un bi witem de gröscht Balligsruum. Au d'Bevölcherigsdichti isch mit 1500 Iiwohner pro km² nit übbermäßig hoch; größeri Landstrich were vu Parks, Wälder un kulturällem Erbe iignuu, am Rand vu de Gmeind findet mer sogar landwirtschaftlig gnutzti Fläche.

S Chliima vu Luxeburg isch e ozeanischs, wu e liichti kontinentali Brägig hät. D'Winter sin zimmlig chalt, d'Summer degege eher warm, uffgrund vu de geografische Lag macht sich abber e au e Chiehli bemerchbar.

Zu de Römerzit isch d'Stadt an de Chrüzig vu zwei Stroße gläge, eini devu hät vu Trier übber Arlon uff Reims gfiehrt, di anderi vu Metz uff Aix-la-Chapelle. Uff em Fälse Bock hät's scho e Festig gha.

E Stadt hät sich im 10. Johrhundert aafange bilde, ihri Aafäng lige im Schloss uff em Bock. Es isch vum Ardenner Grof Siegfried vu Luxeburg bout wore, dört wu friehjer s römisch "castellum" mit em Name "Lucilinburhuc" („Schlössli“) gstande-n-isch. De Siegfried hät s Land durch e Dusch mit de Abtäi St. Maximin vu Trier griegt. 987 hät de Erzbischof Egbert vu Trier fümf Altär in de Erléiserkierch (de hüttige Méchelskierch) gweiht, an de Chrüzig vu de Römerstroße isch e Märkt entstande, wu drum ume sich d'Stadt entwickelt hät. Wäge ihrer geobolitische un topografische Lag hät si scho im 10. Johrhundert e erschti Festigsmuur griegt un im 12. Johrhundert, wu si sich witer noch Weste usbreitet gha hät, e zweiti.

Luxeburg isch bis 1354 Sitz vu-n-ere Grofschaft un deno, wu sini Herrscher Chönig vu Böhme wore sin, vu'me-ne Herzogtum gsi. D'Elisabeth vu Goerlitz hät's 1443 an de burgundisch Herzog Philippe III. mieße abdrätte. Si hät Luxeburg im Charles Quint vererbt, wu als Chind de Tiitel „Herzog vu Luxeburg“ drage hät. Noch sinem Dod isch es an di spanische Habsburger übbergange.

Im Rahme vu de Vereinigunge durch de französisch Chönig Louis XIV. hät Frankriich Aasprüch uff Luxeburg erhobe, im Dezämber 1683 hänn d'Franzose d'Stadt belagert. 1697 isch si durch de Verdrag vu Rijswijk de Spanier zruckgee wore un 1714 im Spanische Erbfolgechrieg an d'Östriicher chuu. 1795 hänn d'Franzose si widder iignuu, si isch Präfektuur vum Département des Forêts wore.

De Wiener Kongräss hät Luxeburg 1815 zum Großherzogtum un zum Mitglid vum Dütsche Bund gmacht; es hät im niderländische Chönig Wilhelm I. ghört. D'Festig Luxeburg isch vu preußische Druppe gschützt wore.

1867 hänn de Napoleon III. un de Otto von Bismarck Luxeburg im Rahme vum Londoner Kongräss als neutrals Land erchlärt. Di preußische Druppe sin abzoge.

1890 isch de Wilhelm III. vu Holland gstorbe; wiil er numme e Dochter gha hät, isch Luxeburg an d'Nassauer chuu.

Während em Erschte Wältchrieg isch Luxeburg vu Dütschland bsetzt wore, d'Uuabhängigkeit isch 1918 im Verdrag vu Versailles erchlärt wore. Im Zweite Wältchrieg hät's s nationalsozialisdisch Dütschland widder annektiert.

1952 isch Luxeburg (für langi Zit numme provisorisch) Sitz vu de Europäische Gmeinschaft für Chohle un Stahl wore un bis 1981 sin au verschideni Sitzige vum Europäische Parlamänt abghalte wore. Es isch all no Sitz vum Sekretariat vum Europäische Parlamänt, im Europäische Grichtshof, im Europäische Rächnigshof un de Europäische Investitionsbank.

De Gmeinderot vu de Stadt Luxeburg hät 27 Mitglider, de "Schäfferot" bstoht us em Bürgermeister un fümf "Schäffen". De Bürgermeister isch sit November 2011 de Xavier Bettel, Noochfolgr vom Paul Helminger, beide Demokratischi Partäi, wu sit 2005 in ere Koalition mit de Griene d'Mehrheit hät. In de Legislatuurperiode devor isch er Bürgermeister in ere Koalition mit de Christlige Soziale Partäi gsi.

Als Hauptstadt vum Land isch es au Sitz vu alle Organ us de Verfassig wie im Parlamänt, im Staatsrot, im Großherzog, verschidene Ministerie un de Justizorgan.

D'Bevölcherig hät im Februar 2009 d'90.000er-Gränze übberschritte. D'Zämmesetzig vu de 83.832 Iiwohner am 31. Dezämber 2004 isch di folgendi gsi:

Z Luxeburg gitt's e Viilzahl an Musee un Usstellige: de Stadt ghöre d'Villa Vauban un s Gschichtsmuseùm, staatligi Musee sin s Nationalmuseùm für Gschicht un Chunscht, s Nationalmuseùm für Natuurgschicht, s MUDAM ("Musée d'art moderne grand-duc Jean") un (sobal's fertig isch) s Festigsmuseum. Z erwähne sin au no d'Galerii Am Tunnel ("= Im Tunnel"), wu vu de Sparkasse bedribe wird, un s Casino Stad Lëtzebuerg.

Vu de Stadt were zwei Theater bedribe: s Groß Theater un s Kapuziinertheater. Witeri Theatersäl sin s Kasemattentheater, s Théâtre du Centaure un s TOL ("Théâtre ouvert Luxembourg"). Di wichtigste Konzärtsäl sin d'Philharmonii, de "Conservatoire vun der Stad Lëtzebuerg" un "Den Atelier".

In de letschte Johr hänn viili Kiinos züegmacht, hütt gitt's no de "Artplex Utopia" am Lampertsbierg un de "Multiplex Utopolis" am Kierchbierg, alli zwei vu de Utopia Group bedribe. Dezüe chunnt d’"Cinemathéik vun der Stad Lëtzebuerg", wu de Stadt unterstellt isch.

Witeri wichtigi kulturälli Iirichtige sin d'Nationalbiecheräi un s Nationalarchiiv (zwei staatligi Iirichtige) un au s Archiiv, d'Biecheräi un d'Fotothek vu de Stadt Luxeburg. Ußerdemm hät's e Reihe vu private Galeriie. Nit z vergässe sin no s Centre culturel de rencontre Abbaye de Neumünster, s Espace culturel Cité odder de Carré Rotondes, wu regelmäßig kulturälli Aalöss stattfinde.





</doc>
<doc id="26771" url="https://als.wikipedia.org/wiki?curid=26771" title="Bietigheim-Bissingen">
Bietigheim-Bissingen

Biedge-Bissenge (dt. "Bietigheim-Bissingen") isch a Stadt z Bade-Wirttebärg, rund 19 km nerdli vu Stuegert un 20 km sidli vu Hailbrunn. Si isch no dr Chreisstadt Ludisburg di zwotgrescht Stadt vum Landchreis Ludisburg. Zämme mit dr nerdlige Nochberstadt Beesge bildet si ne Mittelzäntrum fir d Umlandgmeine in dr Region Stuegert.

D Stadt Biedge-Bissenge, wu im Ramme vu dr Gebietsreform zum 1. Jänner 1975 nej bildet woren isch, isch mit em Dag vu ihre Grindig zuen ere Große Chreisstadt erklärt wore. Di nej Stadt het die Bezeichnig vu dr bis dert sälbstständige Stadt Biedge chenne ibernee, wu des Predikat 1. Jänner 1967 iberchuu het.

Mit dr Nochbergmeine Engersche und Tamm bildet Biedge-Bissenge ne Verwaltigsgmeinschaft. D Stadt ghert zum Griichtsbezirk vum Amtsgriicht Beesge.

Biedge-Bissenge lyt nedli vu Stuegert an dr Yymindig vu dr Metter in d Enz, nume wenig Kilometer vor dr Yymindig vu dr Enz in dr Necker z Beesge.

D Chärnstadt Biedge lyt oberhalb vum nerdlige Metterstade vo dr Yymindig vu dr Metter in d Enz. Mit dr Stadterwyterige im Norde "(Lueg)" un Nordweschte "(Ahlesbronne/Heleneburg)" goht si us em Flussdal uuse.

E Stuck sidli vu dr Altstadt isch um d Johrdöusertwändi weschtli iber dr Enz a neje Stadt "(Kreizäcker/Elledal)" entstande. Dr Stadtdeil "Sand" lyt eschtli vu dr Biedger Altstadt uf dr äänere Syte vu dr Enz un zieht sich uffe bis zuen eme Platoo iber em Fluss. Sidlig dervu, au uf däm Platoo eschtlig vu dr Enz, schließt si dr Beryych "Aurain/Bahnhof" aa, wu dr geografisch Mittelpunkt vu dr Stadt Biedge-Bissenge bildet, un sideschtli dervu dr vu Hochhyyser dominiert Stadtdeil "Buech", s stedteböulig zyygnsi vu dr schnälle Bevelkerigszuenahm vu Biedge in dr 1960er Johr.

Dr Stadtdeil Bissenge lyt sidweschtli vu Biedge am sidlige Enzstade. Iber syy Oschterwyterig am "Bruchwald" un dr Beryych "Bahnhof/Aurain", wu draa aaschließt, isch er äng mit dr andere zäntrale Stadtgebiet verwagse. Dr Luckeschluss zwische "Bruchwald" un "Buech" stellt s Gwärbbiet "Laiern" här, wu vor allem syt dr 1990er Johr stark uusgwytet woren isch.

Nonig ganz mit em ibrige Stadtbiet zämmegwagse sin dr Stadtdeil Untermberg weschtli vu Bissenge uf dr nerdlige Enzsyte un dr weschtli vu Biedge oberhalb vu dr Metter gläge Stadtdeil Metterzimmern, wu ihre derflige Karakter hän chenne erhalte.

Nerdli vu Biedge lyt seperat am Weschtstade vu dr Enz dr Stadtdeil Kammgarnspinnerei.

Die Stedt un Gmeine gränze an d Stadt Biedge-Bissenge (im Uhrzeigersinn vu Norde uus): Lechge, Beesge, Engersche, Freiberg, Tamm, Markgrẽänenge un Sachsene (alle Landchreis Ludisburg).

Biedge-Bissenge bstoht us dr friejer sälbstständige Stadt Biedge un dr ehmolige Gmei Bissenge an dr Enz. Zue dr ehmolige Stadt Biedge ghere d Stadt Biedge, d Ortschaft Metterzimmern un d Hef Bleiche, Waldhof un Wilhelmshof, derzue di abgangene Ortschafte Burg Ebersberg, Hegnach un Hegenau. D Ortschaft Hofe isch in Biedge ufgange. Z Biedge wäre deilwyys Wohnviertel mit eigene Nämme unterschide, z. B. di friejer Wärchssidlig Kammgarnspinnerei un di neje Stadtdeil Buech, Sand, Lueg un Kreizäcker (bzw. Kreuzäcker/Elledal).

Zue dr ehmolige Gmei Bissenge an dr Enz ghere s Dorf Bissenge an dr Enz, d Ortschaft Untermberg (wu friejer zue Großsachsene ghert het), s Gheft Schellehof un d Wohnblätze Elektrizitätswerk un Schleifmihl, derzue di abgangene Ortschafte Böllingen un Remmigheim.

Biedge-Bissenge bildet zämme mit dr Nochberstadt Beesge ne Mittelzäntrum in dr Region Stuegert, wu Stuegert s Oberzäntrum derzue isch. Zum Mittelberyych Biedge-Bissenge/Beesge ghere d Stedt un Gmeine im Norde vum Landchreis Ludisburg: Bẽngge, Erlge, Fraededaal, Gemmrige, Hesge, Engersche, Kirche, Lechge, Mõndelse, Sachsene, Tamm un Waale.

Biedge ischt zom erschte Mol gnennt worda em Johr 789 als "Budincheim", Bissenge om 870 (991 "Bussinga", om 1100 "Bussingen").

Biedge-Bissenge hot mit dr Gmoede Engersche ond Tamm a Verwaltongsgmoeschaft vereibart.

Dr OberSchuldes vo Biedge-Bissenge ischt dr Jürgen Kessing.

Ergäbnis vo de Landdagswahla seid 2006: 

Dr Dialekt vo Biedge-Bissenge ghert zom schwäbisch-sidfränkische Ibergangsbiet.




</doc>
<doc id="26776" url="https://als.wikipedia.org/wiki?curid=26776" title="Toggenburger Pflanzennamen">
Toggenburger Pflanzennamen

Die Liste zällt Näme vo Pflanze uuf, wo im Toggeborg bruucht weret. D Näme sind zämegsuecht woore us verschidnige Büecher, wobii d Schriibwiis tailwiis a d Dieth-Schriibwiiss apasst wooren isch - bsunders bi de Quelle 1 und 2 (lueg une), wo d Näme i phonetische Schrifte aggee weret, wo nöd glöifig sind. Wenns nöötig isch, d Bitoonig azgee, werd da gmacht, indem de bitoonti Vok"aa"l schrääggstellt werd.

Obwoll d Quelle zum Tail gnaueri Ortsagoobe gend, werd do nume underschide zwösched:




</doc>
<doc id="26782" url="https://als.wikipedia.org/wiki?curid=26782" title="Badener Stein">
Badener Stein

En Badener Stei isch e Schoggi-Schpezialität, wo sit em 1936 in de Stadt Bade im Kanton Aargau hergstellt wird. D Badener Stei sind wit über d Gränze vo Bade use bekannt.

Die Spezialität stoot uf de Lischte vom Kulinarischen Eerb vo de Schwiiz.

In de Zit vo de Wirtschaftskrise in de 1930er Johr het s z Bade sächs Beck gäh. Um öppis bsunders im Sortiment z ha, wo di andre nöd hei, isch em Karl Herzog d Idee mit em Badener Stei cho. Sini Erfindig isch schnell sehr beliebt worde und wo-n-er im 1955i pensioniirt worden isch, hät erg en Nochfolger für d Herstellig vo sine Badener Stei gsuecht. D Produktion isch vom 1955 bis 1990 in zwei Generatione bi de Familie Disler gläge, bevor si vom Ernst Moser übernoh worde-n-isch.

D Badner Stei bestöhnd us eme Biscuit-Teig, wo in Kirschwasser tränkt isch. Us dem Grund isch en Badener Stei nüüt für Chind. Um de Kirschbiscuit umme häts e Schoggihülle.

En Badener Stei hät d Form vo eme Würfel, und me söll so an d Muurstei vom Schloss Stei dänke, wo s Wahrzeiche vo de Stadt Baden isch.



</doc>
<doc id="26784" url="https://als.wikipedia.org/wiki?curid=26784" title="Spanisch Brötli">
Spanisch Brötli

Es Schpanisch Brötli isch es Gebäck, wo mindescht sit em Aafang vom 18. Johrhundert z Bade im Kanton Aargau hergschtellt wird.

De Name hei d Schpanisch Brötli, wil si urschprünglich us Mailand cho sind, wo zwar z Italie ligt, aber im 16. Johrhundert unter de Herrschaft vo de schpanische Könige gschtanden isch. Z Bade sind si s erschti Mol 1701 im ene Buech vom Samuel Hottinger erwähnt worde, aber si sind dört sicher scho voranne hergschtellt worde. In de Zit, wo z Bade d Tagsatzige vo de Eidgenosseschaft schtattgfunde hei, isch s Schpanisch Brötli bekannt und belibt worde. Bsunders gärn hät d Oberschicht vo de Schtadt Züri di Schpanische Brötli gha, wo im schtreng zwinglianische Züri als Luxus verbote si gsi, wil s e so vil Anke im Däig gha get. 

Wo 1847 die Schwizerischi Nordbaan vo Züri uf Bade as ersti Baanstrecki in dr Schwiz iigweiht worde isch, het mä Spanischi Brötli per Baan uf Züri brocht, was nume 45 Minute brucht het. Das isch eso beliebt worde, ass d Lüt dr Baanlinie nume no die Spanischbrötlibahn häi afo sääge.


</doc>
<doc id="26785" url="https://als.wikipedia.org/wiki?curid=26785" title="Rafael Alfaro Kotte">
Rafael Alfaro Kotte

Dr Rafael Alfaro Kotte (* 19. Septämber 1962 z Dortmund; † 16. Septämber 2005 z Fryybeg) (au "Ratzel Alfhardt" gnännt) isch e dytsche Akkordeonischt un Komponischt gsi.

Dr Alfaro Kotte isch Suhn vun eme spanische Gaschtarbeiter un ere dytsche Mueter gsi un isch z Weener/Oschtfriisland ufgwagse. Syy Nochnamme "Alfaro Kotte" chunnt vu dr spanische Nammedradizion, wu jede zwe Nochnämme het, ein vum Vater ('Alfaro') un ein vu dr Mueter ('Kotte'). Dr Alfaro Kotte isch zweisprochig ufgwagse mit Spanisch un Hochdytsch. Vu syyne Klassekamrade un Frynd het er aber au s oschtfriisisch Plattdytsch glehrt, wun er guet het chenne schwätze un au z Fryybeg gärn mit Plattsprächer gschwätzt het.

Aafangs 1980er Johr isch er uf Fryybeg zoge go dert studiere. Dr Alfaro Kotte het verschideni Fächer studiert an dr Universitet Fryybeg (insgsamt 28 Semeschter), schließli het er s Studium mit em erschte Staatsexame fir s Lehramt fir Gymnasie (Fächer Dytsch un Spanisch) abgschlosse. Wel mer z Bade-Wirttebärg d Fächerkombination Dytsch un Spanisch nit fir s Lehramt zuegloo isch, isch er Ändi 1998 fir s Referendariat uf Brandeburg uf Potsdam gange, wun er as Referändar unterrichtet het. Är het syy Referendariat nit abgschlosse, isch statt däm aafangs 2001 wider uf Fryybeg zruckchuu un het as Taxifahrer un Privat-Spanischlehrer gschafft, schließli as frejschaffende Musiker un Komponischt.

Mit syyre langjehrige Partneri Sabine Braun (* 1965) vu St. Peter het dr Alfaro Kotte zwo Dechtere gha, Maren (* 1990) un Laura (* 1993).

Anne 2005 isch dr Alfaro Kotte an eme Härzinfarkt gstorbe.

Bi syym Großvater, Paul Siegfried Gottfried Kotte, het er vu 1972 bis 1981 Piano-Akkordeon, Klavier un Kompositionslehr glehrt, derzue klassischi un Flamenco-Gitarre im Sälbschtstudium. Syter anne 1977 het er Stuck fir Gitarre, Akkordeon un Klavier komponiert. Syy Musik het e europäischi Melodiifierig mit harmonisch-barocke Böuprinzipie verbunde, isch au au vilmol spanisch-orientalisch gfärbt gsi. Starki Yyfliss het s in syyre Musik gee vu Stremige us dr internationale Volksmusik, wie z. B. Musette, Tango, Polka usw.

Z Fryybeg het er iber d Johr mit vile Fryybeger Musiker gspilt, dr Alfaro Kotte isch bekannt gsi in s gsamte Chinschtlerszene. 1989 het er fir s Wallgrabe-Theater z Fryybeg d Musik zuen eme Theaterstuck komponiert un musiziert, syyni Kompositione mit Akkordeon het er vil Johr immer wider bi Uffierige vum Chinder- un Jugedtheater Fryybeg gspilt. Anne 1990 het er zue dr Ereffnig vum Stadttheater Pforze gspilt. Syy greschte ufdritt isch uf em Feschtakt z Stuegert 1991 gsi zum 80. Geburtstag vum friejere Formel 1-Wältmeischter Juan Manuel Fangio, wun er Tango gsunge het zämme mit em argentinische Bandoneonischt Miguel Fernández

1996 het er mit em Franz Lindlar un em Jürgen Sutter zämme s "Trio Solfeo" grindet. Wun er z Brandeburg gwohnt isch, het er chinschtlerischi Kontakt gchnipft zum Potsdamer Moler Gerhard Gampfer. Syyni Kompositione sin vu dr Carmen Hey gspilt wore unb vu dr Folkgruppe HotelOst (Mainz). Fir s Figuretheater "Laura Anderland" vu dr Fryybeger Chinschtleri Anne Thaler het er d Begleitmusik komponiert.
Anne 2004/05 er d Filmmusik komponiert fir dr Film "Liebende - der Film" vum Raphael Maria Büchel, e Deil vu dr Musik het er au sälber yygspilt mit em Akkodeon bzw. em Klavier.

Dr Grupo Solfeo (spanisch "solfeo": 'solfeggiere' oder 'no Notte musiziere') isch anne 1996 z Fryybeg um dr Alfaro Kotte unter em Name "Trio Solfeo" entstande. In dr Ursprungsbsetzig isch s Trio Solfeo us em Alfao Kotte, em Gitarrischt Franz Lindlar (bis 2002) un em Kontrabassischt Jürgen Sutter (bis 2001) bstande. 2000/01 het sich d Gruppe um dr Gyyger Thomas Zipp un dr Bassischt Arnd Schröder erwyteret. E Zytlang sin dr Alfaro Kotte, dr Thomas Zipp un dr Arnd Schröder au as "Trio Melange" ufdrätte. Syt 2001 het d Gruppe in dr Bsetzig Alfaro Kotte, Akkordeon, Katharina Mlitz-Hussain, Violine un Johannes Büttner, E-Bass, gspilt, jetz unter em Namme "Grupo Solfeo". Im Johr 2003 het dr Grupo Solfeo syy erschti un einzigi CD, "Ansia" (span. 'Sehnsucht'), uusebrocht. Noch em Dod vum Alfaro Kotte anne 2005 het sich d Gruppe ufglest. D Mlitz-Hussain un dr Büttner spile scho syter anne 1999 unter em Name "Collegium Ducale" zämme.

D Musik vum Grupo Solfeo het sich doderdur uuszeichnet, ass si uusschließli Kompositione vum Alfaro Kotte gspilt gha het. D Musik isch bregt gsi vu Musette, Walzer, Tango, Csárdás, Polka un andere Stremige vu dr europäische Volksmusik.

Musiker:

Dondreger CD:

In ere Rezension vu dr Badische Zeitung vum Frytig, 27. Juni 2003 het s doderzue in dr Rubrik "CD-TIPP" gheiße:

"Weltreise in 18 Miniaturen: Grupo Solfeo mit "Ansia". Vom Großvater in Ostfriesland hat er seine Akkordeonkünste, das spanische Erbe führte ihn später als Autodidakt zur klassischen und Flamenco-Gitarre. Iberischer Funke und friesische Kühle - geht das? In Rafael Alfaro Kottes Kompositionen lassen sich noch weit mehr Folklore-Anspielungen auf befruchtende Beziehungen ein. Mit seinem Trio bewandert der Wahlfreiburger in 18 Miniaturen spielfreudig die Weltkarte. Unterstützt durch die mal feurige, mal melancholisch seufzende Violine von Katharina Mlitz-Hussain und den soliden Begleitbass von Johannes Büttner geleitet er uns durch 1001 Nacht. Ahnungen der schweren russischen Seele schleichen sich ein, ein munterer Musette-Walzer dreht sich, Klezmer und ungarische Stimmungen à la Brahms lassen grüßen, verschmitzt paaren sich Tango-Versatzstücke mit klassischen Bausteinen."



</doc>
<doc id="26786" url="https://als.wikipedia.org/wiki?curid=26786" title="Heselwangen">
Heselwangen

Heslwanga isch a Stadtdoil vo Balinga im Zollrealbkrois z Bade-Wirtteberg. S' hot ogfähr dausäd Oiwohnr.

Heselwangen ligt nord-eschtlich vo Balinga. An Heslwanga grenzet d' Ortschafte: Streiche, Balinga, Engstlatt un Frommern.

Heslwanga isch 793 als "Hesiliuuane" zom erscht Mol gnannt wore. Weil dr Ort scheins scho vo Aafang aa auf dr Balinger Gemarkong gleage isch, hot er d Gschicht vo dere Stadt doilt. Bis 1934 isch Heslwanga aber a selbständige Gmoi em Amt bzw. Oberamt Balinga gwea ond isch deno en d Stadt Balinga eigmoindet wore.


In Heselwanga gaits a baar bsondere Sacha zum essa wa susch neamad machet. S gait, um amol a beischbiel zm nenna, "Broatwurschdknäpfle", des send Broatwurschtstickle wo mr in de Spätzledaig neischabet unds noa in dr Supp odr bloß mit Krumpirsalat essa duat.
Außerdem gaits noch "Pfitzauf", des is en Daig wu in de Dasse ufgehe dud.


Di evangelisch Kirch Heselwangen isch 1830 als flachdeckter Saalbau mit eme eizogene Durm baut wore.



</doc>
<doc id="26798" url="https://als.wikipedia.org/wiki?curid=26798" title="Burg Entenburg">
Burg Entenburg

D Burg Änteburg (dt. "Entenburg", friejer au ""hus zu Pforren"" gnännt) isch e Burg bi Pfohre, eme Ortsdeil vu dr Stadt Eschinge im Schwarzwald-Boor-Chreis z Bade-Wirttebärg. Si lyt uf rund 686 Meter iber Normalnull in Ortslag in dr Nechi vu dr Duene.

Die Wasserburg isch um 1471 vum Graf "Heinrich VI. von Fürstenberg" as Jagdschloss böue wore un au in däm Johr zem erschte Mol as "hus zu Pforren" gnännt. In dr Johre 1567 un 1568 isch si as Zehntschyyre brucht wore. genutzt. Dr hegscht Gascht, wu no dr Legänd emol in däm Wasserschloss soll ibernachtet haa, isch dr Chaiser Maximilian I. anne 1516 gsi. Anne 1871 isch d Burg vollständig umböue wore. Syt 1986 isch d Burg in Privatbsitz, si isch derno renoviert wore un wird hite fir Chunschtuusstellige un e Antiqitetesammlig gnutzt.

D Burg isch guet erhalte mit vier Eckdirm un eme quadratische Ufböu, nume dr Grabe fählt hite.




</doc>
<doc id="26802" url="https://als.wikipedia.org/wiki?curid=26802" title="Burg Alt-Blumberg">
Burg Alt-Blumberg

D Burg Alt-Bluembärg isch e Burgruine bi dr Stadt Bluembärg im Schwarzwald-Boor-Chreis z Bade-Wirttebärg. Si lyt uf rund 675 Meter iber Normalnull.

D Burg isch im Besitz vu dr Herre "von Blumberg" gsi. Si isch anne 1645 im Dryssgjehrige Chrieg gschlisse un im 19. Johrhundert abbroche wore.

Vu dr ehmolige Burgaalag sin no Muurräscht erhalte un dr Burggrabe.




</doc>
<doc id="26803" url="https://als.wikipedia.org/wiki?curid=26803" title="Grosser Rat (Bern)">
Grosser Rat (Bern)

De Gross Rot (frz. "Grand Conseil") vom Kanton Bärn isch ds Kantonsparlament (Legislative) vom Kanton Bärn i dr Schwiz. Dr Gross Rot het 160 Mitglider, wo jewils im Verhältniswahlrecht uf vier Johr gwählt werde. Dr Kanton isch i acht Wahlkreise ufteilt, wo us mehrere Amtsbezirke cha beschtoh. Jede Amtsbezirk het Aaschpruch uf mindeschtens ein Parlamentssitz, dr Bärner Jura het 12 Sitze garantiirt. Di letschte Wahle si am 28. März 2010 gsi.

Im April 2008 het sich d’ Bärner BDP vo dr SVP abgspalte. D’ SVP het derna no 30 Sitze im Grosse Rat gha, d’ BDP 17.



</doc>
<doc id="26804" url="https://als.wikipedia.org/wiki?curid=26804" title="Anschläge am 29. März 2010 in Moskau">
Anschläge am 29. März 2010 in Moskau

D Ahschläg am 29. März 2010 z'Moskau sind zwai Sprengstoffahschläg uf Züg vo de Moskauer Metro gsi. Di ersti Explosion isch am 07:56 (Moskauer Ziit) i de Station "Lubjanka" passiert. Di zweiti isch knapp 45 Minutä spöter (am 8:34 Ortszit) bi de Station "Park Kultury" explodiert. E dritte Sprengsatz, au a de Station Park Kultury deponiert, het vo de russische Sicherheitschräft chönne entschärft wärden.

De Ahschlag het mindestens 39 Toti und 100 Verletzti gforderet, anderi Quelle göhn vo 64 Verletzte uus.. 

Bi de Täter handlet es sich wohrschindlich um zwei Fraue wo Selbschtmord begange hend. Sie chöntet Verbindige zu de kaukasische Terrorgruppä gha ha.


</doc>
<doc id="26806" url="https://als.wikipedia.org/wiki?curid=26806" title="Burg Bräunlingen">
Burg Bräunlingen

D Burg Briilinge isch e Burgruine bi dr Stadt Briilinge im Schwarzwald-Boor-Chreis z Bade-Wirttebärg. Si lyt in Ortslag am Rösslebuck uf rund 693 Meter iber Normalnull.

Die Ortsburg isch vu dr Herre "von Bräunlingen" böue wore. Anne 1305 isch si gschlisse wore un derno im Johr 1358 s letscht Mol urkundli gnännt.

Vu dr ehmolige ovale Burgaalag mit ere obere un ere untere Burgterrasse sin no gringi Muurräscht erhalte.




</doc>
<doc id="26807" url="https://als.wikipedia.org/wiki?curid=26807" title="Burg Bärenberg">
Burg Bärenberg

D Burg Bärebärg, au "Bäreburg" oder "Wyberzahn" gnännt, isch e Burgruine bi Burgbärg, eme Ortsdail vu Kennigsfeld im Schwarzwald-Boor-Chrais z Bade-Wirttebärg. Si lyt uf rund 718 Meter iber Normalnull uf eme Sporn vum Hutzelbärg.

Die Spornburg isch wahrschyns Ändi 11. Johrhundert vu dr Herre "von Burgberg" böue wore, wu Dienschtlyt vu dr Herre "von Falkenstein" un vu dr Herre "von Zimmern" gsi sin. Anne 1116 isch si s erscht Mol gnännt wore. Wyteri Bsitzer sin d Herre "von Geroldseck un d Grofe "von Württemberg" gsi.

Vum mächtige Durm us grob bhauene Quader sin nume no gringe Räscht erhalte, derzue dr Halsgrabe. Zue dr urspringlige Burgaalag ghert au no d Burg Burgbärg im Ortschärn vu Burgbärg.

Ere lokale Sag no het dr gytig Burgherr "Hans von Burgberg" emol e alte Frau, wu bi me Sturm um Unterchumft gfrogt gha het, dervugjagt un si wäg ihrem wieschte Uussäh uuszännt, vor allem wäg ihrem ainzige Zahn, wun ere us em Muul fiiri gluegt gha het. Si heb e derno verfluecht mit däne Wort:
<poem>
""Verfluecht solle Ihr un Eier ganz Gschlächt syy!
"Eiri Burg soll verfalle bis uf e chlai Muurstuck,
"wu eso soll uussäh wie myy ainzige Zahn,
"wu Ihr mi derwäg uuszännt hän!"
</poem>
D Herre "von Burgberg" sin derno wirkli uusgstorbe un vu dr Burg stoht nume no ne chlaine räscht – dr hitig Wyberzahn.




</doc>
<doc id="26808" url="https://als.wikipedia.org/wiki?curid=26808" title="Burg Burgberg (Köngigsfeld)">
Burg Burgberg (Köngigsfeld)

D Burg Burgberg isch e Burgruine im Ortschärn vu Burgberg, eme Ortsdail vu dr Gmai Kennigsfeld im Schwarzwald-Boor-Chrais z Bade-Wirttebärg. Si lyt uf rund 695 Meter iber Normalnull.

Die Wasserburg isch vu dr Herre "von Burgberg" böue un anne 1116 s erscht Mol gnännt wore. Im 13. Johrhundert isch si uusböue wore. Si het as Gfängnis dient fir d Burg Burg Bäreberg (Wyberzah) iber em Dorf un d Burg Waldau, urspringli au as Zollstation fir d Iberwachig vu dr Biet in dr Gegnig vum Chloschter Sanderge un vu dr Herre "von Falkenstein" (Berneck). Speter isch si an s Huus Wirttebärg chuu un schließli im Dryssgjehrige Chrieg gschlisse wore.

Vu dr ehmolige Burgaalag sin no Muurräscht un e große Deil vum quadratische Bärgfrid (Hechi: 15 Meter, Yygangshechi: 6 Meter) erhalte. D Ruine isch hite vu Hyyser umböue un im Privatbsitz.




</doc>
<doc id="26809" url="https://als.wikipedia.org/wiki?curid=26809" title="Stuttgarter Fernsehturm">
Stuttgarter Fernsehturm

Dr Stuegerter Fernsehdurm isch dr eldescht Fernsehdurm vo dr ganza Welt, wo aus Stahlbedoo baut worra ischt. Er gilt deshalb als „Vaddr“ vo älle Fernsehdirm. Er ischt ois vo de Wahrzoiche vo dr bada-wirdabergischa Landeshauptstadt Stuegert ond vo seim Eigatimr, em Sidweschtrondfonk (SWR). Eigweiht worra isch des Bauwerk am 5. Februar 1956. 

Wia en de Fuffzgerjohr vom vôriga Johrhondert dr domolige Siddeitsche Rondfonk (SDR) fir d Ausstrahlong vo seim Fernsehbrogramm a Sendeantenne braucht hot, hend seine vorantwortliche Leit vorghet, an 200 Metr haua Eisegiddrmaschda uf em Hoha Bopser em Stadtdoil Degerloch ufzstelle, wo mit Drohtsoil gsichret wuud, dass’r et omkibbt, wenn a starkr Sturm goht. Da Uftrag do drzua hot dr Fritz Leonhardt griagt, wo domols schau an guada Ruaf als Ingenieur ond Statiker ghet hot, weil’r viil schbegdakuläre Brugga baut hot. Deam hot em SDR sein Vorschlag ibrhaubt et gfalla. Was soll so a scheißlicher Giddrmaschda en Degerloch, wo ma vo weit her ôgugga muaß? S dät doch viil scheener aussäha, wenn sich d Auga vo de Leit an-ra eleganda Nôdl us Bedoo erfreia kenndet! Dui hett au da Vordoil, dass ma ganz oba vo dera Nôdl an „Korb“ dromrombaua kennt, wo ma a Wirtschäftle neimacha kâ. Ond a graußa Aussichtsbladdform dät sich au guat macha. So ebbes dät-d Leit vo ibraalher âlogga, ond mit de Eidriddsgeldr kennt mr an graußa Doil vo de Baukoschda wiidr reibrenga. Sodde Argument hend schliaßlich dia Leit vom Fernseha ibrzeigt. 

Wia abr der Plôô em Stuegerter Gmoidrot behandlet worra ischt, hot ällas ganz andersch klonga. Der hot nemlich et eiseha wella, dass-sich d Stadt a so-ma Abenteier beteiliga soll. Ond dia Baukoschda vo 1,8 Milliona Mark, wo ma ôgsetzt hot, kennt ma gegenibr em Steierzahler et vorantworda. 

Dr Durm isch trotzdem baut worra. Am 10. Juni 1954 isch dr erscht Schbadastich gwäa. Dr Stuegerter Archidekt Erwin Heinle hot d Obrbauleidong ibrnomma. Wia dui Nôdl ganz langsam noch oba gwachsa ischt, hot sich zeigt, dass ma d Koschda viil z viil niidrig vorâschlagt hot. Bis zor Eiweihong am 5. Februar 1956 send se om meh wia’s Dobblede gstiiga: uf 4,2 Milliona Mark. Abr was kaum ebbr fir meglich ghalda hot isch eidroffa: Scho noch fenf Johr send de ganze Koschda durch d Eidriddspreis wiidr reikomma.

Heidzodag kâ ma Stuegert ohne sein Fernsehdurm ibrhaubt nemme vorstella. Em Frijohr 2010 hot d Stuegerter Zeidong a Marktforschongsinstidut beuftragt, rauszofenda, was fir a Sehenswirdigkeit d Birgr vo Stuegert am meischda mit ihrer Stadt vorbendet. Mit ma riisiga Abstand isch dr Fernsehdurm uf em erschda Platz glandet. 76 % hend so gschdemmt. (Uf da zwoida Blatz isch s Alde Schloss komma mit 29 %.)

Seit em Johr 1998 dr SDR mit em Sidweschtfonk (SWF) zom SWR zammagschlossa worra ischt, ghairt dr Durm dera nuia Sendeâstalt. 

Seit em Sebtembr 2006 wuud oi Stockwerk vom Korb fir Vorâstaldonga gnutzt. Ondrem Begriff "Theater über den Wolken" fihret s Alde Schausbiilhaus ond s Theater Rampe Stickla uf, wo zom Doil extra fir dean Schbiilblatz gschriiba worra send.

Wia dr Fernsehdurm fertich gwäa isch, hot’r als Sensazioo golda. Aus viile grauße Städt vom In- ond Ausland send Delegaziona vo Fernsehleit ond Politikr noch Stuegert komma ond hend sich des technische Wondrwerk âgugget. Dobei send se reglreacht begaischdret gwäa ond hend fir ihr Stadt au so ebbes han wella. D Folge isch gwäa, dass en de nägschde Johr an viile Stella vo dr Welt a reglreachta Bauwuat ausbrocha ischt. Do drbei hot fascht jedr Bauherr sein Vorgengr ibrdreffa wella. Dia Fernsehdirm send emmr heher worra ond d Plattforma vo de Kerb hend sich dreht. Bloß d Sidafrikaner hend koi Ändrong wella. Dia hend en Johannesburg a Kobii vom Stuegerter Durm ufstella lau.

Je nochdem, was grad fir a Weddr ischt, kâ ma vo dr Aussichtsblattform bis zor Schwäbischa Alb, zom Schwarzwald ond zom Odawald gugga. Dass mr nadiirlich au an hervorragenda Blick uf Stuegert hot, vorstoht sich vo selbr.

Am 11. Juli 2009 wär dr Fritz Leonhardt 100 Johr alt worra. An deam Dag hot de deitsch Bundesingenieurkammer em Stuegerter Fernsehdurm dui Auszoichnong "Historisches Wahrzeichen der Ingenieurbaukunst in Deutschland" vorliiha.





</doc>
<doc id="26811" url="https://als.wikipedia.org/wiki?curid=26811" title="Wil SG">
Wil SG

Wil isch e chlineri Stadt und ehemolige Hoptort vom Waalchrais Wil im Kanton Sangalle mit öpe 23'000 Iiwohner .

Will wärend meh als 500 Joor z Wil Fürschtäbt vom Chloschter Sangalle residiert händ, haisst Wil au Hüt no Äbtestadt. Vor 1226 hät Wil dä Grofe vom Toggeburg ghört und ab 1798 för fööf Johr zum ehemolige Kanton Säntis. Dank de wichtige Vercherslag und em Marträcht, wo Wil dor d Fürschtäbt i de zwaite Hälfti vom föfzääte Johrhundert übercho händ, hät d Stadt en Uufschwung erläbt. No hüt zügt d Altstadt mit em "Hof zu Wil" vo säbere Zyt. 1984 hät Wil drum au de Wakkerpriis übercho.

Am 3. Juli 2011 händ d Stimmbürger vo Wil und Bronschhofe mit eme Jo-Stimme-Aatail vo 63,2 respektiv 78,3 Prozänt de Fusion zunnere nöie politische Gmeind Wil uf de 1. Januar 2013 zuegstumme. Endi Dezember vor de Fusion hät Bronschhofe 4'675 und Wil 18'206 Iiwohner gha.

Am 4. November 2012 isch d Susanne Hartmann (CVP) zur nöie Stadtpräsidentin vo Wil gwäält worde. Si isch als wildi Kanditatin zu däne Wahle aaträte, da haisst, si isch vo ihrer aigne Partai nöd understützt worde. D Susanne Hartmann isch di ersti Frau im Kanton Sangalle, wo e Stadt präsidiere dörf.


Wil isch im Fürschteland en wichtige Chnotepunkt für de Strosse- und Schinäverchehr. Wil hät mit de Autobahn A1 Sangalle-Züri e gueti Wescht-Oscht-Verbindig und mit de Hoptstross vo Chrützlinge dor dä Thurgau und witer dörs Toggeburg uuf, öber Wattwil bis uf Wildhuus, au e wichtegi Nordsüd-Achse.

Wil isch de Geburtsort vo däne Lüt:



</doc>
<doc id="26813" url="https://als.wikipedia.org/wiki?curid=26813" title="Wil">
Wil

Wil isch de Name vo merere Dörfer oder Stedt:

-wil isch e Endig vo villne Ortschaftsnäme i dr Düütschschwiiz


</doc>
<doc id="26814" url="https://als.wikipedia.org/wiki?curid=26814" title="Quadrat (Geometrie)">
Quadrat (Geometrie)

I de Geometrie isch es Quadrat e ebäs, konvexes und regälmässigs Viereg.

Für alli Quadrate gilt drum folgendes:

S'Quadrat isch en Sonderfall vom Parallelogram und vom Trapez. Es isch es gliichziitig äs Rechteg wie au en Rhombus. D'Quadrat sind diä alleinigä Begrenzigsflächene vom Hexaeder (en Platonischä Körper). Um ä Quadrat z'konstruirä langets wenn mer ei Grössi kennt, z. B. d'Siitelängi oder d'Diagonalä


</doc>
<doc id="26815" url="https://als.wikipedia.org/wiki?curid=26815" title="Quadrat">
Quadrat

Quadrat stoht für:


</doc>
<doc id="26816" url="https://als.wikipedia.org/wiki?curid=26816" title="Reggaeton">
Reggaeton

Reggaeton isch a ladeinamerkanische Musikschdiel, mo se en de ledschde zwanzig Joohr endwiggld hod.

D Musigrichtig Reggaeton isch e eigeständigi Version vom Reggae us em spanischsprachige Latinamerika. Reggaeton wird vor allem en Puerto Rico und en Jamaica produziert, isch aber im ganz südamerikanische Kontinent sit de 1990er Jahre beliebt. Si verbinde nach em Vorbild vom "Dem Bow"-Riddim mit spanische Texte im Gangsta-Rap-Stil (und zum Teil au mit latinamerikanische Melodie/Rhythme).

Weil se s abr erschd seid 20 Joor geid, isch dr Soundcomputer faschd a Selbstvrschdändlichkeid.


</doc>
<doc id="26817" url="https://als.wikipedia.org/wiki?curid=26817" title="Ruine Dellingen">
Ruine Dellingen

D Ruine Dellinge isch e Burgruine Waldhuuse, eme Ortsdeil vu dr Stadt Briilinge im Schwarzwald-Boor-Chrais z Bade-Wirttebärg.

D Burg isch zwisch em 11. un 12. Johrhundert böue wore. Si isch e Läche vu dr Grofe "von Lupfen" gsi (bis 1512), e ertlige Nideradel wird vermuetet. Wyteri Bsitzer sin d Herre "von Stockburg gsi (1512 - 1550) un d Grofe "von Fürstenberg" (ab 1550).

Vu dr ehmolige Burgaalag isch no d Ruine vum Wohndurm erhalte, eme quadratische Durm mit 10 m Sytelengi, inne 6,5 x 6,5 m, rund 1,8m dicke Muure un ere Hechi vu iber 4 Meter. Au dr Burggrabe isch no erkännbar.




</doc>
<doc id="26818" url="https://als.wikipedia.org/wiki?curid=26818" title="Burg Fürstenberg (Hüfingen)">
Burg Fürstenberg (Hüfingen)

D Burg Fischtebärg isch e Burgruine bi Firschtebärg, eme Ortsdeil vu dr Stadt Hiifinge im Schwarzwald-Boor-Chrais z Bade-Wirttebärg. Si lyt uf 918 Meter iber Normalnull uf em Firschtebärg

D Burg isch wahrschyns im 11. Johrhundert böue wore. Anne 1175 s erscht Mol gnännt wore, dr Herzog Berthold IV. von Zähringen het d Burg in ere Fehde mit dr Grofe "von Zollern" eroberet. Wu d Zähringer im 13. Johrhundert uusgstorbe sin, isch d Burg an dr "Heinrich I. von Urach" chuu, wu si derno Grof "von Fürstenberg" gnännt het, d Burg isch dr Stammsitz vu dr Firschtebärger wore. Im Dryssgjehrige Chrieg isch d Burg gschlisse un schließli um 1790 abbroche wore. D Burg isch bis zuen eme Brand anne 1841 d Stadtburg vu dr friejere Stadt Fischtebärg uf em Firschtebärg gsi. No däre Brunscht isch Firschtebärg am Fueß vum Bärg wider ufböue wore, hite isch s e Stadttdeil vu Hiifinge.

Vu dr ehmolige Burgaalag sin no gringi Räscht erhalte.




</doc>
<doc id="26820" url="https://als.wikipedia.org/wiki?curid=26820" title="Ruine Kirneck">
Ruine Kirneck

D Ruine Kirneck, au "Kirnegg", "Kürneck", "Kürnach", "Salvest" gnännt, isch e Burgruine zwische dr Stadt Villinge-Schwenninge un Unterkirnach im Schwarzwald-Boor-Chrais z Bade-Wirttebärg. Si lyt uf eme Felse iber em Kirnachdal.

Die chlei Hecheburg isch am Änd vum 12. Johrhundert vu dr Herre "von Kirneck" as Stammsitz böue wore, wu Minischtriali vu dr Zähringer un speter vu dr Grofe "von Urach" gsi sin, wu sich derno Grofe "von Fürstenberg" gnännt hän. Wyteri Bsitzer no dr Herre "von Kirneck" sin d Herre "von Randegg" un "von Gomaringen" gsi (1365 - 1372), d Herre "von Neudeck" (1365 - 1372) un s Chloschter Sanderge (1372 – 1383). Anne 1383 isch d Burg Kirneck an d Stadt Villinge verchauft wore.

Im Johr 1810 isch si abbroche un as as Steibruch brucht wore.

Vor em Abbruch soll s no ne Bärgfrid gee haa. Vu dr ehmoloige Burgaalag sin hite no ne Schildmuure un sunschtigi Muurräscht erhalte.




</doc>
<doc id="26825" url="https://als.wikipedia.org/wiki?curid=26825" title="Kaufbeuren">
Kaufbeuren

Kaufbeire (dt. "Kaufbeuren") isch e chreisfreji Stadt im bayrische Regierigsbezirk Schwabe. Die Stadt im Allgai isch ganz vum Landchreis Oschtallgai umgee.

Kaufbere lyt am Fluss Wertach im eschtlige Allgai.


Kaufbeire isch us eme fränkische Chenigshof entstande, wu um 740 as Verwaltigssitz un militärisch Ruckzugsbiet in dr Nechi vu der Gränze zum Herzogtum Bayern grindet woren isch. D Herre "von Beuren", wu Gfolgslyt vu dr Welfen gsi sin, hän do am Änd vum 11. Johrhundert ihre Adelssitz gha. Di erscht urkundli Nännig vu Kaufbeire stammt us em Johr 1126. Am Änd vum 12. Johrhundert isch d Stadt iunter d Herrschaft vu dr Staufer chuu. Vu 1286 bis 1803 isch Kaufbeire ne freji Ryychsstadt gsi, am 3. Februar 1286 isch si vum von Rudolf I. von Habsburg privilegiert wore. Anne 1327 het Vils z Tirol dur dr Ludwig IV. s Stadträcht noch em Rächt vu Kaufbeire iberchuu. 1377 isch d Stadt Kaufbeire vum Herzog Friedrich von Teck un 1388 vu dr bayrische Herzeg umesunscht belageret wore. 1802 sich si zue Bayern chuu.

Syt 1939 isch in eme Waldgebiet nordeschtli vu Kaufbeire ne Fabrik vu dr Dynamit AG, friejer Alfred Nobel u. Co, ufböue wore fir d Versorgig vu dr dytsche Chriegswirtschaft mit Munition. Dert sin Zwangsarbeiter us em nooglägene Usselager Riederloh z Steiholz bi Mauerstette, ere Ussestell vum KZ Dachau, yygsetzt wore. Noch em Zweite Weltchrieg isch uf dr Drimmer vum Biet dr hitig Stadtdeil Neigablinz entstande, grindet vu sudetedytsche Verdribene vu Gablonz an der Neiße.

Zwische Mai 1944 un April 1945 het s uf em Gländ vun ere ehmolige Bauwelespinnerej e KZ-Usselager gee, wu zum KZ Dachau ghert het bzw. em Usselager Allach unterstellt gsi isch. Do sin zwische 300 un 600 Häftling unterbrocht gsi, wu fir d Firma BMW in Zwangsarbet Ersatzdeil fir d Rischtigsproduktion hän mieße härstelle.

Im hitige "Bezirkskrankenhaus für Psychiatrie und Neurologie" sin in dr Zyt vum Nationalsozialismus unter dr Leitig vum Diräkter Valentin Faltlhauser rund 2.000 psychisch chranki Chinder, Fraue un Manne in dr „ Euthanasie“-Detigs-Aktion T4 zue ihre Vernichtig in Hadamar, Grafeneck un Hartheim zuegfiert wore. An die Opfer mahnt syt 1989 e Gedänkstei hinter dr "Kloschterkirch" vu dr Aastalt.






</doc>
<doc id="26932" url="https://als.wikipedia.org/wiki?curid=26932" title="Sprachatlas von Oberbayern">
Sprachatlas von Oberbayern

Dr Sprochatlas vu Oberbayern (dt. "Sprachatlas von Oberbayern", churz SOB) stellt di sprochgeografische Verhältnis vu dr bairische Dieläkt z Oberbayern dar. Dr SOB isch e Deilprojäkt vum Bayrische Sprochatlas, s wird an dr Universitet Passau dra gschafft. Är stoht in dr Tradition vu dr oberdytsche Chleiruumsprochatlante, wu d Methodik vun ene zerscht vum Schwyzer Sprochatlas entwicklet woren isch.

D Leitig vum Projäkt het dr Ludwig Eichinger, wu friejer Profässor an dr Universitet Passau gsi isch un syt 2002 Leiter vum Inschtitut fir Dytschi Sproch (IDS) z Manne.

S Untersuechigsgebiet (dr Regierigsbezirk Oberbayern) isch in Planquadrat mit 7 km Sytelengi yydeilt wore, un us jedem Planquadrat isch ei Ortschaft fir d Befrogig uusgwehlt wore. 

Fir dr Sprochatlas vu Oberbayern sin 300 Ortsbefrogige durgfiert wore, dodermit bildet dr SOB s grescht Deilprojäkt vum Bayrische Sprochatlas. Zu däne oberbayrische Ortschafte sin no 39 Erhebige derzuchuu, wu vum Deilprojäkt Bayerisch-Schwabe (SBS) erhobe un fir dr Oberbayrisch Atlas ibernuu wore sin. Derzue sin in 11 Ortschafte im Ibergangsbiet wzsich em Schwebisch un em Bairisch Befrogige dur beidi Deilprojäkt durgfiert wore. Insgsamt umfasst dr SOB wäge däm 350 Blanquadrat. 

S Frogebuech basiert uf em Frogebuech, wu au fir di andre bayrische Sproichatlante brucht woren sin un ursprinlgi uf s Frogebeuch vum SDS zruckgehn. 

D Antworten sin in ere differänzierte Lutschrift (Teuthonista) mitgschribe wore, wu d Fyynheite vu dr Uussproch exakt dermit cha feschtghalte wäre.

Wel im Frogebuech rund 200 Froge din gsi sin, wu fir dr SBS nit erhobe wore sin, sin in dr 39 Ortschafte, wu vum SBS ibernuu wore sin, Nooerhebige zue däne Froge durgfiert wore.

E Großdeil vum gsammlete Matrial wird in Atlasform ufbereitet un in segs Bänd vereffentligt. Erschine sin bishär fimf Bänd.

In Vorbereitig:

Dr Dialäkt un d Umgangssproch in dr Region um di bairisch Hauptstadt Minche isch in eme eigene Näbeprojäkt erfasst wore. D Ergebnis sin as Zuesatzband zum SOB vereffentligt wore.



</doc>
<doc id="26935" url="https://als.wikipedia.org/wiki?curid=26935" title="Memmingen">
Memmingen

Memmenge (dt. "Memmingen") isch e chreisfreji Stadt im bayrische Regierigsbezirk Schwobe. Si isch s zäntral gläge Oberzäntrum un s Schuel-, Verwaltigs- un Handelszäntrum in dr Region Doene-Iller. S Stadtgebiet gränzt im Weschte an d Iller, dr Gränzfluss zue Bade-Wirttebärg un isch no Norde, Oschte un Side umgee vum Landchreis Unterallgai.

Die Stadt, wu zue Oberschwobe ghert, isch mit rund 42.000 Yywohner di fimftgrescht Stadt im Regierigsbezirk Schwobe. Di Urspring vu dr Stadt gehn zruck bis in d Remerzyt. D Altstadt ghert mit ihre Hufe Blätz, Burger- un Patrizierhyyser, Paläscht un dr Stadtbefeschtigung zue dr am beschte erhaltene z Siddytschland. Dur di guet Verchehrsaabindig uf Stroß, Schine un in dr Luft isch si dr wichtigscht Verkehrschnopf vu Oberschwobe, vum Allgai un vu Mittelschwobe.

Wäg dr Nechi zum Allgai wird d Stadt au "S Dor zum Allgai" gnännt. Dr Sinnspruich vu dr Stadt heißt "„Memmingen – Stadt mit Perspektiven“". Mittlerwyli isch au "„Memmingen – Stadt der Menschenrechte“" ufchuu, was vor allem z due het, ass hit d Zwelf Artikel in dr effetlige Wohrnähmig wichtiger wore sin un mit em Memmgener Frejheitsbryys 1525. Alli vier Johr zue dr Wallensteinfeschtspil wird Memmenge au "Wallensteins Memmingen" gnännt.

Memmenge lyt in dr Nechi vu dr bayrische Weschtgränze zue Bade-Wirttebärg an dr Iller, rund 50 Kilometer sidli vu Ulm un 115 Kilometer sidweschtli vu Minche im Memmenger Druckedal, wu em Iller-Glätscher in dr letschte Yyszyt as Hauptabflussrinne dient gha het. S Memmenger Druckedal ghert geografisch zum Beryych Ober- bzw. Mittelschwobe. Vu Natur uus begränzt wird s Stadtgebiet im Weschte dur d Buxacher Halde, im Sidoschte dur s Bennenger Ried, im Oschte dur d Dalsyte, wu d Gmei Memmenge lyt. Im Nordoschte begränzt dr Stadtdeil Eiseburg s Stadtgebiet. Uf d Frog, eb Memmenge im Allgai liegt, git s vu dr Stadtverwaltig us turistische Grind zmeischt e „Jo“ as Antwort. Wäg dr kultur- un böuhistorische Gschicht ghert Memmenge aber zum Beryych Oberschwobe.

Memmenge un syyni Stadtdeil lige uf eme alte Glätscherplatoo. Dr Bode isch in dr Chärnstadt zmeischt sandig, in dr Ortsdeil un em Memmenger Weschte laimig. An e baar Stelle het dr Glätscher Chiis zruckgloo (z. B. uf dr Steinemer Flur). Im Oschte isch dr Grundwasserspiegel seli hoch (zmeischt 1,5–2,5 Meter unter dr Bodeoberflechi), do entspringe vil chleineri Bäch, d Stadt lyt em Dfeil uf altem Moosgebiet. Vu do uus sin scho zue dr Stadtgrindigszyt Gwässer bindlet un in d Stadt gleitet wore. Doderdur isch d Memmenger Ach entstande. S Induschtriigebiet Nord lyt uf eme fruchtbare, humusryyche Bode un isch friejer d Fruchtchammere vu Oberschwobe gsi. Hite wäre nume no Randgebiet in Richtig Hoimertenge un Buxe fir d Landwirtschaft gnutzt. Dr Ortsdeil Eiseburg lyt uf ere Aasammli vu greßere, dur dr Glätscher zämmegruckte Steiformazione, wu ne eige Hochplatoo bilde.

Geografischi Date vu dr Stadt Memmenge:

S Stadtgebiet vu Memmenge misst in dr greschte Nord-Sid-Uusdehnig 14,6 Kilometer, in dr Oscht-Wescht-Richtig sin s 11,3 Kilometer. 

S Stadtgebiet bstoht us dr Baan Memmenge, Amedenge, Buxach, Dickereishause, Eiseburg, Ferthofe, Stoine, Volkratshofe un eme Deil vum Baan vu Buxe (dr ander Deil vum Baan bildet d Gmei Buxe).

D Gsamtflechi bedrait 70,14 Quadratkilometer, dodervu sin landwirtschaftligi Nutzflechi 3530 Hektar, Wald 1709 Hektar, Gwässer 51 Hektar, effetligi Verchehrsflechine 530 Hektar, Erholigs- un Grienflechine mit 75 Hektar.

Zue dr Stadt Memmenge ghere d Ortsdeil Memmenge, Aumadenga, Bleiche, Bronne, Buxach, Buxachermihl, Dickereishause, e Deil vu dr Ortschaft Egelsee, Eiseburg, Ferthofe, Grienefurt, Hart, Hitzehofe, Illerfeld, Prieme, Schnaid, Stoine, Unterhart un Volkratshofe.
Memmenge lyt bi dr Johresdurschnittstämperatur un dr Niderschlagsmängi im Durschnitt vu dr gmäßigte Zone. Dr Niderschlag isch zmeischt e weng hecher un d Diefschttämperatuire e weng niderer. Im Friejohr un im Spotjohr het vilmol dichte Näbel in dr Altstadt un dr weschtlige Stadtdeil dur d Nechi zue dr Iller un dur d Memmenger Ach. Dr cheltscht Monet isch dr Jänner mit ere durschnittlige Dagesdiefschttämperatur vu -5 °C un ere durschnittlige Dageshegschttämperatur vu +2 °C. Di wermschte Monet sin dr Juli un dr Augschte mit mit ere durschnittlige Dagesdiefschttämperatur vu rund 12 °C un ere durschnittlige Dageshegschttämperatur vu 24 °C.






</doc>
<doc id="26942" url="https://als.wikipedia.org/wiki?curid=26942" title="Kirchheim unter Teck">
Kirchheim unter Teck

Kircha (dt. "Kirchheim unter Teck") isch a Stadt en Bada-Wirddabärg em Sidosda vo dor Regio Sduagord, ogfär 5 km sidesdlich vo Sduagord. Nåch Essleng, Fildorsdadd ond Niirdeng isch Kircha d virdgraesda Sdadd em Landgraes Esslenga und bilded s Middlzendrum fir d Gmaendena dromrom. Dor Bereich vom Middlzendrum isch där vom alda wirddabärgische Oboramd Kircha, des må bis 1938 exisdird håd. 

Seid-em 1. April 1956 isch Kircha Graosa Graessdadd. Mid de Gmaendena Deddenga ond Notzenga hådd d Sdadd Kircha a Verwaldongsgmaenschafd ausgmachd. 

Kircha leid nerdlich vom Albdraof mit saene Vorbärg, dor Teck, em Bråedasdoe ond dor Limburg, em Vorland vo dor middlora Schwäbischa Alb. Em Sdaddgebiid leid d Aemendong vo dor Lendach ond a baar weidore Bächla en d Laudor. D Laudor kommd vo Sida, vo Deddenga/Teck här ens Sdaddgebiid, laofd durch d Ennasdadd (rächds dorvo d Aldsdadd) ond gåd nåch Nordwäsda durch dor Sdadddåel Ädleng (Ötlingen) nåch Wendleng naus. Dord gåd se en dor Näggor nae.

An Kircha grenzd on ganzor Råeja vo Sdedd ond Gmaendena ã, em Urzåegor nåch, em Osda ågfanga: Schlierbach (Landgraes Gebbenga), Ohmda, Holzmada, Weila/Teck, Bissenga/Teck, Deddenga/Teck, Niirdeng, Bõẽng, Wendleng, Wärnao ond Notzenga (älle Landgraes Esslenga)

S Sdaddgebiid vo Kircha setzd sich zsẽma aus Kircha sälbor, aus de Sdadddåel Lendorf ond Ätleng, dia må scho ănna 1935 aegmaended wårda send, ond de Sdadddåel Jesenga ond Naborn, dia må bei dor Gmaendereform 1974 aegmaended wårda send. Älle vir Sdaddåel send ao Ordschafda em Senn vo dor bada-wirddabärgischa Gmaendeordnong, mid-ma åegena Ordschafdsråd ond mid-ma Ortsvorsteher als Vorsitzendor. 
Ennorhalb vo dor Kärnsdadd Kircha wärded zom Dåel Wohngebiid mit åegene Nãma ondorschiida, maesd Nuibaugebiid, dia må abor ofd koe fesdglegda Grenz hend. A Sdaddåel där må vo dor Kärnsdadd deidlich aadrennd isch, isch dor „Schåfhof“, där må en de 1970er Jår endstanda isch.

Kircha bilded a Mittelzäntrum en dor Regio Sduagord, mid Sduagord als Oberzentrum. Zomm Mittelbereich Kircha ghaered Sdedd ond Gmaendena em Sidosda vom Lndgraes Esslenga (en dor Haobdsach s Albvorland mid-em Lennengor Daal ond mid-m Neidlengor Daal): Aoa, Bissenga/Teck, Deddenga/Teck, Holzmada, Kengga, Lennenga, Neidlenga, Notzenga, Ohmda, Weila/Teck, Weiler ond Wendleng.

Bei dor ledsda Kommunalwahl am 25. Måe 2014 håd-s s folgende Ergäbnis gäa: : 

Zomm ersda Mål wird Kircha em Jår 960 ärweend. S isch dåmåls durch on Dausch vom Bistum Chur an dor Keenich Otto I. komma, ond isch scho dåmåls on wichdichor Märktflägga gwäa. 

Ogfär ab 1060 hend fir ibor zwåehondord Jår d Zährengor en Kircha s Saga gheed. Irgendwenn omm 1230 hend d Herzeg vo dor Teck irn Märktflägga zor Sdadd gmachd. Dia Herzeg hend abor em 14. Jårhondord ir Land nåch ond nåch an d Gråfa vo Wirddabärg vorkaofa miasa, ond Kircha ghaerd so vo Ãfang ã zom Grundbesdand vo dor Grafschafd ond vom sbädora Herzogtum Wirddabärg. Em wirrdabägischa Wabba send d "Rauda vo dor Teck" (Rauten der Teck) oenor vo de vir Dåel. 

D Indusdrialisirong hådd en Kircha scho fria em 19. Jårhondord ãgfanga. Bedeidend isch dor Wollmärkt gwäa, 1819 aegriichded. Em Jår 1864 hådd Kircha on Ãschluss an d Eisabã griagd, mid dor dåmålicha Privateisabã Ondorboeng - Kircha (haed Dåel vo dor S1 em Vorkehrsvorbund Sduagord). D Metallindusdri ond middlsdendische Firma gheared bis haed zo de prägende Bedriib en Kircha. 

En Kircha schwäzzd-mor Middlschwäbisch. D Sdadd hådd vo Ãfang ã zom aldwirddabärgische Kärngebiid ghaerd. 





</doc>
<doc id="26943" url="https://als.wikipedia.org/wiki?curid=26943" title="Schorndorf">
Schorndorf

Schorndorf isch a Stadt z Bade-Wirttebärg rund 26 km eschtli vu Stuegert. Si isch no Woeblinge un Fellbach di drittgrescht Stadt vum Rems-Murr-Chreis un bildet a Mittelzäntrum fir d Umlandgmeine. 

Syt em 1. Jänner 1967 isch Schorndorf Großi Chreisstadt. Mit dr Gmei Wẽnderbach het d Stadt Schorndorf ne Verwaltigsgmeinschaft veryybart.

Schorndorf lyt in ere diefe Dalwytig vu dr Rems, wu im Side vum Schurwald un im Norde vu dr Bergle un em Welzheimer Wald begränzt wird. Im Stadtgebiet minde di chleine Flissli Schornbach un Wislauf, wu us em Norde chemme, in d Rems. Die fließt dur d Chärnstadt vu Oscht no Wescht. D Schorndorfer Altstadt lyt sidli vum Fluss.

Die Stedt un Gmeine gränze an d Stadt Schorndorf (im Uhrzeigersinn vu Weschte uus): Wẽnderbach, Reemshalde, Bergle, Ruederschberg, Welze, Urbach, Bliiderhouse (alli Rems-Murr-Chreis), Adelberg, Wãnge un Uigne (alli Landchreis Geppenga) un Lichtewald (Landchreis Esslenge).

Schorndorf bstoht us dr Chärnstadt un sibe Stadtdeil, wu im Ramme vu dr Gebietsreform vu dr 1970er Johr yygliderete wore sin: Buhlbronn, Hauberschbronn, Miedelsbach, Oberberke, Schlichte, Schornbach un Weiler/Rems. Zue a baar Stadtdeil ghere deilwyys no separat glägeni Wohnblätz mit bsundere Nämme: Metzlinsweiler Hof zue Buhlbronn, Metzlinsweiler Mihle zue Hauberschbronn, Unterberke zue Oberberke un Mannshaupte zue Schornbach.

In dr Chärnstadt wäre zem Deil Wohngebiet mit eigene Nämme unterschide, vilmol neji Böugebiet, wu aber zmeischt kei feschtgleiti Gränze hän. Doderzue ghere zem Byschpel Fuchshof un Grauhalde.

Stand vu dr Zahle: Chärnstadt 31. Dezember 2007, Weiler 31. Jänner 2009, alli andere 31. Jänner 2008.

Schorndorf bildet a Mittelzäntrum in dr Region Stuegert, wu Stuegert s Oberzäntrum derzue isch. Zum Mittelberyych Schorndorf ghere d Stedt un Gmeine im Side un Oschte vum Rems-Murr-Chreis (in dr Hauptsach im Rems- un im Wislaufdal): Alfdorf, Bliiderhouse, Kaisersbach, Reemshalde, Ruederschberg, Urbach, Welze un Wẽnderbach.

Schorndorf ischt zom erschte Mol gnennt worda em Johr 1235 als "Uff dem Sand" urkundlich erwähnt.

Schorndorf hot mit dr Gmoed Wẽnderbach a Verwaltongsgmoeschaft vereibart.

Dr OberSchuldes vo Schorndorf ischt dr Matthias Klopfer.

Ergäbnis vo de Landdagswahla seid 2006: 

Dr Dialäkt vo Schorndorf ghert zom Schwäbisch.





</doc>
<doc id="26944" url="https://als.wikipedia.org/wiki?curid=26944" title="Schorndorf (Begriffsklärung)">
Schorndorf (Begriffsklärung)

Schorndorf isch dr Namme vu däne Ortschafte:



</doc>
<doc id="26945" url="https://als.wikipedia.org/wiki?curid=26945" title="Kirchheim">
Kirchheim

Kirchheim isch dr Namme vu däne Ortschafte:

Schloss Kirchheim:



</doc>
<doc id="26946" url="https://als.wikipedia.org/wiki?curid=26946" title="Fürstenberg">
Fürstenberg

Fürstenberg isch dr Namme vu däne Ortschafte:


Fürstenberg isch dr Namme vu däne Gebej:

Fürstenberg isch dr Namme vu däne Bärg:
Fürstenberg isch dr Namme vu däne Adelsfamilie:
Fürstenberg isch dr Namme vu däne Schuele:
Fürstenberg isch dr Namme vu däne Unternämme:
Fürstenberg isch dr Namme vu däne Persone:


</doc>
<doc id="26947" url="https://als.wikipedia.org/wiki?curid=26947" title="Abtei Oelenberg">
Abtei Oelenberg

S Kloschter vum Eelabarg ìsch a Kloschter ìn dr Gegend vu Reiniga, noch vu Milhüsa, ìm Departement Owerelsàss. Sa ìsch zitterm XI. Johrhundert a Geischtzantrum ìm Elsàss. Dàdo wohna Tràppìschtmìncha ìn dr Àbtei.


Ma sìeht ìn da Gebäi un ìn dr Üsstàttung Spura vu dr Gschìcht vu mehrera Johrhunderta. D Kìrch vu dr Àbtei hàt Teil vu mehrera Bàuistyl: Romànisch (XII. Johrhundert), Spotgotisch (1486) un Bàrock (1755). Ìn dr Üsstàttung fìndet ma Warka vu verschìedena Zitta: vum XII. Johrhundert (Prozessionskriz), vum XIV. Johrhundert (Kruzifix), vum XV. Johrhundert (Stàtüta vu dr Heiliga Maria) un vum XVIII. Johrhundert (Stàtüta vu dr Heiliga Maria). Ìn da drèi Kàpalla, St. Michael, St. Leo un Mont des Oliviers (Eelabarg), sìn Teil vum XII. Johrhundert un vum Johr 1486. Do ìsch aui a Gmälda un drèi Reliquschriina wo vum ehmàliga Lützel Kloschter kumma; dàs Kloschter ìsch wahrend dr Frànzeescha Revolution ufgleest worra.




</doc>
<doc id="26948" url="https://als.wikipedia.org/wiki?curid=26948" title="Fürstenberg (Baar)">
Fürstenberg (Baar)

Dr Firschteberg (dt. "Fürstenberg") isch e 918,2 m hoche Zyygebärg uf dr Boor z Bade-Wirttebärg. Är lyt iber em glychnammige Ortsdeil vu Hiifeinge, as dr vorderscht Bärg vu dr „Lengi“, wu zum Boorjura ghert zwische dr Schwebische Alb un em Schwarzwald bzw. em Rande un em Schwyzer Jura. Dr Namme vum Bärg (un au vu dr Adelsfamilie) leitet sich also nit vu dr spetere Firschte vu Firschteberg ab, sunder vu däm „fürderste“ Bärg.

Urspringli isch s Tammburg vu dr Grofe vu Firschteberg, d Burg Firschteberg, uf em Bärgchapf gläge. S Adelsgschlächt isch e Sytelinie vu dr Grofe vu Urach. Dr Grof Heinrich I. von Urach het Mitti vum 13. Johrhundert syy Sitz uf dr Firschteberg gleit un het sich vu do ab „Grof vu Firschteberg“ gnännt. wel im Buurechrieg au unter dr Firschtebärger Burger vil Ufständischi gsi sin, hän d Fischte vu Firschteberg dr Bärg wider verloo un hän ihre Sitz uf Eschinge verleit. Uf em Chapf vum Firschteberg het s e Stadt gee, wu am Morge vum 18. Juli 1841 dur e Brunscht ganz abbrännt, wu wahrschyns dur Funkeflug usglest un dur stirmischi Wind stark aagschirgt woren isch. D Ortschaft Firschteberg isch derno am Bärgfueß wider ufböue wore.

Hite git s näbe dr Chilchhofräscht un Muurgräbe vu dr ehmolige Burgstadt e Stapflegibel-Kapelle, wu im booremer Traditionsstil nej böue woren isch zue Ehre Kuriekardinal Augustin Bea, wu vu Reidbehringe stammt.

S uussichtsryych Gipfelplatoo (mit Blick iber d Boor, dr Schwarzwald un d Schwyzer Alpe) isch e beliebt Wanderziil un Startpunkt fir Drache- un Gleitschirmflieger.


</doc>
<doc id="26955" url="https://als.wikipedia.org/wiki?curid=26955" title="Neckertal">
Neckertal

Neckertal isch e politischi Gmaind im mittlere Tal vom Necker im Toggeborg im Kantoo Sanggale i de Schwiz.

D Gmaind gits erst sit em 1. Jänner 2009 und isch us de Gmainde Mogelschberg, Brunoodere und Peeterzäll entstande. De Zämeschluss vo de drai Gmainde isch bi de Abstimig vom 21. Oktober 2007 mit ere groosse Meerhait agnoo wore. Am 31. Dezember 2008 händ di bisherige Gmeinde gmäss Bundesamt för Statistik folgendi Aazahl Iiwohner gha:
Da git e Total bim Start vo de neue Gmaind vo 4'151 Iiwohner.

S Wappe vo de Gmaind zaigt de Fluss Necker mit sechs Tane uf wissem Grund.

D Gmaind Neckertal lit ime östliche Sitetal vo de Thur. Si isch prägt dor de Necker und dor e Landschaft, wo vo de Land- und Forstwirtschaft gnuzt werd. Quär dör Gmaind füert d Hoptstross 8, wo vo Sanggalle, Herisau öber d Waldstatt här chunnt und witer öber d Wasserflue noch Liechtestaig und Wattwil goot. E witeri Hoptverbindig füert em Necker flussabwärts öber Ganterschwil i Richtig Wil. Brunoodere und Mogelschberg händ je en Bahof a de Linie Romanshorn-Luzern, wo vo de Südostbahn (SOB) betribe werd. Peterzäll werd dor s Postauto erschlosse.

Uf em Gebiet vo de Gmaind Neckertal send folgendi Dörfer und Wiiler:

D Nochburgmainde sind Hemberg, Wattwil, Helffetschwil, Ganterschwil, Lütischborg, Tegersche im Toggeborg und im Appizellische d Gmainde Schwellbronn und Schönegrond.



</doc>
<doc id="26956" url="https://als.wikipedia.org/wiki?curid=26956" title="Hemberg">
Hemberg

Hemberg heiße sälli Ort:
Hemberg heiße sälli Erhebige:

Hemberg isch de Familienamme vu:
Wyters:


</doc>
<doc id="26957" url="https://als.wikipedia.org/wiki?curid=26957" title="Niederweningen">
Niederweningen

Niderwenige isch e politischi Gmeind im Bezirk Tielschtoorf im Kanton Züri. Es ligt im Wehntal zwüsche de Lägere und de Egg und isch de gröschti Fundort vo Mammutchnoche in de Schwiiz.

De Gmeindsbann vo Niderwenige het 688 Hektare, vo dene sind öppe 38% Wald, 13% überbaut und uf 40% vo de Flächi wird buuret. Nochbargmeinde sind im Kanton Züri Schliinike und Otelfinge, im Kanton Aargau Siglischtorf, Schneisige, Ähredinge und Wettige.

Niderwenige isch zum eschte Mal gnamset worde 1096-1111 als "Waningen (1269 Nidirunweningin)". Im Mittelalter het Niderwenige zerscht zum Territorium vom 1127i bis zum 1218i de Zähringer ghört. Vo dene isch d Herrschaft an d Rägischberger cho und im 1409 an Züri.
Mit de Helvetik und de Mediationsverfassig het Niderwenige, wo jetzt e Gmeind isch gsi, en Gmeindsrot übercho. D Gmeind het zum Bezirk Bülach ghört.
Sit em 1890i isch Niderwenige an d Iisebahn aagschlosse, wo d Schwiizerischi Nordoschtbahn d Linie vo Tielschtoorf bis Niderwenige verlängeret het.

Quälle: Bundesamt für Statistik 2005
De Uusländeraatäil liit bi 14,4 % (Stand 2011).

41,5% vo de Iiwooner sind evangelisch-reformiert, 25,6% sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 1,4 %, CVP 2,8 %, EDU 5,9 %, EVP 1,9 %, FDP 11,4 %. GLP 12,3 %, GP 15,8 %, SP 15,3 %, SVP 32,3 %, Suschtigi 0,9 %.

Gmäindspresidäntin isch d Andrea Weber Allenspach (Stand 2012).

Scho im 1890i, wo d Wehntalbahn bauet worde-n-isch, het me z Niderwenige Chnoche vo sibe Mammut gfunde. Ai im 1967i und im 2003 sind Überrescht vo prähistorischi Tiir gfunde worde. De Verein für Ortsgschicht het us dem Grund zämme mit de Kantonsarchäologii z Niderwenige es Mammutmuseum bauet.

D Arbetslosigkäit isch im Jaar 2010 bi 3,3 % gläge.

In Niederwenige befindät sich dä Endbahnhof vo dä Wehntalbahn. Das isch äigätli nöd ä so plant gsy. Uursprünglich hät mä d Wehntalbahn welle dur's Surbtal bis Döttige im Kanton Aargau wiiterboue. Dänn isch aber dä erschti Wältchrieg uusbroche und die Plän sind vorerscht uf Iis gläit worde. I dä Nünzädrysgerjahr isch s'Projekt vonäre Wiitärfüerig vo dä Wehntalbahn ändgültig beerdigät worde, well mä i däre Zyt dänn plötzlich wäg dä bessäre Strasse und Fahrzüg am Bus vor dä Bahn dä Vorzug gee hät. So isch Niderweninge zum Endbahnhof worde. Di wyter Verbindig nach Weschte wird hüt dur äs Poschtauto sichergschtellt, wo über d'Hauptstrass 17 vo Niederwenige nach Döttige faart. Än andäri Poschtautoverbindig füert über Siglistorf nach Kaiserschtuel.

De züritüütsch Tieläkt vo Niderwenige ghört zue de Unterländer Mundarte.




</doc>
<doc id="26958" url="https://als.wikipedia.org/wiki?curid=26958" title="Krinau">
Krinau

Chrinou (IPA: xrɪnɔu) isch e eemooligi politische Gmeind im Toggeborg und mit weniger as 300 Iiwooner di chlinnsti Gmeind vom Kantoo Sanggale gsi. Sit em 1. Jänner 2013 ghöört Chrinou politisch zo de Gmeind Wattwil.

S Dorf Chrinou liit uf öpe obe und het e guet erhaltnigs Dorfbild mit alte Buurehüser und ere reformierte Cherche. Zo de Gmeind händ no Wiiler und Höf wie Aaltschwil, Schufelbeerg und Chrinöüli ghöört. De höchst Punkt isch de Alplispitz () und de tüüfst litt am Diepfurter Bach () bi Dietsewiil. S Dorf litt imene Sittetaal zo de Tuur ond werd vom Chrinouer Bach entwässeret, usser im Norde wo e Bächli in Diepfurter Bach flüüsst. Nochburgmeinde sind Wattwil, Moslig und Bötschwil gsi.

Chrinou isch erscht ane 1357 as "Krinnouw" bizügt. Um 1510 hend sich d Börger vo allne Foidallaste freigchouft und en eigni Landsgmeind iigrichtet miteme eigne Gricht. Bis 1724 isch Chrinou zo Bötschwil cherchgnössig gsii und hett denn en eigni reformierti Cherche öbercho.

Wäred de Helvetik isch Chrinou zo Helffetschwil choo, aber bi de Gründig vom Kantoo Sangalle ane 1803 isch Chrinou zonere eigne Gmeind woore, us Röcksicht vo de alte Freiheit, wo da Dorf gnosse het.

Im April 2012 händ d Stimmbürger annere Zämelegig mit de Gmeind Wattwil uf de 1. Januar 2013 zuegstumme.

Z Chrinou stoot d Weberei Graf AG, wo Vorhangstoff herstellt, aber weniger as zee Prozent vo de Bivölkerig isch im Gwerb täti. De Hoptteil lebt vo de Land- und Forstwertschaft ond öppe en Drittel isch ide Tienschtleistig tätig. Nume 3 % vo de Gmeindflächi sind bibout, 39 % sind Wald und de Rest werd landwertschaftlich gnutzt (Stand 2010). E Postauto verbindet Chrinou mitem Städtli Liestig.

Immer me a Bidüttig gwönnt de Turismus, well Chrinou rüebig glegen isch und ken Dorchgangsvercheer het. D Natur und d Landschaft sind no intakt mit seltnige Tier wie de Uurhaan ("Tetrao tetrix") und Pflanze und drum ou e biliebts Wanderpiet. Vom Alplispitz cha wiit öber s Toggeborg glueget werde. Zo de turistische Ziil ghört ou s Brääggerhuus im Dreischlatt, wo de Näppis-Ueli (Ulrich Bräker) vo 1741 bis 1754 sini Chindheit verbrocht hett. 

Nebet em Näpper-Ueli (1735–1798), wo z Chrinou sini Chindheit verbroocht het, stammt us de Gmeind no de Johann Müller (1890–1970), wo onderem Name Giovanni Müller as Mooler und Holzschnetzer gwörkt hett.



</doc>
<doc id="26961" url="https://als.wikipedia.org/wiki?curid=26961" title="Languedokische Sprache">
Languedokische Sprache

Languedokisch (Eigebezeichnig: "lengadocian"), friehjer au "languedocien-guyennais" gnännt, isch e Dialäkt vum Okzitanische. Sälte wird d'Bezeichnig au für s Okzitanisch als Ganzes bruucht.

E genaui Sprächerzahl cha nit aagee were, wiil's kei aktuälli Volchszellig gitt, wu d'Sproche beinhalte det. D'UNESCO gitt rund 500.000 Sprächer aa; si siht s Languedokisch als eigeni Sproch un zellt si zu de ernschthaft gföhrdete Sproche.

De Dialäkt wird z Frankriich in Deil vu de Regione Midi-Pyrénées, Languedoc-Roussillon, Aquitaine, Auvergne, Limousin un Rhône-Alpes gschwätzt. S Dialäktgebiet gränzt an säll vum Gaskognische, Katalanisch, Baskische, Saintongeais, Bourbonnais, Frankoprovenzalisch un Bas-Vivarois wie au an di okzitanische Dialäkt Provenzalisch, Nordokzitanisch, Limousin un Vivaro-alpin.

Für de Großdeil vum Languedokische gälte folgendi Merchmol (Abwiichige cha's bi Sprächer in de Randgebiet gee):

Keini vu sälle Eigeschafte gitt's numme im Languedokische: es deilt alli mit einem odder mehrere andere okzitanische Dialäkt. Wäge sinem konservatiive Charakter schlönn mänki Linguiste e okzitanischi Standardsproch uff Basis vum Languedokische vor.

S Languedokisch hät e Reihe vu Unterdialäkt. Es gitt mehreri Klassifikatione, wu sich no keini devuu gege di andere duuregsetzt hät. De Jules Rojat schlat e Unterdeilig in West- un Ostlanguedokisch un Guyennais vor, s Bas-vivarois klassifiziert er als gsundert. De Louis Alibert unterdeilt in West-, Süd-, Ost- un Nordlanguedokisch.


</doc>
<doc id="26962" url="https://als.wikipedia.org/wiki?curid=26962" title="Leinfelden-Echterdingen">
Leinfelden-Echterdingen

Laefälda-Ächdordeng (so regional, iborregional Laefälda-Ächdordenga, amdl. "Leinfelden-Echterdingen") isch a Graosa Graessdadd en Bada-Wirddabärg, omiddlbar sidlich vo dor Landeshauptstadt Sduagord uff dor Fildorebene. Ondor de Sdedd em Landgraes Essleng sdåd Laefälda-Ächdordeng an dor faefda Sdell. D Sdadd ghaerd zom Ballongsraom "Middloror Näggor" mid ibor zwåe Milliona Aewonor. Grended ănna 1975 em Rãma vo dor Gmaendereform, hådd Laefälda-Ächdordeng (vo dor Sdaddvorwaldong ond vo de Aewonor gärn "LE" aakirzd) jezzd äbbes ibor 40.00 Aewonor. Endsdanda isch LE aus de vårhär sälbsdendiche Gmaendena Ächdordeng, Laefälda, Sdedda ond Musbärg. 

Laefelda-Ächdordeng leid uff dor Fildorebene. D haechsda Sdell mid 495 m leid bei dor "Riisaschanz", ăra keldischa Viireggschanz, d niidrichsda Sdell mid 342 m bei dor "Kochamiile" em Siibamiiladaal. Vo dor Gsamdfleche von LE isch bereids a Driddl mid Siidlongs- ond Vorkehrsflechena iborbaud. Drozzdem geid-s no viil Waldflechena, bsondors em Siida, må LE an dor Scheebuach ãgrenzd. 

S Stadtgebiet vo Laefälda-Ächdordeng sezzd sich zsẽma aus de viir Sdaddåel Laefälda, Ächdordeng, Musbärg ond Sdedda (Sdedda uff dor Fildor). Gnaor: Zo Laefälda ghaered Laefälda sälbor, Oboråecha ond Ondoråecha, d Heef Schlächdsmiile ond Schlesslesmiile, ond noo s Haus Seebruggamiile. Zo Sdedda ghaered Sdedda sälbor ond d Heisor Kochamiile ond Walzamiile. Dribornaus geid-s en Sdedda noo d Wohngebiid Hoof ond Weidach, dia må aus eldore Weiler endsdanda send. 

Nåchborgmaendena sind, em Uurzaegor nåch: Sduagord (Stadtgraes), Fildorsdadd (Landgraes Essleng), Waldabuach, Sdoenabronn, Beebleng ond Sendlfeng (älle Landgraes Bebleng)

Beim Bau vo dor S-Bã send ănna 1991 Siidlongssbura aus dor Zeid vo ogfär 5000 v. Chr. enddeggd wårda. De aersde schrifdliche Erwenonga dadiered vo 1185 fir Ächdordeng, fir Musbärg ond fir Sdedda vo 1229. Vo de Nãma här send dia Flägga älle vo Alemanna grended wårda. Se ghaered ao älle fasd vo Ãfang ã zo Wirddabärg ond hend a aenhaedlicha Endwigglong gheed. En dor Reformaziõ send se älle evangelisch wårda. 

D Fildorebene isch fir d Landwirdschaffd emmor schao a ausordendlich fruchdbars Gebiid gwäa, mid oem vo de zäa besde Beeda en ganz Deischland. Em 19. Jårhondord ond bis en d Midde vom 20. Jårhondord isch d ganza Fildor deidschlandweid fir ir legendärs "Fildorgraud" bekannt gwäa, a speziälls Sbizzkobfgraud aus dära Gẽged. Ǎlloe en Ächdeordeng isch-s uff 168 Hektar ãbaud wårda. 

Am 5. August 1908 isch-s uff-m dåmålicha Flugblazz Ächdordeng zor-ra Katastroph komma. Dor Zeppelin LZ 4 vom Graf Ferdinand von Zeppelin isch vorbrennd. Dees Ogligg isch zor-ra Wende fir d Endwigglong vo de Zeppelin gwårda, weil-s a graosa Wäll vo Hilfsbereidschaffd ond Sbenda em Deidscha Reich ausgleesd hådd. 
Laefälda-Ächdordeng ghaerd mid saene Nåchborgmaendena zorra ausgsbochena wirdschafdlicha Boomregio. Bei 40.000 Aewonor pendled äll Daag mae wia 20.000 Pendlor en d Sdadd zom Schaffa ae, ond mae wia 10.000 aus. 

Laefälda-Ächdordeng leid diräggd an dor Audobã A8 Karlsrua - Sduogord - Mincha. Mid Sduagord vorbonda isch-s durch d S-Bã S2 ond S3. Ausordem leid dor Flugblazz Sduagord-Ädchordeng, wia scho dor Nãma saed, dåelweis uff Ächdordengor Gmarkong. D Vorkehrsvorbendonga kẽded edd bessor sae. 

Uff de Fildora baua wella isch en LE ond ao en älle Nåchborgmaendena deior. Dor Breis fir dor Quadradmedor Baublazz leid (2018) deidlich ibor 700 €/qm; bei nuie Åegatumswohnunga muas-mor ibor 4000 €/qm nãlega. Em Allgemaena muas-mor mid Breis wia en Sduagord rächna. 
Bei dor leddsda Kommunalwahl am 25. Mai 2014 hådd-s dees Ärgäbnis gäa:

An dor Sbizze vo dor Sdadd sdåd dor Oborbirgormåesdor ("OB"), där må wia en Bada-Wirddabärg fesdglegd, älle achd Jår vo dor Bevelkorong gweeld wird. Dor OB hådd ao dor Vorsizz vom Gmaenderåd. 

Sdaddoborhaebdor seid dor Bildong vo dor Sdadd zom 1.1.1975:

S Wappe vo LE zaegd en Gold on blaua Reng, dådrenn a blaoa Leisde, vor däara må oba on bloa Sdaab ausgåd (Sesdor). D Sdaddfãna isch blao-gäal. S Wabba ond D Fãna send durch-s Regiirongsspräsidium Sduagord am 22. März 1978 vorlija wårda. 

Wabba vo de Sdadddåel: 
D Stadt Laefälda-Ächdordeng ondorheld Sdeddepartnorschaffda mid folgende Sdedd: 

Laefälda-Ächdordeng ghaerd als Ganzes zom zendralschwäbischa Gebiid, wia iborhaobd d ganza Fildor. Durch d sdarga Besiidlong ond dor Zuazuug isch s Schwäbisch abor sdarg em Riggzug. Em Siibamiila-Daal uff Laefälda-Ächdordengor Gmarkong leid d "Komede-Scheuer" mid-m Dialäggd-Theador Meilesmiile, offd em bada-wirrdabägischa "Südwestfernsehen" ibordraga. De zwåe Haobddarsdellor sdammed aus Ächdordeng ond schwäzzed a fasd fälorfreis Zendralschwäbisch. 




</doc>
<doc id="26964" url="https://als.wikipedia.org/wiki?curid=26964" title="Backnang">
Backnang

Bagene (dt. "Backnang") isch a Stadt z Bade-Wirttebärg rund 27 km nordeschtli vu Stuegert. 
Si isch no Woeblinge, Fellbach un Schorndorf di viertgrescht Stadt vum Rems-Murr-Chreis un bildet a Mittelzäntrum fir d Umlandgmeine. Bis 1973 isch si Sitz vum Landchreis Bagene gsi, wu im Ramme vu dr Chreisreform ufglest woren isch.

D Yywohnerzahl vu Bagene het 1953 d 20.000-Yywohnergränze iberschritte, wäge däm isch d Stadt scho mit dr bade-wirttebärgische Gmeindsornig am 1. April 1956 Großi Chreisstadt wore. Mit dr Gemeinden Allmerschbach, Althitte, Aschbe, Aoewald, Burgstette, Kiberg, Oppeweiler und Weisse het d Stadt Bagene ne Verwaltigsgmeinschaft veryybart.

Bagene het Aadeil an dr Naturryym Schwebisch-Fränkischi Waldbärg un Neckerbecki. S lyt am eschtlige Rand vum Neckerbecki in der Bagener Bucht, wu vu dr Murr durflosse wird. Die goht vu Nordoschte uus dur s Stadtgebiet, wändet sich durab no Sidweschte, fließt in ebaar Chehrine dur d Chärnstadt un verlosst s Stadtgebiet im Sidweschte. D Altstadt vu Bagene lyt sidli in eim vu dr Murr-Bege. Im Oschte vum Stadtgebiet mindet d Weiße in d Murr.

Die Stedt un Gmeine gränze an d Stadt Bagene (im Uhrzeigersinn vu Nordoschte uus): Oppeweiler, Sulzbach, Aoewald, Weisse, Allmerschbach, Wẽnnede, Luidebach, Burgstette, Kiberg un Aschbe (alli Rems-Murr-Chreis).

Bagene bstoht us dr Chärnstadt, dr 1941 yyglideret Gmei Stoibach un dr vier Stadtdeil, wu im Ramme vu dr Gebietsreform vu dr 1970er Johr yygliderete wore sin: Strempfelbach im Norde un Hoinenge, Maubach un Waldrems im Side. Die fimf yygliderete Gmeine sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz. 

Uf em Biet vu dr Stadt Bagene lige 21 separat glägeni Wohnlätz mit bsundere Nämme. Zue Bagene ghere d Stadt Bagene, d Ortschaft Stoibach, d Weiler Germannsweiler, Mittelschedal, Oberschedal, Sachseweiler, Seehof, Stiftsgrondhof, Ungheeerhof, Unterschedal, d Hef Retleshof un Stoigacker un dr Wohnblatz Neuschedal. Zue Hoinenge ghert s Dorf Hoinenge. Zue Maubach ghere s Dorf Maubach un dr Wohnpblatz Schuelhaus (Alte Schuele. Zue Strempfelbach ghere s Dorf Strempfelbach un s Schloss un dr Wohnblatz Katharinehof. Zu Waldrems ghere s Dorf Waldrems, dr Weiler Horbach un dr Wohnblatz Ebni.

Uf em Biet vu Chärnstadt lyt di angange Wieschtig Hagenbach. Dr Flurname „Weiler“ bi Stoibach losst uf a wyteri Wieschtig schließe. Um 1870 in dr Bagene ufgange isch dr Wohnnblatz Walke. No 1936 isch dr Wohnblatz Spinnerei in Stoibach ufgange.

In dr Chärnstadt wäre zem Deil Wohngebiet mit eigene Nämme unterschide, vilmol neji Böugebiet, wu aber zmeischt kei feschtgleiti Gränze hän. Doderzue ghere zem Byschpel d Sidlong Blattewald, d Robert-Kaess-Sidlong un d Plaisir-Sidlong.

Bagene bildet a Mittelzäntrum in dr Region Stuegert, wu Stuegert s Oberzäntrum derzue isch. Zum Mittelberyych Bagene ghere d Stedt un Gmeine im Norde vum Rems-Murr-Chreis: Allmerschbach, Althitte, Aschbe, Aoewald, Burgstette, Großerlich, Kiberg, Murred, Oppeweiler, Schpiegelberg, Sulzbach un Weisse.

Bagene ischt zom erschte Mol gnennt worda em Johr 1067 als "Baccananc".

Bagene hot mit dr Gmoede Allmerschbach, Althitte, Aoewald, Aschbe, Burgstette, Kiberg, Oppeweiler ond Weisse a Verwaltongsgmoeschaft vereibart.

Dr OberSchuldes vo Bagene ischt dr Frank Nopper.

Ergäbnis vo de Landdagswahla seid 2006: 

Dr Dialäkt vo Bagene ghert zom Schwäbisch.




</doc>
<doc id="26965" url="https://als.wikipedia.org/wiki?curid=26965" title="Heidi (1952)">
Heidi (1952)

Heidi (ganz am Ôfang hot der Film en Deitschland ond en Estreich no da Zuasatz "Sehnsucht nach der Heimat" ghet) ischt an Schweizer Schbiilfilm vom Luigi Comencini aus em Johr 1952, dreht en Schwarzweiss. D Gschicht stammt vo dr Johanna Spyri ihram Kendrbuach "Heidis Lehr- und Wanderjahre". S erschd Mol ufgfiirt worra isch der Film am 14. Novembr 1952, ond zwar gleichzeidig en de Kinos "Apollo" en Zirich ond "Capitol" z Basl. D Aussufnahma send en Bergün em Kanton Graubinda ond en Frankfurt am Main dreht worra.

1955 ischt mit de gleiche Hauptdarsteller ondrem Titl "Heidi und Peter" a Fortsetzong entstanda, desmol als Farbilm.

S Woisakend Heidi leabt en de Graubindner Alba bei seim Graußvaddr, em Alp-Öhi, wo a kloina Landwirtschaft betreibt. Dia zwoi vorstandet sich ganz guad mitnandr ond send zfriida mit-em Leaba. Dr oizig Mensch, zo deam d Heidi sonscht noh Kondakt hot, isch dr Goißapetr. Der leabt mit seira Muadr e-ma miggriga Heisle am Rand vom Derfle. Jeda Morga brengt’r seine Goißa am Alp-Öhi seira Hidde vorbei uf d Woid. Do kommt amma scheena Dag dr Pfarrer vom Dorf, wo ganz weit onda em Dal leit, zom Alp-Öhi nuf mit ma bsondra Ôliiga: Am ibrnägschda Sonndich sollet em Derfle d Glogga gweiht werra, ond dô drzua soll dr Öhi mit seim Enggele raakomma, weil des emmr a bsonders Fescht fir d Kendr wär. Ond ibrhaubt dät’s so langsam fir d Heidi Zeit werra, dass ma se en d Schual schiggt, damit se Leasa ond Schreiba lerne kô. Ibr dui Nochricht isch dr Alp-Öhi ällas andre wia begoischtret. Er hot sich nemlich vor a baar Johr mit de Dorfbewohner vorstridda, weil em dia vorgworfa hend, er wär a Brandstiftr. Trotzdeam duet’r em Pfarrer dean Gfalla ond brengt sei Enggele a deam Sonndich ens Dal naa. Älle Kendr vom Derfle, au dr Goißapeter, send mächdig stolz, wia’s en glengt, mit vreinde Kreft dia Glogga am Soil uf da Durm nuf zo ziiha. Abr am Goddesdenscht, wo sich ôschliaßt, nemmt dr Öhi et doil. Nochher holt’r Heidi aa ond goht mit-ra zom Haus vom Goißapeter seira Muadr. Deet daucht ganz ibraschend d Schweschtr vo seira Schwiigrdochtr, dui Dete, uf. Wia d Heidi a Woisakend worra ischt, isch dui ihr Vormendere worra. Abr vor zwoi Johr hot se gmoint, se häb sich jetzt gnuag om des Mädle kemmret. Vo jetzt â kennt dr Opa fir se sorga. Sui selbr häb nemlich a gued zahlda Stell bei-ra vornehma Familie en dr deitscha Stadt Frankfurt gfonda. wo se bald nôreisa dät. 

Enzwischa send zwoi Johr vorganga, ond dui Dete hot uf oimal a ganz andra Moinong, was d Heidi betrifft. Jetzt uf oimol will se se se mit noch Frankfurt nemma, weil ihr Denschtherrschaft a Dechderle hot, wo glehmt ischt ond drom noch ebbr suacht, wo-ra Gsellschaft leischda kô. Mit deam Wonsch abr beißt dui Dete beim Alp-Öhi uf Granit. Bloß mit ma Trick schafft se’s, dean alda Môô zo ibrlischda ond d Heidi zo entfihra.

En dr Villa vo deam reicha vorwitwada Herr Sesemann en Frankfurt entpubbt sich d Heidi mit ihrer graußa Nadiirlichkeit als Schregga fir des aldledige Freilein Rottenmeyer, wo d Erziihere ond Hauslehrere vom Sesemann seira Dochtr Klara ischt. Dia zwoi Kendr abr kommet ganz guad mitnandr aus. Sonscht wohnet em Haus noh d Oma vo dr Klara ond dr Diiner Sebaschdian. Au dia hend bald a graußa Freid a dr Heidi. Trotz ällem wuud des Schweizer Mädle emmr oruhigr, weil se arg Hoimweh noch de Schweizer Berg hot. Hälenga steigt se uf da Durm vom Frankfurter Dom, weil se hofft, vo deet aus bis zo de Alba gugga zo kenna. Entteischt muaß-se feststella, dass des et glabbt. 

A-ma scheena Dag bassiirt a Wondr: D Klara, wo bisher emmr em Rollstual gsessa ischt, kô wiidr laufa. Zerscht bloß a baar Schridd, abr vo Dag zo Dag gôht’s emmr bessr. Ihr Vaddr ischt ganz baff, wia-nr vo-ra langa Gschäftsrois hoimkommt ond-am sei Dechderle fascht ganz gsond en d Ärm fellt. Er schbiirt, dass des d Heidi gwäa ischt, wo des Wondr bewirkt hot. Am gernschda dät’r des Mädle adobdiira, abr so weit kommt’s et. 

Je lengr d Heidi en Frankfurt ischt, omso graißer wuud ihr Hoimweh. Des goht sogar so weit, dass-se bei Naacht em Schlof em Haus romgoischdret ond Fiabr griagt. Em Hausarzt bleibt nix andrs ibrig, wia em Sesemann zo rôda, des Mädle wiidr zruck en d Schweiz fahra zo lau. 

Nochdem dr Diiner Sebastian d Heidi en ihr Schweizer Dorf zruckbrôôcht hot, wuud se vom Pfarrer ond a baar Dorfbewohnr uf d Alp nufbrôcht. Dia Derfler hend enzwischa gmerkt, dass-se da Alp-Öhi z Ooreacht an Brandstiftr ghoißa hend. Drom biddet-sen om Vorzeihong, ond dr Pfarrer lädt da Öhi zom Pfengschtgoddesdenscht ei. 

An Pfengschda zuit dr Öhi sei beschts Häs ô ond goht mit seim Enggele ens Dorf naa. S Orglvorschbiil hot schau ôgfanga, wia dia zwoi en d Kirch neiganget. Dr Pfarrer lächlet deane zwoi guadmiadig zua. Jetzt isch d Welt au fir ehn wiidr en Ordnong.


S Programm zom Film (Verlag "Das neue Filmprogramm", H. Klemmer & Co., Neustadt an der Weinstraße)



</doc>
<doc id="26966" url="https://als.wikipedia.org/wiki?curid=26966" title="Soubey">
Soubey

Soubey isch e Gmeind im Bezirk Freibärg im Schwiizer Kanton Jura. Si isch di einzig Gmeind im Clos du Doubs, wo d Fusion zu de Gmeind Clos du Doubs, wo uf de 1. Jänner 2009 schtattgfunde hät, nöd mitgmacht het.

Soubey ghört zum Clos du Doubs, ere Schwiizer Region a de Gränze zu Frankriich, wo in ere Talsenki uf beidne Siite vom Flüssli Doubs ligt. S Dorf isch öppe 7 km nordöschtlich vo Saignelégier, em Hauptort vom Bezirk. De Gmeindsbann het e Flächi vo 13.5 km², dodervo sind 2 % überbaut, 59 % sind bewaldet und uf 37 % wird buuret.
Nochbargmeinde von Soubey sind im Kanton Jura Saignelégier, Les Enfers, Montfaucon und Clos du Doubs und z Frankriich Burnevillers und Indevillers.

S Dorf taucht zum ersche Mol in ere Urkund vo 1340 uf, wo de Ort "Subeis" gnennt wird. Es het in dere Ziit zu de Pfarrei Chercenay ghört. Chercenay isch en Wiler in de Gmeind Soubey, wo scho im 1139i s erschti Mol gnennt wird. Au d Wiler Froidevaux und Lobchez werdet scho vor 1340i in Urkunde gnennt.
S Dorf het zu de Propschtei vo Saint-Ursanne ghört. Vom 1793i bis ins 1815 het Soubey zu Frankriich ghört, zerscht zum Département du Mont-Terrible, dann ab em 1800i zum Département Haut-Rhin, em Oberelsass.
De Wiener Kongress het im 1815 entschide, dass Soubey zum Bärn chunnt, vo wo s uf de 1. Jänner 1979 zum noi gründete Kanton Jura cho isch.
Im April 2010 het Soubey in de Schwiiz Schlagziile gmacht, wil d Gmeind überlegt, sich zu de erschte "elektrosmogfreie Gmeind" in de Schwiiz z erkläre und so noii Iiwohner z werbe, wo unterm Elktrosmog düent liide.



</doc>
<doc id="26981" url="https://als.wikipedia.org/wiki?curid=26981" title="Ostfildern">
Ostfildern

Ostfildra (dt. "Ostfildern") isch a Sdadd en Bada-Wirttabärg, diräddg sidesdlich vo dor Landeshaobdsdadd Sduagord. Ănna 1975 im Rãma vo dor bada-wirttabärgischa Gemaendereform bilded, hådd Osdfildra scho bei saenor Grendong mae wia 20.000 Aewohonr gheed. Desswäaga isch d Sdadd scho glei zom 1. Juli 1976 Graosa Graessdadd wårda. Haed isch se midd ire 40.000 Aewohnor nåch Essleng, Filderstadt, Niirdeng, Kircha ond Laefälda-Ächdordeng d seggsdgraesda Sdadd em Landgraes Esslenga ond ghaerd zom Middlbereich Essleng em Oberzentrum Sduagord. 

Ostfildra leid uff dor Osdhälfe vo dor Fildor, dåhär dor Nãma vo dor Sdadd. Frijor isch d Fildor a landwirdschafdlich fruchdbara Haochebene em Härza vo Wirttabärg gwäa. Abor enzwischa isch-se sdarg iborbaud mit Siidlonga, Indusdrii, Vorkeerswäag ond edd z´ledsd midd-m Landesflughafa Stuagort ond dor Fildormässe. Zwischa de oenzlne Sdedd ond Sdaddåoel, dess gild ao firr Osdfildra, isch blos no wenich Freiraom. 

Bsondors vo dor Parksiidlong ond vom Scharnheisor Park aus hãdd-mor zwischa de Hochheisor durch emmor noo on scheene Ausbligg nåch Sida uff d Schwäbischa Alb. 

Vorkehrsmäßich isch Osdfildra hervorragend vorsorgd: Omiddlbar an dor sidlicha Sdaddgrenz vorlaofd d Bundesaudobã A 8 Sduagord – Ulm. Jenseids vo dor Audobã leid ao glei dor Flughafa Sduadord. Ennorhalb vo Osdfildra isch d Sdaddbã Sduagord midd de Linia 7 ond 8 dor Haobdvorkehrsdrägor. Båede Linia vorlaufed vo Sduagord här zendral durch Ruit ond dor Scharnheisor Park bis nåch Nälleng nae (Endsdazio). D Linie 7 brauchd vo Nälleng blos äbbes mae wia 20 Menudda bis zom Sduagordor Zendrom, Schlossblatz ond Haobdbãhof, d Linie 8 gãd quer ibor d ganza Fildor vo Osd nåch Wäsd, dees håesd vo Nälleng bis (Sduagord-) Vaiheng. Midd dor Buslinie 122 kã-mor vo Nälleng ond Scharnhausa diräggd uff dor Flugblatz faara. Weidore Buslinia vorbended Osdfildra en wenichor wia 15 Menudda midd dor Graessdadd Essleng. 

Osdfildra sezzd isch zsẽma aus die viir frijor sälbsdendiche Gmaendena Kemnat, Nälleng, Ruit ond Scharnhausa. Em Sdaddgebiid wärded offiziäll seggs Sdadddåel ondorschiida: Kemnat, Nälleng, Parksiidlong (uff Nällenogr Gebiid gläaga), Ruit, Scharnhausa ond Scharnheisor Park (ao uff Nällengor Gebiid gläaga).

D Sdaddvorwaldong hådd irn Sitz em graesda Sdadddåel, en Nälleng. 

Dor Sdadddåel Scharnheiser Park, endsdanda aerscht in de 1990or Jår uff-m weida Gelende vor-ra ehemalicha amerikanischa Kasärn, biaded därzeid Blatz firr 7.000 Aewonor, em Endausbau solled-s guad 9.000 sae. A baar glaene Wohnblätz midd blos weniche Aewonor geid-s ao noo: Stockhausa, d Nuimiile ond dor Kemnator Hof (älle zo Kemnat) ond d Wernitzheisor Miile (zo Nälleng).

Em Uhrzaegor nåch grenzed an Osdfildra ã (em Nordosda ãgfanga): Essleng, Denggadårf, Nuihausa (älle Landgraes Esslenge) ond d graesfreija Sdadd Stuagort.

Bei dor ledsda Kommunalwahl am 25. Mai 2014 hådd-s dees Ärgäbnis gäe:

Osdfildra leid em zendrala Bereich vom Middlschwäbischa. Abor wia iboraal en deå wirdschafdlich dynamische schwäbische Regiona midd viile Zuazogene isch s Schwäbische scho sdarg vorhochdeidschifizird. 




</doc>
<doc id="26982" url="https://als.wikipedia.org/wiki?curid=26982" title="Wilhelm Wiget">
Wilhelm Wiget

De Wilhelm Wiget (* 21. Märze 1885 z Tägersche, † 25. Juni 1934 z Herisau) isch Professer för Tütschi Sprooch und Literatur (Germanistik) a de Universität Tartu (Dorpat) z Estland und a de Uni Zöri gsii.

De Wilhelm Wiget isch em 21. Märze 1885 z Tägersche as Soo vom Realschuelleerer Albert Wiget uf d Welt choo. Er isch z Herisau uufgwachse. Nochdem er s Gymi z Sanggale abgschlosse hät, hät er vo 1905 bis 1910 a de Universität Zöri bim Albert Baachme Germanistik gstudiert, denäbet ono Anglistik und Psychologii. Uf Aaregig vom Albert Baachme hät er aafange im Toggeborg Sproochmaterial sammle, zom de Toggeborger Tielekt gnauer z erfasse, und hät 1910 promoviert mit em Werch "Die Laute der Toggenburger Mundarten," wo 1916 als Band IX vo de "Beiträge zur Schweizerdeutschen Grammatik" osechoo isch. Noch em Studium isch er – as Noochfolger vom Hermann Blattner – vo 1910 bis 1913 Redakter bim Schwizerische Idiotikon gsii und hät wäred sinene Summerferi witters Material im Toggeborg gsammlet.

De Wilhelm Wiget isch 1914 uf s schwedisch Uppsala ggange, woner skandinavischi Sprooche studiert het. Ane 1915 hät er sich z Hamburg i experimenteller Foneetik uusbilde loo. Im gliiche Joor isch er Lektor a de Universität z Uppsala wore, wos em sogär en Professuur aapotte hend, aber er hät nüd wele uf s Schwizerbörgerrächt verzichte. Derför isch er 1919 as Professer för Tütschi Sprooch und Literatuur a d Universität Tartu z Estland brueffe wore. Noch de Pensionierig vom Albert Baachme ane 1932 isch er as sii Noofolger Professer a de Universität Zöri wore. Aber scho noch zwää Joor, em 25. Juni 1934, isch er lungechrank gstorbe. D Professur för Tütschi Sprooch und Literatur isch denn an Rudolf Hotzenköcherle ggange.

Verhürootet gsii isch er mit de Schweedin Johanna Thyra, gibooreni Eriksson (1887–1961), on er hät vier Chend mit ere ghaa.

De Wiget isch e Sproocheschenii gsii. Er hät e ganzi Raije europääischi und orientaalischi Sprooche chöne, und z Dorpat hät er si trotz der Aastellig as Germanischt au mit em Oschtseefinnisch und de finnische Määrli ond Saage abggää. As Profässer hät er z Zöri e paar Neuerige iigfüert, zom Biispil s Poschtseminar, wo me noch de Vorläsig daa, wa me ghöört hät, no hät vertüüffe chöne.






</doc>
<doc id="26983" url="https://als.wikipedia.org/wiki?curid=26983" title="Biberach an der Riß">
Biberach an der Riß

Bibra (dt. "Biberach an der Riß") isch a Stadt z Bade-Wirttebärg. Si isch d Chreisstadt un di grescht Stadt vum Landchreis Bibra un lyt an dr Wirttebärgische Sidbahn (Ulm-Fridrichshafe). Syt em 1. Februar 1962 isch Bibra Großi Chreisstadt. Mit dr Nochbergmeine Addaweiler, Hochdorf, Maslhõẽm, Middlbibra, Õmmadorf, Waarthausa un Zäll het d Stadt Bibra ne Verwaltigsgmeinschaft veryybart.

Bibra lyt im nerdlige Oberschwobe uf 524 bis 653 m Hechi, rund 40 Kilometer sidli vu Ulm un rund 40 Kilometer weschtli vu Memmenge. D Stadt lyt uf bode Syte vu dr Riß, wu dr Riß-Yyszyt dr Name gee het. 

Die Stedt un Gmeine gränze an d Stadt Bibra (im Uhrzeigersinn vu Norde uus): Waarthausa, Maslhõẽm, Oksahausa, Õmmadorf, Hochdorf, Engaldenga, Middlbibra, Schussariad, Ogglschhausa, Duifabach un Addaweiler (alli Landchreis Bibra)

D Stadt Bibra bstoht us dr Chärnstadt un dr Stadtdeil Metteberg ("Mettenberg"), Rengschnoet ("Ringschnait"), Rißegg ("Rißegg") un Stafflãnge ("Stafflange"), wu im Ramme vu dr Gebietsreform in dr 1970er Johr yygmeindet wore sin. Die yygliderete ehmolige Gmeine sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz. 

Zue ne baar Stadtdeil ghere no separat glägeni Wohnblätz mit eigene Nämme, wu vilmol nume wenig Yywohner hän, oder Wohngebiet mit eigene Nämme, vilmol neji Böugebiet, wu aber zmeischt kei feschtgleiti Gränze hän:


Bibra bildet a Mittelzäntrum in dr Region Doene-Iller, wu Ulm un Memmenge d Oberzänte dervu sin. Zum Mittelberyych Bibra ghere no d Stedt un Gmeine im sidlige Deil vum Landchreis Bibra: Addaweiler, Ärlamoos, Bärga, Dädenga, Dãna, Engaldenga, Ärazhõẽ, Guadazäll-Hirbl, Hochdorf, Kirchbärg, Kirchdorf, Maslhõẽm, Middlbibra, Oksahausa, Õmmadorf, Rot, Schdõẽhausa, Schemmern, Schussariad, Waarthausa un Zäll.

Ergebnis vu dr Landdagswahle syt 2006: 





</doc>
<doc id="26985" url="https://als.wikipedia.org/wiki?curid=26985" title="Biberach">
Biberach

Biberach stoht fir:


Biberach isch dr Nooname vu:



</doc>
<doc id="26986" url="https://als.wikipedia.org/wiki?curid=26986" title="Tenzin Gyatso">
Tenzin Gyatso

De Tenzin Gyatso (tibetisch: བསྟན་འཛིན་རྒྱ་མཚོ་, "bstan ´dzin rgya mtsho" [tɛ̃ ́tsĩ càtsʰo]; * 6. Juli 1935 z Taktser, Provinz Amdo, Osttibet als "Lhamo Dhondrub"), besser bikannt as de Dalai Lama isch s politische und s religiööse Oberhopt vo de Tibeter. Er lebt sit ane 1959 im Exil und raist hüt vill i de Welt ume, um di budhistische Lehr und de Weltfride z verchünde. Er het ane 1989 de Fridesnobelpriis öbercho.

De Tenzin Gyatso - ase luutet sin Mönchsname - isch em 6. Juli 1935 as Soo vonere Buurefamili uf d Welt cho und het de Name Lhamo Döndrub "Lhamo Döndrub" ( / "lha mo don 'grub") öbercho. Si Haimetort Takster litt i de Provinz Amdo im Nordooste vom Tibet. Mit zwai hend en Mönch ufgrund vonere Vision as 14. Inkarnation vom Dalai Lama erchennt. Noch e paar Test isch er anerchennt wore und mit vieri isch er in Potala z Lhasa broocht wore, woner em 22. Hornig 1940 as 14. Dalai Lama inthornisiert woren isch. Drufabe isch de Tenzin Gyatso zom Mönch uusbildet wore.

Mit föfzeni isch er weltlichs Oberhopt vom Tibet wore, nämli im November 1950, churz nochdem di chinesischi Volchsarmee in Tibet imarschiert isch. D Chineese hend de Tibet bsetzt, aber de Dalai Lama as Oberhopt anerchennt. Bim tibetische Uufstand ane 1959 isch de Dalai Lama öber de Himalaya uf Indie gfloche, wo z Dharamsala am Südfuess vom Himalaya di tibetisch Exilregierig iirichtet woren isch.

De Tenzin Ghyatso het denn aafange weltwiit Vorträäg öber de tibetisch Buddhismus z halte und sich gliichzittig för de Weltrfride iigsetzt.









</doc>
<doc id="26987" url="https://als.wikipedia.org/wiki?curid=26987" title="Dalai Lama">
Dalai Lama

Dalai Lama (us em Mongolisch: "Ozeanglyche Lehrer", vu "Dalai" – mong. "Ozean"; au: Gyelwa Rinpoche; wylie: "rgyal ba rin po che") isch dr Titel vum hegschte buddhistische Maischter in dr Hierarchii vu dr Gelug-Schuel vum tibetische Buddhismus. Är isch hit s religies un wältig Oberhaupt vu dr Tibeter. Dr Titel Dalai Lama isch s erscht Mol as Ehretitel anne 1578 vum mongolische Firscht Altan Khan an dr Sönam Gyatsho verlihe wore.

Dr gegewärtig 14. Dalai Lama isch dr buddhistisch Mench Tenzin Gyatso.

Dr Dalai Lama wird im tibetische Buddhismus as Mänsch ("Nirmanakaya") aagsää, wu si us Mitgfiel entschlosse het, dur Reinkarnation (Widergeburt) wider in s Läbe oder „in di gwehnli mänschli Exischtänz“ yyzdrätte, go andere Wäse diene z chenne, au wänn er as erlyychtet Wäse ("Bodhisattva") dr Chraislauf vu dr Widergeburte hätt chenne verloo. D Dalai Lama gälte as Emanation (Uusfluss, Hervorbringig) vum "Avalokiteshvara" (tib. "spyan ras gzigs"; Chenresig), em Bodhisattva vum Mitgfiel. Är giltet as Gstalt, wu s Elixier vu dr Barmhärzigkait un Wyyshait dr Mänsche bringt, wu ne guete Wille hän.

E Dalai Lama isch no dr Tradizion z Tibet e Trülku (tib.: "sprul sku"), e buddhistische Maischter, wu sälber syy negschti Reinkarnazion cha vorhär bstimme, wu derno cha ufgfunde wäre. Des gschiht dur e hochrangigi, vu dr Ordensfierig autorisierti Findigskommission. Zem Byschpel isch dr vierzeht Dalai Lama vun e baar Mench gfunde wore, wu Familie mit chlaine Chinder im Land ufgsuecht gha hän, wu s bsunderi Zaiche bi dr Geburt soll gee haa (as e bsunder Zaiche gälte zem Byschpel uugwehnligi Draim vu dr Eltere, uugwehnligi Fähigkaite vum Chind oder e Rägeboge). D Mench hän däne Chinder e baar Ufgabe gstellt go uusefinde, wär vun ene dr reinkarniert Dalai Lama isch. Aini vu däne Ufgabe isch s widerchänne vu persenlige Ritualgegeständ vum Verstorbene gsi.

Wänn d Entschaidig fir ain vu dr Kandidate gfallen isch, wird s Chind offiziäll zur Reinkarnation vum vorige Dalai Lama erklärt un s soll e chleschterligi Uusbildig im tibetische Buddhismus un in tibetischer Kultur iberchuu, unter anderem Sproch, Schrift, Kalligrafii un Allgmainwisse. Bi däre spilt dr Penchen Lama e wichtigi Roll, wu zum Dalai Lama in eme Lehrer-Schueler-Verhältnis vu dr Gelug-Schuel stoht.

Dr Ehretitel Dalai Lama isch s erscht Mol anne 1578 an dr Sönam Gyatsho verlihe wore, wu dää uf Yyladig vum Altan Khan, em Firscht vu dr Tümed-Mongole, zuen ere Missionsrais fir e baar Monet an dr sällem syy Hof gangen isch. Är het sich doderfir revanchiert un het em Mongolefirscht au ne Ehretitel verlihe. Eso het er däm syy Ryych unter syy gaischtlige Schutz gstellt un het sich im Gegezug derfir d Unterstitzig vum Altan Khan gsicheret im Kampf vu syym Orde um d Vorherrschaft gege di andere lamaistische Schuele. Wel di baide Vorgänger vum Sönam Gyatsho noodräglig as Dalai Lama aaerkännt wore sin, zellt är as dr dritt Dalai Lama.

<div id="1"> Em erschte un em zwete Dalai Lama isch dr titel postum verlihe wore.

<div id="2"> Dr nyynt Dalai Lama isch offiziäll inthronisiert wore, het aber nie sälber regiert.

<div id="3"> Ab 1959 tibetischi Exilregierig





</doc>
<doc id="26990" url="https://als.wikipedia.org/wiki?curid=26990" title="Vulgärlatein">
Vulgärlatein

Als Vulgärlatiin (uff Latiinisch "sermo vulgaris", „Umgangssproch“) bezeichnet mer d'Variante (Dialäkt un Sozioläkt) vum Latiinische in de letschte Johrhundert vum Römische Riich. Vu-n-ere eiheitlige Sproch cha no öbbe bis ins 6. Johrhundert gschwätzt were. S Vulgärlatiin isch allerdings kei zweiti Sproch gsi, wu näbem Latiin existiert hät, sundern isch s Latiin sälber gsi, wu sich (wie jedi läbigi Sproch) ununterbroche entwickelt hät un in regionali Dialäkt zerfalle-n-isch. Us sälle Dialäkt sin im Lauf vu-n-ere johrhundertlange Entwicklig di romanische Sproche entstande. Dodemit isch s Latiin d'Protosprooch vu-n-ene gsi.

Am Aafang isch s Latiin no uff eme zimmlig chleine Gebiet gschwätzt wore, näbe Kultuure mit ere größere Usdehnig wie de Etrusker odder de Grieche. Bis hütt isch nit chlärt, wie sich d'Latiiner gege di andere Völcher hänn chönne duuresetze un sich so witt usbreite. Es hätt au s Gegedeil chönne bassiere, nämmli dass s Latiinisch zum Bispil vum Etruskisch verdrängt wore wär.

Wu d'Römer sich übber di ganzi Apenniinehalbinsle usbreitet gha hänn, hät d'Sproch vu de römische Soldate scho regionali Unterschid zeigt, wu uff de Iifluss durch d'Sproche vu andere Völcher (Kelte, Umbrer, Grieche, Etrusker uew.) zruckzfiehre sin. Sälle Iifluss hät zum Bispil dezüe gfiehrt, dass di stimmlose Konsonante zu ihre stimmhafte Forme wore sin. S Vulgärlatiin isch e läbigi Sproch gsi, wu sich ständig verändert hät wie jedi Sproch, sällewäg hät's no kei Vulgärlatiin gee, wu als eiheitligi Sproch vum Latiin abgwiche wär: e eiheitligi latiinischi Sproch isch erscht entstande, nochdemm d'Römer de Mittelmeerruum iignuu gha hänn un si für e Verständigung zwüsche de Provinze un Kultuure notwändig wore-n-isch. Ergäbnìs vu de Vereiheitligung isch s "klassisch Latiin", meistens eifach als "Latiin" bezeichnet.

Währenddemm hät sich di gsprocheni Sproch in Variante uffgspalte. Noch em Zerfall vum Römische Riich un de Iifäll vu Araber un de germanische Gote isch d'Kommunikation zwüsche de Provinze meh un meh unterbroche, während de Iifluss vu de Standardsproch gsunke-n-isch. Bedingt dodurch un durch de Aastig vum Analphabetismùs hänn sich di regionale Mundarte usenandgläbt, allerdings isch s Latiin als Sproch vu de kultivierte Schicht un vu de Literatuur erhalte blibe. S Volch hät sälli nümi verstande; amtligi Tekscht hänn mieße in de Dialäkt übbersetzt were, wu zwar in gschribener Form nò nit existiert hät, abber im Alldag vu'me-ne Großdeil vu de Lüt benutzt wore-n-isch.

Als Ergäbnìs vu derre Spaltig sin Schritt für Schritt sälli Sproche entstande, wu hütt als romanischi odder neulatiinischi Sproche bekannt sin. Scho ums Johr 1000 ume sin di hüttige Sproche unterschide gsi: uff de Iberische Halbinsle s Portugiisisch mit siner nördöstlige Variante, em Galiizisch, un s Spanisch, z Frankriich im Norde d'Langues d'oïl un im Süde s Okzitanisch, im Gränzgebiet vu Italie, Östriich un de Schwiz di rätoromanische Sproche, z Norditalie di galloromanische Sproche un s Venetisch, im Süde di zentral- un süditaliänische Sproche, z Sardiinie s Sardisch, an de östlige Adriachüste s Dalmatisch (hütt usgstorbe) un z Rumänie, in de friehjere Provinz Dakie, s Rumänisch. We'mer sich allerdings an di traditionälli Bezeichnig "Vulgärlatiin" haltet, no ghöre alli sälli Sproche hütt no zu sällem dezüe.

D'Unterschid zum Latiinische hänn sowohl d'Phonologii wie au d'Morphologii un d'Syntax umfasst.

Bi de Vokäl isch d'Unterscheidig zwüsche lange un churze Vokäl (Quantitet) abgfalle un durch die vu uffige un gschlossene (Qualitet) ersetzt wore. Di friehjere churze Vokäl sin in de meiste Dialäkt göffnet wore, während di lange ihri Qualitet zwar biibhalte hänn, in uubetonte Silbe abber verchürzt wore sin. D'Diphthong ae, au un oe sin zu eifache Vokäl wore:

In de Umgangssproch sin d'Ändkonsonante (-m, -t un viilmol -s) nümi usgsproche wore, was sich au uff d'Deklination un d'Konjugation usgwirkt hät un eine vu de Gründ für s Verschwinde vu de Deklination gsi isch.

D'Plosiiv un sin vor de Vokäl e un i wohrschints scho frieh als un usgsproche wore. Spöter hät sich ihri Ussproch palatalisiert, d. h. mer hät si un usgsproche, bis si deno im Mittelalter zu un im Oste un zu un im Weste wore sin. S eifach s isch zwüsche Vokäl als gsait wore un s "ss" als stimmloses .

Verschide hänn sich d'Kombinatione -ct-, -pt- un s x entwickelt. Im Italiänische hät sich de erscht Konsonant an de zweit assimiliert, in de westlige Dialäkt sin si palatalisiert wore odder verschwunde. D'Kombination isch vor Vokäl zu wore, im Weste zu .

S Verschwinde vum Deklinationssystem mit verschidene Forme isch us zwei Gründ bassiert. Durch s Verschwinde vum Ändkonsonant, wu in viile Wörter de Unterschid zwüsche zwei Forme usgmacht hät. Au d'Verchürzig vu de uubetonte lange Vokäl hät dezüe biidrage, wiil au d'Vokallängi Fäll hät chönne unterscheide.

Elei durch sälli phonetische Entwicklige wär's allerdings nò nit vollständig abgfalle. De zweit Grund isch in de Syntax z süeche. Latiinischi Nome sin viilmol mit ere Präposition verbunde wore, s Nome sälber isch i'me-ne Fall gstande, wu durch d'Präposition bstimmt wore-n-isch. D'Wortfolg isch fräi gsi, im Vulgärlatiin isch si degege verbindlig wore, was e Bstimmig vu de Verhältnìs durch Deklination übberflüssig gmacht hät.

In Bezug uff d'Pluralbildig isch s Vulgärlatiin zweideilt gsi: während sich im Weste d'Regle uusebildet hät, dass Pluralforme e s am Änd hänn, isch im Oste de Ändvokal o zu i wore un a zu e. Im Weschte isch dodrmit dr Akkusativ Plural für dr ganz Plural verallgemeineret wore, im Oschte der Nominativ Plural.

E bstimmte Artikel hät's im Latiinische nit gee. Bis ins Mittelalter hät sich abber d'Verwändig vu de Demonstratiivpronome "ille, illa, illud; illos, illas" als Artikel verbreitet. Spöter sin säll verchürzt un vereifacht wore.

Au d'Konjugation vu de Verbe hät sich verändert, allerdings nit so dütlig wie d'Deklination. Di vier Konjugationsklasse (-áre, -ére, -ere, -íre) sin biibhalte wore, im Spanische, Portugiisische un Sardische isch allerdings d'Unterscheidig zwüsche -ére un -ere nümi gmacht wore. Di passiivi Konjugation isch ußer Gebruuch chuu un durch Umschriibige ersetzt wore (Bispil: s latiinisch "amatur" wird zu "amatu").

D'Verbe "esse" (sii) un "habere" (ha) sin meh bruucht wore, zum Bispil in de zämmegsetzte Forme:

D'Konjugationsändige sin im Vulgärlatiin nit eiheitlig gsi, Unterschid hät's vor allem zwüschem westlige un em östlige Vulgärlatiin gee. Di folgendi Tabälle zeigt anhand vum Verb „cantare“ (singe) sälli Abwiichige uff (einzelni Forme sin rekonschtruiert):

Im klassische Latiin isch d'Reihefolg vu de Wörter i'me-ne Satz völlig fräi gsi, normalerwis isch s Verb am Änd vum Satz gstande. D'Verhältnìs sin durch d'Deklination chlor wore. Im Vulgärlatiin hät sich d'Reihefolg Subjäkt-Prädikat-Objäkt uusebildet.

Viili Wörter vum klassische Latiin sin im Vulgärlatiin verlore gange. S Wort "equus" (Ross) zum Bispil isch übberall durch "caballus" ersetzt wore, allerdings no in de Wörter "iapă" (Rumänisch), "èbba" (Sardisch), "yegua" (Spanisch), "egua" (Katalanisch) un "égua" (Portugiisisch) erhalte bliibe; sälli heiße alli "Stüete" un chömme vu "equa". E Reihe vu Wörter, wu's numme im klassische Latiin gee hät, isch uff de rächte Site z seh. Au viili Partiikle us em Latiinische sin verschwunde, ohni dass e Spur devuu übrig blibe wär, zum Bispil " an, at, autem, donec, enim, ergo, etiam, haud, igitur, ita, nam, postquam, quidem, quin, quod, quoque, sed, utrum" un "vel."

Mänki vu denne Wörter, wu's in de romanische Sproche nümi gee hät, sin spöter us em klassische Latiin widder entlehnt wore un hänn als ghobeni Wörter gulte. Viili devuu erkännt mer dodraa, dass si vu für di entsprächendi Sproch typische Verschiebige nit bedroffe sin. Dodezüe ghört "fungo" „Pilz“ im Spanische, wu im Gegesatz zu sinem Synonyym "hungo" d'Verschiebig vu "f" zu "h" (wie in "filius > hijo" odder "facere > hacer") nit mitgmacht un isch sällewäg e ghobes Wort gsi.

E Reihe vu Wörter isch au numme i'me-ne Deil vu de Sproche biibhalte wore: so isch s Wort "omnes" in de meiste Sproche durch "totus" ersetzt wore (vgl. französisch "tous", spanisch "todos" uew.), während s Italiänisch (näbe "tutti") s Wort "ogni" hät.

Anderi klassisch-latiinischi Wörter sin zwar biibhalte wore, hänn abber e Synonyym, wu erscht im Vulgärlatiin entstande-n-isch. S Wort "caput" hät "testa" Blatz gmacht, was ursprünglig „Topf“ gheiße hät, e Metapher, wu z Westeuropa hüfig gsi isch (vgl. "Chopf" un änglisch "cup"). Im Italiänische, Französische, Okzitanische un Katalanische gitt's all no "capo, chef" bzw. "cap" mit de Bedütig „Chef“, im Rumänische degege hät "cap" sini Bedütig nit gändert un existiert als Synonyym vu "ţeastă". Au s spanisch un portugiisisch Wort ("cabeza/cabeça") chunnt vu "cap"; im Portugiisische bedütet "testa" „Stirn“.

E hüfigi Tendänz, wu sich do bemerchbar macht, isch dass am Rand vum Sprochgebiet meh vu de alte Wörter bhalte were wie in de Mitti.



</doc>
<doc id="26993" url="https://als.wikipedia.org/wiki?curid=26993" title="Rückenmark">
Rückenmark

S Rüggemarch isch en Teil vom zentrale Nervesyschtem vo Wirbeltier und verlauft im Wirbelkanal. S Rüggemarch isch ebeso wies Hirni vo de Hirnhüüt umgäh.

Entsprechend de Uustritsstelle vo sine Spinalnerve wird s Rüggemarch i foif Abschnitt unterteilt wo jewiils i mehreri Segment chönd unterteilt werde: 


D Azahl Segment bezieht sich i dere Uflischtig uf d Schpezies Mensch und richtet sich amel nach de Azahl Wirbel.

Im Ruggemarch verlaufet wichtigi Nervebahne sowohl vom Hirni abwärts in Körper als au umgekehrt vo de Peripherie zum Hirni.

S Rüggemarch isch also gwüssermasse d Verbindig vo eusem Hirni zum Körper und darum extrem wichtig für alli Bewegige und Vorgäng i eusem Körper. 

Schädigunge vom Rüggemarch cha s gää dur 




</doc>
<doc id="26995" url="https://als.wikipedia.org/wiki?curid=26995" title="Toggenburger Tiernamen">
Toggenburger Tiernamen

Die Liste zällt Näme vo Tier uuf, wo im Toggeborg bruucht weret. D Näme sind zämegsuecht woore us verschidnige Büecher, wobii d Schriibwiis tailwiis a d Dieth-Schriibwiiss apasst wooren isch - bsunders bi de Quelle 1 und 2, wo d Näme inere phonetische Schrift aggee weret, wo nöd glöifig sind. Wenns nöötig isch d Bitoonig azgee, werd da gmacht, indem de bitoonti Vok"aa"l schrääggstellt werd.

Obwoll d Quelle zum Tail gnaueri Ortsagoobe gend, werd do nume underschide zwösched:




</doc>
<doc id="26997" url="https://als.wikipedia.org/wiki?curid=26997" title="Herrenberg">
Herrenberg

Härrabärg oder älter Haerebärg (dt. "Herrenberg") isch a Stadt en dor Midde vo Bada-Wirttebärg. Se leid ogfär 30 km sidweschdlich vo Stuagort an dor Autobã A 81, ond 20 km weschdlich vo Dibeng an dor B 28. Härrabärg isch d´ virdgraeschda Stadt vom Landgraes Bebleng und bildet a Mittelzentrum fir de andore Gmaendena dromrom.

Seid-m 1. Januar 1974 isch Härrabärg a Graosa Graesstadt. Mid de Gmaendena Deggapfronn ond Nufreng hådd Härrabärg a Verwaltongsgmaenschaft ausgmachd. 

Härrabärg leid am Fuas vom „Schlossberg“, em weschdlichschda Auslaefor vom Scheebuach ens Obere Gae. Am weschdlicha End vo dor Gmarkong fangt d Ammor ã, on gloenor lenggor Näabafluss vom Näggor. D Stiftskirch vo Härrabärg leit uff 442 m Haeche, dor Aussichtspunkt uf dor Schlossbärgruin uff 522 m NN.

Folgende Stedt ond Gmaendena grenzed a Härrabärg ã (em Uhrzåegor nåch): Deggapfronn, Gärdreng, Nufreng, Hildrizhausa ond Aldorf (älle Landgraes Bebleng), Ammorbuach (Landgraes Dibeng), Gaefälda ond Jeddeng (båede Landgraes Bebleng) ond Wildberg (Landgraes Calb).

Zo Härrabärg ghaered außor dor Kärnstadt no weidore siba aegmaendede Stadtdåel: Affstett, Gildschda, Haslich, Kåa, Kuppeng, Menchbärg und Oberjeseng. Bis en d 1960er ond 1970er Jåhr nae send dia älle sälbstendiche Gmaendena gwäa. A baar Flechena send andore Nåchborstadtdåel zuagordned, wenn se mid denne on Zsẽmahang hend. Älle siba Stadtdåel send Wohnbezirk em Senn vo dor bada-wirttabärgischa Gmaendeordnong ond hend on åegena Ortsvorstehor.

Älle Stadtdåel außor Kåa ond Menschbärg hend no weidore Wohnblätz:
En dor Kärnstadt wäerded no a baar Wohngebiet (Nuibaugebiet) mit åegene Nãma ondorschida; de wichdigschde zwåe send s Längaholz ond s Ziegelfäld.

Härrabärg bilded a Middlzendrom en dor Regio Stuagort, mid Stuagort als Oberzendrom. Zum Middlbereich Härrabärg ghaered no folgende Gmaendena em sidweschdlicha Dåel vom Landgraes Bebleng: Bodorf, Deggapfronn, Gaefälda, Jeddeng, Metzeng und Nufreng.

D´ Sidlong Härrabärg wird zom aerschda Mål anna 1278 erwehnt, d Burg Härrabärg aber scho anna 1228 als "castrum nostrum herrenberc". Em Kenigreich Wirttabärg (1806-1918) isch Härrabärg oena vo de Oboramtsstedt gwäa. Em Jåhr 1938 isch s Oboramt Härrabärg zom Graes Bebleng komma. 

Haerebärg hådd mit de Gmaendena Deggapfronn ond Nufreng a Verwaldongsgmaeschaft ausgmachd. 

OberSchuldes isch dor Thomas Sprißler.

Ergebnis vu dr Landdagswahle 2006 un 2011: 

Dor Dialäggd vo Härrabärg ghaerd zom Middlschwäbischa. 
Där Artiggl då wird nåch ond nåch ens Middlschwäbische omgschriba. Dia Buachstaba, dia må em Haochdeitscha edd vorkommed (å, ã, ẽ ond õ) stammed aus andore Eiropäische Haochsbråcha. 




</doc>
<doc id="26998" url="https://als.wikipedia.org/wiki?curid=26998" title="Herrenberg (Begriffsklärung)">
Herrenberg (Begriffsklärung)

Herrenberg stoht fir:


</doc>
<doc id="27000" url="https://als.wikipedia.org/wiki?curid=27000" title="Wahlkreis Toggenburg">
Wahlkreis Toggenburg

De Waalchrais Toggeborg isch e Verwaltungseinheit vom Kantoo Sanggale i de Schwiz.

De Waalchrais Toggeborg bestoht wäg de Verfassigsrevision vom 10. Juni 2001 sit em 1. Jänner 2003 und hät im Verglich zu den früenere Bezirk kenn Hoptort. S Chraisgricht hät sin Sitz z Liechtestaig.<br>
Vor 2003 het s Toggeborg us vier Bizirk bistande:

Historisch und geografisch ghööret all die Bezerk mit de Gmainde zum Toggeborg. Bi de Gründig vom Waalchrais Toggeborg sind die maiste Undertoggeborger Gmainde (mit Uusnam vo de eheolige politische Gmainde Gantertschwil, wo hüt en Tail vo de politische Gmaind Bötschwil-Gantertschwil isch, und Mogelschberg, wo hü en Tail vo de politische Gmaind Neckertal isch) zom Waalchrais Wil gschlage wore. Die Änderig isch scho im Vorfeld vo de Biwohner vo de bitroffne Gmainde kritisiert wore.

Zom Waalchrais ghörid hüt folgendi Gmainde:

Zämeschlüss vo Gmainde




</doc>
<doc id="27002" url="https://als.wikipedia.org/wiki?curid=27002" title="Kornwestheim">
Kornwestheim

Kornweschte (dt. "Kornwestheim") isch a Stadt z Bade-Wirttebärg. Si isch no Ludisburg un Biedge-Bissenge di drittgrescht Stadt vum Landchreis Ludisburg un bildet zämme mit Ludisburg Mittelzäntrum fir d Umlandgmeine. Syt em 1. April 1956 isch Kornweschte ne Großi Chreisstadt.

Kornweschte lyt im sidweschtlige Neckerbecki am Oschtrand vum Strohgai im sognännte Lange Feld. Im Stadtgebiet fließt dr Holz- oder Gänsbach no Oschte zum Necker.

Die Stedt un Gmeine gränze an d Stadt Kornweschte (im Uhrzeigersinn vu Weschte uus): Meglenge, Ludisburg un Remseck (alli Landchreis Ludisburg) un Stuegert (Stadtchreis)

S Stadtgebiet vu Kornweschte bstoht us dr Chärnstadt un em Stadtdeil Pattonville. Dää isch erscht aafangs 1990er Johr Deil vu dr Stadt Kornweschte wore. Urspringli het er zum Baan Aldenge (hite: Remseck) ghert. Anne 1954 isch die Sidlig vu dr US-Armee böue wore. Noch em Abzug vun ene im Summer 1993 het a Zwäckverband s Gländ vum Bund abgchauft un het s uf d Stadt Kornweschte un d Gmei Remseck ufdeilt. Derno isch dr nej Stadtdeil zivil bsidlet wore. Dr weschtli Deil ghert zyterhär zue dr Stadt Kornweschte, dr greßer, erschtli Deil zue dr Stadt Remseck.

In der Chärnstadt Kornweschte unterscheidet mer zem Deil no wyteri Wohngebiet oder Stadtdeilbezeichnige (Oschtstadt, Weschtstadt), wu d Nämme sich im Lauf vu dr Zyt yyburgeret hän. D Gränze sin aber do zmeischt nit gnau feschtgleit. In dr letschte Johr sin im Oschte vu dr Stadt neji Wohn- un Gwärbbiet entstande, in dr Hauptsach uf dr ehmolige Standort vu dr Ludendorff- un dr Wilkin-Kasärne, wu bis aafangs 1990er vu amerikanische Druppen brucht wore sin. Im Weschte vu dr Stadt isch s Salamander-Areal entstande uf Deil vu dr Schuefabrik.

Uf em Biet vu Kornweschte lige di abgangene Ortschaften Hoftstätt, Birglingen, Heiynoltz oewe, Lieberheim un Wihingen. D Wohnblätz Laborierbau, Solitudeallee un Tambour sin anne 1973 ufghobe wore.

Kornweschte bildet mit dr nerdlige Nochberstadt Ludisburg a Mittelzäntrum in dr Region Stuegert, s Oberzäntrum vu däre isch d Stadt Stuegert. Zum Mittelberyych Ludisburg/Kornweschte ghere no d Stedt un Gmeine im Side un Oschte vum Landchreis: Affelterbach, Aschberg, Bennenge, Biedge-Bissenge, Erdmeschhosue, Freiberg, Baodmer, Hemmenge, Marbach, Markgrẽänenge, Meglenge, Murr, Oberschtefeld, Bleidelse, Remseck, Schwiewerdenge,Schtõẽne un Tamm.

Kornweschte ischt zom erschte Mol gnennt worda em Johr om 780.

Kornweschte ghert zua koenere Verwaltongsgmoeschaft.

D OberSchuldese vo Kornweschte ischt d Ursula Keck.

Ergäbnis vo de Landdagswahla seid 2006: 

Dr Dialekt vo Kornweschte ghert zom Schwäbisch.




</doc>
<doc id="27006" url="https://als.wikipedia.org/wiki?curid=27006" title="Wahlkreis Wil">
Wahlkreis Wil

De Waalchrais Wil isch e Verwaltigsainhait vom Kantoo Sanggale i de Schwiz, wo noch de noie Kantoosverfassig vom 10. Juni 2001 gschaffe woren isch.

De Waalchrais bistoot sit em 1. Januar 2003 us de früenrige Bezerk Wil und Undertoggeborg (ohne Ganterschwil und Mogelschberg). Es get offiziell kenn Hoptort. S Chraisgricht hät sin Sitz z Flowil, em Hoptort vom ehemolige Bezerk Undertoggeborg.


De Waalchrais Wil isch de westlichst Teil vom Försteland und werd vo de Thur durflosse.

Es ghöred hüt folgendi Gmainde däzue:
<div style="padding:1em 20px 1em 20px; color:#000000;text-align:left;">


</doc>
<doc id="27011" url="https://als.wikipedia.org/wiki?curid=27011" title="Selena">
Selena

D Selena Quintanilla-Perez (* 16. April 1971 z Lake Jackson, Texas; † 31. Merz 1995 z Corpus Christi, Texas) isch a US-amerikanischi Schouspiilerin u Sängerin gsi. Si het ihr ersts Album gmacht, wo si zwölfi gsi isch. 1987 isch si be de Tejano Music Awards zur beste Sängere vom Johr gwehlt worde. Si isch vor allem in Länder, wo me Spanisch schwätzt, beliebt gsi. 1995 isch si vo dr Bresidäntin vo ihrem Fanklub, dr Yolanda Saldivar, ermordet worde. Zwei Wuche druf, am 12. April, het dr George W. Bush, wo denn Gouverneur vo Texas gsi isch, ihre Geburtsdag zum "Selena Day" erklärt.

Ihr Läbe isch 1997 in "Selena" vo Warner Bros. verfilmt worde, mit dr Jennifer Lopez in dr Hauptrolle. Au es Musical het me gschriibe über se, "Selena Forever", wo d Veronica Vazquez din d Selena gspiilt het. Im Mirador de la Flor z Corpus Christi, Texas, het men e Statue von ere ufgstellt, wo jede Dag vo Hunderte vo Fans bsuecht wird.





</doc>
<doc id="27038" url="https://als.wikipedia.org/wiki?curid=27038" title="Waldohreule">
Waldohreule

D Nachtüüle oder Waldohrüüle ("Asio otus"; alemannischi Näme) isch e Vogelart, wo zu den Eigetlige Üüle (Strigidae) ghört. Sie isch eini vo de hüfigsten Üüle in Mitteleuropa. I de Schwiiz isch si hüüffiger im Jura und im Mittelland, weniger i de Alpe aaztreffe. Si chunnt bis z unere Hööchi vo 2400 müM vor.

Dr Körper vo dr Waldohrüüle werd öbbe 31 bis 37 cm groos und d Spannwiiti isch öbbe 84 bis 98 cm. D Männli si öbben e Viertel Kilo schwer, d Wiibli si e chli schwerer, bis 330 Gramm. Uf em Chopf hai s Fädere, wo wie Ohre usgsehn, aber nüt mit em Loose z due hai. D Auge si orange-gäl, d Fädere hellbruun bis ockergäl mit schwarzbruune Fläcke. D Männli si e chli heller as d Wiibli. Typisch för d Nachtüüle sind di groosse Federoore, wo si uufrichtet.

D Nachtüüle lebt i Wälder, chliine Wäldi uf de Felder, Pärk und Fridhööf. Zom Brüete bruuchts alti Nest vo Chraie, Ägerste und au vo Aichörnli. Dör de Tag hockt si uf eme Ast i de Nööchi vom Bommstamm, i de Ooberdämmerig und i de Nacht goot si uf d Jagt. D Waldohrüüle ernährt sich hauptsächlich vo Müüs, frisst aber au chliini Singvögel, Chäfer und anderi chliini Dier. Im Winter bildet sich chliini Gruppe mit bis zo 20 Nachtüüle.




</doc>
<doc id="27039" url="https://als.wikipedia.org/wiki?curid=27039" title="Radolfzell am Bodensee">
Radolfzell am Bodensee

Radolfzell (amtl. "Radolfzell am Bodensee") isch e Stadt am nerdlige Stade vum Bodesee rund 20 Kilometer nordweschtli vu Konschtanz un zeh Kilometer eschtli vu Singe. Si isch no Konschtanz un Singe di drittgrescht Stadt im Landchreis Konschtanz un bildet e Mittelzäntrum fir d Umlandgmeine. Syt em 1. Jänner 1975 isch Radolfzell Großi Chreisstadt.

Radolfzell isch Kurort (Mettnaukur) un e Yybahnvercherschnotepunkt mit Gwärb im Maschineböu, in dr Automobilzueliferig un in dr Textil- un Nahrigsmittelinduschtrii.

Radolfzell lyt am nordweschtlige Stade vum Bodesee, am Untersee (Zeller See un Gnadesee), an dr alte Stroß Konschtanz-Singe-Enge, landschaftlig yybettet zwische Bodesee, Höri, Hegau un Bodanrück. S Stadtgebiet lyt zwische 395 Meter (Bodesee) un 675 Meter (Ortsdeil Liggeringe) iber Normalnull. Im eschtlige Stadtgebiet lyt uf dem Baan vu Megginge dr rund zwe Kilometer lang un 600 Meter breit Mindelsee.

Die Stedt un Gmeine gränze an d Stadt Radolfzell (im Uhrzeigersinn vu Sidweschte uus): Moos, Singe, Stoeßlinge, Stocke, Bodman-Ludwigshafe, Alleschbach und Rychenau (alli Landchreis Konschtanz).

S Stadtgebiet bstoht us dr Chärnstadt un dr Gmeie, wu im Ramme vu dr Gmeindsreform ab 1974 yyglideret wore sin: Behringe, Gittinge, Liggeringe, Markelfinge, Megginge, Stahringe.

Doderzue ghere no verschideni separat glägeni Sidlige un Wohnblätz:

Radolfzell bildet e Mittelzäntrum in dr Region Hochryy-Bodesee. Zue däm Mittelberyych ghere d Stedt un Gmeine Gaiehofe, Moos un Ehninge im Landchreis Konschtanz. Derzue git s Verflächtige mit dr Kanten Schaffuuse un Thurgau in dr Schwyz.

Ergebnis vu dr Landdagswahle syt 2006:


In Radolfzell schwätzt mer Boddeseealemannisch.




</doc>
<doc id="27042" url="https://als.wikipedia.org/wiki?curid=27042" title="Bühl (Baden)">
Bühl (Baden)

Bihl (dt. "Bühl") isch e Stadt im Weschte vu Bade-Wirttebärg, rund zeh Kilometer sidweschtli vu Bade-Bade. Si isch no dr Chreisstadt Raschti un dr Stadt Gaggenau di drittgrescht Stadt vum Landchreis Raschti un bildet e Mittelzäntrum fir d Umlandgmeine. Syt em 1. Jänner 1973 isch Bihl Großi Chreisstadt. Mit dr Gmei Otterschwiir het d Stadt Bihl ee Verwaltigsgmeinschaft veryybart.

Bihl lyt in 123 bis 1038 Meter Hechi zmittsen in ere drejstapflige Panoramalandschaft. Die goht vu dr Ryyebeni mit vil Ackerböu iber Vorbärgzone mit Rääbe un Obstbaim bis in Schwarzwald uffe mit Wald. D Stadt lyt uf bode Syte vu dr Bihlot un vum Sandbach.

Die Stedt un Gmeine gränze an d Stadt Bihl (im Uhrzeigersinn vu Norde uus): Bade-Bade (Stadtchreis), Forbach, Lauf im Ortenauchreis un Otterschwiir, Lichtenau, Rhinminschter un Sinze (alli Landchreis Raschti). D Gmei Bihlerdal isch vollständig vum Bihler Stadtgebiet umgee un bildet dodermit e Enklave im Oschte vum Stadtgebiet.

S Stadtgebiet vu Bihl glideret sich in d Chärnstadt un d Stadtdeil Altschwiir, Balzhofe, Iisedal, Kappelwindeck, Moos, Niisatz, Oberbruch, Oberwiir, Vimbuech un Wittenung, wu nyyn dervu erscht im Ramme vu dr Gmeireform in dr 1970er Johr yygmeindet wore sin.

D Stadtdeil Altschwiir, Iisedal, Neisatz, Vimbuech un Wittenung bilde Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz. In dr Stadtdeil Balzhofe, Moos, Oberbruch un Oberwiir het s städtischi Verwaltigsstelle mit Ortsbeufdraite.

Näbe dr Stadtdeil git s no anderi Wohnblätz, wu d Gränze aber zmeischt nit gnau feschtgleit sin. Doderzue ghere zem Byschpel Affedal, Bach, Brombach, Bihlerheh, Ebeni, Einsidel, Elzhofe, Fischerhef, Geberschberg, Hohbaum, Kirchbihl, Millebach, Neisatzeck, Ottehofe, Riegel, Ritterschbach, Sand, Schugshof, Schwighof, Waldmatt, Witstung un Wert.

Bihl bildet e Mittelzäntrum in dr Region mittlere Oberryy. Zum Mittelberyych Bihl ghere näbe dr Stadt Bihl no d Stedt un Gmeine Bihlerdal, Lichtenau, Otterschwiir un Rhinminschter im Landchreis Raschti. Derzue git s Verflächtige mit em Nordelsass.

Biil het mit dr Gmai Otterschwir e Verwaltungsgmainschaft veryybart.

Dr Oberburgermaischter isch dr Hubert Schnurr.

Ergebnis vun dr Landdagswahle sitt 2006: 

Dr Dialäkt vu Bihl ghert zum Owerrhinalemannisch.

D Stadtdail Moos un Kappelwindeck sin Belegort vum SSA gsii (RA-14 bzw. RA-16).





</doc>
<doc id="27043" url="https://als.wikipedia.org/wiki?curid=27043" title="Burg Triberg">
Burg Triberg

D Burg Driberg isch e Burgruine uf eme Bärgsporn sideschtli vu dr Stadt Driberg im Schwarzwald-Boor-Chreis z Bade-Wirttebärg.

Wänn die Spornburg an dr Guetach entstande isch weiß mer nit gnau, in dr erschte Helfti vum 14. Johrhundert isch am Fueß vu dr Burg d Stadt Dribärg entstande. Vor allem weiß mer nit, eb s d Burg scho gee het, wu di friejer Herrschaft Hornberg um 1200 in di bode sälbschtändige Herrschafte (Nei-)Hornberg un Driberg ufdeilt woren isch.

Anne 1239 isch dr Name Triberg zem erschte Mol gnännt wore. In ere Urkund iber e Rächtsgschäft zwisch em Grof "Berthold von Neuenburg" un em Bischof Lutold vu Basel erschynt dr Minischtrial "Peter von Triberc" as letschte vu dr 15 Zyyge. D Burgaalag isch villicht vum "Burkhard I. von Triberg" böue wore. Bsitzer vu dr Burg sin d "von Hornberg" gsi. Wu d Driberger Linie uusgstorben isch, sin d „stat und burg ze Triberg“ an d Grofe "von Hohenberg" chuu. 1355 isch d Herrschaft vum Herzog Albrecht II. von Österreich, eme Habsburger, gchauft wore isch anne 1654 ändgiltig an Eschtryych gfalle (Vordereschtryych).

D Burg isch e baar Mol vu dr Habsburger verpfändet wore (1372 an d Markgrofe vu Bade, 1493 an d Grofe "zu Fürstenberg", un im 16. Johrhundert an dr Fryybeger Jurischt Zasius un dr Fäldhauptmann "Lazarus von Schwendi"). Im Johr 1489 isch si dur e Fyyr gschlisse un derno wider ufböue wore. Im Buurechrieg isch d Burg anne 1525 nomol niderbrännt wore. Ufständischi Schwarzwälder Buure un Burger sin do d Brandstifter gsi. Si hän d Burg as Frondienscht wider mieße ufböue. 1616 isch si wider deilwyys un im Dryssgjehrige Chrieg isch si an dr Wynächte 1642 dur schwedischi Soldate ändgiltig gschlisse wore.

Dr Grundriss un e Pfyyler vu dr ehmolige urgaalag sin anne 1934 dur Uusgrabige vun e baar Muurräscht frejgleit wore. D Burg Driberg zeigt sich hite as Ruine mit wenige Muurräscht im sognännte „Burggarte“ bim Kurhuus.




</doc>
<doc id="27046" url="https://als.wikipedia.org/wiki?curid=27046" title="Ludwig Ganghofer">
Ludwig Ganghofer

Dr Ludwig Albert Ganghofer (* 7. Juli 1855 z Kaufbeira em Allgai, † 24. Juli 1920 en Tegernsee) isch a schwäbischer Schriftstellr gwäa, wo au heit noh vo viile Leit fir an Boira ghalda wuud, weil seine Werk hauptsächlich en de boirische Alba schbiilet.

Dr Ludwig Ganghofer isch am 7. Juli 1855 z Kaufbeira als Soh vo-ma hehera Forschtbeamda uf d Welt komma. Noch seim Abi em Johr 1873 hot’r sich gwenscht, Technikr zo werra. Drom hot’r en-ra Augschburger Mascheenafabrik a entschbrechenda Lehr ôgfanga. Wia abr s erschde Johr vorbeigwäa ischt, hot’r gmerkt, dass der Beruaf nix fir en ischt. Drom hot’r ôgfanga, Philologii ond Philosophii zo studiira. Seine Staziona send dobei Mincha, Berlin ond Leipzig gwäa. En dera säxischa Stadt hot’r 1879 schliaßlich au bromowiirt. S Johr druf hot’s en wiidr noch Mincha zoga. Deet isch’r oft ens Theatr ganga. An bsondrs guada Kondakt hot’r zo de Kinschdler vom Theatr am Gärtnerblatz ghet, wo oft Volksstickla ufgfiirt worra send. Dia hend en ôôgregt, er soll’s doch au amol brobiira, so a Volksstick zo schreiba. Des hot sich dr Ganghofer et zwoimol saga lau. So ischt sei erschts Stick firs Theatr entstanda: "Der Herrgottschnitzer von Ammergau". S erscht Mol ibr d Brettr ganga ischt des Stick abr et, wia ma vormuada kennt, em Boirischa, sondern en Berlin, ond des sogar mit ma graußa Erfolg. 

Em Altr vo 26 Johr hot dr Ganghofer a Stell als Dramaturg am Ringtheatr en Wiin griagt. En seira Freizeit hot’r gschriiba ond gschriiba. D Ideea send no so aus em rausgschbrudlet. Z erscht send’s haubtsächlich Biinawerk gwäa, ond noo hot’r da Stoff vo seine Theatrstick zo Novella ond Roman ombaut. Em Johr 1886 hot dr Ganghofer a Stell als Redagdeer beim "Neuen Wiener Tagblatt" griagt. Weil sich seine Biachr abr saumäßig guad vorkauft hend, hot’r noch sechs Johr bei dr Zeidong ufgheert ond ab jetzt bloß noh als freier Schriftstellr gschafft. 1895 isch’r wiidr noch Mincha omzoga. Zo seira Zeit isch’r oiner vo de am meischda gleasene Autora en Deitschland gwäa. Drom hot’r sich sogar noh a Zwoitwohnong en Tegernsee leischda kenna. Deet hot’r au da Ludwig Thoma kennaglernt ond sich mit em ôgfreindet. Der hot em Nochbrort Rottach-Egern gwohnt. 

Wia 1914 dr Erschd Weltkriag ôgfanga hot, hot sich dr Ganghofer freiwillig als Kriagsberichterstaddr gmeldet. Neaba seine Bericht hot’r noh an Haufa Gedicht gschriiba ibr des, was’r em Kriag so mitgriagt hot. Em Gegasatz zo seine Roman hend sich fir dui Lyrik abr et viil Leit entressiirt. Do hot’r de gleich Erfahrong macha miaßa wia 1901 dr Karl May mit seim Gedichtband "Himmelsgedanken".

Am 24. Juli 1920 hot dr Ganghofer en dr Gmoid Tegernsee s Zeitliche gsegnet. Sei ledschda Ruah hot’r em Friidhof vo Rottach-Egern em Ortsdoil Egern gfonda, weil’r e dr Nähe vo seim Freind Ludwig Thoma hot begrabe werra wella. Des Grab kô ma heit noh ôgugga.

Em Ganghofer seine Werk gheeret et zor Hochlitradur. Drom wuud’r au en fascht älle Werk, wo sich mit dera befasset, ibrhaubt et erwehnt. Trotzdem muaß ma saga, dass’r a graußa Begabong gwäa ischt ond schbannend gschriiba hot. Am Ôfang hot’r sich noh a bissle am kridischa Anzagruber oriendiirt. Hädd’r sich uf deam Weag weidrentwigglet, wär’r villeicht au noh zor Hochlitradur vôrdronga. Bei ehm abr isch ällas andersch komma. Seine Werk send emmr sendimendaler worra. Er hot de boirisch Albawelt so gschildret, wia des seine Leaser von em erwardet hend: Uf dr oina Seit de vorderbde Städtr, uf dr andra Seit de gsonde, nadurwixige, ehrliche ond goddglaibige Älbler, wo an luschdiga Dialekt schwätzet. Emmr siagt s Guade ibrs Baise. 

Vo kaum ama Schriftstellr send so viil vo seine Werk vorfilmt worra wia vom Ganghofer, manche sogar a baar Mol. Zerscht schwarz/weiß en de 1930er ond 1940er Johr, noch em Zwoida Weltkriag farbig ond en de 1970er ond 1980er Johr zodeam noh uf Broidwand.








</doc>
<doc id="27048" url="https://als.wikipedia.org/wiki?curid=27048" title="Ruine Warenburg">
Ruine Warenburg

D Ruine Wareburg, au "Warteberg" gnännt, isch e Burgruine bi Villinge, am hitige Stadtrand vu Villinge-Schwenninge im Schwarzwald-Boor-Chreis z Bade-Wirttebärg.

D Burg isch wie d Stadt Villinge bis 1218 im Bsitz vu dr Zähringer gsi. Wu die uusgstorbe sin, isch Villinge noch ere churze Zyt as freji Ryychsstadt an d Firschtebärger chuu un 1326 an Eeschtryych verchauft wore. Villinge un dodermit au d Wareburg het derno zue Vordereeschtryych ghert.

Vu dr ehmolige Burgaalag sin no Muurräscht un Fundamänträscht vun eme Bärgfrid erhalte. S Burgplatoo, wu vun eme rabe umgee gsi isch, het villicht au no ne greßeri Vorburg gha.




</doc>
<doc id="27052" url="https://als.wikipedia.org/wiki?curid=27052" title="Ruine Waldau">
Ruine Waldau

D Ruine Waldau isch e Burgruine im Ortsdeil Buecheberg vu dr Gmei Kennigsfeld im Schwarzwald-Boor-Chreis z Bade-Wirttebärg. Si lyt uf eme nidere Bärhgsporn iber em Zämmefluss vum Roggebächle un em Glasbach. Vu däre hochmittelalterlige Burg sin no dr Bärgfrid, Räscht vu dr Wohngebej un Deil vu dr Umfassigsmuure erhalte.

D Burg Waldau isch vu dr Grofe vu Urach zwische 1218 un 1236 böue loo wore. Si isch no im 13. Johrhundert uf d Sytelinie vu dr Grofe vu Firschtebärg ibergange, wu vum Grof Heinrich begrindet woren isch. Anne 1325 isch si im Chrieg vu dr Stadt Villinge gege d Grofe vu Firschtebärg deilwyys gschlisse wore. D Firschteberger hän uf e Widerufböu verzichtet un hän d Burgruine an dr Rautweiler Burger Bernhard Haugk verchauft. 1445 isch si vu dr Familie Haugk an dr Grof Ludwig I. vu Wirttebärg iberdrait wore. Au die Patrizierfamilie Haugk un speter d Wirttebärger hän d Ruine nimi wider ufböue welle oder chenne. Anne 1885 isch si us em Privatbsitz vum Huus Wirttebärg an s Land Wirttebärg ibergange, hite ghert si em Land Bade-Wirttebärg, wu dr Rächtsnoofoolger vu Wirttebärg isch.

Erhalte isch vor allem dr Bärgfrid mit ere Hechi vu 22 Meter un eme Durmässer vu 9 Meter, wu mer dur e Schnäckestäge us Betton mit eme Stahlgländer im Innere cha uufestyyge, derzue großi Deil vu dr Umfassigsmuure, d Wänd vum sidlige Wohnböu un Räscht vu dr ussere Zwingmuure.

Näbe dr Burg isch um 1822 dr Hof Beck böue wore. Des Gebej, wu hite no bewohnt wird, isch sytehär nit groß veränderet wore. Dr Hof Beck isch e Kulturdänkmol mit ere bsundere Bedytig, wu in s Dänkmolbuech vum Land Bade-Wirttebärg isch.




</doc>
<doc id="27053" url="https://als.wikipedia.org/wiki?curid=27053" title="Ruine Zindelstein">
Ruine Zindelstein

D Ruine Zindelstoa (dt. "Zindelstein") isch e Burgruine zwische Furtwange un Wolterdinge, eme Ortsdeil vu dr Stadt Eschinge im Schwarzwald-Boor-Chreis z Bade-Wirttebärg. Si lyt uf eme Felssporn am linke Stade vu dr Breg.

Die Hecheburg isch wahrschyns scho im 12. Johrhundert vu Grofe vu Zährige böue wore, anne 1225 isch si s erscht Mol in ere Urkund gnännt wore. Noch em Dod vum Herzog Berthold V. vu Zährige, em letschte Zähriger, isch dr Bsitz as Erb an dr Heinrich I. vu Urach chuu, wu si derno Grof vu Firschtebärg gnännt het. Wu d Firschtebärger wyter weschtli bi Hammeryysebach d Burg Nej-Firschtebärg böue loo hän, het d Burg Zindelstoa ihri Bedytig verlore. Anne 1525 isch d Burg im Dytsche Buurechrieg dur dr „Chleggauer Hufe“ unter em Hans Müller gschlisse un speter as Steibruch brucht wore.

Uf dr Burg hän zytwyys Minischtriali vu dr Zähriger gläbt. Speter het au d Grefi Adelheid, d Wittfrau vum Grof Egino V. uf dr Burg gläbt, wu derno as Nunne in s Chloschter Ginderschdal bi Fryybeg gangen isch. Derzue het au dr Grof "Gottfried vu Freiburg-Fürstenberg", e Suhn vum Egino V., uf dr Zindelstoa gläbt, wu speter Domherr vu Konschtanz gsi isch.

Vu dr ehmolige Burgaalag sin no Muurräscht un dr Stumpe vum Bärgfrid mir ere Grundffelichiu vu 7,5 mol 7,5 Meter un ere Muursterchi vu 2 m erhalte.

Zue dr Burg Zindelstoa wird, wie zue vil Burge, au s Sag verzellt: In dr Zyt vu dr Chryzziig sej e Ritter vu Zindelstoa emol in s Morgeland zoge un mit ere ryyche Byti zruckchuu. Dodrunter het s au ne brachtvolle Karfunkel gee, wu dr Ritter als uf d Burgzinne gleit het. S Glumse vu däm Karfunkel (s "Zindle") heb derno im ganze Bregdal glyychtet un heb dr Burg dr Namme gee.




</doc>
<doc id="27059" url="https://als.wikipedia.org/wiki?curid=27059" title="Burg Aasen">
Burg Aasen

D Burg Asse (dt. "Burg Aasen") isch e abgangeni Burg bi Asse, eme Ortsdeil vu dr Stadt Eschinge im Schwarzwald-Boor-Chreis z Bade-Wirttebärg.

Die Burg isch vu dr Herre "von Aase" böue loo wore. Anne 1094 isch si s erscht Mol gnännt wore. Vu dr ehmolige Burgaalag isch hite no dr Burghigel mit eme Chryz erhalte.




</doc>
<doc id="27060" url="https://als.wikipedia.org/wiki?curid=27060" title="Burg Althornberg">
Burg Althornberg

D Burg Althornberg isch e abgangeni Burg z Althornberg, eme Ortsdeil vu dr Stadt Driberg im Schwarzwald-Boor-Chreis z Bade-Wirttebärg. Si isch uf eme gäche Bärgvorsprung iber em Fluss Guete gläge wisewii vu Niderwasser, eme Ortsdeil vu dr Stadt Hornberg.

Die Hecheburg isch vu dr Herre vu Driberg böue loo wore, um 1440 isch si gschlisse wore. Bsitzer vu dr Burg sin d Herre vu Althornberg gsi, d Grofe vu Hocheberg un d Habsburger. Anne 1641 isch d Burg Althornberg im Dryssgjehrige Chrieg vu franzesische un schwedische Druppe ändgiltig gschlisse wore. Vu dr ehmolige Burgaalag sin no Quader un e Felsechammere erhalte.




</doc>
<doc id="27061" url="https://als.wikipedia.org/wiki?curid=27061" title="Seifenkiste">
Seifenkiste

Seifechischte sind selbschtbuuti Chlifahrzüg, wo us Holz, Sperrholz, GFK, Cholefasere oder ähnliche Materialie gmacht si. Sie hend kei Atribsvorrichtig, sondern werded uf abschüssige Streckene dur d Hangabtriebschraft bewegt. D Lenkig (Schwenkachselenkig) vo de Seifechischte würkt mithilf vo Lenkseil oder me andere Lenkvorrichtig uf di vorderi Starrachse.
Dur ds Ischwenke vo dr vordere Starrachs erfolged dr Richtigswechsel.

Sit 1904 werded mit selbschtbute „Chinderautomobile“ z Dütschland Wettfahrte für Chind verastaltet. Oberursel bi Frankfurt giltet als d Geburtsstätt vo de Chinderautomobil-Renne z Dütschland.

Dr Seifechischte-Sport het sich später völlig unabhängig witerentwicklet. Dr Begriff stammt us de USA. „Soap Box“, wo as Seifechischte übersetzt wird, isch am amerikanische Zitigsphotograph Myron E. Scott vo dr Daily News z Dayton, Ohio, igfalle, wo er Jugendlichi 1933 bim Bastle vo Chinderautomobil fotografiert het. Drzue hend sie hölzigi Verpackigschischte brucht, wo Fabrikante din Seifemittel und Chäs a Einzelhandel gliferet hend, aber au usrangierte Chinderwäge, Blechwanne und ähnlichs. Er het i sine Reportage a dene chline Fahrzüg „soap boxes“ gsait. Sie hätten au „cheese boxes“, also Chäschischte, heisse chönne. Ds erste grössere „Soap Box Derby“, also Seifechistenrenne, het am 19. März 1933 z Dayton stattgfunde mit 362 gmeldete chline Fahrer, drunder einigi wenigi Meitli. Vo 1935 a bis hüt werded di amerikanische und zuglich Weltmeisterschafte z Akron, Ohio, usgrichtet. Usschlaggebend für d Wahl vo dem Ort isch gsi, dass d Stadtverwaltig de Rennveranstalter e permanenti Rennstrecki zur Verfüegig gstellt het. Hauptsponsor isch bis 1972 d Firma Chevrolet gsi, wo zum General Motors Konzern ghört. Z Dütschland isch bis 1972 d General Motors-Tochter Adam Opel AG als Hauptsponsor und -organisator uftrette.

Erst nach em Zweite Weltchrieg isch dr amerikanischi Seifechischte-Sport uf Dütschland cho. Di erste grosse Seifechischte-Renne vo dr Nachchriegszit hend z Dütschland im Jahr 1949 stattgfunde. Dr Usgangspunkt sind d Bemüehige vo de amerikanische Truppe, wo z Dütschland stationiert gsi si, dr Jugend z helfe ihri Fryzit zgstalte. D Soap-BoxDerbys, wo denn z Amerika in höcher Blüeti gstande sind, si s Vorbild für d Widergeburt vo de dütsche Seifechischte-Renne gsi.

Scho i de erste 10 Jahr hend stolzi Zahle gmelded chönne werde. 60.000 dütschi Buebe sind mit Seifechischte gfahre, 214 Städt sind beteiligt gsi. 1949, also im erste Jahr vo dr organisierte Zämefassig vo Seifechischte-Renne mit emene abschlüssende Meischterschaftrenne, sind 12 Grossveranstaltige i verschidene Städt vo der damalige amerikanische Bsatzigszone vo Dütschland und Berlin abgwickled worde.
Ds Meisterschaftsrenne het z Münche uf dr Theresien-Wiise stattgfunde, und zwar uf enere Holzbahn vo 220 m Längi, mit em Start vonere höche Rampe, wo sich bis zum Fuess vom Bavaria-Denkmal ufegschwunge het. Es Jahr später isch d Meisterschaft z Stuttgart ustreit worde, uf me Strasserennstrecki vor 20.000 Zueschauer.

Ds Jahr 1951 het en grosse Uufschwung bracht. Opel het e Organisations-Zentrale z Rüsselsheim gründet und dur sini Aktivitäte het sich ds Seifechischte-Derby uf ds gsamte Bundesgebiet usbreitet. 1951 het s auch erstmalig einheitlichi Radsätz ge, und d Adam Opel AG als Schirmherrin und Schöpferin vo dr Dütsche Meisterschaft het zum Wettkampf um e grosse „Opel-Priis“ ufgrüefe. Drmit isch allne Seifechischte-Rennfahrer en bsundere Areiz für d Arbet und d Teilnahm ge gsi. Usbildigsbihilfe und für e erste Siiger e 14-tägigi Amerikareis, mit Teilnahm an dr Weltmeisterschaft im Seifechiste-Renne z Akron, Ohio, sind im Rahme vom grosse „Opel-Priis“ usgschribe worde. Usserdem hen 20 glücklichi Buebe 18 Tag lang e Dütschland-Fahrt dur di schönste Gebiet vo ihre Heimat mache dörfe.

Uf dere Grundlag, wo dur d Schirmherrschaft vo dr Adam Opel AG gschaffe worden isch, hend d Renne im ganze Bundesgebiet vor enere unwahrschinlich grosse Zueschauerkulisse und under begeisterte Ateilnahm sowohl vo de Zueschauer als au vo de Verastalter selber stattgfunde. Vil Verein, insbesonder d ADAC-Clubs, hend ihri Mitarbeiter zur Verfüegig gstellt, und auch Zitigsverlag hend mitghulfe.

Im Jahr 1952 sind nüi Verastalter drzuecho; dr ADAC het sich de Renne bundeswit agschlosse. D Bundesmeisterschaft isch erschtmals i dem Jahr, wie i allne folgende Jahr, im Duisburger Stadtwald uf dr Uhlenhorststraße ustreit worde. Dur d Zämearbeit vo dr Organisations-Zentrale bi Opel z Rüsselsheim mit de ADAC-Clubs im ganze Bundesgebiet, de Opel-Händler und em Präsidium vom ADAC Münche isch dr Rahme gsetzt worde, wo sich über vili Jahr hinweg bewährt het. D Usbildigsbihilfe, wo vili Teilnehmer übercho hend, hend i vile Fäll helfe chönne, d Zuekunft vo dene junge Mensche z sichere. Dr Spass und d Begeisterig vo dr Jugend bim Bau vo dene Strassefahrzüg isch en unschätzbare Gegewert für d Müe vom Unternehme Opel und de andere Organisatione gsi.

Für d Verastalter, das heisst Motor-Sport-Clubs und Opel-Händler, hets es fascht 100-sitigs Handbuech ge, wo alli Einzelheite übr Rennstrecki, Seifechischte und die notwendigi und drmit verbundeni Werbig din vorgeschlage worde sind. Seifechischte-Renne sind Wettbewerb mit emene grosse lokale und bundeswiite Resonanz gsi. Dia-Werbig, Plakat-Werbig, Insertione, Versicherig, Reschiiufgabe, Itrittsabzeiche, Rundschribe, Iiladige sind e paar Stichwort, wo ds Usmass vo dr Organisation kennzeichned. Wie me di vorgschribene technische Spezifikatione vo de Fahrzüg prüeft het, macht di folgendi Ufzählig klar: Es het sechs Prüefstelle ge – zur Kontrolle vo de Achse, vo de Bremskabel, vo de Lenkräder, de Lenksüle, vom Radischlag und vo dr Spurwiiti. I de füf erste Kontrolle sind s 36 Positione gsi, wo pro Seifechischte prüeft worde sind. D Endkontrolle isch denn im sechste Durchgang erfolgt.
Bis 1972 het Opel Räder und Lenkig für d Chischte und au d Bubeschribig vorge, wo am amerikanische Vorbild orientiert gsi isch. Das isch nötig gsi, will dr Gwünner vo de „Deutschen Seifenkisten-Derbys” hetti ja z Amerika zum All-American Soap Box Derby atrette chönne müese.

Mit em Usstiig vo dr Adam Opel AG us em Seifechischtesport und nochdem vom ADAC, wichtige lokale Sponsore und vor allem em ganze Opel-Händlernetz isch d Bedütig vom Seifechischtesport z Dütschland starch zrügggange. Z Dütschland het dr „Deutsche Seifenkisten Derby e. V.“ mit Sitz i dr Moselgmeind Klüsserath d Organisation vo de Renne überno.

I dr Schwiz isch als ältischts Seifechischterenne e Verastaltig us em Jahr 1934 z Biberstei bekannt. Erschti Vorschrifte und Richtlinie für e Bu vo de Seifechischte und d Durefüerig vo de Renne sind 1970 vo dr General Motors Suisse SA und dr Rivella AG usege worde.
Nachdem sich 1974 General Motors zrüggzoge het, sind d Renne vo dr Schwizer-Meisterschaft bis Mitti 1990 under em Patronat vo dr Firma Rivella gloffe.

Sit dr Saison 1991 het d LISTA Gruppe zäme mit dr AMAG Gruppe d Schirmherrschaft überno. Ideell und finanziell unterstützt sind d Patronatsträger vom „Touring Club Schweiz“ und em „Verband Schweizer Carrossier-VSCI“. Endi 1992 het sich dr TCS und Endi 1993 d AMAG vom Seifechischterennsport zrüggzoge.

Ab dr Saison 2003 hend nebscht de zwei langjährige Hauptsponsore LISTA und VSCI nü ASTROL als wiitere Hauptsponsor gewunne werde chönne. Ab dr Saison 2007 isch der Hauptsponsor dur d Firma MOTOREX (Oil of Switzerland) abglöst worde.

Z Öschtrich isch 1996 us ere private Initiative dr „Seifenkistenclub Österreich“ (SKCÖ) mit Sitz z Neumarkt am Wallersee gründet worde, wo bis Endi 2009 nach eigene Agabe meh als 100 Renne organisiert het, wo sich 6.000 Chind und Jugendlichi dra beteiligt hend.

Sit em Rückzug vo General Motors us em Seifechischtesport werded nebe Renne nach feschtem Reglement immr hüfiger au sognannti „Fun-Seifechischterenne“ verastaltet, bi dene nebe dr Gschwindigkeit au dr Kreativität bi dr Gstaltig vermehrt Beachtig gschenkt wird. Meistens werded die vo nöd-artverwandte Verein oder kommerzielle Unternehme zu Marketingzweck verastaltet. 
I dr Schwiiz sind grad die „Fun-Renne“ immer beliebter. Nachdem di streng reglementierte Renne a Beliebtheit verlore hend, werded vermehrt „Plauschrenne“ verastaltet.

D Rennstrecke sind i dr Regle zwüsche 250 und 500 Meter lang. Je nach Konzeption müend Hinderniss umfahre und Gschicklichkeitsufgabe erfüllt werde oder aber es gaht eifach um di chürzischti Ziit. D Fahrer müend immer Schutzhelm a ha und d Gfährt mönd mit sicher funktionierende Bremse usgestattet sii. Für Gwicht, Gsamtlängi und Radstand gelted bestimmti Vorschrifte. Z Dütschland fungiert dr „Deutsche Seifenkisten Derby e. V.“ (DSKD) als Dachverband.

Bi de öppe 50 Renne, wo im Jahr vo underschidliche Verein und andere Organisatione z Dütschland verastaltet werded, startet d Chind i drü Altersklasse: D Juniorklass reicht vo 8 bis 12 Jahr, d Seniorklass vo 11 bis 18 Jahr und d ELITE XL-Klass vo 13 bis 18 Jahr. Bi Renne i de verschidene Ort gits i dene Klasse Vorläuf zur jährlich stattfindende Dütsche Meischterschaft, a dere di jewilige Siiger teilneh chönd.




</doc>
<doc id="27063" url="https://als.wikipedia.org/wiki?curid=27063" title="Burg Grünburg">
Burg Grünburg

D Burg Grienburg (dt. "Burg Grünburg") isch e abgangeni Burg bi dr Stadt Bluemberg im Schwarzwald-Boor-Chreis z Bade-Wirttebärg.

Die Burg isch anne 1487 s erscht Mol gnännt wore. Bsitzer vu dr Burg sin d Herre vu Schelleberg gsi. No 1780 isch si abbroche wore.

Vu dr ehmolige Burgaalag isch hite nyt me erhalte.




</doc>
<doc id="27064" url="https://als.wikipedia.org/wiki?curid=27064" title="Burg Neudingen">
Burg Neudingen

D Burg Neidinge (dt. "Burg Neudingen") isch e abgangeni Burg bi Niidinge, eme Ortsdeil vu dr Stadt Eschinge im Schwarzwald-Boor-Chreis z Bade-Wirttebärg.

Die Wasserburg isch im 12. Johrhundert s erscht Mol gnännt wore. Bsitzer vu dr Burg sin d "Herre vu Reckebach" gsi. D Burg isch e Läche vu dr Firschtebärger gsi, no im 15. Johrhundert isch si in dr Hand vum "Hans vu Reckbach" gsi

Vu dr ehmolige Burgaalag isch hite nyt me erhalte.




</doc>
<doc id="27065" url="https://als.wikipedia.org/wiki?curid=27065" title="Burg Neu-Fürstenberg">
Burg Neu-Fürstenberg

D Burg Nej-Firschtebärg (dt. "Burg Neu-Fürstenberg") isch e abgangeni Burg bi Hammeriisebach-Bregebach, eme Stadtdeil vu Vehrebach im Schwarzwald-Boor-Chreis z Bade-Wirttebärg. Si isch uf eme Felssporn iber dr Mindig vu dr Urach in d Breg gläge.

Die Hecheburg isch vu dr Herre vu Driberg böue loo wore, um 1440 isch si gschlisse wore. Bsitzer vu dr Burg sin d Herre vu Althornberg gsi, d Grofe vu Hocheberg un d Habsburger. Anne 1641 isch d Burg Althornberg im Dryssgjehrige Chrieg vu franzesische un schwedische Druppe ändgiltig gschlisse wore. Vu dr ehmolige Burgaalag sin no Quader un e Felsechammere erhalte.

Die Spornburg isch vu 1275 bis 1350 vu dr Grofe vu Firschtebärg böue wore, wahrschyns uf ere friejere Aalag, go d Verbindigsstroß zwische dr Boor un em Breyysgau z sichere un d Erzvorchuu un d Verarbeitig vun ene im Iisebachdal z kontrolliere. D Burg isch in ere Urkund us em Johr 1381 gnännt. Anne 1485 isch si vum Grof Heinrich VI. vu Firschtebärg e „wärtlos Huus“ gnännt wore. Im Buurechrieg isch d Burg Nej-Firschtebärg am 8. Mai 1525 gschlisse wore dur dr „Chleggauer Huffe“ unter em Hans Müller.

Die Burgaalag isch relativ chlai un bildet e uuregelmäßig Viereck ohni Bärgfrid. D Aalag isch dur e mächtigi 15 Meter hochi un 3,5 Meter starki Schildmuure im Weschte gschitzt wore. E chinschtlige Burggrabe het d Burgstell vum Bärg drännt. Vu dr ehmolige Burgaalag isch hite nume no d Schildmuure erhalte.

Um d Burg Nej-Firschtebärg git s die Sag:




</doc>
<doc id="27066" url="https://als.wikipedia.org/wiki?curid=27066" title="Alemannische Tiernamen (nach Systematik)">
Alemannische Tiernamen (nach Systematik)

Alemannischi Tiernäme, gornnet noch de zoologische Systematik

Ufgfüert sind bis jetz Tiernäme vo/vom: 








































Uufgfüert sind vor alem Ort und Piet a grössere Gwässer: Italie: Alagna - Schwiiz: FR: Seislerland; BE: Biel, Inderlache, Briens; OW: Obwalde; NW: Nidwaude; UR: Üri; LU: Soorsi; BS: Basel; ZH: Züri, SG: Schmerike, Walesee, Toggeborg; AP: Appezell; SH: Schafuuse; TG: Berlinge, Ermatinge, Chesswil, Uttwil - Vorarlberg: Bregez, Hohenems - Dytschland: Obfige, Rychenou, Rhinai-Besche, Wisswil






























"Griiffvögel wered nöd immer gnau underschide, vor alem de Name Hüenervogel u.ä. cha meriri Arte bizaichne."














"Üüle und Chüuz wered hüüffig verwechslet und wered selte gnau underschide. Mengisch werd z. B. d Wiggle (Waldkauz) as Wiibli vo de Nachtüüle (Waldohreule) aagluegt! De Name Tootevogel u.ä. cha underschidsloos meriri Arte bizaichne."









"D Rauchschwalbe und d Meelschwalbe wered selte gnau underschide."





























"Müüs wered i de Regle nöd gnau underschide."

























"En Tail vo de Literatur und zom Tail detaillierteri Aggobe findsch bi de lokale Siite vo Tiernäme, wo do ufgfüert sind."



</doc>
<doc id="27068" url="https://als.wikipedia.org/wiki?curid=27068" title="Albrecht III. (Österreich)">
Albrecht III. (Österreich)

Albrecht III. (* 1349/1350 ds Wien; † 29. August 1395 uf em Schloss Laxenburg, Nideröstriich), gnennt Albrecht mit em Zopf, Graf vo Habsburg (Albrecht VII.), isch Herzog vo Östriich (1365–95) gsi. Sis Sinnbild isch en Globus mit em Wahlspruch "Ni adspicit non adspicitur" gsi.

Dr Albrecht III. isch am 9. September 1349 oder 1350 uf d Welt cho, as Sohn vom Herzog Albrecht II. und dem sinere Gmahlin Johanna vo Pfirt, Tochter vom Graf Ulrich III. Die Ehe isch 15 Jahre chinderlos blibe, aber schliesslich häi si doch vier Söhn und zwei Töchtere becho.

Dr Albrecht II. het scho 1355 e habsburgischi Huusordnig erlo, noch dere d Söhn gmeinsam und gliichberechtigt d Regierigsgschäft hend füere müese. Wo er am 20. Juli 1358 gstorbe isch, het dr Ältischt, dr Rudolf IV., allei d Regierig übernoh, wil die drüü jüngere Söhn minderjöörig gsi si. 1364 het er sich entschlosse, di Rudolfinischi Huusordnig z erlo, wonach di habsburgische Länder gmeinsame Bsitz vo allne Brüeder gsi sind. Es Dokument, wo d Underschrifte vo allne drü Brüdere zeigt (dr zweitältischti, dr Friedrich III., isch scho 1362 gstorbe), isch dr berühemti Gründigsbrief vo dr Wiener Universität 1365.

Scho wenigi Monat später aber isch dr Rudolf IV. überraschend gstorbe im Alter vo 25 und di zwei Brüeder Albrecht III. (15 odr 16 Jahr alt) und Leopold III. (14 Jahr alt) hend sich d Regierigsgeschäft teilt. Di formelli Belehnig isch dur e Kaiser Karl IV erfolgt. Dr Albrecht III. as dr elteri het di führendi Rolle i dr gmeinsame Regierigstätigkeit ghaa, was bi de überliiferte Underschiid im Naturell vo de beide Brüeder – dr Albrecht wird als bsonne, dr Leopold hingege as ehrgizig und tatedurstig beschribe – bald zu immer grössere Spannige gfüert het.

1373 hend si d Verwaltig vo de Besitztümer under sich ufteilt. Schliesslich isch, wohl au zum en offene Kampf z verhindere, sowohl d Regierig as au dr Bsitz vo de habsburgische Ländereie teilt worde: Im Nüberger Teiligsvertrag (benennt nach em ehemalige Chloschter Nüberg im Mürztal), wo si 1379 gschlosse häi, het dr Albrecht für sich ds eigentliche Östrich ob und under dr Enns (ohni d Gegend vo dr Wiener Nüstadt) inklusiv em Salzchammerguet übercho, während dr Leopold d Steiermarch, Kärnte, ds Tirol und di schwäbische Bsitzige übercho het. Drmit isch au d Teilig vo de Habsburger i e Albertinischi und e Leopoldinischi Linie fixiert worde.

Dr Leopold isch unerwartet im Jahr 1386 i dr ufsehenerregende Schlacht bi Sempach gfalle: Ds Ritterheer vo de Habsburger, wo nach klassisch mittelalterliche Muschter operiert und sich hauptsächlich uf di starchi Kavallerii gstützt het, isch vo dr taktisch schlau gfüerte eidgenössische Infanterii vernichtend gschlage worde. Vo da a het dr Albrecht as Vormund für di minderjährige Chinder vom Leopold bis zu sinem Tod alli habsburgische Gebiet allei verwaltet.

Im Sinn vo dr mittelalterliche Hüratspolitik het sich dr Albrecht 1366 mit dr damals erscht achtjährige Elisabeth vo Luxeburg-Böhme, dr Tochter vom Römisch-Dütsche Kaiser und Böhmische König Karl IV verhüratet. Glichzitig isch en Erbeinigigsvertrag mit de Luxeburger gschlosse worde. D Elisabeth isch 1373 im 16. Lebensjahr chinderlos gstorbe.

1375 het d Hochzit mit dr Beatrix vo Zollere (* 1362; † 10. Juni 1414) stattgfunde, dr Tochter vom Friedrich V., Burggraf vo Nürnberg. 1377 het si iire einzig Sohn, dr Albrecht IV. gebore. D Beatrix het ihre Maa um vili Jahre überlebt und het ihri Witwejahr vor allem i dr alte Burg z Frystadt und z Perchtoldsdorf bi Wien verbracht, wo si au gstorbe isch.

Vor allem di erste Jahr vo dr gmeinsame Regierig vo de junge Brüeder sind von ere Reihe vo chriegerische Usenandersetzige übrschattet worde. So sind 1368 d Bayre i ds Tirol ygfalle. Si sind zwar zrückgschlage worde, aber uf en Grossteil vo ihrne Gebietsasprüch hends erst 1369 nach höchere Zahlige (Friede vo Schärding) verzichdet. E höcheri Geldsumme het 1368 dr Erwerb vo Friburg kostet. Östrich het versuecht, Triest i sine Bsitz z bringe, was 1369 bis 1370 zu emene Chrieg mit Venedig gfüert het und nöd glunge isch. 1382 het sich Triest friwillig under die östrichischi Herrschaft gstellt und isch s bis 1919 bliibe. Ebefalls in Oberitalie het vo 1373 bis 1378 en Usenandersetzig stattgfunde, wo mehreri Staate (Östriich, Carrara, Ungarn und Venedig) i wechselndi Allianze din verwicklet gsi sind. D Habsburger hend under höche Choschte nur sehr wenig Gebiet gwunne.

Glücklicher het sich d Situation i dr Gegend vo dr Windische Mark und z Istrie gfüegt: Mit em Albert III. isch 1374 di istrischi Linie vo de Görzer Meinhardiner usgstorbe und entsprechend em bestehende Erbvertrag het sich ds Herrschaftsgebiet vo de Habsburger jetzt bis zur Adria erstreckt.

As bsundrigs Undernehme muess dr Chriegszug vom Albrecht im Jahr 1377 i d Gegend vom spätere Preusse gege di heidnische Litauer und Samogite erwähnt werde, wo wohl hauptsächlich wege dr Ehr gfüert worde isch.
Dr Leopold het 1375 dur e Chauf d Grafschaft Montfort-Feldkirch und dr gröscht Teil vom Bregenzerwald erworbe und het drmit dr Grundstei gleit, dass ds hütige Vorarlberg zu Östriich ghört. Wo er no witeri Gebiet am Oberrhy und in Schwabe kauft het, hend sich di dörtige Städt 1379 und 1381 erhobe. Erscht es Bündnis mit Schwizer Städt (Luzern und Züri) het ihne denn dr gwünschti Erfolg bracht und het für d Habsburger 1386 zur Katastrophe vo Sempach gfüert. Dr Albrecht het versuecht d Machtposition im hütige Südweschdütschland, wo verloore gange isch, wider zrüggzgwünne, was im 1388 in dr Schlacht bi Näfels au e grossi Niiderlag ibracht het. Dr Albrecht isch 1389 zu emene siibejährige Waffestillstand mit eme entsprechende Gebietsverlust zwunge worde, was glichzitig dr Anerkennig vo de Eidgenosse entsproche het. Dr Waffestillstand isch bevor er abgloffe isch um 20 Jahr verlängeret worde.

Im Zug vo schwere Usenandersetzige im Dütsche Rych um dr unfähig und glücklosi König Wenzel sind am Albrecht selber Ambitione uf de Königsthron nachgseit worde. Er isch zmitzt i de Vorbereitige vo emene gmeinsame Chriegszug mit em Jobst vo Mähre und em ungarische König Sigismund gegen e Wenzel gstorbe.

Trotz dass die finanzielli Laag wäge de Chriegszüg schwiirig gsi isch und d Händel zwüsche de Brüeder s Lääbe nid liichter gmacht hei, het sini Regierig as wohltätig für ds Land gulte. Was dr Usbu vo dr Infrastruktur betrifft, het er sich wie sin Brüeder und Vorgänger Rudolf IV. a Prag orientiert, wo under em Kaiser Karl IV. sis goldige Zitalter erlebt het. Erwähnt wärde sött au no sini engi Beziehig zu Ungarn, was er dadurch usdrückt het, dass er sis Haar nach dr spezielle Art wom ungarische Zopforde treit het.
Dr Albrecht het sich mit emene Chreis vo Wüsseschaftler und Künstler umge. Aber au er selber isch en Glehrte gsi, bsundrigs en tüchtige Mathematiker, aber au en Astrolog. Er het d Übersetzige vo mehrere latinische Werch i di dütsch Sprach veralasst und ds ältischsti Buech, wo für d Nationalbibliothek nachwisbar isch, es Evangeliar mit wertvolle Buechmalereie, wo 1368 gschriibe worde isch) stammt us sinem Bsitz. Au ds umfangrichschte östrichische Gschichtswerch vo dem Jahrhundert (1394 vom Leopold Steinreuter verfasst), isch vo ihm initiiert worde und het no vil später ds Gschichtsbild im Land beiiflusst.

Dr Albrecht hät dr Usbu vom Stephansdom, wo dr Rudolf IV. aagfange hät, fortgsetzt.

Vo gröschter Bedütig isch sis Engagement für d Erwiterig und Erhaltig vo dr 1365 gründete Universität: Nur wenigi Monat nachdem dr Rudolf IV. d Alma Matter Rudolphina gründet het, isch er gstorbe. Fascht isch dr Stiftigsbrief vo 1384, wo dr Albrecht veralasst hät, enere Nügründig glichcho. So het er im gliche Jahr d Bewilligung vom Papst Urban VI. überchoo e theologischi Fakultät z gründe; ohni die het d Universität nöd als vollwertig betrachtet werde chönne. Und dr Albrecht het 1385 ds Herzogskolleg gstiftet, ds Collegium ducale, wo ds erste eigentliche Universitätsgebüdi worde isch. D Uni Wien isch damals mit im Ganze meh als 3600 Inskribierte vo 1377 bis Ende vom Jahrhundert es Zentrum vo dr Wüsseschaft mit Usstrahlig i gsamte osteuropäische Ruum gsi. Dr Albrecht het d Konflikt a dr Pariser Universität, wo wegen em grosse Schisma usbroche sind, gnutzt, um namhafti Professore nach Wien z beruefe, drnebe sind renommierti Chräft au us Süddütschland und Ungarn agworbe worde.

Dr Albrecht het innepolitisch e dütlichi Stärchig vo dr Stellig vom Landesfürscht erreicht und het drmit wesentlich drue buitreit, dass Östriich zum e Staat worde isch. I dem Zämehang isch d Schaunberger Fehd erwähnenswert: Lokali Grafe hend eigeni Herrschergwalt uf ihrem Territorium welle überchoo, und das het dr Herzog Albrecht verhindert. Eso isch ds Land ob dr Enns (hütigs Oberöstriich) bis zum Husruck usdehnt worde.

D Burg z Laxenburg bi Wien isch scho vo sinem Vater erworbe worde und vom Albrecht III. zum Jagdschloss usbut worde, und dört isch er am 29. August 1395 gstorbe. Di letschti Ruhestätt vom Albrecht isch d Herzogsgruft im Wiener Stephansdom. Sin Nachfolger as Herzog vo Östrich isch sin Sohn Albrecht IV. worde, wo d Regierig aber bald mit sine Cousins us dr Leopoldinische Linie teilt het. Die Albertinischi Linie vom Huus Habsburg, wo uf e Albrecht III. zruggaat, isch 1457 mit em Tod vom Ladislaus Postumus erlosche.



</doc>
<doc id="27070" url="https://als.wikipedia.org/wiki?curid=27070" title="Zahnmedizin">
Zahnmedizin

Zahnmedizin isch de Oberbegriff vo de vollschdändige Bezeichnig „ Zahn-, Mund- und Chieferheilkunde“, wo zu de allgemeine Medizin ghört.
D´ Zahnmedizin ellei isch nitt numme d´ Erkennig, d´Behandlig und d´Vermeidig vo Erkrankige an de Zähn, em Mund oder em Chiefer, sondern umfasst au anderi Regione vom Körper, da Zammehäng bekannt bzw. erforscht sin.
Die, wo in dr Zahnmedizin schaffe, lehre in ihrer Usbildig nitt numme die wisseschaftliche, biologischi, physikalischi und chemischi Sidde vo der Zahnmedizin, nei, sie mien sich au mit viele andere Sache usenandersetze. 
Zu iine zelle d´ Zahnärzt ,s´ zahnärztliche Personal un d´ Zahntechniker.

D´ Bader, also d´Frisör un d´Zahnrisser uff öffentliche Märkt, sin die erschde Zahnärzt gsi, so isch es überliefered. 
Spöder hen die Ufgab dann die normale Ärzt übernoh. Sie hen uf Grund vum damalige Wüssensschatz numme uf ihri Erfahrige zelle könne. Widdläufigi Meinig isch gsi, dass Zahnwürmer oder schlechti Körpersäft d Zahnfueli uslöse. Die Körpersäft sin au als Ursach vo Eidrige und vieli anderi Erchrankige usgmacht worde gsi un e gängigi Therapii isch de Aderlass gsi. Jahrhundertelang het sich des Dänke in de Chöpf ghalde, un hütt nennt sich die Chrankheitslehr „Humoralpathologie“ 
(Lehr vo de feuchte Chrankheite).

Erschd mit de Erfindig vo de Mikroskop vor rund hundert Joohr isch die Lehr durch em Virchow sinere „ Zellularpathologie“ ( Lehr vo de chranke Zelle) abglöst worde. Dä het propagiert, das es keini Zämmehäng gitt un vo do ewäg het me d´ Zähn als eigeschdändig ahgseh und nur die sin bi ere Erchrankig au behandlet worde.
Die Ischdellig het der junge Zahnheilchunde aber au entscheidend widdergholfe, da sie aagfange hän, mit Mikroskope, Gwebschnitt un Röntgeufnahme genauer z´ undersueche, was do chrank drah isch. 
Vili Forschige schpöder het dann de W.D. Miller, e Proffessor us Berlin, nochwiise chönne, das d´ Zahnfueli e „chemisch- parasitäre“ (Parasite: Mikrobe, Schmarozer) Vorgang isch: Süri löst de Zahnschmelz uf un Bakterie chönne so ins Zahninneri vordringe.
Trotzdämm hen me Zämmehäng mit em reschdliche Körper nitt welle seh und het sich demit begniegt, Zahnschäde uszbessere. Durch die handwerklichi Tätigkeit, so isch me sich hüt sicher, het sich erschd de eigeschdändige Zahnarzt Bruef entwicklet.

Zahnersatz schiint es scho sitt 3500 Johr z´ geh: Me het e Vorrichidig für Zahnersatz gfunde, wo öppe des Alder het un hüt im Pariser Louvre z´ bewundere isch. Eme Schnidzahnersatz us Pferdezähn, wo gfunde worde isch, gäbe d Archäologe e Alder vo rund 2400 Johr.

Durch die technischi Widderentwicklig, vor allem em Röntge, het me noch un noch es Rüschdzueg griegt, z heile was defekt isch. 
Un me het erkenne miese, dass zwüsche Zahnerchrankige un andere körperliche Gebräche sehr wohl Zammehäng beschdönn. Me weis inzwüsche, dass z. B. Entzündige an de Wurzelschpitze zu Nierebeckeentzündige oder Herzklappefehler fiere chönne und dass Migräne au sini Ursach im Chieferglänk ha cha.

D´Forschig isch nie zum Schdillschdand cho und hüt z´daag legt me bsundere Wert uf d´ Vermeidig vo Erchrankige im Kausyschdem.

Nachem Abidur un der Imatrikulation erlangt de Schdudent nach ere Regelschdudiezitt vo 10 ½ Semeschder un em beschdandene Staatsexame d´Approbation als Zahnarzt. 
E Promotion als Dr. med. dent. isch möglich, aber kei Pflicht.
E zweijährigi Assischdänszitt erfolgt hinderher, denoch chönne sich die früsch gebackene Zahnis au selbständig mache.
Durch Fort- und / oder Widderbildige erlange d´ Zähnärzt de Titel zum Fachzahnarzt für 
Chiiferorthopädii, Oralchirurgii, Implantologii oder Parodontologii (neudütsch heisse die Bezeichnige Master of ...)

Mund- Chiefer- un Gsichtschirurge (kurz Chiiferchirurge) absolviere e Doppelschdudium, also Medizin und au Zahnmedizin un frnn muen si e fünfjährigi Facharztusbildig mache.
Die MKGler sin au somit berechdigt, Operatione, wo e grössre Umfang hen, durchzfiere und me findet si oft in Universidätsschpidäler, wo Chräbsoperatione un Unfäll mit Gsichtsbeteiligung an der Daagesordnig schdön.

S´Schdudium vo de Zahnmediziner umfasst als erschdes Humanmedizin mit de Fächer Biologi, Anatomi, Chemi, Biochemi, Mikrobiologi, Physiologi, inneri Medizin, Chirurgi, Hygiene, Hals- Nase- Ohreheilchund un au Dermatologi. Dann chömme die schpezielle Fächer für d „Zahnis“ derzue. Des sin Zahnersatz, Zahnerhaldig, Chiiferorthopädi, Parodontologi und Zahn-, Mund- und Chiiferchirurgi im theoredische un au in klinischi Semeschder.

Erschd in ihrer Assischdänszitt werde sie dann durch ihri Usbilder au in die diefere Weihe vo der Verwaldig ihgwiise, denn d´ Abrächnig vo de erbrachde Leischdige isch in ere freie Praxis wesentliche Beschdandteil vo de tägliche Arbet. Au die ganze organisatorische und personelle Abläuf erfahre die Zahnärzt erschd in de freie Praxis.

In de meischte Fäll isch des e typische Fraueberuef, die Zahnmedizinischi Fachagschdelldi. In dreijährige Usbildig lernt sie in der Beruefsschuel alles über Anatomi, Histologi, Hygiene, Mikrobiologi, Pathologi, Pharmakologi, Psychologi im Bereich vo der Zahnmedizin. Au die komplizierdi zahnärztlichi Abrächnig wird de Dame nochbrocht. In der Praxis wird vor allem d´ Assistenz bi der Behandlig gschuelt. Jede Patient isch anderschd und will anderschd behandle un versorgt werde. Psychologischi Fähigkeite sin genauso wichdig wie au d´Behandlig sälber. Es gitt für jede zahnärztliche Bereich unterschiedlichi Inschdrument un Medikament, obwohl die Behandligschritt in de einzelne Bereiche sich sälde ändere. Un jede Zahnarzt macht das oder säll anderschd un legt uf anderi Sache werd. Er cha ohni sini Hälferin eigentlich nitt behandle, so dass die beide Beruefsschparde doch vonenand abhängig sin. Au d´ Hygiene isch in de Praxis e äusserschd wichdige Deil vum tägliche Einerlei. Reinigung un Sterilisation vo de Inschdrument un Behandligseinheite sin unumgänglich. Am Ände vo de Lehr schdoht dann e schriftlichi un praktischi Priefig. Zuedäm mues e schpezielli Priefig in Röntgefachkunde ablegt werde.
Zahnmedizinischi Fachagschdelldi lerne vorwiegend in Zahnarztpraxe, aber au in chiefrorthopädische Praxe werde sie usbildet. Die chieferorthopädische Hälferinne hän bi de praktische Prifig e Sonderschdadus, da Chieferorthopäde keine konservierende un chirurgische Igriff vorneh dürfe.

Nach e bitseli Beruefserfahrig chönne ZMF sich widderbilde un sich dann Zahnmedizinische Fachassischdentin oder Zahnmedizinische Prophylaxeassischdentin nenne.

Zur Zahnmedizinische Verwaldungshälferin isch es e widde Wäg durch drei Kursdeil.

Zahntechniker mache e dreijährigi handwerklichi Usbildig in Dentallabore.
In der Beruefsschuel werde au die angehende Techniker mit Medizintheme gfilzt.
E grosse Usbildigsdeil isch bi de Techniker selbschdverschdändlich d Werkschdoffchund.
Denn nitt jedes Material, wo für´d Verwendig am bzw. im Körper zuegloh isch, verdreit sich mit em negschde.
D´ Zahntechiker lehre im Betrieb meischt als erschdes d´Arbeitsvorbereitig. Si erhalte vo der Zahnarztpraxe Abrück vo de Gosche vom Patient. Us dämm Negativ mien si mit Hilf vo Dentalgipse Modelle herschdelle, um widder e Positiv z´ha.
Denoch beginne Sie mit der eigentliche zahntechnische Arbet. Unterschiede wird do derbi unter herusnehmbarem (Prothese) , feschdsitzendem (Chrone, Brucke) und bedingt herusnehmbarem Zahnersatz. Aber au in der Chieferorthopädi sin sogenannti „Spange“ nötig.
In der plasdische Chirurgi (also bi Fehlbildige oder nach Chräbsoperatione) mien sehr oft di vorhandene Körperöffnige durch Opturadore verschlosse werde. Es gitt nur wenigi Zahntechniker, wo in der Lag sin, us Silikon halbi Gsichter herzschdelle, um eme Patient e Gang under d Lütt z' ermögliche.
Als Werkstoff im Bereich Zahnersatz chunnt unter anderem Kunststoff, Stahl, Gold un Keramik in Awendig.
Nach erfolgter schriftlicher Priefig mien si e Geselleschduck herschdelle und erhalte dann ihre Gesellebrief. Nach einige Gsellejohre sin si berechdigt, de Meischder z'mache um dann selbschdändig e Zahntechnisches Labor z'fiere.

Jetzt isch de Kreis gschlosse, denn au d Zahntechniker sin abhängig vo de Zahnärzt, wo si mit Zahnersatz beufdrage. Un ganz am Afang stoht de Patient mit sinem Zahnweh oder welche Bräschde au immer.

Am Ahfang stoht erschd emol d'Anamnese. De Patient füllt im e Frogeboge us, an was er liidet oder ob er Allergie het. Es isch sehr wichdig, z'erfahre, ob e Patient Bluetverdünnig neh mues nach eme Schlagafall, ob de Blueddruck z'hoch isch, ob d'Niere oder d'Läbere in Ordnig sin. Au nitt unwichdig isch d' Agab über ständig Chopfschmerze, vor allem, wenn bisher kei Ursach derfür het gfunde werde könne.
Im erschde usfierliche Geschprööch mit em Zahnarzt werde eventuelli Uswirkige der Vorerkrankige un des Allgemeinbefindens uf d'Zahngsundheit erörderet.
Mit der intraorale Inschpektion macht sich der Zahnarzt e Bild vom sichtbare Zueschdand vo de Bisserli un kontrolliert au Bewegige vom Kieferglänk un Beschwerde im Bereich vo der Kieferhöhle wo eventuell bestönn. Usser Acht glooh wird au nitt der Zueschdand vo de Mundschlimhuut un vo de Zunge.
Im Zahnschdadus haldet der Mediziner de Gebisszueschdand feschd. Do wird idrage ob Zähn fehle, Füllige, Chrone oder herusnahmbare Zahnersatz sich im Mund befindet.
Au sichtbare Kariesbefall oder Zahnlockerige werde in den Status mit ihdrage.
Im Mundhygieneschdadus erhebt me s'Vorhandesi vo Zahnbelag und Zahnfleischbluedige.
Dernoch wird oft e Orthopantomogramm erschdellt, des isch e Röntgebild vom gesamte Mund, wo me au no d'Chieferhöhle und d'Chieferglänk erkenne cha. Uf däm Röntgebild lön sich eventuell vorhandeni Entzündige, verschdekti Löcher oder au Tumore entdecke.
Erschd nach Sichdig vo de Röntgeufnahm cha dann e Behandligsplan erschdellt werde.

Vorbeugig isch besser als Heilig. 
Meischd übernimmt e Prophylaxeassischdendin die Ufgab, de Patiente d'Notwändigkeit vo gründlichere Mundhygiene nahe z'lege. E gsunde Zahn wird nitt chrank. D'Zahnputztechnik isch genauso entscheidend wie di richtige Bürschde un au e gsundi Ernährig ghört derzue.
Wird alles mögliche vom Patient undernoh, isch es Kariesrisiko und es Parodontitisrisiko signifikant reduziert.
Ganz näbebei ermöglicht e profesionelli Zahnreinigung im Patient e strahlendes Lächle, wiil Verfärbige un Zahnstein entfernt werde. 
Bi de Chinder chömme no Fluoridierigsmassnahme derzue, in Form vo Lacke, wo uf de Zahn ufbrocht werde.

Hüt z´daag achdet me druff, die natürliche Zähn so lang wie möglich z'erhalde. 
Do derzue ghört als erschdes d'Fülligstherapie. De gschädigt Zahnschmelz un s'Dentin werde mit Diamantbohrer entfernt, bis me uf gsundes Zahnmaterial stosst. Dernoch wird der Defekt wo vorhande isch, mit eme Medikament abdeckt, um Temperaturbeschwerde gröschdmöglich uszschliese. De Zahnschmelz wird mit Ätzgel ahgätzt, damit sich de Kunschtschdoff in die Chrater chralle cha, wo so enstande sin. Gfüllt werde die Defekte hüttzuedag meischt mit keramisch gfüllte Kunschtschdoffe, wo mit Hilf vo Inschdrument plastisch in de Zahn ibrocht werde un mit UV Licht ushärde. Am Schluss wird die neui Füllig dann no in Form brocht.

Bi der "Endodontie" wird die Pulpa (Zahnmark, umgangsschprochlich Närv) wo scho abgschdorbe oder au no läbt, us de Wurzelkanäl entfernt. Meischd erschiend der Patient mit starke Beschwerde an eme bschdimmde Zahn, un um dä z'erhalde, blibbt oft nur d'Entfernig vom Pulpegewebe (Bluetgefäss, Nerveende, Bindegewebe), wo sich in de Kanäl befindet.
Me schafft sich mit eme Bohrer e Zuegang zum Pulpecavum und entfernt mit Wurzelkanalinschdrumend des Gewebe. Mit dene Inschdrumende werde die Kanäl au breider gmacht un eventuelli Unebeheite werde glättet. Je nach Usgangsbefund wird der Patient erschd mit ere medikamentöse Ilag versorgt, bevor me in ere widdere Sitzig der jetzt vorhandene Hohlruum mit eme Wurzelfüllmaterial verschliest. Des isch nötig, damit sich keine Keimreschd ihnischde chönne un dann zue Entzündige an der Wurzelschpitze fiehre chönne.

Au "d´Parodontologi" ghört in de konservierende Deil vo der Zahnheilkund. Das isch d'Lehr vom Zahnbett, also de Deil vum Zahn, wo im Chnoche schdeckt. Der Zahn isch mit so genannte sharpeysche Fasere an der Alveolarwand im Chnoche elasdisch ufghängt, um e Zahnbeweglichkeit z´ermögliche. Durch schlächdi Mundhygiene im bsundere bildet sich Zahnbelag, wo au unter de Zahnfleischrand rutscht und so Entzündige vom Zahnfleisch hervorrueft. Meischt erkenne 
d Patiente des an Zahnfleischbluede. Wird do degege nüt unternoh, baut sich in Folge vo dere Entzündig ganz langsam der Chnoche zruck un mit der Zitt wird der Zahn optisch länger un fangt a z'wackle. Aber dann isch es scho z'schpoht. S'Ziil vo de Parodontitis (entzündlichi Vorgäng vum Zahnhalteaparat) behandlig isch, d'Zahnoberflächi vo de Beläg z'reinige und d'Entzündige z' besidige. Des goht unter Lokalanästhesie mit spezielle Zahnschdeinhogge (Scaler un Küredde) und setzt vorus, das der Patient durch regelmässigi Prophylaxebehandlige willig isch, sini Zähn z'erhalde.

"Einzelchrone" ghöre au zu zahnerhaldende Maßnahme. Isch e Zahn in sinere Subschdanz scho so wit zerschdört, das me e Füllig nümm zum hebe bringt, blibbt als Zahnreddig nur no e Chrone.
Do derbi wird der Zahn zu eme Chilledürmli abgschliffe, damit der Zahntechniker uf dä Stumpf e Chrone herschdelle cha, wo dann mit Zement ihgsetzt wird und dann widder sini urschprüngliche Funktion übernäh cha.

Die zahnärztliche Chirurgi isch au e widdes Gebiet. Zahnextraktione genauso wie Entferne vo verlagerte Zähn, s' setze vo eme Implandat, Entferne vo Zyschde, Tumore, Sequeschder, Reimplandatione, Chnochedransplantatione und Chnocheufbaude ghöre zue dämm Gebiet. 
Nit zue vergässe die Operatione bi Chieferbrüch oder im Zuesammehang mit Chieferorthopädische Regulierige.
Meischdens macht der Allgemeinzahnarzt nur die chleine Igriff sälber un nur Oral- oder Chieferchirurge wage sich an umfangriicheri Operatione. 

Des isch de Oberbegriff für Zahnersatz. Isch e Zahn verlore gange, södd dä ersetzt werde, denn d´ Zähn schdönn im ene Glichgwicht zuenender und schdütze sich unterenand. Dodedurch wird verhinderet, dass es Gebiss innenandersackt, Zähn länger werde, da si kei Gegner me hän oder in arge Fäll au Chieferglänksbeschwerde uslöse.
Zahnersatz cha feschdsitzend oder herusnehmbar geschdaldet werde. Des chunnt vor allem druff ah, wie der Zueschdand vom übrige Gebiss isch. Un natürlich au, was der Patient bereit isch z´zahle un an Behanldig uf sich z´näh. Denn hüt cha me durch d'Implandatione e zahnlose Patient mit entschprächender Anzahl Implandate e feschdsitzendi Arbet ihgliedere, die er vom Gfiel un vom Kaukomfort nit vo sine ehemalige eigene unterschiede cha.

D'Chieferorthopäde beschäfdige sich mit der Erkennig, Verhiedig un Behandlig vo Zahnfehlschdellige.
Überzähligi, fehlendi, dreidi oder kippti Zähn sin nit nur e optisches Problem. Ziil isch d´Ischdellig vum Gebiss in die normali Usbildig und Funktion (Eugnathie). Mit herusnehmbare Apparature oder feschdsitzende wird dä optimale Zueschdand bi gueder Mitarbeit vom Patient und normaler Reaktionszit in reladiv churzer Zit erreicht. Am Änd vo ere Chieferorthpädi stoht nit sälde s drage vo ere herusnahmbare Apparatur z'nacht, damit die Zähn sich nit widder zruckbewege. Oftmohls wird au e sogenannte Retainer hinder d'Zähn kläbt, um Ruckschdellige z'vermiede.

Au d'Verwaldig isch e umfangriiches Gebiet. Nit numme d'Organisation vo der Praxis als solches 
(Personal, Öffnigszidde, Warebschdellig, Umsetzig und Ihaldig vo Vorschrifde un Gsetz, Stürerklärige, Buechhaldig, Öffentlichkeitsarbed) mache de Zahnmediziner s'Läbe schwer, nei, au die Abrächnig vo de erbrochde Leischdige isch in der Zahnheilchund kompliziert. So git es für die Kasseversicherde d´BEMA un für d Privatversicherde d´GOZ. Beidi hän unterschiedlichi Leischdigsziffere un was bi der GOZ abrächnigstechnisch möglich isch, isch bi de BEMA verbodde. Die rächdliche Vorgabe sin inzwuesche so schdreng, dass me bi de Behandligskokumentation sich kei Fehler erlaube cha. Un au die polidisch gwolldi Büdschedierig isch e „Beschniedig vo Behandlige“ uf em Rucke der Patiente.
Zuedäm mien sich di Zahnärzt au mit der BEL II / BEB usenandersetze, des isch die kasse- und privaträchtlichi Abrächnig vo de Zahntechniker. Denn in jeder Zahnartpraxis werde au zahntechnischi Arbede erbrocht, un sei es nur, e Modell uszgiese.
Somit entschdoht e unweigerliche Kondakt zu gsetzliche un au privade Chrankekasse im Bezug uf Afroge, Genehmigunge oder au Abrächnige.
D`Abrächnig der gsetzlich Versicherde lauft zwar gröschdedeils über d´Kassezahnärztliche Vereinigung, wo e Körperschaft vum öffendliche Rächt isch, jedoch het des Feschdchoschdezueschusssyschdem die Lag so wid verkompliziert, dass beschdimmti Arde vo Zahnersatz direkt mit em Patient abgrechnet werde mien.




</doc>
<doc id="27071" url="https://als.wikipedia.org/wiki?curid=27071" title="Kulturweg Limmat">
Kulturweg Limmat

De Kulturwäg Limmet (früehner: "Kulturwäg Bade–Wettige–Noiehof") isch en Kulturwäg entlang vo beidne Site vo de Limmat und isch im 1991i entschtande. Uf em Wäg vo de Holzbrugg über d Limmat vo Wettige uf Noiehof bis zu de Holzbrugg, wo d Altschtadz vo Bade mit em rächte Limmatufer verbindet, sind 22 Skulpture z gseh.

Zum 700. Geburtstag vo de Eidgnosseschaft hei di Gmeinde Bade, Wettige und Noiehof en Usstellig vo Freilichtskulpture uf d Bei gschtellt. 18 Usschtelligsschtück hei d Gmeinde kauft und sind doderbi au vo Schponsore, em Kanton Aargau und em eidgnössische Bundesamt für Kultur unterschtützt worde. D Usschtellig isch schpöter um weiteri 3 Usschtelligsschtück erwiteret worde, so dass si hüt 21 Kunschtwerch umfasst.

Am linke Ufer vo de Limmat, grad an de Holzbrugg uf de Noiehofer Site, fangt de Kulturwäg aa. Derte gseht me d "Raumwürfel" vom Peter Hächler (1922–1999). Ursprünglich isch s "Zimmer" vom Beat Zoderer (*1955) s nächschti Kunschtwerch uf em Wäg gsi, es stoht aber im Momänt näbe de Leueschüür uf de Chloschterhalbinsle. We me de Wäg witer Richtig Webermühli lauft, chunnt me zum erschte Teil vo "3x Form" vo de Lucie Schenker (*1943), dann zum "Gespräch über den Fluss", wo uf beidne Siite vo de Limmat an de Gwaggelibrugg inschtaliirt isch. S nächschti Kunschtwerck isch d "Skulptur am Wasser" vom Roman Signer (*1938), wo grad bim Schteg über de Fluss bi de Webermühli z finde-n-isch. Uf em Schteg isch au de zweiti Teil vo de Lucie Schenker ihre "3x Form" inschtalliirt. Am linke Limmatufer sind dann bis zum Auschteg vier Skulpture z gseh: "Zwei Einsiedeleien" vom Kurt Sigrist (*1943), "Lichtung" vo de Gillian White (*1939), "Reflex" vo de Mariann Grunder (*1926) und "10 gute Vorsätze" vom Theodor Huser (*1950). Uf em Auschteg isch s "Moiré-Objekt" vom Werner Witschi (1906-1999) und kurz nach em Schteg e Skulptur vom Markus Zeller (*1961). S nächschti Werch isch dann erscht uf de Alte Holzbrugg bim Landvogteischloss, s "Flussobservatorium" vom Vincenzo Baviera (*1945). De Kulturwäg goht dann am rächte Limmatufer wider retour. Di nächschte Skulpture sind erscht z Wettige. In de Nöchi vom ehemolige Schlachthof sind zwüsche de Iisebahnbrugg und em Bahnhof Wettige d "Weglager" vom Toni Calzaferri (1947-1999), d "Ruderbündel" vom Hans Thomann (*1957) und d "Dreieck-Steine" vom Walter Haldemann (*1943) z gseh. S git bim Kulturwäg witeri sächs Skulpture, wo alli uf de Chloscherhalbinsle z finde sind. Rächst und links vo de Alberich-Zwyssigschtroos sind Kunschtwerch vo de Monika Kaminska (*1953) und em Gianfredo Camesi (*1940) ufgschtellt, wobi letzschteri "Ciel-Terre-Ciel" heisst. De Wäg goht dann Richtig Limmat abbe, zum "Grossen Weib" vom Rudolf Blättler (*1941) und dann entlang em Fluss, vorbi am "Bildstock Wachstumslinie" vom Anton Egloff (*1933) und em "Steinring" vom Heiner Richner (*1944) zum lätschte usgschtellte Kunschtwerch, wo vo de Ursula Hirsch (*1952) gschtaltet worde-n-isch. Bis zum Usgangspunkt vom Kulturwäg, de Holzbrugg zwüsche Wettige und Noiehof, sind es dann numme noch e paar Schritt, wo de dritti Teil vo de Lucie Schenker ihre "3x Form" z gseh isch.

Immer wider git's am Kulturwäg au Noierige. So stoht sit em Mai 2011 zwüsche de alte Spinnerei und em Kunschtwerk vo de Ursula Hirsch es Werk vom Anton Egloff, wo "Espace parole" heisst und am 31. Augschte 2012 sind grad zwei noii Kunschtwerch iigweiht worde: "Shatt-Al-Arab" vom Thomas Galler, wo bim Steg bi de Webermühli inschtalliirt isch und "Wenn ich nicht will, steh ich still" vom Daniel Robert Hunziker an de Autobahnschtützmuur in de Nöchi vo de Gwagglibrugg.



</doc>
<doc id="27073" url="https://als.wikipedia.org/wiki?curid=27073" title="Schloss Lichtenstein (Württemberg)">
Schloss Lichtenstein (Württemberg)

S Schloss Lichdastoi ischt a Bauwerk aus em 19. Johrhondert, baut uf ma Felsa am Steilhang vo dr Schwäbischa Alb ibr-em Ortsdoil Honau vo dr Gmoid Lichdastoi em Landkreis Reitlenga, wo seit seira Erbauong bis heit – außr en de Johr 1802 bis 1837 – em Privatbesitz dr adliga Familie "von Urach" ischt, vo dr Allgemeinheit abr gega Eitridd bsichdigt werra kô. Des Schloss ischt erscht gega End vom 20. Johrhondrt grendlich renoviirt worra. Drom isch’s jetzt em-ma hervorragenda Zuastand. Dr Nama vom Lichdastoi kommt dô drvo, dass des Bauwerk uf ma Kalkfelsa (Weißjura) baut worra ischt, ond wenn deet d Sonn nufscheint, kennt mr moina, ma dät a Liacht em Stoi seha. Dr "Baedeker Deutschland" hot em Schloss Lichdastoi zwoi Sternla vorliiha; des ischt bei deam d Hegschdwerdong ond bedeidet, dass’r als "oizigardiga Sehenswirdigkeit" eigstuaft ischt.

S Schloss vo enna kâ ma bloß em Rahma vo-ra Fihrong ôgugga. De oifach Fihrong dauret a halba Stond ond goht durchs Erdgschoss ond ens erschde Obrgschoss. Weitaus de maischde Bsuachr nemmet a dera doil. Se fihrt durch d Waffahall, d Schlosskabell mit ihre scheene Glasmôloreia, s Keenigszemmr, s Wabbazemmr ond s Ergrzemmr mit middlaldrliche Meebl. Em Keenigszemmr fendt mr da Stammbaum vom wirdabergischa Firschdahaus, ôgfanga beim Grafa Ulrich dem Stifter (1240) und ufgheert beim Herzog Ludwig (1593). Em Ergrzemmr ischt friher viil zecht worra. Imposant ischt a saumäßig langs Glas, wo sich dr Hausherr en seira Greeße – 1,93 m – hot ôferdiga lau. Wenn’r dô draus hot drengga wella, hot’r zwoi weitre Persona zom Heba braucht. Zom Schluss goht’s en da graischda ond brunkvollschda Room: da Riddrsaal. Ausgmôlt worra isch der vom Kunschtmôlr Eberlin aus Nirnberg. Weitre Kunschtwerk send ondr andrem vom M. Krauss, vom J. Roment ond vom S. Schlör. Am Schluss vo dr Fihrong siiht ma em Drebbahaus s wertvollschde Bild vom Schloss vo ma obekannda Moischtr: da "Schitza vom Lichdastoi". Des Bild ischt so raffiniirt gmolt, dass der Schitz mit seira Armbruscht emmr uf da Bedrachdr ziilt, egal, vo welem Wenggl ma ehn ôguggt.

D Sondrfihronga dauret entwedr oi (Kategorii 1) odr zwoi Stond (Kategorii 2). Bei deane deff mr au s zwoide ond s dridde Obrgschoss ôgugga, wo de privade Raim vom Grafa send. Bloß dr Durm kô bei koira Fihrong bsichdigt werra. 

Ganz e dr Näh vom heidiga Schloss ischt schau em Middlaldr d Stammburg vom Lichdastoinr Adl gschdanda. Dui ischt em Schwäbischa Stedtekriag (1377 bis 1389) fascht ganz vo de Reitlengr heegmacht worra. Bloß a baar Mauerrescht hend se ibrig glau. So om 1390 rom hot s Haus Wirdaberg a nuia Burg baua lau, oogfähr an halba Kilometr weitr em Norda, wo a riisiga Felsnôdl us em gräana Dal ufsteigt. Bloß durch a Zugbrigg hot ma uf d Burg komma kenna. En dera Burg soll sich dr Sage noch dr Herzog Ulrich vorsteggt ghet han, wia-nr aus em Land vortriiba worra ischt. Wia nô d Burga zor Kriagfiirong koi Bedeidong meh ghet hend, isch dui Burg zo ma Jagdschlessle omfunktioniirt worra. Deet hend de wirdabergische Herzeg eikehrt, wenn se en dera Gegend ihror Liablengsbeschäftigong nochganga send.

Em Johr 1802 isch dr Lichdastoi ans Land Wirdaberg ibrganga. Weil dui Gegend uf dr Schwäbischa Alb zo dera Zeit dr Sitz vo-ma Reviirferschtr worra ischt, hot ma da obra Doil vo dera Burg, wo enzwischa arg ruiniirt gwäa ischt, fir d Renoviirong abr s Geld gfehlt hot, aabrocha. Ufs massige Parterr hot ma an Fachwerkbau nufgsetzt.

De schwäbische Dichtr Ludwig Uhland, Gustav Schwab ond Wilhelm Hauff send oft mitnandr uf dr Alb gwandret ond hend a baar Mol en deam oifacha Forschthaus eikehrt. Dô drbei hot dr Hauff seine erschde Ôregonga zo seim hischdorischa Roman "Lichtenstein" griagt, wo-nr bald druf gschriiba hot ond wo a Riisaerfolg worra ischt. Bsondrs guat gfalla hot des Buach em Graf Wilhelm vo Wirdaberg, em schbätra Herzog von Urach, ama Neffa vom Keenig Friidrich I. Der Roman hot bei deam Grafa d Luscht firs heldahafde Middlaltr gweggt. Drom hot’r sich entschlossa, a dr Stell vo deam Jägerhaus a Riddrburg em edlschda Senn vom Middlaltr baua zo lau. 1837 hot’r vom Land des Forschthaus ond drzua noh d Wiisa ond an Doil vom Wald, wo drannôgrenzt hend, om 7.354 Gulda aakauft. Als Archidekt hot’r da Professr Carl Alexander Heideloff vo Nirnberg gwonna, wo dômôls als dr beschde Kennr vo dr middlalderlicha Baukonscht golda hot.

1839 schliaßlich hot ma des Jägrhaus aagrissa, abr druf gachdet, dass ällas standabliiba ischt, was ma em Johr 1802 vom alda Lichdastoi ibrig glau hot. Au s alde Vorwerk mit dr Zugbrigg ond em Wassrgraba hot ma em alda Zuastand glau.

Em Johr druf hot ma mit-em nuia Bau ôgfanga ond uf dia digge Grondmaura drei Stockwerk nufgsetzt. Uf d Rescht vom alda Stiagadurm isch der fascht 40 Metr hauhe Schlossdurm baut worra, wo heit noh deam Bauwerk sei treffends Ausseha vorleiht. 1841 isch dr Bau fertig gwäa ond 1842 bezoga worra. Dr Hausherr ond au seine Nochfolgr hend abr bloß em Sommr en deam Schloss gwohnt. En de andre Johreszeida wär’s en do dren nemlich z kalt gwäa.
En schbätre Johr hot dr Graf Wilhelm uf dr andra Seit vo dr Zugbrigg – au em neigodischa Stil wia s Schloss – no weitre Gebeide mit ma Burghof baua lau. Wia dia 1857 fertich gwäa send, hot mr d Maura eifärba miassa, damit se a warms, aldrtimlichs Ausseha griagt ond zom Schloss basst hend.

Heit gilt dr Lichdastoi als Wahrzeiche vo dr ganza Schwäbischa Alb ond wuud vo viil Leit als "Märchenschloss" bezeichnet. Koi andrs Bauwerk uf dr Alb lockt meh Turischda â. Et weit weg vo deam Schloss ischt au a Denkmal fir da Wilhelm Hauff nôgstellt worra. 

1982 ischt em Ortsdoil Honau vo dr Gmoid Lichdastoi d Wilhelm-Hauff-Stub eigrichtet worra, a kleis Litradurmuseum, wo au iibr d Gschicht vo deam Schloss Auskonft geit.




Em Ort Lietzow am Graußa Jasmundr Bodda uf dr Insl Rügen stoht uf dr halba Hehe vo-ma Higl a Schlessle, wo fascht dupfagleich aussiiht wia dr Lichdastoi, bloß abr a bissle kloinr ischt. Des hot sich em Johr 1868 der Ingenieur baua lau, wo d Leidong ghet hot beim Bau vo deam Damm zwischa-m Kloina ond am Grauße Jasmundr Bodda.




</doc>
<doc id="27075" url="https://als.wikipedia.org/wiki?curid=27075" title="Gwaggelibrugg">
Gwaggelibrugg

D Gwaggelibrugg isch e Brugg für Fuessgänger zwüsche de Wettiger Chloschterhalbinsle und de Damsau reschpektiv de Chloschterrüti, wo zu de Gmeind Noiehof ghört. Bis im 1863 isch derte e Fähri über d Limmat gsi. D Gwaggelibrugg isch eini vo de älteschte Drahtseilbruggene vo de Schwiiz, wo bis hüt erhalte isch.

De Johann Wild het im 1858i uf de Chloschterhalbinsle vo Wettige e Baumwollspinnerei ufbauet. Di Spinnerei isch schnell witer gwachse und de Wild het für sini Lüt Wohnruum in de Unmgebig gschaffe. Doderbi isch im 1863i in de Chloschterrüti es Choschthuus entschtande. Wil d Fähri nöd gäbig gsi isch, um d Arbeiterinne und Arbeiter vo de Chloschterrüti in d Spinnerei z bringe, het de Johann Wild d Gwaggelibrugg la baue.

D Gwaggelibrugg het ihren Name, wil si numme in de Querrichtig verschtiift isch, nöd aber längs. So schwankt si e chli, we mer duet drüber laufe. Am beschte merkt me des, wenn mehreri Persone druf laufed oder me mit schwere Laschte unterwägs isch.

Im 1982i isch d Gwaggelibrugg ufwendig saniirt worde, wil mer si vor em Abriss het welle bewahre. D Gmeinde Wettige und Noiehof hei des es Johr vorher bschlosse gha. Um di alti Brugg z erhalte, aber gliichwohl en sicheri Brugg zha, het me e noii Tragkonschtruktion über die alti bauet.


</doc>
<doc id="27076" url="https://als.wikipedia.org/wiki?curid=27076" title="Judenäule">
Judenäule

S Judenäule isch en Insle am Hochrhii zwüsche Waldshuet und Choblez. Vom 1603 bis öppe zum 1750i isch derte en jüdische Fridhof gsi, wo vo de Surbtaler Jude bruucht worde-n-isch. Wo Jude im 1750i vo de Tagsatzig d Erlaubnis hei übercho, zwüsche de Judedörfer Längnau und Ändige en Fridhof aazlegge, hei derte kaum no Beschtattige schtattgfunde.

Im Johr 1603 hei d Surbtaler Jude vo de Schtadt Waldshuet s Judenäule pachtet, um ihri Tote derte chönne z beerdige. De Wäg vo Ändinge und Längnau bis zum Judenäule isch aber wit gsi und d Beschtattige dodermit sehr ufwändig. Allei d Fahrt mit eme Fuhrwerch bis uf Choblez het öppe drei Schtund duuret. Vo derte het di ganz Truurgsellschaft de Rhii müesse überquere, zum vom doozmaal vorderöschtriichische Ufer uf s Judenäule z cho. Für en Abdankig uf em Judenäule hei si somit en ganze Tag bruucht. Au s Rhiihochwasser het dezu gfüehrt, dass d Surbtaler Jude nach ere andere Lösig gsuecht hei. D Tagsatzig het dann im 1750i zugschtimmt, dass d Surbtaler Jude hei dürfe en Friedhof zwüsche Längnau und Ändige aaläge, de Ändiger Judefridhof.

Wil im Judetum Gräber nöd ufghobe werde, isch s Judenäule für d Surbtaler Jude wichtig blibe, auch wo nach em 1750i kaum noch Beschtattige derte schtattgfunde hei. D Gmeinde vo Ändige und Längnau hei us dem Grund im 1812/13i de Pachtvertrag mit de Schtadt Waldshuet ufglöst und hei d Insle kauft – «für ewigi Ziite». Glichwohl isch de Zuschtand vom Fridhof alewil schlächter worde, aber d Zueschtändigkeite sind lang unklar gsi und zeiged, wi schwirig für d Jude s Läbe in dere Ziit gsi isch. Wo am Ändi vom 19. Johrhundert de Alexander Kisch, Rabbiner z Züri, de Fridhof het welle laa herrichte, het sowohl d Aargauer Regierig wi au die vo Bade s Gfüehl gha, si siged nöd zuschtändig. Beidi hei de Schtandpunkt verträte, s Judenäule ghöri nöd zu ihrem Territorium. Im 1850i het me am badische Ufer de Rhiiarm, wo s Judenäule vom Land trennt het, abgriglet. D Insle isch dann verlandet, d Gräber und au Grabschtei sind immer noch doo gsi.

In de Johr 1954/55 het me uf Initiative vo de Florence Guggenheim-Grünberg, wo gmeint het, die Insle wärdi glii überfluetet, mee wie 80 Greber uf em Judenäule exhumiert und uf de Ändiger Judefridhof brocht. Au 14 Grabschtei sind uf Ändige cho und derte entlang de Fridhofmuure ufgschtellt worde. I de Johre 2002 bis 2004 isch s Judenäule renaturiert worde, sodas es hüt wider es Inseli isch.





</doc>
<doc id="27081" url="https://als.wikipedia.org/wiki?curid=27081" title="Fürstenland">
Fürstenland

S Försteland isch d Bizaichnig vom Piet zwöschet de Städt Wil und Rorschach im Kantoo Sanggale. S Zentrum isch d Stadt Sanggale. Im Ooste grenzt s Försteland as Rintl, im Süüde as Appizellerland und as Toggeborg und im Weste und Norde as Tuurgi und an Bodesee. Politisch isch s Försteland hüt uuftailt i d Waalchrais Rorschach, Sanggale und Wiil. 

S Försteland isch schwiizerisch und international seer guet as Vercheersnetz abonde. D Autobaa A1 verbindet d Städt Sanggale, Goosse und Wiil mit Zöri und anderene schwiizer Grosstädt. Di gliiche Städt liget au a de Iisebaalini Rorschach–Gempf und Zöri–Bregetz–Münche. Wiil isch e Iisabaachnotepunkt mit Lini is Toggeburg (Toggeborger Baa, ehmols TB, hüt SOB) und is Turgi (Frauefelder Bäändli, FWB). Sanggalle litt zodem a de Südostbaa (SOB), wo de Bodesee und s Toggeborg mit de Innerschwiz verbindet. Zodem gönd verschidnigi Linie vom Appizellerbäändli (AB) vo Sanggalle und Gosse uus.

S Försteland isch zum grosse Tail ländlich mit Grääs- und Obstwertschaft, i de Agglomeratione vo Wil, Gosse und Sanggale gits au Industrii. De Turismus isch im westliche Tail nöd grad wichtig, woll aber büütet d Stedt Sanggale mit em Chlosterbezerk und Rorschach mit em Bodesee interessanti Uusfluugsziil. Wiil isch zodem e wichtigs Iichaufszentrm för de südlich Tuurgau und s undere Toggeborg.

S Försteland, früener au Aalti Landschaft ghaiise, isch binennt noch em Chlosterstaat Sanggale, wo vom ene Förstapt regiert woren isch.




</doc>
<doc id="27082" url="https://als.wikipedia.org/wiki?curid=27082" title="Ermatingen">
Ermatingen

Ärmetinge isch e Dorf am Undersee im Kantoo Thurgau.

Ärmetinge lit am Süduufer vom Undersee, won e Tail vom Bodesee isch, gegenöber vo de Insle Riichenau. S Dorf litt a de Isebaalini Schafuuse-Chrützlinge, wo witter uf Rorschach goot. Im Summer isch s Dorf zodem mit dem Scheff erraichbar.

zu dr gmeind ghört au Trübeltinge.

Ärmetinge isch e ländlichs Dorf mit wenig Gwerbebitriib. Früener isch d Fischerai de wichtigst Wertschaftsektor gsii. Hüt isch Ärmetinge weg sinere Seelaag, Gschicht und Baute au för de Turismus interessant und en Uusfluug wert.

D "Groppefasnacht" gelt as di letscht Fasnacht, well si erst drai Wuche vor Oostere döregfüert werd. Binennt isch si nocheme Bodeseefisch, em Gropp ("Cottus gobio"). De Groppeomzuug werd denn au vom "König Gropp" aagfüert, enere riisige Noobildig vomene Grop.




</doc>
<doc id="27083" url="https://als.wikipedia.org/wiki?curid=27083" title="Kesswil">
Kesswil

Chesswil (amtl. Kesswil) isch e chliises Dorf und e politischi Gmaind am Bodesee im Kantoo Tuurgau.

Chesswil lit am Südufer vom Bodesee a de Isebaalini Chrützlinge-Rorschach. De Ort het nu wenig Chliigwerb, drunder Fischerai und Bootsbau. Denebet gits nochli Turismus, wo vo de ländliche Seelaag und em alte Dorfbild mit Rigelbaute us em 17. Joorhundert lebt.





</doc>
<doc id="27084" url="https://als.wikipedia.org/wiki?curid=27084" title="Colombischlössle">
Colombischlössle

S Colombischlessli isch e Herrehuus in dr Innestadt vu Friburg.

S Colombischlessli isch in dr Johre 1859 bis 1861 uf em Gländ vu dr ehmolige Baschtion "Saint Louis" baut wore, dr Friburger Stadtbefeschtigung, wu umfunktioniert wore isch zue me Garte. D Ufdraggeberi isch d Grefi "Maria Antonia Gertrudis von Zea Bermudez y Colombi" gsi, wu des Gebei als Wittfrauesitz het baue loo. D Blän het dr Friburger Architekt Georg Jakob Schneider entworfe, wu als Vorlag fir sini historisch Villa dr gotisch Tudorstil vum englische Mittelalter gwehlt het.

Anne 1899 het d Stadt Friburg des Gebei kauft; vu 1909 bis 1923 het s als stedtisch Kunschtmuseum dient, speter als Verwaltigsgebei. Vu 1947 bis 1952 isch s Colombischlessli Sitz vu dr "Staatskanzlei" gsi, dr Landesregierig vum Land Bade unter em Leo Wohleb. Sit eme Umbau 1983 isch s Archäologisch Museum Colombischlessli (zerscht no unter em Namme "Museum für Ur- und Frühgeschichte") im Colombischlessli unterbrocht.

Dr Park vum Colombischlessli, wu im Stil vun em englische Landschaftsgarte aaglait isch, mit exotische Bflanze un Baim, un eme große Springbrunne, isch speter dittlig vergleineret wore un wird hite fir Kunschtuusstellige un fir Kulturbrogramm brucht, s het hit au ne Wyylehrbfad din. Er gikltet hi us zwai Grind au als solziale Brennpunkt vu dr Stadt. Zum aine wird dr Park vu dr Friburger Schwueleszene als "cruising area" gnutzt, also eme Blatz, wu mer no Sexualpartner suecht. Zum andre isch dr Colombipark e Dreffpunkt fir Konsumente vu „herte Droge“.




</doc>
<doc id="27085" url="https://als.wikipedia.org/wiki?curid=27085" title="Archäologisches Museum Colombischlössle">
Archäologisches Museum Colombischlössle

S Archäologisch Museum Colombischlessli (ARCO) isch e archäologisch Museum in dr bade-wirttebergische Stadt Friburg. S isch 1983 als "Museum fir Ur- un Friegschicht" grindet wore un isch sither im Colombischlessli am Rotteckring unterbrocht.

Dr Schwerpunkt vum Museum litt uf dr menschlige Entwicklig am Ober- un am Hochrhii vu dr Altstaizitt bis in s frie Mittelalter. D Daueruusstellig zaigt wichtigi archäologischi Fund us Sidbade. Zue dr Glanzliechter vu dr Uusstellig zelle e Gagatfigirli us em 10. Johrhundert v. Chr., remisch Glas oder Runeziignis, wie dr "Runestab vu Nidinge" us em 6. Johrhundert. In dr "Schatzkammere" im Kellergschoss were richi Schmuck- un Waffebiigabe us alamannische Greber vu Hiifinge (Schwarzwald-Boor-Krais) presentiert. D Funde sin bis uf wenigi Uusnahme Dauerleihgabe vum Land Bade-Wirtteberg.

S Museum bietet Schuelklasse un Kinder e braiti Palette vu museumspedagogische Aagebott, wu si selber uusbrobiere kenne, wie in dr Staizitt zum Beispil Fiir gmacht worre isch oder Doongfeß brennt worre sin. Im Huus het s au e Presenzbibliothek mit archäologische Fachpublikatione.




</doc>
<doc id="27091" url="https://als.wikipedia.org/wiki?curid=27091" title="Burgruine Burgholz">
Burgruine Burgholz

D Burgruine Burgholz isch e Burgräscht bi Raitbach, eme Stadtdeil vu Schopfe im Landchreis Löörech z Bade-Wirttebärg. Si lyt uf eme waldige Biel sideschtli vum Dorf.

Die Hecheburg isch anne 1283 s erscht Mol gnännt wore. D Bsitzer vu dr Burg sin d Herre vo Stei gsi.

Vu dr ehmolige Burgaalag sin hite no dr Burghigel, Muurräscht un dr Halsgrabe erhalte.




</doc>
<doc id="27097" url="https://als.wikipedia.org/wiki?curid=27097" title="Eichen (Schopfheim)">
Eichen (Schopfheim)

Eie im Südschwarzwald isch e ehemoligs Dorf im Landchreis Lörrach un ghört hütt zu Schopfe. Es litt an de Nordsite vum Dinkelbärg un im Oste vu Schopfe.

Als "Eihheim" wird Eiche – genau wie Schopfe sälber – zum erschte Mol urkundlig erwähnt. In ere Schrift vu 1258 isch e Guntherus de Eichheim nochgwise, zudemm hät d'Propstäi z Witenau (Steine), wu zum Chloster St. Bläsi ghört, do 1344 e Ghöft gha. Es isch ab 1809 e selbständigi Gmeind gsi, bis es 1972 im Rahme vu de kommunale Gebietsreform uff Schopfe iigmeindet wore-n-isch.

Eie ghört all no zu de Dörfer mit landwirtschaftliger Prägig un isch vu de Sidligsform all no e tyypischs Dorf.
Am Füeß vum Schild mit eme silbrige Hintergrund isch e grieni Flächi, wu e grieni Eiche mit schwarzem Stamm un griene Eichle druff stoht. S Wappe isch sit 1904 gültig un spilt uff de Ortsnamme aa.

Zwüsche Eie un Hasel litt de Eiemer See. Er isch e Doline, wu zitewis mit Wasser gfüllt isch. Wiil de Chiemefüeßchräbbs ("Tanymastix lacunae") do vorchunnt, stoht de See sit 1983 unter Natuurschutz. Sälle wiße, rund 2 Zäntimeter lange Chräbbs isch 1911 vu Schwizer Zoologe entdeckt wore un cha im Eiemer See numme drum übberläbe, wiil er Duureier lèggt, wu e Drucheperiode nit numme vertrage, sundern sogar bruuche zum sich chönne entwickle. E Wiibli cha bis zue 17.000 Eier lege.

Eie wird vu de Bundesstroß 317 umfahre, wu vu Norde noch Süde goht un s Dorf beriehrt. E Busverbindig schließt Eie mit em Schopfemer Bahnhof un dodemit mit em Nochverchehrsnetz vu de Iisebahn aa.

Im soziale Läbe vu Eiche hänn d Sportgmeinschaft Eie (SG Eichen) un de Gsanverein Eichen e. V. Bedütig. D SG hät ihr sportlige Schwärpunkt bim Ringe.


</doc>
<doc id="27098" url="https://als.wikipedia.org/wiki?curid=27098" title="Eichen (Begriffsklärung)">
Eichen (Begriffsklärung)

Eichen (alem. "Eiche", "Aiche", "Oeche") stoht für:

Eichen heiße folgendi Ort

Eichen heiße sälli Persone:
Lüeg au:



</doc>
<doc id="27100" url="https://als.wikipedia.org/wiki?curid=27100" title="Juan Antonio Samaranch">
Juan Antonio Samaranch

Dr Juan Antonio Samaranch (katalanisch "Joan Antoni Samaranch i Torelló", syt 1991 "Marqués de Samaranch";<ref name="MunzingerSportfunktionär45/2009">"Juan Antonio Samaranch Torello. Spanischer Sportfunktionär und Diplomat; Präsident des IOC (1980–2001)". In: "Internationales Biographisches Archiv" 04/2002 vum 14. Jänner 2002, ergänzt um Nochrichte dur s Munzinger-Archiv-Journal bis 45/2009 (Munzinger-Archiv). Abgruefe am 13. Novämber 2009.</ref> * 17. Juli 1920 z Barcelona; † 21. April 2010 ebd.) isch e spanische Sportfunktionär gsi. 

Dr Samaranch isch 1966 Mitglid vum "Internationale Olympische Komitee (IOC)" wore un Sportminischter unter em Franco. Am 16. Juli 1980 isch er as sibte Presidänt vum IOC Noofolger vum Michael Morris, 3. Baron Killanin wore. Är het des Amt 21 Johr gha, bis es anne 2001 dr Belgier Jacques Rogge ibernuu het.

Dr Samaranch isch us ere ryyche Familie chuu, wu in Textilinduschtri aktiv isch. In syyre Heimetstadt Barcelona isch er uf di Dytsch Schuel gange, voreb er z Großbritannie un in dr Vereinigte Staate Betribswirtschaft studiert het un dernääbe uf e Managementschuel gangen isch.

Är isch Aahänger vum Francisco Franco gsi un Mitglid vu däm syyre faschistische Bartei Movimiento Nacional. As Sportler het er sälber Yyschunschtlauf gmacht, derzue Rollhockey, wun ere zerscht fir "Espanyol Barcelona" in dr 1950er Johr spanische Nationaldorwart gsi isch un speter di spanisch Nationalmannschaft dreniert gha het. Rollhockey het er au gferderet dur d Organisation un d Finanzierig vu dr Wältmeischterschafte 1951 un 1954 z Barcelona. 

Ghyrote isch er syter anne 1955 mit dr Maria Teresia Salisachs Rowe gsi, ere Fryndin vum Franco syyre Dochter Carmen. Dr Samaranch het mit ere zwei Chinder gha, syy Frau isch anne 2000 gstorbe.

In lokale un regionale sportbolitische Ämter isch dr Samaranch syt 1955 aktiv gsi, voreb e dr Franco 1966 zum spanische Staatssekretär fir Sport ernännt un derno au wyter gferderet gha het. Syt 1967 isch er im spanische Barlemänt ghockt, syt 1973 isch er Bresidänt vum katalanische Regionalbarlemänt z Barcelona gsi un Leiter vu dr Brovinzialverwaltig. Scho in dr "Transition" z Spanie het s Brotescht gege dr Samaranch un syy Roll unter dr Franco-Diktatur gee. In däre Ibergangszyt isch er 1977 spanische Botschafter z Moskau wore.

Dr Samaranch isch am 21. April 2010 gstorbe no re schwäre Härzchranket.



</doc>
<doc id="27102" url="https://als.wikipedia.org/wiki?curid=27102" title="Gewöhnliche Simsenlilie">
Gewöhnliche Simsenlilie

D Gwehnlig Simselilie ("Tofieldia calyculata") isch e Bflanzeart us dr Familie vu dr Tofieldiaceae. Si wird au Chelch-Simselilie oder Hille-Simselilie gnännt. Dr botanisch Name "calyculata" laitet si vu "calyx" = Chelch ab.

Dr dytsch Name bezieht sich uf d Ähnligkeit mit Verdrätter vu dr Gattig Simse ("Scirpus").

D mehjehrige chrutig Bflanze chunnt uf e Wugshechi zwische 10 un 30 cm. Di flache, sattgriene Grundbletter sin rosettig-rytig aagordnet. D Laubbletter wäre fimf bis 10 Zäntimeter lang un vier bis acht Millimeter brait.

Dr zmaischt walzlig Blietestand wird zwische drei un 10 Zäntimeter lang un setzt si us 15 bis 40 ainzelne Bliete zämme, wu jedi us dr Agsle vun eme laubartige Dragblatt uusechemme. S Perigon isch hällgrienlächt geel un wyyst diräkt drunter e chelchartig "Usseperigon" uf, wu us drei Vorbletter bstoht. In dr Bliete het s segs Staubbletter un ai Fruchtchnote mit drei Narbe.

D Blietezyt isch vu Juni bis Augschte.

Die Pflanzeart git s z Dytschland, in dr Schwyz un Eschtryych in dr Alpe un ihrem Vorland, collin (sälte) bis in di subalpin Stapfle.

D Simselielie wagst gärn uf Chalchbode, uf fyychte Matte, Quällflure, fyychte Felshäng un Niidermoos. Si giltet as Lädezaiger.

Dr Botaniker Karl Christian Gmelin het im zwete Band vu syyre Flora Badensis dr Simselilie dr Namme "Hebelia allemannica" gee as Ehrig fir dr Johann Peter Hebel.



</doc>
<doc id="27106" url="https://als.wikipedia.org/wiki?curid=27106" title="Schloss Emmendingen">
Schloss Emmendingen

S Markgrofeschloss Ämmedinge, au "Schloss Ämmedinge", isch e Renaissanceböu am Rand vun dr Altstadt vun Ämmedinge. 

Des aifach dreisteckig Gebei mit eme hoche Satteldach het e markante achteckige Stägedurm an dr Nordsitte un nidrigeri Näwegebei. Urspringlig isch s as Hof vum Gloschter Dännebach böut worre, dr Abststab iwer em Portal mahnt no dodraa. Noch e baar Bsitzerwägsel isch s Gebei anne 1588 vum Markgrof Jakob III. vun Bade-Hachberg kauft un zuen eme Residänzschloss umgstaltet worre.

1590 isch dr Kapitelsaal in eme Gebei dernäwe Schaublatz vum „Ämmedinger Religionsgsprech“ gsi. Noch em Dod vum Markgrof Jakob III. het s Schloss as Amtssitz fir d Landvegt vun dr Markgrofschaft Hachberg dient, speter as Burgvogtei. Dr Grundriss vum Gebei, wu s Religionsgsprech stattgfunde het, isch hite dur farwigi Bflaschterstai markiert. Speter isch dert d Synagoge gstande, wu anne 1938 niderbrännt worre isch. As letscht Näwegebei vu dr Residänz isch hite no s "Lenzhiisli" iwrig bliwe.

Im Johr 1833 isch s Gebei unter em Burgermaischter Carl Helbing (1802–1874) in dr Bsitz vu dr Stadt iwergange. Är het dert e Spital iirichte loo. Hite isch din di stadtgschichtlig Sammlung unterbrocht. Dr Schlosskäller mit eme Krizgwelb im erschte Stock wird as Glaikunschtbihni gnutzt. Anne 2007 isch s Schloss in greßerem Umfang renoviert worre.




</doc>
<doc id="27108" url="https://als.wikipedia.org/wiki?curid=27108" title="Burg Burgheim">
Burg Burgheim

D Burg Burge isch e abgangeni Burg bi Burge, em Stadtdeil vu Lohr im Ortenaukreis z Bade-Wirttebärg. Si isch in dr Nechi vu dr Chilche gläge.

Vu dr ehmolige Burgaalag isch hite nyt me erhalte.




</doc>
<doc id="27109" url="https://als.wikipedia.org/wiki?curid=27109" title="Burg Burghard">
Burg Burghard

D Burg Burghard isch e ehmoligi Wallburg bi Lohr im Ortenaukreis z Bade-Wirttebärg. Si isch 1500 Meter sideschtlig vu Lohr uf eme Chapf gläge.

Die Wallburg isch as Ringwall aagleit gsi. Vu dr ehmolige Burgaalag sin hite no Wall- un Graberäscht erhalte.




</doc>
<doc id="27110" url="https://als.wikipedia.org/wiki?curid=27110" title="Papst (Begriffsklärung)">
Papst (Begriffsklärung)

Papst stoht fir:

Papst isch dr Familiename vu däne Persone:



</doc>
<doc id="27113" url="https://als.wikipedia.org/wiki?curid=27113" title="Adolf Seger">
Adolf Seger

Dr Adolf Seger (* 2. Jänner 1945 z Friburg) isch e ehmolige ditsche Ringer. Er isch zwaifache Medalliegwinner bi dr Olympische Spiler 1972 un 1976 gsi un zwaifache Weltmaischter im Welter- bzw. Mittelgwicht. Bi dr Ringer-Veterane (Masters) het er zehmol dr Weltmaischter-Titel gholt.

Dr Adolf Seger kunnt us ere ringkampfbegaischterte Familie: Sin Vatter un sini fimf Brieder sin alli as Ringer aktiv gsi. Sin erschte Ringkampfunterricht het dr fimfjehrig Adolf vu sim Vatter griegt. Sin sportlig Vorbild isch sin eltre Brueder Edmund gsi, wu in dr ditsche Ringer-Nationalmannschaft bi dr Olympische Summerspiler 1960 z Rom kämpft ghet het.

Dr Adolf Seger isch ghirote un dreifache Familievatter. Iber 40 Johr lang het er as Briefdreger bi dr Ditsche Boscht AG z Zähringe gschafft; sit em Jänner 2009 isch er im Ruehstand. Er setzt sich in sinre Freizit fir d Kommunalpolitik, wohltetigi Zweck un d Sportferderung ii. Dr Seger isch allno sportlig fit un aktiv: bim Dischtennis, im Radsport un bim Kraftdrening. Er isch allno uusdreniert wie friejer un haltet allno si Wettkampfgwicht. Dr Adolf Seger stoht in sim Verein AV Germania Sant Jerge allno as Dreningspartner un as Drener z Verfiegung.

Dr Adolf Seger het im Freistil aagfange (Welter- un Mittelgwicht), un er isch vilfache Ditsche, Europa- un Weltmaischter gsi. Zue sine greschte Erfolg zelle au d Medalliegwinn bi dr Olympische Simmerspiler 1972 z Minche un dr Olympische Summerspiler 1976 z Montreal. Dr Seger giltet as ain vu dr beschte ditsche Ringer, wu s je gee het. Dur sin Bewegungstalent het er vor allem d Kampftechnike am Bode witterentwickelt. Mit em no ihm gnennte "Seger-Griff" het er e Huffe Agslesiig ghet.

Dr Adolf Seger het scho as junge Ringer großi Gsundhaitsproblem ghet. Scho Mitti 1960er Johr het er nit nur am ringertypischen "Bluemekohlohr" glitte, sundern vor allem au an Agsle-, Rugge- un Gniiverletzunge. In Dertemol isch dr Seger di ganz Zitt in Behandlung Universitätsklinikum Freiburg gsi. D Verletzunge hen sii international Sportkarriere um viil Johr verzegert. Aineweg het dr Seger flissig dreniert un het dodefir sogar sini Beruefsuusbildung zruckgstellt. D Kraft un d Athletik vum Seger hen weltwitt zum Beschte im Ringkampfsport ghert. Anne 1975 isch dr Seger ins Mittelgwicht gwägselt, wel er vor Wettkämpf vilmol Problem ghet het, uf s erforderlig Gwicht z kumme.

Au wenn er uf dr Ringermatte zimli ehrgizig gsi isch, het sich dr Adolf Seger immer fir e sufere, faire Sport iigsetzt. Nit umesunscht isch er mit dr Fair-Play-Trophäe uuszaichnet worre. Sim Friburger Ringerverain isch er immer drei gsi. Er het e Huffe lukrativi Aagebott griegt fir anderi Verain z ringe, het si aber nit aagnumme.

In dr 1990er un 2000er Johr isch dr Adolf Seger zehfache Freistil-Weltmaischter bi dr Ringer-Veterane (Masters) worre; des het weltwitt bisher no niemer gschafft. Sin Briisgeld vu 15000 Dollar, wun er dodefir griegt het, het dr Kinderkrebshilf gspendet.

Aamerkige: allie Wettbewerb im freie Stil, OS = Olympischi Spiler, WM = Weltmaischterschaft, EM = Europamaischterschaft, Weltergwicht, bis 74 kg, Mittelgwicht, bis 82 kg Liibgwicht




</doc>
<doc id="27114" url="https://als.wikipedia.org/wiki?curid=27114" title="Hausratte">
Hausratte

D Huusratte ("Rattus rattus"), alemannischi Näme), e Chnagdier (Rodentia), wu zue dr Unterfamilie vu dr Altwältmyys (Murinae) zellt. 

D Huusratte het e Chopf-Rumpf-Lengi vu 16 bis 24 cm, e Schwanzlengi vu18 bis 25cm, dr Schwanz wyyst 200 bis 260 Ring uf, s Gwicht lyt bi 200 bis 400 g.

D Schnuure vu dr Huusratte isch spitz, d Auge un d Ohre sin im Verheltnis greßer wie bi dr Wanderratte ("Rattus norvegicus"). Hauptfarbforme sin ganz grauschwarz (bsundersch bi dr Unterart "ssp. rattus"), bruungrau mit ere grauer Untersyte (bsundersch bi dr Unterart "ssp. alexandrinus") un bruungrau mit ere wysse Untersyte (bsundersch bi dr Unterart "ssp. frugivorus"). Derzwische git s Ibergäng un anderi Farbforme.

D Huusratte isch nit dr Vorfahr vu dr Farbratte, wu as Versuechsdier oder as Haimtder ghalte un zichtet wird. Dr Vorfahr vu däne Ratte isch d Wanderratte.

D Huusratte chännt mer au as Schiffsratte, wel si dur dr Transport uf Schiff wältwyt uusbraitet woren isch. Si isch urspringli as Bewohner vu wermere Felslandschafte z Sid- un Oschtasie vorchuu, het si as Kulturfolger em Läbe vum Mänsch aabasst un dur ihn in di ganz Wält brocht wore. Vo allem uf chlainere Pazifikinsle mit eme fragile Ekosyschtem het si nit nume di yyhaimisch pazifisch Ratte ("Rattus exulans") verdrängt, si het au e Huffe andri yhaimischi Arte uusgrottet, bsundersch fluguafähigi Vegel. As ihri urspringlige Haimet giltet Sidindie, vu do uus isch si dur dr Handel in dr Bronzezyt uf Persie un in s Zweestroimland chuu. S git Noowyys fir "Rattus rattus" us Tell Isan Bahriyat (Iran) us dr Zyt um 1500 v. Chr. Us em Zweestromland isch si uf Ägypte un in s an s eschtli Mittelmeer chuu.

D Uusbraitig uf em afrikanische un em europäische Kontinänt isch wahrschyns in ere zwote Uusbreitigswälle mit em Gwirzhandel iber Schiff vu dr remische Chaiserzyt chuu. Dr eltscht Noowyys vu dr Huusratte z Dytschland stammt vu Ladeburg bi Manne us em 2. Johrhundert. Bi Grabige in dr Nechi vu dr Stadt Haithabu isch s Vorchuu vu dr Huusratte um 1050 bstetigt wore, vu dert uus het si sich wyter mit dr Schiff vu dr Wikinger un speter vu dr Hanse chenne uusbraite.

Z Europa isch d Zahl vu dr Huusratte stark ruckgängig. As e Grund wird aagsähne, ass d Huusratte dur d Wanderratte allmeh verdrängt wird, wel die im hitige Umfäld konkerränzsterker isch. Z Dytschland stoht d Huusratte uf de rote Lischt vu dr gfehrdete Arte. Großi Populatione vu dr Huusratte git s nume no in dr Mittelmeerländer.

Frieji Bericht iber Peschtepidemie, wu mittelbar dur Huusratte uusglest wore sin, ze Byschpel d Pescht z Athen, wu dur dr Thukydides bschribe woren isch, wäre as indiräkte Bewyys fi s Vorchuu vu Huusratte aagsähne, aber d Bschryybige vu dr Symptom sin nit alliwyyl aidytig.

Uf Großbritannie isch d Huusratte villicht scho mit dr Remer chuu, as Beleg doderfir wird e Pescht-Epidemie z Londinium (London) im 2. Johrhundert n. Chr. aagfiert. Di eltschte Chnochefund stamme aber erscht us eme Brunne us em 4. oder 5. Johrhundert z Skeldergate, York. E Dail Forscher nämme aa, ass d Ratte im Friemittelalter wider uusgstorben isch (schlächteri Läbesbedingige dur s Änd vu stedtische Sidlige un d Klimaverschlächterig 7. Johrhundert) un ass si erscht mit dr Chryritter wider yygfiert woren isch.

D Huusratte isch nume in cheltere Regione an mänschligi Sidlige buden, wu si zmaischt in druckene Hyyser un Schyyre, aber au in Chälle un Stääl läbt. Im Freiland suecht si sich arg unterschidligi Schlupfwinkel un böut dert ihre Näscht. D Hausratte isch in dr Hauptsach nachtaktiv. As sozial Dier läbt si in Gruppe, wu fufzg un meh Individue chenne umfasse. Si het am liebschte bflanzligi Nahrig wie Frucht, Obst, Some un Wurzle. Dierischi Nahrig nimmt si nume sälte zue sich.

D Furtbflanzig findet unter ginschtige Bedingige s ganz Johr statt, d Ratte drait 21 bis 23 Däg. Pro Wurf wäre rund 8 bis 15 blindi un blutti Jungi uf d Wält brocht, wu no segs Wuche sälbschtändig wäre un in d Gschlächtszyt im Alter vu ca. vier bis ses Wuche chemme.

Die wenig spezialisierte, aber seli aabassigsfähige Dier gälte in dr Regle as Nahrigsmittelschädlig.

Doderdur, ass dr Rattefloh "Xenopsylla cheopis" au d Huusratte as Wirtt parasitiert, wird dr Erreger vu dr Pescht, s Bakterium "Yersinia (Pasteurella) pestis", au vu ihre uusbraitet. Wie groß d Bedytig vum Rattefloh un dodermit vu dr Huusratte bi dr Iberdragig vu dr Pescht gsi isch, isch aber umstritte, wel dr Rattefloh in dr gmäßigte Zone nit eso aifach uf dr Mänsch goht. 

Huusratte, wu im Freie läbe, sin näbe andrechlanie Changer au Reservoirwirt fir verschideni Borreliearte (Bakterie), wu derno vu andre Vektore wie z. B. vu Zäche uf Dier un Mänsch chenne iberdrait wäre.

Vu Huusratte git s e Huffe Unterarte, e Dail dervu sin wältwyt verbraitet.





</doc>
<doc id="27116" url="https://als.wikipedia.org/wiki?curid=27116" title="Vaihingen an der Enz">
Vaihingen an der Enz

Vaehinge (dt. "Vaihingen an der Enz") isch a Stadt z Bade-Wirttebärg, an dr Enz gläge, rund 24 Kilometer nordweschtlig vu Stuegert un 20 Kilometer eschtlig vu Pforze. Si ghert zue dr Metropolregion Stuegert, isch no Ludisburg, Biedge-Bissenge un Kornweschte di viertgrescht Stadt vum Landchreis Ludisburg un bildet a Mittelzäntrum fir d Umlandgmeine. Syt em 1. Jänner 1973 isch Vaehinge Großi Chreisstadt.

Mit dr Stadt Oberriexenge un dr Gmeine Eberdenge un Serse het d Stadt Vaehinge ne Verwaltigsgmeinschaft veryybart.

Vaehinge lyt in 200 bis 450 Meter Hechi am Änd vum Straugai, am Weschtrand vum Neckerbecki in ere Dalwytig vu dr Enz. D Innestadt lyt uf dr Oschtsyte vum Fluss un wird vum Schloss Kaltestoi iberragt.

S Stadtgebiet bstoht us 600 ha Flechi mit Beböuig, 1592 ha Wald, 329 ha Räbe un 4116 ha sunschtige landwirtschaftlig gnutze Flechine. D Stadt Vaehinge nännt sich sälber „Stadt zwische Matte, Wald un Räbe“. In dr „Internationale Stadt vu dr Räbe un em Wyy“ wäre scho syt jehär Räbe bewirtschaftet un d Wyykultur bflägt.

Die Stedt un Gmeine gränze an d Stadt Vaehinge (im Uhrzeigersinn vu Norde uus): Sachsene, Serse, Oberriexenge, Markgrẽänenge, Eberdenge (alli Landchreis Ludisburg), Mihlacker un Illenge. (Enzchreis)

Vaehinge bstoht us dr nyyn Stadtdeil (Yywohnerzahle mit Chlammere mit Stand Dezämber 2005) Aurich (1.572), Ensenge (2.602), Enzwaehinge (3.914), Gendelbach (1.273), Gloiglattbach (4.341), Horre (2.618), Riet (917), Roßwog (1.259) un Vaehinge. Die Stadtdeil sin idäntisch mit dr ehmolige glychnamige Gmeine. Di offiziäll Bezeichnig vu dr Stadtdeil erfolgt dur dr Namme vu dr Stadt un dr Namme vum Stadtdeil, wu dur a Bindestrich nogstellt wird. 

Di nyyn Stadtdeil bilde Wohnbezirk im Sinn vu dr bade-wirttebärgische Gmeindsornig un sin mit Uusnahm vum Stadtdeil Vaehinge Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz. In dr Ortschafte bstehn jewyyls eigeni Verwaltigsstelle.

Zum Stadtdeil Aurich ghere s Dorf Aurich un di abgange Ortschaft »Auf Weiler«. Zum Stadtdeil Ensenge ghere s Dorf Ensenge un di abgange Ortschaft Schweinemihl. Zum Stadtdeil Enzwaehinge ghere s Dorf Enzwaehinge, dr Wyyler Pulverdenge, s Gheft Leinfelder Hof un d Hyyser Neimihle un Rieter Dal. Zum Stadtdeil Gendelbach ghere s Dorf Gendelbach, di herzoglig Domäne Stoibachhof un di abgange Ortschaft Maninchoven. Zum Stadtdeil Gloiglattbach ghert s Dorf Gloiglattbach. Zum Stadtdeil Horre ghere s Dorf Horre un di abgange Ortschafte Alten- un Jungenguckenhausen (villicht idäntisch mit Gumboldeshusen). Zum Stadtdeil Riet ghert s Dorf Riet un di abgange Ortschaft Wintergeislingen (villicht idäntisch mit Munigischinga). Zum Stadtdeil Roßwog ghert s Dorf Roßwog un s Huus Seemihle. Zum Stadtdeil Vaehinge ghert d Stadt Vaehinge.

Vaehinge bildet a Mittelzäntrum in dr Region Stuegert, s Oberzäntrum vu däre isch d Stadt Stuegert. Zum Mittelberyych Vaehinge ghere no d Oberriexenge un d Gmeine Eberdenge un Serse,

Vaehinge ischt zom erschte Mol gnennt worda em Johr 779.

Vaehinge hot mit dr Stadt Oberriexenge ond dr Gmoede Eberdenge ond Serse a Verwaltongsgmoeschaft vereibart.

Dr OberSchuldes vo Vaehinge ischt dr Gerd Maisch.

Ergäbnis vo de Landdagswahla seid 2006: 

Dr Dialekt vo Vaehinge ghert zom schwäbisch-sidfränkische Ibergangsbiet.





</doc>
<doc id="27120" url="https://als.wikipedia.org/wiki?curid=27120" title="Dub (Begriffsklärung)">
Dub (Begriffsklärung)

Dub stoht fir:

Dub isch dr Name vu däne Ortschafte:

D Abchirzig DUB stoht fir:


</doc>
<doc id="27121" url="https://als.wikipedia.org/wiki?curid=27121" title="Harvard (Begriffsklärung)">
Harvard (Begriffsklärung)

Harvard stoht fir:

Ortschafte in dr Vereinigte Staate:
Harvard isch dr Noonamme vu däne Persone:


</doc>
<doc id="27122" url="https://als.wikipedia.org/wiki?curid=27122" title="Friedrich (Begriffsklärung)">
Friedrich (Begriffsklärung)

Friedrich stoht fir:



</doc>
<doc id="27123" url="https://als.wikipedia.org/wiki?curid=27123" title="Gerade (Begriffsklärung)">
Gerade (Begriffsklärung)

Gradi (dt. "Gerade") stoht fir:


grad stoht fir:



</doc>
<doc id="27124" url="https://als.wikipedia.org/wiki?curid=27124" title="Tirol (Begriffsklärung)">
Tirol (Begriffsklärung)

Dr Namme Tirol (mängmol au "Tyrol") stoht fir:





</doc>
<doc id="27125" url="https://als.wikipedia.org/wiki?curid=27125" title="Einsiedeln (Begriffsklärung)">
Einsiedeln (Begriffsklärung)

Einsiedeln isch de Name vo däne geografische Objekt:



</doc>
<doc id="27132" url="https://als.wikipedia.org/wiki?curid=27132" title="Luiz Inácio Lula da Silva">
Luiz Inácio Lula da Silva

Luiz Inácio Lula da Silva (* 27. Oktober 1945 z Caetés, Pernambuco) isch e brasilianische Politiker und vom 1. Jänner 2003 bis zum 1. Jänner 2011 Bresidänt vo Brasilie gsi. Er isch e Gründigsmitgliid vo dr brasilianische Arbeiterpartei Partido dos Trabalhadores. 2002 isch er zum Staatsbresidänt gwehlt worde. Im Johr druf het er s Amt adrätte.

Dr Lula isch as "Luiz Inácio da Silva" uf d Wält cho. Spöter het er si Spitzname „Lula“ (Lula, Lulu und Lu si Spitznäme vo „Luis“) offiziell in si Namen ufgnoh. Bi dr brasilianische Bevölkerig isch er as Lula bekannt.



</doc>
<doc id="27135" url="https://als.wikipedia.org/wiki?curid=27135" title="Airbus">
Airbus

D' Airbus isch en Luftfahrtkonzern mit Sitz in Toulouse. Si schtellt vor allem kommerzielli Passagierflugzüg her.

Airbus isch 1970 als Airbus industries mit em Ziel, es gmeinsams, europäisches Verkehrsflugzüg z' konstruiere, gründet worde. S'erschte Flugzüüg, de Airbus A300B2, isch am 28. Oktober 1972 s' erschtmal gfloge. S'erschte Serieflugzüüg isch den am 30. Mai 1974 a d Air France usgliferet worde. Das isch aber scho ä verbessereti Variante, de A300B4, gsii und isch länger gsii als de Prototyp. Es isch ds erschte Grossruumflugzüüg gsi, mit nur zwöi Triibwärch. Es Grossruumflugzüüg het bis zu däm Zytpunkt immer mindischtens drüü Triibwärch gha.

Bi der Vermarktig vom Airbus A300 het sech Airbus öppis speziells yfalle la, um Chunde i der USA z gwinne. Aribus het der amerikanische Fluggsellschaft Eastern Airlines vier Flugzüüg für sächs Mönet zum usprobiere zur verfüegig gstellt u zwar gratis. Sämtlechi Chöschte für d Wartig u Servic het Airbus überno. Lediglich d Pilote u ds Kerosin het Eastern Airlines sälber zalt. So isch es cho, das die Fluggsellschaft über di Jahre 32 Flugzüüg gchouft het u Airbus i der USA het chönne fuessfasse.

Eis vo de Erfolgrychschte Flugzüüg wo bis hüt boue wird isch der Airbus A320. Ou bi däm Flugzüüg isch Air France eine vo de Erschtchunde gsi. Der dritti Airbus A320 wo je isch boue worde, het Airbus A320-111 gheissen u isch ou a Air France isch usgliferet worde. Das Flugzüüg isch allerdings nid elter drei Tag worde. Dä Flüüger isch wäret em Air-France-Flug 296 am 26. Juni 1988, bi der erschte öffendleche Vorfüehrig vom A320, bim überflüüge vom Flugplatz Mühlhuuse-Habsheim i d Böim gfloge u het e totalschade erlitte. Der Absturz het zu Diskusione gfüehrt u der Erfolg Airbus A320 isch unsicher gsi. Der Unfall het em A320 allerdings nid gschadet.

Airbus het du ou ds gröschte Passagierflugzüüg vor Wält boue, der Airbus A380. Doch das Flugzüüg het sech du wyt weniger guet verchouft als erwartet. Underanderem isch das am Airbus A380-800 gläge. Bi däm het me nämlech d Dragflächine z gross konstrueier, damit me de der Airbus A380-900, wo wäsendlech länger wär gsi, z boue. Doch Airbus het die Variante vom A380 nie boue. Nach däm d Fluggsellschaft Emirats ihri di Bstellti Azahl a Flugzüüg redutziert het u Quantas im Undernäme mit teilt het, das si acht Airbus A380 nid wärde übernäh, het Aribus beschlosse der Bou vom A380 im Jahr 2021 yzstelle. 

Im Mai 2019 het Airbus di 12.000 Maschine usgliiferet. Es het sech derby um ne Airbus A220 für Delta Air Lines ghandlet. Vo der 6.000 Maschine bis zu der 12.000 Maschine het Airbus 9 Jahr bruucht. Glychzytig mit der 12.000 Maschine het Airbus ou no grad der 50. Geburtstag chönne fyre.



</doc>
<doc id="27138" url="https://als.wikipedia.org/wiki?curid=27138" title="Drachenzähmen leicht gemacht">
Drachenzähmen leicht gemacht

Drachenzähmen leicht gemacht isch en computeranimierte Film in 3D vo DreamWorks, wo am 26. März 2010 erschiene isch.

De Hicks wohnt im Wikingerdorf Berk. Er isch de Sohn vom Häuptling Haudrauf. Das Dorf wird regelmässig vo Drache überfalle, wo d'Schaf als Beute verschlepped. Alli Iwohner sind drum versesse druf, Drache z'tödä. Au de Hicks wär gern en erfolgriche Drachetöder, aber er isch eifach nöd so starch wie alli andere.

Wo s'Dorf wiederemal agriffe wird, schlicht sich de Hicks devo und versuecht mit eme Katapult, won er selber konstruiert het, eine vo de sagenumwobene Nachtschatte-Drache z treffe. Sonen Drache isch extrem gfährlich, er chann Blitz usspeiä. Es het bis jetzt na niemer sonen Drache gseh. Em Hicks glingts tatsächlich, de Drache zträffä; er gseht en über em Wald abstürzä. Aber es glaubt em niemer.

Am nächste Tag gaht er in Wald und sucht de Drache. Er findet ihn und wot en tödä. Aber er chan aifach nöd. So befreit er de Drache vo sine Fesslä.

Woner später emal im Wald underwägs isch, begägnet er em Drache wieder. De Drache cha nüme richtig flügä, wil im es Stuck vo siner Schwanzflosse fählt. De Hicks zähmt de Drache und tauft en "Ohnezahn". Er bringt ihm Fisch und baschtlet en Flügel us Leder, woner am Drache amacht. Mit dere Prothese cha de Drache wieder flügä und de Hicks ritet uf ihm und stüret d'Prothese.

I de Zwüscheziit het em Hicks sin Vater beschlosse, dass sin Sohn is Drachetöter-Training ga söll. De Hicks hät scho vil über Drache glehrt und cha guet mitene umgah ohni si tödä z'müese. So wird er de agsehenschti Wikinger im Dorf. D'Astrid, es Vikingermeitli, wird ifesüchtig uf de Hicks. Sie spioniert ihm nah und gseht schliesslich de Drache. De Hicks versuecht sie devo z'überzüge, dass de Drache harmlos isch. Zäme ritet si ufem und de Ohnezahn bringt si is Drachenescht. Det wohnt en riisige uralte Drache, wo die andere Drache füetere münd; susch werded sie selber vo ihm gfrässä. Das erchlärt die regelmässige Raubzüg. D'Astrid und de Hicks beschlüssäd, niemerem ihres Gheimnis z verrate.

Am nächschte Tag kämpft de Hicks gäge en Drache. Er wott allne zeigä, dass Drache harmlos sind. Es glingt ihm au fascht, aber sin Vater schreit lut, zum de Kampf beände und de ufgschüchti Drache grift de Hicks a. De Ohnezahn ghört em Hicks sini Schrei und chunt em z'Hilf. D'Dorfbewohner nämed de Ohnezahn gfange. De Hicks versuecht sim Vater sini Fründschaft mit em Drache z'erchläre, aber er lost nöd zue. En Drache cha schliesslich niemals en Fründ si. Vesehentlich verzellt de Hicks vom Drachenest. De Haudrauf beschlüsst sich vom Ohnezahn det anefüere zla, um ali Drache endgültig z vernichte.

De Hicks isch deprimiert. D'Astrid ermunteret en, sin Fründ z befreie. Si rited uf de Drache vom Training und chömed grad nah rechtzitig zum d'Chrieger bi ihrem Kampf gägä de riisigi Drache z understütze. Em Hicks sin Vater hilft ihm, de Ohnezahn z befreie und zäme glingts ihne, de Riesedrache z besiege. De Hicks chunnt aber fascht um i de Explosion. De Ohnezahn chan ihn rette; wo de Hicks wieder verwachet, stellt er aber fescht, dass er sin lingge Fuess verlore het. Er het jetzt e Prothese. De Ohnezahn isch bi ihm. Drache sind jetzt d'Huustier vo de Wikinger und de ewige Kampf isch verbii.



</doc>
<doc id="27140" url="https://als.wikipedia.org/wiki?curid=27140" title="Wenn am Sonntagabend die Dorfmusik spielt">
Wenn am Sonntagabend die Dorfmusik spielt

Wenn am Sonntagabend die Dorfmusik spielt isch a deitscher Hoimetfilm vom Regisseur Rudolf Schündler, wo hauptsächlich em Schwarzwald schbiilt. D Aussufnahma send im Dodmis em badischa Schwarzwald dreht worra. S erscht Mol ens Kino komma isch der Film am 24. Sebdembr 1953.

Wia em Solodrombetr Jonny Schulz noch seim Gaschtschbiil en ra graußa Stadt d Gage auszahlt wuud, stoht schau dr Grichtsvollziihr dô ond pfendet se, weil dr Jonny beim Finanzamt Schulda hot. En seira Wuad haut’r glei ab ond reist en da Schwarzwald, weil’r glaubt, e dr Nadur wiidr zo sich selbr zo fenda. E-ma Holzfällorlagr trifft’r uf sein alda Freind Martin. Der hot a Aug uf d Kati gworfa, s Dechterle vom Guadsbesitzr Ertl, ond des saubre Mädle môg en au. Bloß dera ihr Vaddr siht des Techtlmechtl et gern. Deam stoht finanziell s Wassr bis zom Hals. Drom wär’s em liabr, wenn d Kati da reicha Bruckner heirada dät, wo a grauß Säagwerk hot ond au seit ma Weile deam Mädle da Hof macht. Trotz ällem hot dr Ertl noh oi Hoffnong, om sein Betriib redda zo kenna: Er hot sein beschda Gaul zom nägschda Renna en Iffezheim ôgmeldet ond hofft uf da erschda Platz. Nô dät’r nemlich dean reich dotiirda Graußa Preis vo Bada Bada gwenna.

So kommt’s au. S dauret abr et lang, ond dr Ertl merkt, dass sei Gaul dopt worra ischt. Dr Ibltätr ischt sei Bruadr Franz, wo als Ausbildr fir d Geil en seine Denschd stoht. Uf dui Weis hot der an graußa Weddgwenn kassiira kenna. Abr s Schiidsgricht vo der Rennbôh hot au seine Zweifl, ob bei deam Gaul ällas mit reachde Deng zuaganga ischt. A Dopingprob lôôt da ganza Schwendl uffliaga. 

Am Ôbad griagt dr Ertl bletzlich Bsuach vo-ra Abordnong vom Renngricht. Oinr drvo isch dr Bruckner. Vo deam en d Eng driiba, bleibt em Ertl nix andrs meh ibrig, wia d Konsequenza zo ziiha.

Wia d Kati merkt, dass ihr Vaddr vorschwonda ischt, macht se sich glei mit em Martin uf d Suach. Der trifft ondrweags uf da Franz, wo-nr arg em Vordacht hot, dui Lomberei mit deam Dobba gmacht zo han. S kommt’s zo-ra graußa Ausanandrsetzong, wo domit ufheert, dass dr Franz a Gstendnis aalegt ond glei druf s Weide suacht. Jedafalls hot dr Ertl sei Ôseha wiidr ond kââ sich mit ma guada Gwissa wiidr bei de Leit bligga lau. 

Em Lauf dr Zeit merkt au dr Bruckner, dass’r bei dr Kati nemma landa kôô ond vorzichdet uf des Mädle. Er goht sogar no viil weitr ond beweist an graußa Edlmuet: Er geit em Ertl an Haufa Geld, dass sei Gued ond seine Geil et ondr da Hammr kommet.

Ond was ischt enzwischa mit em Jonny bassiirt? Der hot sei Herz ans Wirtsdechderle Rosl vorlaura. Dia zwoi planet schau d Hauzich, do daucht uf oimol em Jonny sei Manager mit seira frihera Partnere uf ond sorget fir a riisigs Durchanandr. Abr zom Glick geit’s do noh drei luschdige Vagabonda, wo mit ihrer Dorfmusig d Leit vo ihre domme Gedangga aabrenget ond drfir sorget, dass sich ällas zom Guada wendet. Drom danzet am Schluss vo deam Film d Kati mit ihrem Martin ond d Rosl mit ihrem Jonny ganz frehlich zor Dorfmusig.

E deam Film kommet zwar a baar Volksliadr vor, abr dui Titlmelodii "Wenn am Sonntagabend die Dorfmusik spielt: Heididel didel, deididel didel dum-dum! " ischt kois, wia manchmol bhaubdet wuud, sondern a Schlagr vom Mart Fryberg (Musig) ond vom Peter Kirsten ond em Theo von Donop (Tekscht).

S "Lexikon des internationalen Films" (Bd. 9 en dr Ausgab vo 1988) moint, es dät sich om an sendimendala ond wirklichkeitsfremda Hoimetfilm mit Volksliadeilaga ond Schwarzwaldfodos handla, wo domols als Kommerzklischee so iblich gwäa send.

S Programm zom Film (Verlag "Das neue Filmprogramm", H. Klemmer & Co., Neustadt an der Weinstraße)



</doc>
<doc id="27145" url="https://als.wikipedia.org/wiki?curid=27145" title="Winnenden">
Winnenden

Wẽnnede (amtl. "Winnenden") isch a Stadt z Bade-Wirttebärg rund 20 km nordeschtli vu Stuegert. Si isch no Woeblinge, Fellbach, Schorndorf un Bagene di fimtgrescht Stadt vum Rems-Murr-Chreis un bildet a Unterzäntrum im Mittelzäntrum Woeblinge/Fellbach vu dr Region Stuegert. Syt em 1. Jänner 1973 isch Wẽnnede a Großi Chreisstadt.
Wẽnnede lyt am weschtlige Rand vum Schwebische Wald uf 270 bis 504 Meter Hechi. D Altstadt lyt uf eme Buckel zwisch em Buechebach un em Zipfelbach.

Die Stedt un Gmeine gränze an d Stadt Wẽnnede (im Uhrzeigersinn vu Norde uus): Bagene, Allmerschbach, Bergle, Reemshalde, Korb, Schwoege un Luidebach

S Stadtgebiet vu Wẽnnede bstoht us dr Chärnstadt, em Wohnbezirk Schelmeholz, wu 1964 entstande isch un anne 2000 4.441 Yywohner gha het, aber kei eigene Stadtdeil isch, un dr Stadtdeil Baach, Birkmannsweiler, Birg, Breiningsweiler, Hanweiler, Hertmannsweiler un Hefe, wu erscht im Ramme vu dr Gmeireform vu dr 1970er Johr yyglideret wore sin. Zue dr einzelne Stadtdeil ghere no seperat glägeni Wohnblätz mit bsundere Nämme, wie Lange Weide, Pfeilhof z Baach, Buechebachhof, Burkhardshof un Nuimihle z Birkmannsweiler, Schuelerhof z Birg, Sonneberg z Breiningsweiler, Degehof z Hertmannsweiler un Ruitzemihle z Hefe. In dr Chärnstadt wäre zem Deil Wohngebiet mit eigene Nämme unterschide, vilmol neji Böugebiet, wu aber zmeischt kei feschtgleiti Gränze hän. Doderzue ghert zem Byschpel s Wohngebiet „Am Hongerberg“.

Wẽnnede bildet a Unterzäntrum im Mittelzäntrum Woeblinge/Fellbach vu dr Region Stuegert. S Oberzäntrum derzue isch d Landeshauptstadt Stuegert.

Wẽnnede ischt zom erschte Mol gnennt worda em Johr 1181.

Wẽnnede hot sich mit dr Gmoede Luidebach ond Schwoege zom Gmoeverwaltongsverband „Wẽnnede“ zammagschlossa.

Dr OberSchuldes vo Wẽnnede ischt dr Hartmut Holzwarth.

Ergäbnis vo de Landdagswahla seid 2006: 

Dr Dialäkt vo Wẽnnede ghert zom Schwäbisch.




</doc>
<doc id="27147" url="https://als.wikipedia.org/wiki?curid=27147" title="Geislingen an der Steige">
Geislingen an der Steige

Geislenge (amtl. "Geislingen an der Steige") isch a Stadt z Bade-Wirttebärg im Sidoschte vu dr Region Stuegert rund 15 km sideschtli vu Geppenge bzw. 27 km nordweschtli vu Ulm. Si isch no dr Chreisstadt Geppenge di zwotgrescht Stadt vum Landkrois Geppenge un bildet a Mittelzäntrum fir d Umlandgmeine. 

Geislenge isch syt 1956 Großi Chreisstadt, syt di bade-wirttebärgisch Gmeiornig in Chraft drätte iusch. Mit dr Gmeine Iberkenge un Kuache het d Stadt Geislenge ne Verwaltigsgmeinschaft veryybart.

Geislenge lyt am Rand vu dr Mittlere Schwebische Alb, scho hinter dr Albtrauf zruckgsetzt im Dal vu dr Fils. D Stadt un ihre Vorort Altestadt lige in eme Dalchessel, wu dur s Zämmefdräffe vu verschidene Deler entstanden isch. Geislenge heißt mer wäge däm au „Femfdelerstadt“ (Deler vu dr obere un dr untere Fils, Eyb, Rohrach un vum Längedalbach). D Fils, wu us em Filsursprung uus goht, chunnt vu Iberkenge (Obers Filsdal) uus im Sidwescht in s Stadtgebiet, goht derno bi Altestadt no Nordwescht un verlosst s in Richtig Kuache (Unters Filsdal).

Die Stedt un Gmeine gränzen an d Stadt Geislenge (im Uhrzeigersinn vu Oschte uus): Gerstette (Landchreis Hoidne), amstette un Nellenge (Alb-Doene-Chreis) un Deggenge, Iberkenge, Kuache, Donzdorf un Behmekirch (alli Landkrois Geppenge)

S Stadtgebiet vu Geislenge bstoht us dr Chärnstadt, wu hite au di ehmolig Gmei Altestadt derzue ghert, wu anne 1912 yyglideret un in dr Zwischezyt ganz zämmegwagse isch mit em hitige Stadtzäntrum, un dr Gmeine, wu im Ramme vu dr Gebietsreform in dr 1970er Johr yyglideret wore sin: Aufhause, Dirge, Eybach, Steete, Waldhause un Weiler ob Helfestõẽ. Die hitige Stadtbezirk sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

Zuen a Deil Stadtbezirk ghere au no anderi Wohnplätz un Wohnbezirk mit eigene Nämme. Doderzue ghere zem Byschpel Wannenhef zue Aufhause, Christofshof, Oßmannsweiler un Untere Wittenge zu Dirge, Roggemihle zue Eybach un Battenau, Hofstett am Steig un Lindehof zue Weiler ob Helfestõẽ. 

In dr Chärnstadt wäre zem Deil Wohngebiet mit eigene Nämme unterschide, vilmol neji Böugebiet, wu aber zmeischt kei feschtgleiti Gränze hän.

Geislenge bildet a Mittelzäntrum in dr Region Stuegert, wu d Stadt Stuegert s Oberzäntrum derzue isch. Zum Mittelberyych Geislenge ghere no d Stedt un Gmeine im obere Filsdal u a baar Ortschafte uf dr Albhochflechi, nämli Ditzebach, Iberkenge, Behmekirch, Deggenge, Drackestõẽ, Gruibenge, Haoschtadt, Kuache, Mihlhouse un Wisestoeg.

Geislenge ischt zom erschte Mol gnennt worde em Johr 1108 als "Giselingen".

Geislenge hot mit dr Gmoede Iberkenge ond Kuache a Verwaltongsgmoeschaft vereibart.

Dr OberSchuldes ischt dr Frank Dehmer.

Ergäbnis vo de Landdagswahla seid 2006: 

Dr Dialekt vo Geislenge ghert zom Schwäbisch.




</doc>
<doc id="27154" url="https://als.wikipedia.org/wiki?curid=27154" title="Wangen im Allgäu">
Wangen im Allgäu

Wãnge (amtl. "Wangen im Allgäu") isch a Stadt im Sidoschte vu Bade-Wirttebärg im Weschtaalgai. Si isch no Raveschburg di zwotgrescht Stadt vum Landchreis Raveschburg un bildet bildet a Mittelzäntrum fir d Umlandgmeine. Vu 1938 bis 1972 isch Wãnge Chreisstadt vum Landchreis Wãnge gsi. Am 1. Jänner 1973 isch dää in dr Landchreis Raveschburg yyglideret wore un Wãnge zur Große Chreisstadt gnännt. Mit dr Nochbergmeine Achbärg un Ãmmzäll het d Stadt Wãnge ne Verwaltigsgmeinschaft veryybart.

Wãnge giltet as Brunnestadt un mer chännt s in dr Region fir syy Buuremärt, wu no bis in d mitti vu dr 1980er Johr Chleivih us dr Gegnig ghandlet woren isch. 

Wãnge lyt am nerdlige Stade vu dr Obere Arge an dr schläne Dalhaale in dr Drumlinlandschaft vum Weschtallgaier Bielland. Di Unter Arge fließt im Nordweschte vu Wãnge un chunnt sidweschtli vu dr Stadt zämme mit dr Obere Arge. S hitig Wãnge wird bregt vu syym historische Stadtchärn un vil jingere Stadtdeil. 

Die Stedt un Gmeine gränzen an d Stadt Wãnge (im Uhrzeigersinn vu Weschte uus: Ãmmzäll, Voogt, Kiißlegg un Argebihl (alli Landchreis Raveschburg), Hergatz un Hergeschweiler (beidi Landchreis Lindau), Achbärg (Landchreis Raveschburg) und Neikirch (Bodeseechreis).

S Stadtgebiet vu Wãnge bstoht us dr Chärnstadt un dr Gmeine, wu im Ramme vu dr Gebietsreform in dr 1970er Johr yyglideret wore sin: Deichelried, Karsee, Leipolz, Neiraveschburg, Niderwãnge un Schomburg.

Die yygliderete Stadtdeil sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

In allne Stadtdeil git s no anderi Wohnplätz un Wohnbezirk mit eigene Nämme, wu vilmol nume wenig Yywohner hän un Wohngebiet, vilmol neji Böugebiet, wu aber zmeischt kei feschtgleiti Gränze hän. Zem Deil sin des au Gmeine, wu friejer sälbschtänsdig gsi sin. Doderzue ghere

Wãnge bildet a Mittelzäntrum in dr Region Bodesee-Oberschabe, wu d Stedt Raveschburg, Wãẽgaade un Fridrichshafe (in Funktionsergänzig) s Oberzäntrum derzue sin. Zum Mittelberyych Wãnge ghere no d Stedt un Gmeine im sideschtlige Deil vum Landchreis Raveschburg: Achbärg, Ãmmzäll, Argebihl, Kiißlegg un Wãnge. Derzue git s Verflächtige mit dr Gmeine im Nochberlandchreis Lindau z Bayern.

Im Stadtgebiet git s zur Zyt zeh Naturschutzgebiet: Arge, Bimisdorfer Mesle, Gießemoos, Hangquellmoos Bachholz, Hangquellmoos Epplings, Karbachmoos, Krottedal-Karbach, Neiraveschburger Weiher, Rotasweiher-Degermoos un Duifelssee, derzue sibe Landschaftsschutzgebiet. 

Ergebnis vu dr Landdagswahla syt 2006: 




</doc>
<doc id="27163" url="https://als.wikipedia.org/wiki?curid=27163" title="Enkenstein">
Enkenstein

Änkestei (dütsch "Enkenstein") isch e Ortsdeil vu Schopfe im Landchreis Lörrach. Es litt nördlig vu de Chärnstadt vu Schopfe un isch de zweitchleinst Ortsdeil vu de Gmeind.

Änkestei litt uff 381 Meter übber em Meerspiegel im südlige Schwarzwald un hät e Flächi vu 3,66 Quadratkilometer. Im Süde gränzt's an d'Chärnstadt vu Schopfe un im Norde an Degernau. Im Oste gränzt's e Bärg vu Huuse im Wisedal ab. Im Norde gränze d'Gmeinde Chleis Wisedal mit em Ortsdeil Wiislet un Zell mit Gresge aa. Südlig vu Änkestei litt Langenau, e andere Ortsdeil vu Schopfe.

De Ortsnamme wird zum erschte Mol im 14. Johrhundert urkundlig gnännt, 1392 de Ort sälber. Er hät im Chloster St. Bläsi ghört. D'Dütschordenskommende vu Büügge hät vu de Verena vu Bade, de Schwöster vum Komtur Marquart vu Bade, Iichümft un Güeter im Chleine Wisedal chauft, drunter au Änkestei. 1400 hänn si abber d'Hälfti vum Chirchesatz un de Widdumhof z Nollinge degege iiduscht, vu do aa sin d'Iichümft vu "An dem Engen Steyn" als Lehe zu de Fräiherre vu Roggebach chuu. 1696 hät s Oberamt Röttle ene alli Abgabe an stüürbare Gieter un landwirtschaftlige Produkt züegsproche. Noch em badische Gsetz übber d'Zehntablösig sin d'Abgabe 1729 Gulde gsi; sälli sin ab 1830 an d'Gmeind gange.

Änkestei hät unter de Främdherrschaft vum Napoleon glitte: 1813 un 1814 hänn d'Iiwohner mieße Läbensmittel opfere un Arbetschräft bereitstelle.

1830 isch Änkestei als selbständigi Gmeind vu de Vogtäi Langenau drännt wore, nochdemm em scho vorhär e gwüssi Selbständigkeit züechuu isch, sodass Lüt, wu vu Langenau dohär zoge sin, e feste Bedrag hänn mieße zahle. Vu 1839 bis 1840 isch e Rothuus bout wore mit ere Wachstube, eme Gfängnis un eme Unterstelligsruum für d'Füürwehr. 1844 hät Änkestei 1844 Iiwohner gha, wu sich uff 27 Familie verdeilt un in insgsamt 24 Hüüser gläbbt hänn. Innerhalb vu vier Johr isch d'Iiwohnerzahl uff 160 gstige.

De Erscht Wältchrieg hät fümf Bürger vu Änkestei s Läbe chostet, de Zweit Wältchrieg sibe. An sälli Opfer wird vum Chriegerdänkmol uff em Fridhof vu Wiislet erinnert.

Zum 1. Juni 1974 isch Änkestei im Rahme vu de Gmeindereform in Schopf iiglidert wore. E Ortsvorsteher gitt's erscht sit 1984.

Am 5. un 6. Septämber 1992 isch 600-Johr-Jubiläum gfiirt wore. Vu viile Büger sin altertümligi Gegeständt us de Landwirtschaft un em Handwärch dargstellt wore, d'Ufffiehrige hänn vu Lüt nöchere un witer entfernte Gegende bsüecht.

Im Februar 1999 isch de Gresgerbach übbergloffe un hät Änkestei übberschwämmt, zruckblibe sin großi Mänge an Gröll un Schlamm. D'Füürwehr un fräiwilligi Hälfer hänn d'Wäg widder benutzbar gmacht, was meheri Dag bruucht hät.

2001 hänn d'Bouarbete vum Maibergsaal un em Füürwehrhuus näbedraa aagfange. Im Septämber 2002 sin si iigweiht wore.

S Wappe vu de ehemolige Gmeind isch uff de Vorschlag vum Generrallandesarchiiv vu Charlsrüehj im Johr 1903 aagnuu wore. De Hintergrund isch silbrig, devor zeigt's de grien Dafelbärg mit ere rote Burgruiine, je einer griene Danne an de beide sitlige Bärghäng un dräi silbrige Danne am vordere Hang. D'Burg siht de Roteburg bi Wiislet ähnlig, wu 1356 durch s Erdbebe vu 1356 zerstört wore-n-isch.

Vu de Gmeindegründig bis zum Johr 1903 hät's au e Dorfsigel gee. E gspaltene Schild mit ere großherzoglige Chrone druff isch zwüsche eme Rankewärch gstande. Di linki Hälfti vum Schild hät us em badische Schregbalche bstande, rächts sin zwei Raute übberenand. Sonigi Raute sin in de Ruiine vu de Burg Änkestei gfunde wore un ghöre wohrschints zum Wappe vu derre ihre ehemolige Bsitzer.

De Mundartdichter Gerhard Jung hät s "Enkesteiner Lied" uff Alemannisch gschribe:

Un wenn i amig ufegang<br>
uf d Roteburg im Wald,<br>
denk i an Zit, wo lang, scho lang<br>
vergesse, Not un Gwalt.<br>
Do freu mi, aß es anderst isch,<br>
aß Fride herrscht am deckte Tisch<br>
un nüt vo Chrieg und Händel<br>
im liebe Enkestei.<br>

Un isch e Dörfli no so chlei,<br>
als Heimet isch s groß gnueg.<br>
Mii Enkestei am Stürmerai,<br>
sell isch mer alles, lueg!<br>
Weisch, d Gärte blüehie niene so<br>
un niene singe d Lüt so froh,<br>
wie zwische Burst und Ständel<br>
im liebe Enkestei.


</doc>
<doc id="27165" url="https://als.wikipedia.org/wiki?curid=27165" title="Weinstadt">
Weinstadt

Waistadt (amtl. "Weinstadt") isch a Stadt z Bade-Wirttebärg rund 15 km eschtli vu Stuegert. Die Gmei, wu erscht im Ramme vu dr Gebietsreform zum 1. Jänner 1975 nej bildet wore isch, isch syt em 9. März 1976 Stadt un syt em 1. Jänner 1979 Großi Chreisstadt. Si isch no Woeblinge, Fellbach, Schorndorf, Bagene un Wẽnnede di segstgrescht Stadt vum Rems-Murr-Chreis un bildet a Unterzäntrum im Mittelzäntrum Woeblinge/Fellbach vu dr Region Stuegert.

S Stadtgebiet vu Waistadt lyt uf bode Syte vu dr Rems, wu vum Remsdal här chunnt, do in s Neckerbecki fließt un derno bi Remseck mindet. Dr Stadtdeil Großheppach lyt nerdli vu Fluss, di andre Stadtdeil sidli. Im Side vum Stadtgebiet zien sic di Räbbärg an dr Haale vu dr Uuslaifer vum Schurwald uffe. In allne Stadtdeil het s Räbe, vu do här chunnt dr Namme vu dr Stadt.

Die Stedt un Gmeine gränze an d Stadt Waistadt (im Uhrzeigersinn vu Weschte uus): Kerne, Woeblinge, Korb, a Exklave vu dr Stadt Woeblinge, Reemshalde un Wẽnderbach (alli Rems-Murr-Chreis) un Balmerschweiler un Oechwald (Landchreis Esslenge).

Waistadt glideret sich in die Stadtdeil:

Zue dr einzelne Stadtdeil ghere no seperat glägeni Wohnblätz un wohngebiet mit eigene Nämme, wu aber zmeischt kei feschtgleiti Gränze hän. 
Dr Hoft "Schenbihl", dr Wohnblatz "Burg" un d Sidlig "Benzach" ghere zue Beitelsbach. Di abgange Ortschaft "Wintzen" ghert zue Enderschbach. Dr Wyyler Gondelschbach un dr Wohnblatz "Wolfshof" ghere zue Großheppach. Dr Gmeideil "Baach" un dr Wohnblatz "Saffrichhof",derzue di abgange Ortschaft "Mühlhöflein" ghere zue Schnait.

D Ortschaft Gloiheppach, wu hinter Großheppach lyt, ghert zue dr Gmei Korb.

Waistadt bildet a Unterzäntrum im Mittelzäntrum Woeblinge/Fellbach vu dr Region Stuegert. S Oberzäntrum derzue isch d Landeshauptstadt Stuegert.

Waischtadt ischt entstanda zom 1. Jänner 1975 durch dr Zammaschluss vo dr Gmoede Beutelsbach, Endersbach, Großheppach ond Schnait.

Waischtadt ghert zua koenere Verwaltongsgmoeschaft.

Dr OberSchuldes vo Waischtadt ischt dr Michael Scharrmann (FW).

Ergäbnis vo de Landdagswahla seid 2006: 

Dr Dialäkt vo Weinstadt ghert zom Schwäbisch.





</doc>
<doc id="27167" url="https://als.wikipedia.org/wiki?curid=27167" title="Tour de Romandie">
Tour de Romandie

D Tour de Romandie isch e Radrundfahrt, wu in Etappe dur di franzesischsprochig Weschtschwyz, d Romandii, fiert. Des Ränne, wu anne 1947 s erscht Mool uusdrait wore isch, findet alljohr Ändi April/Aafangs Mai statt un giltet as wichtig Vorberatigsränne fir dr Giro d'Italia. D Tour de Romandie ghert zue dr 2005 nej yygfierte UCI ProTour, ere Serie vu dr wichtigschte Radränne im Johr. 

Insgsamt zwelf Mol het e Schwyzer d Tour de Romandie gwunne. Dr erscht un bishär ainzig dytsch Siger isch dr Andreas Klöden gsi, wu d Uusdragig im Johr 2008 gwunne het.

Dr Rekordsiger isch dr Stephen Roche, wu d Tour de Romandie drejmol gwunne het (1983, 1984 un 1987).



</doc>
<doc id="27171" url="https://als.wikipedia.org/wiki?curid=27171" title="Ram Narayan">
Ram Narayan

De Ram Narayan (Hindi: राम नारायण; IAST: Rām Nārāyaṇ; * 25. Dezämber 1927) isch e indische Musiker wo "Sarangi" spilt. De Narayan isch z Udaipur, Indie uf d Wält cho un ufgwagse. Er het bi All India Radio, Lahore, im 1944 debütiert. 
Er het joorelang as Begläiter gspiilt, bis er 1949 uf Mumbai isch, zum im Hindi-Film z schaffe. 1956 isch er Konzärtsolist worde und het mit dr Begläitmuusig ufghöört. Er het Soloalbum ufgnoo und het vo de 1960er Joor aa Tuure dur Amerika und Europa gmacht. Dr Narayan het indischi und usländischi Studänte underrichdet und isch bis 2000 öffentlig ufdräte, vilmol im Usland. 

De Narayan isch 2005 mit em Padma Vibhushan Priis uuszeichnet worde.




</doc>
<doc id="27172" url="https://als.wikipedia.org/wiki?curid=27172" title="Sarangi">
Sarangi

D Sarangi (Sārangī; Hindi: सारंगी; Persisch: سرانگى ) isch e Striichinstument, wo im nördliche Indie, z Nepal und z Pakistan haimisch isch. Si isch ais vo de wichtigste Instrument i de klassische indische Musig, und zimli schweer zum guet spile. D Sarangi werd useme Holzblock gschnitzt und de Resonanzkörper werd denn mitere Tierhut öberzoge, wo de Steg dröberlauft. Vo de Sarangi werd gsait, as si em maiste a de menschliche Stimm gliichi.

As de best Sarangispiler vom 20. Joorhundert gelt de Ram Narayan us de indische Stadt Udaipur.




</doc>
<doc id="27181" url="https://als.wikipedia.org/wiki?curid=27181" title="Horb am Neckar">
Horb am Neckar

Horb (amtl. "Horb am Neckar") isch e Stadt z Bade-Wirttebärg rund 40 km sidli vu Stuegert un rund 45 nerdli vu Rautweil. Si isch di grescht Stadt vum Landchrais Fraidestadt un bildet e Mittelzäntrum in dr Region Nordschwarzwald.

Syt em 1. Jänner 1981 isch Horb Großi Chraisstadt. Mit dr Gmaine Empfenge un Eitenge het d Stadt Horb e Verwaltigsgmainschaft veryybart.

Horb lyt in ere Hechi vu 422 m. ü. NN (Rothuus Horb) am eschtlige Rand vum Nordschwarzwald im obere Gai bi dr Mindig vum Grabebach in dr Necker. D Altstadt, wu no guet erhalte isch, mit ere alte Burg mit Burggarte un eme alte Märtblatz, wu s Roothuus stoht, lyt uf ere Hochflechi iber em Necker. D Vorstedt gehn in d Deler vu bede Fliss. Horb wird au s „s Dor zum Schwarzwald“ gnännt.

Die Stedt un Gmeine gränze an d Stadt Horb (im Uhrzeigersinn vu Oschte uus): Starzach (Landchrais Dibenga), Haigerloch (Zollernalbchrais), Empfenge (Landchrais Fraidestadt), Sulz (Landchrais Rautweil), Glatte, Schopfloch un Waldachtal (alli Landchrais Fraidestadt) un Haiterbach un Nagold (baidi Landchrais Calp).

S Stadtgebiet vu Horb glideret sich in d Chärnstadt Horb un di 17 Stadtdail, wu im Ramme vu dr Gemeindereform in dr 1970er Johr yygmaindet wore sin: Ahldorf, Alte, Betra, Bildechenge, Bittelbronn, Dale, Dettesee, Dettengen, Dettlenge, Dieße, Greanmettstette, Ihlenge, Iseburg, Mihle, Mihrenge, Nordstette un Rexenge. Isngsamt ghere zue Horb 68 Derfer, Wyyler, Hef un Hyyser.

D Stadtdail sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz. D Ortschaft Dale bsteht us dr friejer släbschtändige Gmaine Oberdale un Onderdale.

Abgangeni Ortschafte uf em Biet vu Horb sin "Zollhäusle" im Stadtdail Greanmettstette, "Harda" un "Zillhäuser" im Biet vu dr Chärnstadt, "Dietfurt" im Stadtdail Iseburg (villicht au di alt Bezaichnig vu Iseburg).

Horb bildet e Mittelzäntrum in dr Region Nordschwarzwald, wu d Stadt Pforze s Oberzäntrum derzue isch. Zum Mittelberyych Horb ghere näbe dr Stadt Horb no d Gmaine Empfenge un Eitenge.






</doc>
<doc id="27183" url="https://als.wikipedia.org/wiki?curid=27183" title="Horb (Begriffsklärung)">
Horb (Begriffsklärung)

Horb stoht fir die Ortschafte:
Horb isch dr Namme vu däne Persone:
Lueg au:


</doc>
<doc id="27187" url="https://als.wikipedia.org/wiki?curid=27187" title="Fritz Widmer">
Fritz Widmer

Dr Fritz Widmer (* 5. Februar 1938 z Chiubärg; † 28. April 2010 z Bärn) isch e Schwyzer Lehrer, Liedermacher un Schriftsteller. gsi.

Dr Widmer isch uf eme Buurehof z Chiubärg ufgwagse. Uf d Schuel gange isch er z Chiubärg un z Burgdorf, derno het er Anglistik un Germanistik studiert. Ab 1965 het er as Sekundarlehrer z Fraubrunne, ab 1970 as Änglisch- un Dytschlehrer an dr Hechere Mittelschuel Marzili z Bärn.

Dernäbe isch er syt 1965 Liederibersetzer, Liedermacher un Schriftsteller gsi. Syy Lieder het er zerscht unter em Yyfluss vum Mani Matter verfasst, dailwyys au zämme mit em. Speter sin e Huffe aigeni Lieder entstande un Noogstaltige un Ibersetzige vu schwedischen Lieder, zem Byschpel vum Carl Michael Bellman. Ab 1965 isch er Mitglid vu dr Berner Troubadours gsi un het no 1970 in dr Hauptsach Soloprogramm gmacht, syt 1982 allmeh kombiniert mit Läsige us syyne Roman, Kolumne un Gedicht. Zämme mit em Jacob Stickelberger het er e Ufnahm gmacht vu dr letschte (nonig vereffetligte) Chanson vum Mani Matter un dr "Kriminalgschicht", ere Art Kriminaloper, wun er mit em Stickelberger zämme gschribe het un wu si zwische 1973 un 1975 iber hundertmol ufgfiert hän.

Uf syyne neie Blatte het er nit solo gspilt, är isch zmaischt beglaitet wore vu syyne Dechtere "Anna" (Cello, Mandoline) un "Karin" (Violine, Gitarre, Bouzouki) un syym langjehrige Beglaitgitarrischt "Michael Sam Graf", em Akkordeonspiler "Otto Spirig" un em Kontrabassischt "Bänz Hadorn".

Syter anne 1982 het er Kolumne un Artikel fir verschideni Zytige gschribe. Är het näbe vier Roman au Rundfunkbyydreg verfasst, tem Byschpel vu 1994 bis 2000 s "Wort zum neuen Tag" fir Radio DRS. Mit syyre Frau "Christina", ere Änkeldochter vum Hermann Hesse, het er als Vordreg ghalte iber ihre beriemte Großvatter, un er het anne 2006 e Buech uusegee mit Läbenserinnerige vu "Carl Hermann Hesse", em baltische Großvatter vum Hermann Hesse.








</doc>
<doc id="27188" url="https://als.wikipedia.org/wiki?curid=27188" title="Wirbelsäule">
Wirbelsäule

D Wirbelsüüli ("Columna vertebralis") bildet s Achseskelett oder de zentral Tail vom Skelett bi de Wirbeltier. Si bistoot bim Mentsch individuell us 33 bis 34 Wirbel. I de Wirbelsüüli isch de Wirbelkanal, wo s Ruggemarch und Nerfe dine sind. Di wichtigste Funktione vode Wirbelsüüli sind: Abfederig, Stabiliserig und Biweglichkait, dezue chömet no Schutzfunktione. Do di undere Wirbel mee Gwicht trääge müend as di obere, werdet d Wirbel geg abe immer grösser.

D Wirbelsüüli bistoot us 24 biwegliche und 9 oder 10 unbewegliche Wirbel. Vo obe geg abe sind da 7 Halswirbel (C1-7), 12 Brustwirbel (Th1-12) und 5 Lendewirbel (L1-5). Denn chömet 5 mitenander verwachsni Wirbel wo s Chrüzbai bildet und denn, individuell, vier oder föf mitenander verwachsni Wirbel wo s Staissbai bildet. Zwöschet de Wirbel sind Bandschibe oder Zwöschewirbelschibe ("Discus").

D Wirbelsüüli isch s-förmig aaglait und bistoot us Abschnitt, wo geg före ("Lordose") oder hindere ("Kyphose") gchrümmt sind. Underschide werdet d Halslorodse (C1-6), Brustkyphose (C7-Th9), Lendelordose (Th10-L5) und Sakralkyphose. D s-Form ermöglich bim Mensch e besseri Stabilisierig, Abfederig und Biweglichkait. E starchi Brustkyphose füert zomene Buggel, e starchi Lendelordose zomene Hoolchrütz,

Di baide oberste Wirbel (C1-2) vo de Halswirbelsüüli ("Pars cervicalis") sind de Atlas ("Atlas") und de Achsewirbel ("Axis"). Si bildet zäme e Glenk und sin echli anders baut als die andere Wirbel. D Axis het e Vorsatz (Zaa, "Dens") wo geg ufe luegt und wo de Atlas drumumelitt, so as e Draibiwegig mögli werd. De sibet Halswirbel (C7 "Vertebra prominens") het e dütliche Dornfortsaz geg hine und isch drum bi allne Mensch guet z finde. D Halswirbelsüüli trait de Chopf und ermöglicht, as de i verschidnige Richtige biwegt were cha (drüle, nicke etc.). Si isch de biweglichst Tail vo de ganz Wirbelsüüli.

Brustwirbelsüüli ("Pars thoracalis") isch weniger biwegli as d Hals- und d Lendewirbelsüüli, isch deför starch verantwortlich för e gueti Körperhaltig. A de Brustwirbel sind d Rippli aagmacht, wo denn de Brustchorb bildet. De schützt die wichtigste innere Organ wie d Lunge oder s Herz. 

D Lendewirbelsüüli ("Pars lumbalis") isch geg fore boge (Lordose). Si isch zimli biwegli und het di stärchste Wirbel, do si em maiste Gwicht träge mue.

S Chrützbai ("Os sacrum") bistoot us fööf Wirbel, wo bim Chind no separat sind, aber denn zwöschet 15ni und 30i mitenand verschmelzed. Di mitenand verschmolzne Querfortsätz bildet s Iliosakralglenk. Zwöschet de Lenbdewirbelsüüli und em Staissbai isch e starche Knick geg hine. Die Stell isch recht empfindli und aafälig uf Abnutzig.

S Staissbais ("Os coccygis") bistoot us vier oder fööf munzige Wirbelreste, wo mitenand verschmolze sind. S Staissbai isch en Öberrescht vom Tierschwanz.

De Uufbau vo de Wirbelsüüli bi de Tier isch äänli, doch schwanket d Aazaal vo de Wirbel i de anzelne Abschnitt vo Art zu Art. Dezue chunnt no bi verschidnige Tier de Schwanz, wo e Fortsetzig vo de Wirbelsüüli isch und us Schwanzwirbel bistoot.

Zwösched de anzelne Wirbel liget di elastische Bandschibe ("Discus"). Si federet ainersits Stöss ab, wo bim Lauffe und Rene entsönd, ermöglicht aber au e gwüssi Biweglichkait, wo zwor gring isch för di anzelni Zwöschewirbelglenk, aber im Verband di grooss Biweglichkait bim gsunde Mensch ermöglichet. De Rugge cha drumm geg före ("Inklination") und geg hendere ("Reklination") boge were. D Zroggbüügi isch weniger starch uuspräägt, wie d Förschibüügi. Denn cha d Wirbelsüüli au uf d Siite boge werde ("Lateralflexion") und i de Achs drület were ("Rotation"). D Kombination vo de erste drai Biwegige ermöglichet s Chraise ("Zirkumduktion") vom Rugge. Sclussendli cha d Wirbelsüüli no gstreckt ("Extension") were. Im Verlauf vom Taag schrumpft d Wirbelsüüli echli zäme, well d Bandschibe zämedruckt wered. Znacht bim Schlooffe nemet si wider di ursprünglich Form ii.

Do d Wirbelsüüli dör Bänder stabilisiert werd, cha d Biweglichkait dör Deenüebige verstärcht were. En Iischrenkig vo de Biweglichkait i de Wirbelsüüli bidütet en Verlust vo Lebesqualität und isch hüt dör Feelhaltige, Öberernäärig - zvill Gwicht bilastet d Wirbelsüüli öbermässig - und zwenig Biwegig verbraitet. Im Alter werd d Biweglichkait dezue no verminderet, well d Bandschiibe dünner weret. 

Ai Schutzfunktio isch schomol d Abfederig vo Schlääg, wo verhinderet as s Hirni starch erschütteret werd. Do d Wirbel e Loch i de Mitti hend, bildet si de Wirbelkanal, wo sich s Ruggemarch und Hoptsträng vo de Nerffe liget. Zäme mit de Rippli wered zudem wichtigi inneri Organ gschützt.

Ruggewee isch i 80% vo de Fäll muskulär bidingt. Vo de Wirbelsüüli uus chöned meriri Vorfäll vorchoo:
"*Osteochondrose" und "Osteoporose" 


</doc>
<doc id="27190" url="https://als.wikipedia.org/wiki?curid=27190" title="Muskulatur">
Muskulatur

D Muskulatur isch en Organsüstem im Körper vo Gwääbdier und bezäichnet alli Muskle zämme. Iiri Funktion isch s, en Organismus z biwege und Vorgäng im Organismus, wie Herzschlag, Verdauig oder Bluetchraislauf uufrechtzerhalte. D Skelettmuskulatur bildet bi de Wirbeldier zämme mit de Chnoche dr Stütz- und Bewegigsapparat.

Dr Mensch het 656 Muskle. Bim Maa mache si öbbe 40 % vo dr Gsamtkörpermasse us und bi dr Frau öbbe 30 %. Aber wie muskulöös öbber isch, hängt im Groosse und Ganze vo sinere Lääbenswiis ab.

Muskle schaffe mäistens in Grubbe zämme zum e gwünschts Resultat überzchoo. Äini vo de wichdige Ufgoobe vo dr Schädelmuskulatur zum Bischbil isch s Chöije und Aabeschlucke vo dr Naarig. D Chöimuskulatur elei bestoot us vier Bäärli vo Muskle, wo dr Underchiifer in d Richdig vom Oberchiifer bewege. Drzue chunnt no d Zunge, wo d Naarig gege hinde und unde bewegt.

Au am andere Ändi vom Verdauigsapparat müesse verschidnigi Muskle zämmeschaffe, zum d Egestion, das häisst s Schisse, mööglig z mache. Drfür wird d Buuchmuskulatur aagspannt, zum dr Drägg im Änddarm in d Richdig vom Anus z beweege, wo dr Schliessmuskel "(Sphinkter)" entspannt muess si, für dass er uuse cha.

D Gsichtsmuskulatur vom Mensch bestoot us fast zwäi Dotzed Muskle und isch komplizierter ufbaut as die vo andere Wirbeldier. Die Muskle schaffe zämme, für zum seer differenzierti Gsichtsusdrück z erziile, wo für die nonwerbali Kommunikazioon vo groosser Bedütig si. 

Für zum nume stoo oder laufe wird e groosse Däil vo dr Skelettmuskulatur aktiwiert. S Hirni koordiniert dur Närveimpuls d Beweegige vo alle dene Muskle, wo genaustens müesse zämmeschaffe.
Mä underschäidet do zwüsche Agoniste (Spiiler), wo mitenand, und Antagoniste (Gegespiiler), wo gegenenand schaffe. Synergiste häi e gliichi oder en äänligi Wirkig und schaffe dorum bi vile Beweegigsablöif zämme.

D Muskle chönet ahand vom Uufbau und vo de Funktione i drai Aarte glideret were, di quergstraifleti Skelettmuskle, di glatte Muskle und de Herzmuskel.

Di quergstraiflete Muskle oder Skelettmuskle chönet willkürlich biwegt were und ermöglicht ase Vorgäng wie Lauffe, Griiffe, Rede oder Blinzle. D Skelettmuskle hend aber au Stütz- und Schutzfunktione (z. B. Rugge-, Buuchmuskle). Si sind mit Seene am Skelett aagmacht und werdet i rooti und wiissi Muskle undertailt. Die roote Muskle sind mee för Biwegige zuständig, wo lang duuret, degege chönet sich di wisse Muskle schneller zämezüche und sind bi Chraftsportler stärcher uusbildet.

De Herzmuskel isch zwoor e querstraiflete Muskel, chan aaber nöd willkürlich biwegt were. Er het en aignigs Stüürsystem, wo deför sorget, as de Herzschlag regelmässig blibt.

Di glatte Muskle chönet nöd willkürlich biwegt werde und werdet vom vegetative Nerfesystem gstüüret. Si sind bsundrigs för d Funktion vo de innere Organ zueständig (Tarm, Bloose, Arterie)

Ahand vo de Form chönet Muskle iitailt were i:

Di hüfigste Verletzige vom ene Muskel sind
Muskelverletzige mached öppe e Drittel vo allne Sportverletzige uus, bsunders bitroffe sind Ballsport, Chraftsport und Liechtathletik. Si sind maist e Folg vo zwenig guetem Uufwärme, Öberdeenig und falschi Bilastig oder Biwegige vo schlechttränierte Persone.


</doc>
<doc id="27192" url="https://als.wikipedia.org/wiki?curid=27192" title="Skelett">
Skelett

E Skelett bizaichnet d Stützstruktur vomene Organismus, wo zodem au Schutzfunktione het. E Skelett cha en Organismus umgge und werd den "Exoskelett" gnennt. Isch d Stützstruktur im innere vom Organismus, werd dem "Endoskelett" gsait.

En Exoskelett umgitt as e Hülle de Organismus, so wie bi de Chorale, Insekte oder Chrepse. Well en Exoskelett nume bis zumene gwüsse Grad mitwachse cha, werd s abgstosse, wenns z chlii werd.

Endoskelett sind im Organismus dine und chömet bi Schwämm, Stachelhüüter und Chordatier vor, wo au d Wirbeltier und de Mentsch dezue ghöret.

S mentschliche Skelett bistoot us em Schädel, em Rumpf (mit de Wirbelsüüli und em Brustchaste) und em "appendikuläre Skelett" (Extremitäte). De Mentsch het öppe 200 Chnöche, wo au d Wirbel und Rippli dezueghöret. D Aazaal schwankt je noch Individuum.


</doc>
<doc id="27193" url="https://als.wikipedia.org/wiki?curid=27193" title="Berner Troubadours">
Berner Troubadours

D Berner Troubadours sin e Gruppe vu Liedermacher us em Kanton Bärn.

Di segs Troubadours sin (bzw. sin gsi):

Unter däm Namme drätte si syter anne 1965 mit bärndütsche Chanson uf, zem Dail zämme, wänn au nit allwyl vollzellig, zem Dail au elai. Au ihri Dondreger hän si zem Dail as Gruppe, zem Dail as Solochinschtler vereffentligt.

E Zytlang sin au andri Liedermacher mit derbyy gsi. Uf em Album "Alti Hüet" isch zem Byschpel näb em Krebs, em Stirnemann un em Traber (mit ihre Evergreens) au dr Ruedi Stuber mit vier Chanson z here.




</doc>
<doc id="27194" url="https://als.wikipedia.org/wiki?curid=27194" title="Hintertupfingen">
Hintertupfingen

Hinterdupfinge oder Hindertupfige (bairisch-österreichisch: "Hintertupfing") isch dr Namme vun ere fiktive Ortschaft. Do drunter verstoht mer e seli chlei un arg abgläge Dorf. Dr Volkskundler Lutz Röhrich git as Bedytig vu dr Redewändig „vu Hintertupfinge syy“ mit „e rächte Hinterwäldler sy“ un mit „in ere Ortschaft wohne, wu ab vu jeder Zivilisation lyt“.

Dr Begriff isch um 1920 ufchuu un wird in dr sidlige Helfti vum dytsch Sprochruum brucht. Anderi Bezeichnige fir sonigi fiktive Derfer sin "Posemuckel" (Nordweschtdytschland) oder "Kleinkleckersdorf" (Nordoschtdytschland).

E norwegische Buppetrickfilm vu 1975 isch z Dytschland as "Hintertupfinger Grand Prix" ufgfiert wore.


</doc>
<doc id="27198" url="https://als.wikipedia.org/wiki?curid=27198" title="Die Simpsons">
Die Simpsons

D Simpsons isch e US-amerikanische Zaichetrickserie, wu vum Matt Groening gschaffe un scho mit e Huffe Emmy-Awards uuszaichnet woren isch. D Serie isch die US-Zaichetrickserie, wu em lengschte lauft; bis jetz sin in dr USA uf em Sender FOX iber 450 Episode uusgstrahlt wore. Ändi Juli 2007 isch au "Die Simpsons – Der Film" wältwyt in d Kino chuu. Derzue erschyne d Simpsons au as Comic un in Computerspil.

Dr James L. Brooks isch dur d Comicserie „Life in Hell“uf dr Matt Groening ufmerksam wore. Är het em Groening 1985 aagruefe un em aabotte, ebis fir d "Tracey Ullman Show" z zaichne. Bi däm Dräffe soll dr Groening derno ghert haa, ass er ebis Neis un Uußergwehnligs sott bresäntiere. Derno heb er in 15 Minute d Figure zue dr Serie zaichnet. Doderby soll em au d Idee chuu syy, ass dr Homer in em Atomchraftwärch schafft. In eme Interview het er gsait, ass er bi sällem Dräffe sich entschlosse heb, nit, wie urspringli blant, us dr Comicserie „Life in Hell“ e Fernsehserie z mache, wel derno d Rächt an „Life in Hell“ hätt mieße abgee. Statt däm het er spontan d Idee zue dr "Die Simpsons" entwicklet. "Die Simpsons" isch s erscht Mol am 19. April 1987 as Churzfilm in dr "Tracey Ullman Show" gsändet wore. D Figure sin dert no arg grob zaichnet gsi, wel dr Matt Groening ghofft gha het, ass d Animatore sin no weng fyyner umsetze, si hän si aber d Skizze ohni Änderige iberdrait. Anne 1989 isch d Idee vum Färnsehsänder FOX zuen ere Färnsehserie uusböue wore, wu dert syterhär all Wuche lauft. D Serie isch in dr erscht drei Stapfle vu dr Produktionsfirma Klasky Csupo produziert wore. Syt dr vierte Produktionsstapfle isch Film Roman derfir verantwortli. Ihri Erschtuusstrahlig im dytsche Sprochruum het d Serie anne 1991 im ZDF gha, syt 1994 wird si uf ProSieben uusgstrahlt un isch derzue au no bi Sat.1 Comedy z empfange. Z Eschtryych lauft d Serie uf ORF 1 un in dr Schwyz uf SRF zwei im Zweekanalton. In dr USA sin „The Simpsons“ di langläbigscht Prime-Time-Serie un derzue au no bis jetz erfolgryychscht Zaichetrickserie. 1997 het d Serie d "Familie Feuerstein" im iberholt as Zaichetrickserie, wu am lengschte in dr Prime Time lauft, un het doderfir e Yydrag in s Guinness-Buch der Rekorde iberchuu. E churzi Zytlang (2004/2005) het d Serie vu "Scooby-Doo" meh Episode gha wie "Die Simpsons". Anne 2009 isch d Serie au yyzaichnet wore fir di lengscht Laufzyt vun ere "Sitkom" un as Serie mit dr maischte Emmy-Awards, dodermit het d Serie vier Rekord im Guiness-Buech.

Hauptschauplatz isch di fiktiv US-Stadt Springfield, e Ortsnamme, wu s in dr USA vilmol git. Uf die Art wird versuecht, d Trivialitet vu dr Handligssituation uuszdrucke: Springfield cha in jedem Bundesstaat syy, s git s aber in dr Wirkligkeit gar nit. Versterkt wird dää Effäkt no dur dr „Running Gag“, ass dr Bundesstaat nie verrote wird, wu d Simpsons läbe. D Simpsons wohne z Springfield in 742, Evergreen Terrace. Verschideni Aschpäkt vum US-amerikanische Alldagsläbe (Fast-Food, Färnseh, Religion, Korruption usw.) wäre karikiert un doderdur au – zem Dail uffe, zem Dail verstecklet – kritisiert. Dr Schurnalischt Tim Schleider schrybt iber d Serie: "„Die Serie ist eine mitunter bösartige, hoch zynische Abrechnung mit dem ‚American Way of Life‘ und den Idealen des ‚American Dream‘. Viele Folgen stecken voller Anspielungen und sind gespickt mit Seitenhieben auf die US-amerikanische Alltagskultur. Und Groening nimmt sie alle aufs Korn – Fitness-Gurus, religiöse Eiferer, Waffennarren, Konsumverrückte, Fernsehjunkies, Fast-Food-Opfer, Fortschrittsgläubige, Spießer, Radikalfeministinnen und dergleichen mehr. Für Kinder nur bedingt empfehlenswert, für Amerika-Fans ein Muß!“"

Typisch fir "D Simpsons" isch, ass sich der Großdail vu dr Lyt in dr Serie us eme braite, aber ainewäg iberschaubare Spektrum vu Springfield-Bewohnern bstoht. D Haupthandlig vu dr ainzelne Folge wird aber allwyyl drait vu dr Aagherige vu dr Familie Simpson, in dr Hauptsach vum Homer, em Marge, em Lisa un em Bart Simpson. S Maggie Simpson isch zmaischt nume passiv derbyy bi dr Haupthandlig.

Dr Homer Jay Simpson isch s Familieoberhaupt vu dr Simpsons, dr Mann vum Marge un dr Vatter vum Bart, vum Lisa un em Maggie. Syy Alter schwankt je no Episode zwische 36 un 42 Johr. Är schafft im Springfielder Atomchraftwärch as Sicherheitsinschpekter im "Sektor 7G", au wänn er doderfir fascht kai Qualifikation het. In dr erschte Folge het er kai bsunderi Stellig gha. Syy Scheff isch dr Charles Montgomery Burns.

Dr Homer isch e fuule „Couch-Potato“, infantil un vergniegigssichtig, het e gringi Ufmerksamkeitsspanne, e nider Reflexionsnivoo un naigt derzue zue drastische Gfielsuusbruch. Är het e Ässsterig un noch em Fyroobe suft er ain in "s Moes Taverne", syy Liebligsdrinke isch Duff-Bier. Dr Homer isch d Iberzaichnig vum klassische Antiheld, wu trotz vu dr karakterlige Mängel, wu uffalle, ainewäg e Sympatiidreger isch. Är het kai besi Absichte un wird in dr maischte Folge as dailwyys desinträssierte, aber ainewäg ehrlige Familiemänsch zaigt. In dr eltere Stapfle het si dr Homer no meh Mie gee um syy Familie.

Dr Matt Groening het dr Homer no syym Vatter gnännt.

S Marjorie „Marge“ Simpson, geboreni Bouvier, d 34-jehrig Frau vum Homer un d Mueter vum Bart, em Lisa un em Maggie, isch di guet Seele in s Simpsons Huus. S opferet sich uf fir ihri Familie un fiert dr Huushalt. Us däre Roll bricht s nume sälte uus; s verdrängt ihri Gfiel vilmol; wänn si derno aber uusbräche, wird s ärnscht. S Marge isch im Gegesatz zum Homer kulturäll inträssiert. Derzue isch s e seli gueti Moleri, het friejer emol Chunscht studiert. S het starki moralischi Grundsätz, wu s au an d Chinder versuecht wyter z gee. Ar sälte verfallt s dr Spilsucht, was aber nie lang goht. Ihre grescht Markezaiche si ihri blaue ufdirmte Hoor. 

Dää Karakter isch aaglähnt an d Margaret „Marge“ Groening, d Mueter vum Matt Groening.

Dr Bartholomew „Bart“ Jo-Jo Simpson, alias "„El Barto“", alias "„Bartman“", isch dr zehjehrig Suhn vum Homer un em Marge un zwai Johr un 38 Däg elter wie s Lisa. Är goht in di viert Klass vu dr Grundschuel z Springfield, wu vum Räkter Seymour Skinner glaitet wird. Syy Klasselehreri isch s Miss Edna Krabappel. Dr Bart isch dr typisch Klassegloon, arg fräch un friezytig. Syy Schwechine lige in ere gringe Konzentrationsfähigkait un syyre Shrimps-Allergii. Dr Name Bart isch e Anagramm fir "brat," was uf Alemannisch sovil haißt wie "Balg". Dr Bart isch au di erscht vu dr Simpsons-Figure gsi, wel dr Matt Groening aafangs e Gschicht iber e fräche Bue het welle verzelle, wu nie folgt. Dr bescht Kamrad vum Bart isch dr Milhouse Mussolini van Houten.

Wie dr Vorname vum Matt Groening isch au dr Namme "Bart" us dr Bibel: Matthew ("Matthäus") un Bartholemew ("Bartholomäus").

S Lisa Marie Simpson, acht Johr alt, isch s zwait vu dr Simpson-Chinder un mit eme IQ vu 159 hochbegabt. Si goht in d zwot Klass vu dr Grundschuel vu Springfield unter dr Laitig vum Miss Hoover. Dert ghert s zue dr Vorzaigeschueler vu dr Schuel un wird vu ihre Mitschueler vilmol as Streberi blogt. S het au kai ächti Frynd oder Fryndine, sällewääg isch s vilmol druurig un verzwyyflet. Si spilt Baritonsaxophon, isch Vegetarieri, Buddhischti un Umwältschutzaktivischti. S Lisa fielt si vu dr Wält un vor allem vu ihre Familie missverstande. Dr Homer het e bsunder Verhältnis zum Lisa, är isch seli stolz uf syy Dochter. Wänn s Lisa ebis vun em will, isch d Gegefrog aallwyl: "„Ja, was ist denn, mein Schatz?“". Au sunscht versuecht dr Homer em Lisa allwyyl z hälfe.

Lisa isch dr Name vu dr Schweschter vum Matt Groening.

S Margaret „Maggie“ Simpson isch mit aim Johr s jingscht Mitglid vu dr Familie. Si drait fascht immer e blaue Schlofsack-Strampelaazug un nuckelet fascht immer an syym Lulli. S Maggie het fir syy Alter ussergwehnligi Fähigkaite, zem Byschpel het si in aire Folg uf eme pentatonische Metallophon Dail vu dr Nussknacker-Suite gspilt, derzue cha s Saxophon spile. In dr Familie wird nume sälte Achtig gee uf s Maggie. Nume in dr Folg "Am Anfang war das Wort" sait si aimol ai Wort: "„Daddy“". D Elizabeth Taylor het em Maggie doderfir ihri Stimm gee. Im Abspann vum Kinofilm sait s s zwait Mol e Wort: „Fortsetzung?“. In e baar Episode git s e Blick in d Zuechumpft. Do isch s Maggie groß un cha scho schwätze, wird aber alliwyl vu eberem unterbroche. 

Au dr Name vm Maggie goht uf e Schweschter vum Matt Groening zruck.





</doc>
<doc id="27211" url="https://als.wikipedia.org/wiki?curid=27211" title="Muskelzerrung">
Muskelzerrung

E Muskelzerrig oder Distension isch e liechti Verletzig vomene Muskel, wo vorchunnt, wenn e Muskel öbermässig oder ruckartig deent werd, wa bsunders bim Sport passiere cha. 

D Sympton sind lokaale Schmerz, Schwelig, Verhärtig und mengisch au Röötig vo de bitroffnig Stell. E Zerrig sött sofort bihandlet were, dör Ruigstele, Chüele und Hochlagere. Zom Chüele isch Iis oder chalts Wasser gaignet, doch sött biachtet were, dass de verletzti Muskel debii nöd underchüelt werd. Nochem Abchlinge vo de erste Symptom, helfet liechti Biwegige as de verletzti Muskel glockeret und besser dörbluetet werd.




</doc>
<doc id="27214" url="https://als.wikipedia.org/wiki?curid=27214" title="Muskelprellung">
Muskelprellung

E Muskelprelig isch e hüüfigi Sportverletzig wo vorchunnt, wen e Muskel dör e Schlaag vo usse verletzt werd.

D Sympton binere liechte Prelig sind lokaale Schmerz, Schwelig und liechti Röötig vo de bitroffnig Stell. Binere starche Prelig gits dezue no e Blaue Fleck (Hämatom), wan e Zaiche vomene Blueterguss isch. E Prelig cha bihandlet were, dör Ruigstele, Chüele und Hochlagere und emene Druckverband. Blaui Flecke taared nöd massiert were, well sös de Blueterguss verchalche cha!




</doc>
<doc id="27215" url="https://als.wikipedia.org/wiki?curid=27215" title="Sehne (Anatomie)">
Sehne (Anatomie)

E Seene ("Tendo") verbindet e Muskel miteme Chnoche.

D Muskle sind nöd direkt am Skelett agmacht, sonder mit de Chnöche dör Seene verbunde. Wääred bi de Finger und Zeche d Seene recht lang und schmaal sind, sind d Seene vom Brust- oder Gsässmuskel zimli chorz. Eri Funktion isch d Öberträgig vo de Chräft zwöschet de Muskle und em Skelett. Seene sind liecht deenbaar, demit d Chräft vom Muskel nöd direkt uf de unelastischi Chnoche öbertrait werd. Di stärchsti Seene isch d Achillesseene ("Tendo calcaneus"), wo de Wademuskel verbindet, und cha bis zonere Tone Zugchraft uushalte!

E Seeneriss chunnt fast nume bi Seene vor, wo dör ständigi falschi Belastig eri Elastizität verlore hend und brüchig wore sind. De Prozess zücht sich öber Joore hii und d Seene cha denn au binere aifache Biwegig plötzli riisse. E Seeneriss cha operativ bihandlet were. Er macht sich bimerkbar, indem de Muskel, wo zu de grissne Seene ghört, nüme biwegt were cha und natürli dör starchi Schmerze.


</doc>
<doc id="27216" url="https://als.wikipedia.org/wiki?curid=27216" title="Bandscheibe">
Bandscheibe

D Bandschibe ("Discus intervertebralis") oder Zwöschewirbelschibe isch e flexibli Verbidnig zwöschet de Wirbel und het d Funktion vo de Abfederig vo Stöss. De Mentsch het 23 Bandschibe, wo ide Hals-, Brust- und Lendewirbelsüüli liget. Si machet öppe e Viertel vo de Längi vo de Wirbelsüüli uus.

E Bandschibe bistoot useme üssere Faserring und enere innere Galertmasse. De Faserring ("Anulus fibrosus") bistoot us Bindegweb, wo e straffe Ring bildet. De isch fest mit de Deckelplatte vo de Wirbel verbunde. De Gallertchern ("Nucleus pulposus") isch waich und wasserhaltig. Us dem Grund isch e Bandschibe elastisch und cha Schlääg und Stööss uusgliche, äänlich emene Wasserchüssi, und de Druck werd gliichmäässig vertailt. 

D Bandschibe werd nöd mit Bluet versorget. Dör regelmässigs Laufe, werded d Bandschibe regelmäässig bilastet und entlastet, wobii jedesmool bim Zämepresse echli Flüssigkait uuspresst werd und bim Entlaste werd jedesmool echli Flüssigkait vom umligede Gweb uufgnoo. Da lenget um d Bandschibe zernääre. Bi Mensche wo zwenig laufed und vill stönd oder sitzed chunnts aber zo Underernäärig vo de Bandschibe.

Bim Lige und Schlooffe sind d Bandschibe entlastet und nemet debii Wasser uuf, wobi si debii echli grösser weret. Drum isch d Wirbelsüüli em Moorge öppe zwee Santimeeter länger as em Oobe vorem Isbettgoo.

Im Alter verlüüret d Bandschibe nodisnoo d Fähigkait Wasser uufznee und wered wege demm weniger elastisch und tröchnet langsam uus und schrumpflet. Da isch ann Grund, werum alti Lüüt chlinner werdet. Denebet weret au Stööss und Schlääg weniger abgfederet wa zu wittere Abnutzigserschiinige vo de Wirbelsüüli füert.

E Bandschibevorfall ("Discus prolapsus") isch e Riss im Faserring, wa zor Folg het, as Galertmasse ustrete tuet. Si druckt denn maist uf e Nerff und tuet drumm au zimmli wee. E Bandschibevorfall mue sofort ärztlich bihandlet were.


</doc>
<doc id="27217" url="https://als.wikipedia.org/wiki?curid=27217" title="An heiligen Wassern">
An heiligen Wassern

An heiligen Wassern isch a Schweizer Hoimetfilm vom Regisseur Alfred Weidenmann, wo em Kanton Wallis schbiilt. Deet send au d Außaufnahma dreht worra, hauptsächlich z Evolène ond en Saas-Fee. D Gschicht stammt vom Jakob Christoph Heer noch deam seim gleichnamiga Roman. S erscht Mol ens Kino komma isch der Film am 23. Dezembr 1960 en Züri.

S Schweizer Wallis isch bsondrs arm an Reaga. Deet miaßet dia Baura s Wassr en helzrne Leidonga (Känel) vo de Gletschr abzweiga. Ond wenn a Lawiin so a Känel am Gletschrrand zerschmeddret, hot’s em Dorf koi Wassr meh.

Dr Präsident vo dr Gmoid St. Petr – vo de Eiheimische bloß „Presi“ ghoißa – isch gleichzeidig au dr Wirt vom „Bära“. Viile Derfler send bei-nem hoch vorschuldet, so au dr Daglehnr Seppi Blattr. Drom macht deam dr Presi da Vorschlag, er soll doch als Freiwilligr en d Wââd ganga, wenn de nägscht Lawiin kommt, on-d Wassrleidong rebariira. Dô drfir dät’r sein Schuldschei zruckgriaga, on-d Manna vo St. Petr dädet om d Auslosong romkomma. Dr Blattr ischt mit deam Handl eivorstanda.

Dr Dag, wo d Lawiin kommt, isch dô. S Derfle hot koi Wassr meh. D Stond fir da Blattr hot gschlaga. Er muaß en d Wââd. Sei Weib Fränzi will des vorhendra, stoßt abr beim Presi uf daube Aura. – Droba e dr Wââd schafft’s dr Blattr, dui Leidong zo fligga. Wia-nr sich nô abr wiidr uf da Rickweag macha will, duat’r an Fehldridd ond stirzt ens Dal naa. Wiidr amol hen-d heilige Wassr a Opfr gfordret.
Em Dorf monklet d Leit, dr Presi häb da Blattr uf em Gwissa. Dees glaubt au deam sei Soh Roman, wo mit-em Presi seira Dochtr Binia eng befreindet ischt. Des Mädle woiß et, uf wella Seit se sich schlaga soll.

Dr Presi moint, er wär jetzt lang gnuag Witwr gwäa. Drom holt’r sich wiidr a Frau ens Dorf, d Cresenz Waldisch. Dui brengt glei ihrn Neffa Thöni mit. Der ischt jong ond stark ond kâ em „Bära“ guade Denscht leischda ond dô dribr naus au noh da Boschddenscht macha.

D Urlaubr kommet noch St. Petr. Oinr drvo isch dr George Lemmy, a Englendr, wo grad als Ingenieur en Indien schafft. Der vorstôht sich ganz guad mit-em Roman. Drom schlait’r em vor, mit noch Indien zkommet; deet dät’r no viil lerna kenna, was-em schbätr en seira Hoimet vo Nutza wär. Dr Roman sait et noi, ond sei Freindin vorschbricht, se dät uf-en warda.

Wia dr Roman en dr Fremde ischt, macht dr Thöni dr Binia da Hof. Dui abr lôôt dean Schirzajägr, wo älle jonge Mädla vo de Urlaubr ôbaggret, aablitza. Jeda Dag hofft se, endlich a Nôchricht vo ihrem Freind zo griaga, abr der Wonsch erfillt sich et. S kommt sogar noh viil schlemmr: An Briaf, wo sui gschriiba hot, kommt zruck mit-em Vormerk: „Retour! Verstorben an Cholera“.

Wia drei Johr vorganga send, daucht uf oimol dr „Vorstorbene“ wiidr en St. Petr uf. Jetzt stellt sich raus, dass dr Thöni deam sei ganza Boscht ondrschlaga ond dui Nôchricht ibr sein Daud gfälscht hot. Dô druf traut sich dr Thöni et, em Roman ondr d Auga zo tredda. Er blendret noh schnell d Boschtkass ond haut ab en d Berg.

Wiidr amol macht a Lawiin d Wassrleidong hee. D Manna vom Dorf vorsammlet sich en dr Kirch, om noch deam alda Landreacht auszloset, wer vo-nen desmol en d Wââd muaß. Dô meldet sich dr Roman ond sait, er will jetzt amol zeiga, was’r en Indien glernt hot, nemlich da Bau vo-ra Wassrleidong durch an Tunell em Berg. Er selbr machet Berechnonga ond ibrnemmt d Bauleidong. S klabbt ällas ganz guad, ond wia-nr mit dr Arbet fertich ischt ond am Soil hanget, stoht uf oimol dr Thöni dô ond haut mit ma Beil des Soil dure. Dr Roman schafft’s abr en dr letschda Sekond, sich a-ma Balga vom alda Känel feschtzhaldet. Om a Härle Hôôr kâ-nr grad noh greddet werra.

Bald druf hot s Dorf wiidr Wassr. Jetzt hot au dr Presi nix meh dogega, dass dr Roman amol sei Schwiigrsoh wuud.


S Programm zom Film (Verlag "Das neue Filmprogramm", Firma Heinrich Klemmer, Mannheim-Käfertal)



</doc>
<doc id="27218" url="https://als.wikipedia.org/wiki?curid=27218" title="Warschau">
Warschau

Warschau, polnisch Warszawa ([] ), isch d Hauptstadt und di gröschti Stadt vo Pole. I de Europäische Union isch si di achtgröschti Stadt. Si lit a de Weichsel "(Wisła)" i de Woiwodschaft Masowie, hät 1 726 581 Mio (31. März 2014) Iiwohner und isch s Zäntrum vomne Agglomerationsruum, wo öppe 3,5 Mio. Iiwohnern zellt, mit Städt wie Pruszków, Grodzisk Mazowiecki, Żyrardów, Wołomin, Otwock und Legionowo. 

Warschau isch eis vo de wichtigste Verchehrs-, Wirtschafts- und Handelszäntre vo Mittel- und Osteuropa und hät au e grossi politischi und kulturelli Bedütig. I de Stadt befinde sich einigi Universitäte, Theatre, Musee und Baudänkmähler wie de Schlossplatz Warschau, wo 1944 ganz zerstört gsi isch, wie au en sehr grosse Teil vo de Stadt sälber. S Stadtgebiät Warschau isch im gsamte i 18 Stadtbezirk („Dzielnice Warszawy“) ufteilt, wo Śródmieście (Stadtmitti) diä eigentlichi Innestadt tuet bilde. 

Warschau lit a de mittlere Weichsel, im Urschtromtal vo de Weichsel und in de Mittelmasowische Sänki uf ungfähr 100 Meter über em Meeresschpiegel. Der historisch Stadtkern lit am linke (westliche) Weichselufer uf eme langzogene Kliff, em Skarpa Wiślana, wo zimlig stotzig 15 bis 30 m über em Fluss stoot. Scho im 16. Jahrhundert het e Brügg die bäide Ufer verbunde, und eso het sich d Stadt bald uf s rechte Weichselufer, wo Praga häisst, usdeent. Im Stadtgebiet git s mehreri Moränehügel us dr Iiszit und künstlichi Hügel. D Weichsel isch im Gebiet vo Warschau schiffbar und d Stadt het e Binnehafe uf em rechte Weichselufer.



</doc>
<doc id="27220" url="https://als.wikipedia.org/wiki?curid=27220" title="Oberuster">
Oberuster

Oberuschter (amtlich: "Oberuster") isch än ehemaligi Zifilgmeind und äs Quartier fo dä Stadt Uschter im Kanton Züri.

Oberuschter lyt am Uufer fo dä Uschtermer Aa, weschtlich fom Stadtzäntrum fo Uschter im sogenannte Aatal. Di südlichi Gränze bildeät dä "Tämbrig", en Hügel fonärä Höchi fo 522 m ü.M., fo wo uus mä cha über di ganzi Stadt, dä Gryfesee und s Glatttal gsee.

S Wappe fo Oberuschter isch än uusgschnittne silbrige Baum uf blauem Grund. Es git nu äin Belegt fo däm Wappe, nämlich äs bild über dä Tüür fom alte Schuelhuus fo Oberuschter. D Farbgebig isch unsicher, da s Wappe bi änre Renovation fom Schuelhuus aagmalet worden isch. Dä Baum grüen, dä Stamm brun und dä Hintergrund blau. Das can aber us heraldischer Sicht nöd sy. Dä Stadtrat fo Uschter hät am 13. Juli 1976 offfizell beschlosse, dass dä Baum silbrig uf blauem Grund sig.

Oberuster isch dur di bäidä Busslinie 813, und 845, wo noi im Fiärtälschtundätakt faaräd, as fom dä ZOV öffäntliche Fercheersnetz aagschlosse. Dur Oberuschter füert d Kantonsstrass fo Uschter durs Aatal nach Wetzike, und in Oberuschter befindät sich dä Autbahnaschluss Uschter-Wescht fo dä A53. Obwohl d Zugliniä fo dä SBB fo Uschter nach Rapperswil zmizt dur Oberberuschter füert und s Quartier zweitäilt, hät Oberuschter ä käin eigägnä Bahnhof däfüur fiär Nivoübärgäng, wo mä oft ewig for dä gschlössänä Barriere warte muäss.

Oberuschter besitzt än Coop-Supärmarkt, ä Bäckerei, ä Poscht und mehreri Beize. In Oberuschter git s ä Primarschuäl, än Chindsgi, ä Chrippä, s Altershäim Rosegarte, än Fuässballplatz und dä Abentürschpillplatz "Holzwurm". S git än Quartiärferäin, wo ferschidäni Aläss und ä d Erschtauguschtfyr uf äm Tämbrig organisiärt. Dur Oberuschter füärt dä Industryleerpfad Züri Oberland, fo dem in Oberuschter ferschidäni interessanti Objekt exischtiäräd.

Oberuschter isch dä Chern fo dä erschtä mänschnliche Sidlige uf äm Stadtgebiät fo Uschter gsy.
S ätischti Geboide im hütige Oberuschter isch s Fabrikgeboide namens "Öle". Es hät fo 1636 bis 1884 as Prässi für Raps und anderi Produkt dient. Nachher hät d Spinnerei Hueber d Halle als Werkschtatt übernoo.

Bis Aafang nünzäts Jahrhundärt isch Oberuschter än äigäni Zifilgmeind gsy. Am 9. Juli 1927 sind id ehemalige Zifilgmeinde fo Uschter zur politische Gemind Uschter feräint worde.



</doc>
<doc id="27227" url="https://als.wikipedia.org/wiki?curid=27227" title="Schloss Uster">
Schloss Uster

S Schloss Uschter, au äifach d Burg gnännt, liit im Zentrum vo dä Stadt Uschter im Kanton Züri. S Schloss mit sinä Sytebaute lyt im änä schöne Park uf äm sogenanntä Burghügel, vo dem öschtlich d Uschtermär Aa flüsst und weschtlich dä Gryfäsee lyt. Dä Hügel ziät sich bis Oberuschter hy und hät ä Höchi vo 496 m ü M. S Schloss isch s Waarzäiche vo Uschter.

Im Mittälaltär händ d Herrä vo Winterthur zmizt im Herrschaftsgebiät vo dä Herrä vo Rapperschwil d Burg bout. Luut andärä Quälle isch s Schloss vo dä Altä Rapperschwiiler bout wordä. S Erb vo dä Rapperschwiilär isch um 1200 a d Herrä vo Bonnschtette übgsangä, wo 1267 d Schtadt Uschter als Leehe übercho händ. I dä Appäzäller Chriäg isch d Burg vo Schwyzer Truppä bestzt wordö, durm händ d Herre vo Bonschtette mit dä Schtadt Züri äs Vertäidigungsbündnis abgschlossä. D Schwyzer Quälle, wo 1444 über ä Zerschtörig vom Schluss Uschter dur d Schwyzer brichtät sind offäsichtlich falsch, wells Schloss niä zärschtört wordän isch. Warschinli händ d Schwyzer s Schloss Uschter mit äm Schloss Gryfäsee verwächslält.
Nach ämäne Schlossbrand 1492 isch dä obär Täil vom Turm abgrissä und dur än Noibou ersetzt wordä. Nach vilnä Bsitzerwächsel isch s Schloss 1544 ganz in Bsitz vo dä Schtadt Züri cho und zum Sitz vo dä Landvögt und dä Untervögt vo Uschter wordä. Vo 1852 bis 1858 isch s Schloss dä Sitz vo dä Bezirksverwaltig Uschter gsy. Dänn isch äs widär in Privatbsitz a d Familiä Escher übergangä. 1916 hät de Texschtilfabrikant "Jakob Heusser-Staub" s Schloss kauft und renoviert und dä Schtadt Uschter gschänkt. Hüt isch im Schloss ä Privatschuäl und dä Turm isch öffäntlich zuägänglich und chan für privati Aaläss gmiätät werdä.

Di ältischtä Täil vo dä hüt sichtbare Aalage stammäd us dä Zyt ums Jahr 1200, wo uf äm Hügel näbäd dä Chilä Uschter än Wohnturm bout wordän isch, dem sini Syte 11 Meter lang und sini Muura 3,4 Meter dick gsy sind.

Fürsbrünscht im Jahr 1492 händ dä Wohnturm und än Täil vo dä Schlossyrichtig und im Jahr 1526 au s Wohnhuus zerschtört. 1529 isch d Yrichtig wider uufbout und zytwis dä Sitz vo dä Zürcher Landvögt wordö. So bruchbar Fundament isch mit noiä Überboute ergänzt worde, wo hauptsächli us Rigälbou bestande sind.

Vermuätli zwüschäd 1560 und 1663 hät dä Turm än noio Uufbou mit ämänä Schtufätach überchoo. I derä Zyt isch dä Turm vermuätli au mit ärä Ringmuur und ämänä Podium umgee wordä.

Unter immer nöiä Bsitzer isch s Schloss schtändig umboue und veränderet wordä. Im Jahr 1752 sind näbäd äm Turm, wo aageblich scho Jahrhunderti nümä benutzt wordän isch äistöckigi Aaboute errichtät wordä.

Im Jahr 1852 isch um dä Turm äs nois Huus als Sitz vo dä Bezirksverwaltig bout wordä. Dä zerfalläni Turm, wo als Gfängnis diänt hät, isch täilwys abbrochä und dur än Terassäpark ergänzt wordä, wo än blächbedachte Holzpavillion uufgestellt wordän isch.

Im Jahr 1917 hät dä "Jakob Heusser-Staub" än komplette Umbau realisiärt. Er hät di obäri Hälfti vom Palascht praktisch bis uf d Höchi vo dä Aaboutä abbroche und dä Uffbou nach ämänä Modell us äm 18. Jahrhundärt rekonschtruiärt, wo widär äs Schtufätach übercho hät. Au da aagränzändi Wohntäil isch komplett renoviert wordä und hät sis hüttigä Gsicht überchoo.



D Informationä i dem Artikel stammäd us äm Artikäl übers Schloss Uschter i dä .


</doc>
<doc id="27228" url="https://als.wikipedia.org/wiki?curid=27228" title="Ehingen (Donau)">
Ehingen (Donau)

Eegne (amtl. "Ehingen") isch a Stadt im Sidoschte vu Bade-Wirttebärg rund 23 km sidweschtli vu Ulm un 67 km sideschtli vu Stuegert. Si isch di grescht Stadt vum Alb-Doene-Chreis un bildet a Mittelzäntrum fir d Umlandgmeine. Syt em 1. Jänner 1974 isch Eegne a Großi Chreisstadt. 

Mit dr Gmeine Epfenge, Griesenge un Oberdischenge het d Stadt Eegne ne Verwaltigsgmeinschaft veryybart.

Eegne lyt am Sidrand vu dr mittlere Flechealb am nerdlige Stade vu dr Doene, in eme Lätsch vu dr Schmiech, eme chleine Fluss, wu rund 20 km nerdli vu Eegne här uusechunnt, in s Stadtgebiet bi Berkach chunnt, dur d Chärnstadt fließt un sudeschtli dervu in d Doene mindet.

D Doene streipft s hitig Stadtgebiet nume ganz im Sidoschte. Vu Mõndergenge un Rottenacker här chunnt si bim Stadtdeil Herbertshofe in s Stadtgebiet. Derno fließt si no Nordoschte an dr Stadtdeil Dintehofe un Dettenge dure, fließt zwische dr Chärnstadt im Norde un em Stadtdeil Berg im Side wyter, fließt no dr Schmiechmindig wyter im Side vu dr Stadtdeil Nasgestadt un Gamerschwang un verlosst schließli s Stadtgebiet in Richtig Ulm.

Dr sideschtli Stadtdeil Rißtisse lyt an dr Riß, wu wyter nerdli in d Doene mindet.

Dr Deil vum Eegner Baan uf dr Albhochflechi (33,8 %) ghert zom Biosfärebiet Schwebischi Alb.

Die Stedt un Gmeine gränze an d Stadt Eegne (im Uhrzeigersinn vu Norde uus): Schelglenge, Allmendenge, Aalde, Epfenge un Griesenge (alli Alb-Doene-Chreis), Laoba un Schemmern (beidi Landchreis Bibra), Õnderschtẽä, Rottenacker, Mõndergenge, Õndermaachtel un Loudere (alli Alb-Doene-Chreis) un Hoegna un Mensenga (beidi Landchreis Reitlenge).

D Stadt Eegne bstoht us dr Chärnstadt, wu au d Gmei Berkach derzue ghert, wu scho anne 1939 yygmeindet woren isch, un dr Gmeine, wu im Ramme vu dr Gebietsreform vu dr 1970er Johr yyglideret wore sin: Altbierlenge ("Altbierlingen"), Ärbsteede ("Erbstetten"), Bärg ("Berg"), Bierlenge ("Kirchbierlingen"), Dächenge ("Dächingen"), Disse ("Rißtissen"), Frãnggehofe ("Frankenhofen"), Gãmerschwãng ("Gamerschwang "), Grãne ("Granheim"), Haefälde ("Heufelden"), Herbertshofe ("Herbertshofen"), Kirche ("Kirchen"), Mõnnenge ("Mundingen"), Nasgestadt ("Nasgenstadt"), Schaebleshause ("Schaiblishausen"), Steißlenge ("Altsteußlingen") un Volgersche ("Volkersheim"). Di ehmolige Gmeine sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

Zue dr einzelne Stadtdeil ghere no seperat glägeni Wohnblätz mit eigene Nämme, wu vilmol wenig Yywohner hän, oder Wohngebiet, vilmol neji Böugebiet, wu aber zmeischt kei feschtgleiti Gränze hän. Doderzue ghert zem Byschpel

Eegne bildet a Mittelzäntrum in dr Region Doene-Iller, wu Ulm s Oberzäntrum dervu isch. Zum Mittelberyych Eegne ghere no d Gmeine Allmendenge, Aalde, Eemerkenge, Eenge, Epfenge, Griesenge, Grõndse, House, Loudere, Mõndergenge, Oberdischenge, Obermaachtel, Oberstẽä, Õndermaachtel, Õnderschtẽä, Õnderwachenge, Reächteschtõẽ un Rottenacker.

Ergäbnis vo de Landdagswahla seid 2006: 





</doc>
<doc id="27244" url="https://als.wikipedia.org/wiki?curid=27244" title="Atze Schröder">
Atze Schröder

Dr Atze Schröder isch e Bühnefigur vom dütsche Comedy-Künschtler "Hubertus Albers" vo Emsdetten. Mit dere Figur tritt dr Albers sit 1995 uf Chleikunscht-Bühne un in Comedy-Fernsehshows uf.

Noch ere fiktive Biografie vo dr Kunschtfigur sei dr "Atze Schröder" am 27. September 1965 als Thomas Schröder im Essener Stadtteil Kray uf d Welt cho. Dr Schröder heb zerscht e Ussbildig zum Danzlehrer gmacht un heb drno Soziologie studiert. 1982 sei er dütscher A-Jugend-Meischter im Gräteturne gsi.

D Figur "Atze Schröder" isch ab 1995 uf dütsche Chleinkunschtbühne z seh gsi, u. a. im Schmidt-Theater z Hamburg un bim Köln Comedy Festival, dodruf au uf ere erfolgriche Dütschland-Tournee. Dr "Atze Schröder" isch im Fernseh s erscht Mal in de RTL-Comedy-Talkshow "T.V. Kaiser" dargstellt wore, dodmol in dr Combo „Die The Proll“ zämme mit em „Amaretto von Bali“ un em „Jonas Wagner aus dem 10. Stock“.

Greßeri Bekanntheit het d Figur kriegt die Figur dur Stand-Up-Comedy-Uftritt im "Quatsch Comedy Club" (ProSieben) un dur d Fernsehsendig "Alles Atze" (RTL). Im Kinofilm "7 Zwerge – Männer allein im Wald" (2004) mit em Otto Waalkes isch er dr Hofnaar gsi.

Ußerdem het dr "Atze Schröder" in dr Johre 2000 un 2002 bis 2007 als Moderator vom Dütsche Comedypriis fungiert. Sit Mitti Dezember 2008 moderiert all Johr dr "Comedy Adventskalender" uf RTL. Aafang Jänner 2010 isch er dr Gaschtgeber vo dr Sendig "Der Comedy Olymp" gsi.

Sii bürgerlichi Identität versuecht dr Hubertus Albers vo dr Öffentlichkeit verborge z halte. Trotzdem chunnt dr bürgerlich Name unter "Idee" im Vorspann vo sinre ehmolige Fernsehserie "Alles Atze" vor. 

Gege d Veröffentlichung vo siim richtige Name isch dr Künschtler au scho grichtlich vorgange.

Dr Komödiant, wo d Figur erfunde het un als Darsteller agiert, tritt öffentlich nur unter em Künschtlername "Atze Schröder" uf. Der Name isch au bim Dütsche Patent- un Markeamt als Wortmarke gschützt In früehere Usgabe vo dere Marke isch sii bürgerliche Name gnennt gsi.









</doc>
<doc id="27246" url="https://als.wikipedia.org/wiki?curid=27246" title="Mühlacker">
Mühlacker

Mihlacker (amtl. "Mühlacker") isch e Stadt im Nordweschte vu Bade-Wirttebärg rund 12 km nordeschtli vu Pforze. Si isch di grescht Stadt vum Enzchreis un bildet e Mittelzäntrum fir d Umlandgmeine. Syt em 1. Jänner 1973 isch Mihlacker e Großi Chreisstadt. Dervor het Mihlacker zum Landchreis Vaehinge ghert.

Mit dr Gmei Etise het d Stadt Mihlacker e Verwaltigsgmeinschaft veryybart.

S Gebiet vo Mihlacker isch bregt dur d Enz, eme linke Näbefluss vum Necker. D Enz chunnt vu Sidweschte här bi Enzberg in s Stadtgebiet. Dr Stadtdeil Enzberg lyt links vu dr Enz uf em Hechezug, wu d Chränze isch vum Enzdal. No Enzberg fließt d Enz in eme wyte Rächtsrank. In däm Rank lyt Dirrmenz uf dr rächte Enzsyte. Nerdli uf dr Syte wysewy lyt d Chärnstadt vu Mihlacker in eme flache Sytedal. Do din verauft au d Yysenbahn un lyt au dr Bahnhof Mihlacker. Im Oschte vu Dirrmenz versperrt dr Hechezug mit dr Burgruine Leffelstelz dr Enz dr Wäg wyter no Oschte, wäge däm macht si do ne Rank Richtig Side.

Hinter em Ort vu Dirrmenz chehrt d Enz dr Lauf wider no Oschte un chunnt dertno bal zum Stadtdeil Lomersche. Vor em Stadtdeil Mihlhause macht d Enz derno zwe wyti Ränk un verlosst s Stadtgebiet vu Mihlacker derno hinter Mihlhause noch eme änge Flusslätsch. Derwylscht s Enzdal im Side ender schlän bis uf 380 Meter uffe goht, isch dr Ibergang im Norde zmeischt seli gääch. Do het s au gueti Lage fir Räbe.

Dr Baan bstoht us 48,2 % Landwirtschaftsflechi, 29,2 % Wald, 19,8 % Sidligsflechi un 2,8 % sunschtiger Flechi.

Die Stedt un Gmeine gränze an d Stadt Mihlacker (im Uhrzeigersinn vu Oschte uus): Vaehinge un Eberdenge (beidi Landchreis Ludisburg) un Wiernsche, Niefere-Eschelbronn, Kiselbronn, Elbronn-Dirrn, Etise, Maulbronn un Illenge (alli Enzchreis).

D Stadt Mihlacker bstoht us dr Chärnstadt Mihlacker mit Dirrmenz un dr Stadtdeil Enzberg, Großglattbach, Lienzenge, Lomersche un Mihlhause. Di einzelne Stadtdeil hän kei eigeni Verdrättig wie zem Byschpel e Ortschaftsrot. Yygfiert wore isch nume di sognännt uuächt Deilortswahl.

Näbe däne Stadtdeil wäre no seperat glägeni Wohnblätz mit eigene Nämme unterschide, wie zem Byschpel Sengach, Senderhang oder Haseberghof. Derzue git s zem Deil Wohngebiet mit eigene Nämme, wu aber zmeischt kei feschtgleiti Gränze hän. Doderzue ghere zem Byschpel Eckeweiher oder Heidewäldle.

Mihlacker bildet e Mittelzäntrum in dr Region Nordschwarzwald, wu Pforze s Oberzäntrum dervu isch. Zum Mittelberyych Mihlacker ghere näbe dr Stadt Mihlacker no d Stedt un Gmeine no d Gmeine Etise, Illenge, Knittlenge, Maulbronn un Sternefels, bi dr Stadt Knittlenge git s Verflächtige mit em Nochermittelzäntrum Brette (Region Mittlere Oberryy).

Mihlacker isch zum erschte Mol gnännt wore anne 1292, Dürrmenz anne 779 as "Turmenz", Enzberg anne 1100.

Lang war bloß Dürrmenz wichdig, ersch beim Eisebahbau isch dr Bahhof noch Mihlacker komma ond d Siedlong do na gwachsa.

1699 hod ma 500 Waldenser en Dürrmenz agsiedlad, se händ d Kirch St. Peter lenks vo dr Enz kriegt, ondrhalb vo Lefflstelz. D Kirch St. Andreas em Ort rechts vo dr Enz isch lutherisch blieba.

Mihlacker het mit dr Gmai Aitsa e Verwaltigsgmaischaft veryybart.

Dr Oberburgermaischter vu Mihlacker isch dr Frank Schneider.

Ergebnis vu dr Landdagswahle syt 2006: 

Dr Dialäkt vu Mihlacker ghert zum schwäbisch-sidfränkische Ibergangsbiet.




</doc>
<doc id="27247" url="https://als.wikipedia.org/wiki?curid=27247" title="Ruine Löffelstelz">
Ruine Löffelstelz

D Ruine Leffelstelz, au "Burg Dirrmenz" gnännt, isch e Burgruine iber dr Enzstroß z Dirrmenz, eme Stadtdeil vu Mihlacker im Enzchreis z Bade-Wirttebärg. Die Burgruine isch vu dr Dänkmolstiftig Bade-Wirttebärg zum "„Dänkmol vum Monet Mai 2008“" gnännt wore.

D Burg isch um 1180 böue un um 1220 erwyteret wore. S isch dr Sitz vu dr Herre "von Dürrmenz" gsi, anne 1482 isch si an s Chloschter Maulbronn verchauft wore. In dr erscht Helfti vum 17. Johrhundert isch d Burg, wu dert scho läär gstande isch, uusbrunne. Anne 1803 het s Chloschter Maulbronn d Burg an d Gmei Dirrmenz verchauft, derno isch si as Steibruch brucht wore. D Ruine isch schließli zwische 1902 un 1911 vum Verschenerigsverein Mihlacker reschtauriert wore.

Vu dr Burg sin no Räscht vum Wohndurm un Muurräscht erhalte. 




</doc>
<doc id="27251" url="https://als.wikipedia.org/wiki?curid=27251" title="Ellwangen (Jagst)">
Ellwangen (Jagst)

Ellwãng, au Ellwãnga (amtl. "Ellwangen (Jagst)"), isch e Stadt im Oschte vu Bade-Wirttebärg rund 17 km nerdli vu Oole. Si isch no Oole un Gmẽẽd di drittgrescht Stadt vum Oschtalbchreis un bildet e Mittelzäntrum fir d Umlandgmeine. Syt em 1. Februar 1972 isch Ellwãng e Großi Chreisstadt. 

Mit dr Gmeine Adelmannsfelde, Elleberg, Jagschtzell, Nuiler, Raenao, Roäseberg un Weert het d Stadt Ellwãng e Verwaltigsgmeinschaft veryybart.

D Chärnstadt von Ellwãng lyt am Oberlauf vu dr Jagscht. Dr Baan vu Ellwãng het mit ere Flechi vu 12.743 Hektar Aadeil an dr Naturryym Eschtligs Albvorland un Schwebisch-Fränkischi Waldberg, wu bedi Schwebische Keuper-Lias-Land zelle, derzue am Mittelfränkische Becki, eme Deilruum vum Fränkische Keuper-Lias-Land. D Landschaftschränze vum Keupergebiet vu dr Schwebisch-Fränkische Waldberg zum Albvorland verlauft diräkt am eschtlige un sideschtlige Rand vu dr Chärnstadt. D Jagscht chunnt vu Raenao här im Sidwescht in s Stadtgebiet, fließt derno no Norde an dr Stadtdeil Schreze un Rotebach dure, derno dur d Chärnstadt un dr Stadtdeil Rendelbach un verlosst s Stadtgebiet im Nordwescht wider in Richtig Jagschtzell. Dr Beryych vu dr Chärnstadt goht im Oschte bis uf d Hochflechi vum Lias, wun ere dur Hechine vum Schlossberg un vum Scheneberg begränzt wird.

Die Stedt un Gmeine gränze an d Stadt Ellwãng (im Uhrzeigersinn vu Norde uus): Elleberg, Schteedle, Roäseberg, Õnderschnoede, Nuiler, Raenao, Weschthouse un Jagschtzell alli Oschtalbchreis).

Ellwãng bstoht us dr Chärnstadt un dr vier Gmeine, wu im Ramme vu dr Gebietsreform vu dr 1970er Johr yyglideret wore sin: Pfohle, Rehlig, Rendelbach un Schreze. Die Statddeil sin hite Ortschafte im Sinn vu dr bade- wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

Zue dr Chärnstadt un dr vier Stadtdeil ghere no seperat glägeni Wohnblätz oder Ortsdeil mit eigene Nämme. In dr Chärnstadt wäre zem Deil au no Wohngebiet mit eigene Nämme unterschide, vilmol neji Böugebiet, wu aber zmeischt kei feschtgleiti Gränze hän.




Ellwãng bildet e Mittelzäntrum in dr Region Oschtwirtteberg. Zum Mittelberyych Ellwãng ghere no d Gmeine im Norde vum Oschtalbchreis: Adelmannsfelde, Elleberg, Jagschtzell, Nuiler, Õnderschnoede, Raenao, Roäseberg, Schteedle un Weert

Ellwãng ischt zom erschte Mol gnennt worda em Johr 814 als "Elehenuuang".

Über d Gschicht vo de Alemanne im Biet vu Ellwang prichted s Alamannemuseum Ellwang.

Ellwãng hot mit dr Gmoede Adelmannsfelde, Elleberg, Jagschtzell, Nuiler, Raenao, Roäseberg ond Weert a Verwaldongsgmoeschaft vereibart.

Dr OberSchuldes vo Ellwãng ischt dr Karl Hilsenbek.

Ergäbnis vo de Landdagswahla seid 2006: 

Dr Dialekt vo Ellwãng ghert zom Schwäbisch.




</doc>
<doc id="27258" url="https://als.wikipedia.org/wiki?curid=27258" title="Lindau (Bodensee)">
Lindau (Bodensee)

Lindou (Umland: "Linde", amtl. "Lindau (Bodensee)") ischt a Schtadt im Sidweschte vu Bayern am eschtlige Ufer vum Bodesee im Dreiländereck Ditschland-Eschtrich-Schwiz. Lindou isch a Große Kraisschtadt und dr Sitz vu d Verwaltung vum Landkrais Lindou im Regierigsbezirk Schwabe.

De historisch Altstadt vu Lindou liit uf de gliichnamige Insel im Bodesee, wu a Fläche vu 0,68 km² hot. Det leabend rund 3.000 Iwohner. Früehner isch d Iwohnerzahl vu d Insel vil greßer gsi, bi dr Volkszellig am 16. Juni 1925 z. B. sind as 5.968 Lit gsi. D Insel ischt durch an Damm und a Bruck mit em Feschtland verbunde. Zue Lindou ghert o de kloe Insle Hoy un d Galgeinsle (heit a Halbinsle). Deneabe hot s a Fels im Winkel zwisch em Isebahndamm und em Parkblatz uf dr Hintere Insel, dr Hexestoe, wu maischtens unter Wasser liit und mit eme Seezeiche kännzaichnet isch. S git e Legend um dää und e zwete, kloenere Hexestoe im Remerbad us dr iro-schottische Missionarszit mit am Gallus und am Columban.

Aloe scho mit de feschtländische Schtadtdail Schache, Äschach, Reitin und Zech (vu Weschte no Oschte) hot d Stadt Lindou iber siibe Kilometer Bodeseeufer. De natirlig Uferform in dr Lindouer Gegnig isch a Binsegirtel, derno Moosmatte und schlän feschts Gländ.

Dr Johresniderschlag liit bi 1420 mm und dodermit im obere Zehtel vu dr Wärt, wu vu dr Mässstelle vum Ditsche Wätterdienscht erfasst were. Iber 96 % zaigend niderere Wärt a. Dr druckscht Monet isch dr Februar; am maischte reagnet as im Juni. Im niderschlagrichschte Monet git as ca. 2,2mol meh Reage wie im druckeschte Monet. Di johreszitlige Niderschlagschwankige ligend im obere Drittel. In iber 98 % vu allne Ortschafte schwankt dr monetle Niderschlag weniger. 

Dene Schtädt un Gmoende gränzend an d Stadt Lindou (im Uhrzeigersinn vu Weschte us): Wasserburg, Bodels (beede Landchrais Lindou), Grässbrõnn, Dettnãng (beede Bodeseechrais, Bade-Wirttebärg), Achberg (Landchrais Raveschburg, Bade-Wirttebärg), Wisseschberg, Sigmerszell (Landkrais Lindou), Heerbranz, Breagez (beede Bezirk Breagez, Vorarlberg, Eschtrich).

De Groß Kroesschtadt Lindou glideret si sit dr Gebietsreform in zeh Stadtdail. Nin Stadtdail ligend uf em Feschtland (dodervu vier mit eme Adail am Ufer), derwilscht d Insel Lindou a witere Stadtdail bildet. 

Uf em Biet vu dr Schtadt Lindou git as segs Baan, wu ehmolige Gmoende entsprächend:
De früehnere Gmoende Oberroedne und Underraidnao sin am 1. Juli 1971 zue dr neie Gmoende Roedne zämmeglait wore, wu schließle am 1. Jänner 1976 no Lindou igmoendet wore isch.

S Wort Lindou ka es erschte Mol in a Urkund vu 882 gfunde were, wu a Mönch vu Sanggale gschribe hot. Eigentle isch as in dr Urkund um s Dameschtift „Unserer Lieben Frau unter den Linden“ gange, wo d Keimzell vu de Schtadt gsi isch. Im Johr 1079 isch dr Markt vum Feschtland uf d Insel verlait wore. 1275 hot dr Kaiser Lindou a Freie Riichsschtadt ghoeße. Im Mittlalter isch Lindou a bode richi Schtadt gsi, wäg a Vilzahl vu Kouflit, wo o no Italie Bziehunge ghet hond. 1496/97 isch dr Riichsdag z Lindau ibrufe wore. Spätr hot d Schtadt 1528 de proteschtantische Gloube agnumme, und isch hernach im driißigjohrige Krieg vu schwedische Soldate agriffe wore. As isch dene Schwede abr et glückt, Lindou izneahme.

Lindou isch 1806 schließle z Bayre kumme. 1853 isch der Damm vu de Isebaan bout wore und 1856 der nei Leichtdurm bim Hafe.

Dr Uusländeraadoil isch 2011 bi 14,3 % gleage.

57,1 % vo dr Iiwohner sin im Johr 1987 remisch-katholisch gsi, 29,1 % evangelisch.

Linde ghert zua kuinere Verwaltungsgmuinschaft. Dr Oberbirgermoischter vo Linde isch dr Gerhard Ecker.

Ergebnis vo dr Landdagswahla siit 1986: 
Uf de Insel Lindou wird Bodeseealemannisch gschwätzt. Früehner hot d Sproch a hochalemannische Ischlag ghet. Heitzdag isch de alte Dialekt in d Stadt fascht verschwunde, bloß im Umland vu Lindou ka de alte Dialektform no gloset were. Scho 1975 hot dr Lindouer Dialektdichter Heinrich Götzger gset, dass dr alte Lindouer Dialekt bode bald usgstorbe isch.





</doc>
<doc id="27270" url="https://als.wikipedia.org/wiki?curid=27270" title="Ditzingen">
Ditzingen

Ditzenge (amtl. "Ditzingen") isch a Stadt in dr Mitti Bade-Wirttebärg un gränzt im Sidoschte an Stuegert. 
Ditzenge isch no Ludisburg, Biedge-Bissenge, Kornweschte un Vaehinge di fimftgrescht Stadt vum Landchreis Ludisburg. D Gmei Ditzenge het am 26. April 1966 d Stadträcht iberchuu un syter em 1. Oktober 1976 Großi Chreisstadt. 

Ditzenge lyt im sidweschtlige Neckerbecki zwisch em Strudelbach im Weschte un dr Glems im Oschte vum Stadtgebiet im Strohgai am Ibergang zum Lange Fäld. D Glems, a rächte Näbefluss vu dr Enz, durfließt d Chärnstadt vu Ditzenge. D Innestadt lyt uf dr rächte Syte vum Fluss, wu firejer d Gränze zwische dr beide Bistimer Speyer un Konschtanz gsi isch.

Die Stedt un Gmeine gränze an d Stadt Ditzenge (im Uhrzeigersinn vu Oschte uus): Stuegert-Weilimdorf (Stadtchreis Stuegert), Gaerlenge (Landchreis Ludisburg), Leaberg un Weissich (beidi Landchreis Beblenga) un Eberdenge, Hemmenge un Korntal-Menchenge (alli Landchreis Ludisburg).

Zue Ditzenge ghere di friejere sälbständige un in dr 1970er Johr yygliderete Gmeine Hirschlande, Hoimerdenge un Scheckenge. Die ehmolige Gmeine bilde Stadtdeil un sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

Zue dr Stadt Ditzenge in dr Chränze vum 30. Juni 1970 ghere d Stadt Ditzenge, d Hef Greaner Baum un Lerchehef un d Hyyser Donmihle, Elberg, Ferbermihle, Maurenerberg, Oberes Glemstal, Stoirehre, un Zechlesmihle. Zue dr ehmolige Gmei Hirschlande ghere s Dorf Hirschlande un di abgangene Ortschafte Holzheim un Rotweil. Zue dr ehmolige Gmei Hoimerdenge ghere s Dorf Hoimerdenge un di abgange Ortschaft Stetten. Zue dr ehmolige Gmei Scheckenge ghere s Dorf Scheckenge un dr Wohnblatz Dalmihle.

Ditzenge ghert zum Mittelberyych Stuegert, wu d Stadt Stuegert au s Oberzäntrum derzue isch.

Ditzenge ischt zom erschte Mol gnennt worda em Johr 769 als "Tizingen".

Ditzenge ghert zua koenere Verwaltongsgmoeschaft.

Dr OberSchuldes vo Ditzenge ischt dr Michael Makurath.

Ergäbnis vo de Landdagswahla seid 2006: 

Dr Dialekt vo Ditzenge ghert zom Schwäbisch.



</doc>
<doc id="27274" url="https://als.wikipedia.org/wiki?curid=27274" title="Freudenstadt">
Freudenstadt

Fraidestadt (amtl. "Freudenstadt") isch e Stadt z Bade-Wirttebärg rund 65 km sidweschtli vu Stuegert un 60 Kilometer sidli vu Charlsrue. Si isch e anerkännte hailklimatische un Kneipp-Kurort un e traditionsryychi Turismusstadt.

Fraidestadt isch hite Sitz vum Landrotsamt vum Landchrais Fraidestadt un bildet e Mittelzäntrum fir d Umlandgmeine. Syt em 1. Jänner 1988 isch Fraidestadt e Großi Chreisstadt. Mit dr Gmaine Bad Rippoldsau-Schapbach un Seewald het d Stadt Fraidestadt ne Verwaltigsgmeinschaft veryybart.

Fraidestadt lyt im nordeschtlige Schwarzwald am Rand vun ere schläne Ebeni, wu no Oschte abegoht un s Quällgebiet vum Neckerzuefluss Glatt isch. Weschtli vum Stadtzäntrum goht s Gländ im Beryych vum Wyyler Christophsdal gäch abe zum dief yygschnitene Dal vum Forbach, wu zue dr Murg fließt. Segs Kilometer no Side, im Luftkurort Lossburg, chunnt d Kinzig här, wu bi Kähl in Ryy mindet. S Stadtgebiet, wu zum grescht Dail mit Wald deckt isch, stygt aa zue dr Bassheche am Kniebis un wyter bis uf 968 Meter Hechi bi dr Alexanderschanze. Sidli vum Ortsdail Kniebis chunnt dr Fluss Wolf här.

Die Stedt un Gmeine gränze an d Stadt Fraidestadt (im Uhrzeigersinn vu Norde uus): Baierschbronn, Seewald, Grembach, Bfalzgrofeweiler, Dornstette, Glatte, Loßburg und Bad Rippoldsau-Schapbach (alli Landchrais Fraidestadt).

S Stadtgebiet Fraidestadt glideret sich in d Chärnstadt Fraidestadt mit Christophsdal un Zwiselberg (rund 16.000 Yywohner) un d Stadtdail Dieterschweiler un Lauterbad (2.305 Yywohner im Mai 2008), Griendal un Frutehof (1.075 Yywohner), Igelschberg (259 Yywohner), Kniebis (890 Yywohner), Muaschbach (777 Yywohner) un Wittleschweiler (2.220 Yywohner). D Staddail sin no unterglideret in meh Derfer, Wyyler, Hef un Hyyser.

Di offiziäll Benännig vu dr Stadtdail erfolgt in dr Form „Freudenstadt, Stadtteil …“. Bei dr Stadtdail handlet s sich mit Uusnahm vu Kniebis um friejer sälbschtändigi Gmaine. Z Fraidestadt isch di Unächt Dailortwahl yygfiert, des haißt, s Stadtgebiet glideret sich in segs Wohnbezirk im Sinn vu dr bade-wirttebärgische Gmaindsornig. D Chärnstadt un dr Stadtdail Igelschberg sin zu aim Wohnbezirk zämmegfasst, di andre Wohnbezirk sin idäntisch mt dr Stadttdail D Stadtdail sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

Abgangeni Ortschafte un Burge sin d Burg Hofstätte un d Sidlig Burgberg uf em Schwarzwald im Stadtdail Dieterschweiler, Schöllkopf, e im Dryssgjehrige Chrieg abbrunne Gheft im Beryych vu dr Chärnstadt, d Sidlige un Heft Wolfhaus im Stadtdail Griendal, Slunwag im Stadtdail Igelschberg un Gallushütte un Hilpertshöfle im Stadtdail Musbach.

Fraidestadt bildet e Mittelzäntrum in dr Region Nordschwarzwald, wu Pforze s Oberzäntrum dervu isch. Zum Mittelberyych Fraidestadt ghere no d Stedt un Gmaine Alpirschbach, Bad Rippoldsau-Schapbach, Baierschbronn, Dornstette, Glatte, Grembach, Loßburg, Bfalzgrofeweiler, Schopfloch, Seewald, Waldachdal un Wernerschberg.

Bi dr Kommunalwahl am 25. Mai 2014 het s des Ergebnis gee:




</doc>
<doc id="27279" url="https://als.wikipedia.org/wiki?curid=27279" title="Sulzbach">
Sulzbach

Sulzbach isch dr Name vu däne Ortschafte:

z Dytschland

z Frankrych

in dr Schwyz

z Eschtrych
Sulzbach isch dr Name vu däne Fließgwässer un dr Dälwer derzue ("Sulzbachtal"):

z Dytschland

z Eschtrych
Sulzbach isch dr Name vu däne Persone:



</doc>
<doc id="27281" url="https://als.wikipedia.org/wiki?curid=27281" title="Sulzbach ZH">
Sulzbach ZH

Sulzbach (amtlich: "Sulzbach ZH") isch än ehemaligi Zifilgmeind und äs Quartier fo dä Stadt Uschter im Kanton Züri.

Sulzbach lyt usserhalb fo dä Hausptsidligszone fo dä Schtatt Uschter öppä 3,5 kilometer fom Schtattzäntrum äwegg. S isch äs Dorf, wo sind ländliche Charakter erhalte hät, aber i dä letschte Jaar sind in Sulzbasch au etlichi Äifamiliehüser, wo fo Weggpändler nach Uschter und sogar Züri bewont werdet bout wordä. Im Dorf entschringt dä Suzlbach, fo dem dä Dorfname schtammt und wo in Riedikä id Mönchaltorfer Aa flüsst. Sofort nach äm Dorfzäntrum flüsst dä Bach dur äs naturgschützts Ried. Züwschäd Sulzbach, Riedike und Nottike gits Wald, s reschtllichä Ortgebiet beschtaat mehrhäitlich us landwirtschaftlich gnutztä Wisä und Fälder.

Sulzbach lyt absyts fo dä wichtigä fercheerswäg. Dur Sulzbach gaat ä Näbestrass fo Oberuster nach Gossau, di sogenannti "Sulzbachstrass". S Dorf isch mit dä Autobuslinie 845 fo dä ZOV fom Bahnhof Uschter nach Gossau as öffentlichi Fercheersnetz aagschlosse. Dä Bus fercheert fom Mäntig bis am Frytig tagsüber hablstündlich und am Wuchenänd und am Abig stündlich. Di nöchschti Autobaanyfaart isch Uschter-Oscht in Oberuschter.

Bis Aafang nünzäts Jahrhundärt isch Sulzbach än äigäni Zifilgmeind gsy. Am 9. Juli 1927 sind id ehemalige Zifilgmeinde fo Uschter zur politische Gemind Uschter feräint worde.



</doc>
<doc id="27283" url="https://als.wikipedia.org/wiki?curid=27283" title="Écomusée d’Alsace">
Écomusée d’Alsace

S Elsassischa Ecomusée ìsch bis 2006 s greeschta Museumsdorf vum Frànkrìch gsìì. As ìsch dàdo a kommerzieller Frèizittpark. As lìegt ìm Elsàss bi Ungerscha, zwìscha Milhüsa un Colmer. S Museum ìsch ànna 1984 grìnda worra un zeigt dàdo sìbzig Gebäi, wo vorhar àn'ma àndra Ort gstànda sìn un wo nèi ufbàuia worra sìn. S Verein hàt sa-n-a so gretta, denn sunscht warta sa àbgrìssa worra. Bi dana Gebäi gheera a Bäckarèi, a Tìpfarèi, a Schüel, a Wohnturm üss Stei un mehrera Büürahäff un Fàchwark-Hiiser.

Ànna 1971 han sìch a pààr fleißiga Mìtglìeder vum Verein „Maisons Paysannes d’Alsace“ igsetzt, fer landliga Wohnhiiser z'bhàlta un z'restauriara, wo sunscht àbgrìssa worra warta. Wial vìel vu dana Hiiser àn'ma nèia Ort hàn müeßa lànda, ìsch a ungwehnliga Idee vorkumma. Sa hàn bschlossa, d Hiiser àbz'montiara, fer sa mìt jedem Stìck àn'ma àndra Ort wìder ufmontiara. Ma hàt làng a nèier Plàtz gsüecht, un schliaßlig hàt sìch s Projakt ìm Johr 1980 fer a lahra Plàtz zwìscha Milhüsa un Colmer bschlossa. Ànna 1984 sìn scho zwànzig Gebäi nèi ufbàuia un zum Àlüega gsìì.

S Museum, wo dr Marc Grodwohl ànna 1984 grìnda hàt, hàt ìn da letschta Johra ungfahr 280 000 Besüecher ìm Johr ghàà. Àm And sìn ìn dam Komplex ìwer àchtzig historischa Gebäi gsìì, mìt'em Üsnàhm vu'ma Mìttelàlter Wohnturm wo üs'ma Fàchwarkhüss vu Milhüsa gmàcht worra ìsch. Vor'em Museum stehn machtiga Gebäi vu dr Kàlimina "Rodolphe" wo ànna 1975 züegmàcht hàt. Ànna 2004 hàt's a Museum ìwer d Gschìcht vum Kàli ìm Elsàss drüssgaa.
S Museum hàt ìntressànta Àttràktiona: tràditionnella Faschter, Litt wo ìn da Fàchwarkhiiser verschìedena Àktivitäta macha, ungfahr wia d Elsasser wo friahjer so glabt un gschàfft han. S elsassischa kulturella Erbgüet wìrd uf'ra làwandiga Àrt zeigt; ma kààt zum Beispiel mehrera àlta Berüefa entdecka (Bäck, Wàgner, Schmìdt...), àlta Warkzig àluëga (Kàrra, Leiterwagala...), oder sah wia àlta Kochrezapta wìdder benutzt wara, wenn a Vorstellung Stàtt fìndet. Bi dana Litt sìn ursprunglig Àgstellta gsìì, àwer aui Frèiwìlliga oder Junga mìt Ìntegràtionschwìrigkeita, wo do a Glagaheit fer schàffa gfunda hann.

Do fìndet ma aui àlta Gràbstei, wo wia-n-a kleiner Kìrchhoff üssahn.

D Nàtur gheert aui derzüe: ìn da Büürahäff lawa Anta, Gans, Säi, Rässer; Obstbaim un Getreida kààt ma besser lehra kenna, mìt Erklärungsplàkàta.

As gìtt a Bäckarei wo ma d lokàla Produktion kàt kàuifa, a Hotel un mehrera Restaurants.

Ìm Johr 2005 ìsch dr Bioscope, a Nàtürwìssaschàft Museum, dernawa bàuia worra. A Pàrtnerschàft ìsch vorgsah gsìì, zwìscha da Ecomusée un Bioscope. Ma hàt àm Àfàng a groß Erfolg erwàrta fer dr Bioscope, àwer s erschta Johr sìn nìt so vìel Besüecher kumma: küüm a Zehntel vu dr Zàhl wo ma ursprunglig ghofft hàt.

Ànna 2006 sìn ìm Ecomusée finànziella Schwìrigkeita erschuna. Ìm Septamber 2006 ìsch dr Grìnder, dr Marc Grodwohl, entlàssa worra, so wia-n-a Hälfta vu da Àgstellta. As ìsch aui uf da Àttràktiona gspààrt worra. S Kàlimuseum kààt ma zitterhar nìmm besìchtiga.



</doc>
<doc id="27286" url="https://als.wikipedia.org/wiki?curid=27286" title="Dietmar Dath">
Dietmar Dath

Dr Dietmar Dath (* 3. April 1970 z Ryyfälde) isch e dytsche Autor, Schurnalischt un Ibersetzer.

Dr Dath isch im badische Schopfe ufgwagse un isch dert uf s Theodor-Heuss-Gymnasium gange. Speter isch er mit syym Vater uf Fryybeg zoge, wun er anne 1990 Abitur am Rotteck-Gymnasium gmacht het. No dr Schuel het er Zivildienscht an dr Fryybeger Uniklinik gmacht un derno Physik und Literaturwisseschafte an dr Universitet Fryybeg studiert. Är läbt z Frankfurt am Main un z Fryybeg.

Syt 1990 vereffentligt er in in- un uusländische Zytige un Zytschrifte literarischi un schurnalistischi Byytreg zue gsellschaftlige un popkulturälle Theme, au unter Pseudonyme wie "David Dalek", "Dagmar Dath" oder "Dieter Draht". Scho in dr Schuelzyt het er fir s Satirezytschrift "Titanic" un fir s link Politmagazin "konkret" gschribe un het Läserbrief an di große Zytige gschickt unter em Pseudonym „Jochen A. Gessner“ (des "A." stoht fir „Adolf“). Derzue het er im Lauf vu dr Johr vil Biecher us em Änglisch ibersetzt, z. B. vum Joe R. Lansdale, um Kodwo Eshun un em Buddy Giovinazzo. As Schurnalischt isch dr Dath vu 1998 bis 2000 Schefredakter vu dr Zytschrift "Spex" gsi un vu 2001 bis 2007 Feuilleton-Redakter vu dr "Frankfurter Allgemeinen Zeitung". 

Dr Dath het mit zwelf syy erschte Science-Fiction-Roman gschribe. Syy erscht greßere Roman "„... und katers leuchtspur tatzenweis“" (Dail 1 vun ere blante aber nie realisierte Hexalogii) het er 1990 z Fryybeg no as sälbergmachti Kopie verdailt. Ab Mitti 1990er Johr het er schließli syyni erschte Biecher in Independent-Verlag publiiziert. 2005 isch dr Dath zum Suhrkamp-Verlag gwägslet, wu syyni Arbeite zyterhär vereffentligt wäre. 2008 isch syy Roman "Die Abschaffung der Arten" uf d Shortlist zum „Dytsche Buechbryys“ chuu. Syy Wärch sin u. a. ins Griechisch un Änglisch ibersetzt wore. In syyne Romane verschafft dr Dath vilmol autobiografischi Inhalt, syyni Protoganischte heiße zem Byschpel David Dalek oder Martin Mahr (au mit Alliteration wie dr Namme vum Autor)), stamme us badische Chleistedt un schaffe in Zytigs- oder Zytschrifteredaktione. 2009 het d Internetsyte "lit.radio" e 62-deiligi Komplettläsig vum fascht 1000-sytige Roman "Für immer in Honig" in s Internet gstellt, wu dr Autor un dr Andreas Platthaus im Frankfurter Literaturhuus gee gha hän.

Bolitisch giltet dr Dath as linksorientiert. Im Karl-Marx-Film vum Alexander Kluge dritt dr Dath as Experte uf. Im Jänner 2009 het er mit em Philipp Oehmke im "Spiegel" iber d „Zuechumft vum Marxismus“ dischpetiert un het uf d Frog, eb är fir d „Beseitigung des kapitalistischen Systems“ sej, d Antwort: „Absolut.“ Dodno hofft dr Dath uf s „System der gemeinschaftlichen, arbeitsteiligen, demokratischen Produktion auf dem Stand der höchstentwickelten Technik“. Em Dath syy bolitischi Uussage sin umstritte, zem Byschpel syy Aktualisierig vu leninistische Theorie (zem Byschpel in „Für immer in Honig“, wun er uusdricklig Bezug nimmt uf em Lenin syy „Was tun?“). Wu dr Essay „Maschinenwinter“ erschine isch, het dr Matthias Bröckers dr Autor uuszännt as "Lenin 2.0", derwylscht dr Christian Schlüter em Wärch "handelsübliche Plattitüden" vorgworfe het un s im beschte Fall het welle läse as e "von allerlei Vorlieben geprägtes Bekenntnis".

Uf d Frog no syyre Poetik het dr Dath d Antwort gee, är diej Text schryybe, wu „nicht davon handeln, wie es ist, sondern davon, wie es sein sollte, wie es hoffentlich nicht sein wird oder wie es ganz neutral sein könnte. Und das sind nun mal spekulative oder phantastische Texte.“ Dr Roman sälber het dr Dath e „Allesfresserform“ gnännt.

D Literaturkritik het dr Dath e „hyperproduktive Autor“ gnännt ("Die Welt"), e „Gedanken- und Textgenerator“ ("Perlentaucher.de"), wu d „Möglichkeiten des Sprechens“ erforsche diej un wu d „Denkgrenzen nichts gelten“. Em Dath syy Roman handle vu „Darwin, Marx, Fantasy, Heavy Metal, Zombies und Gentechnik.“ In s Simon Urbans Roman "Plan D" het dr Dath e Gaschtufdritt as Kulturminischter vu dr DDR.















</doc>
<doc id="27292" url="https://als.wikipedia.org/wiki?curid=27292" title="Fußball-Weltmeisterschaft 2010">
Fußball-Weltmeisterschaft 2010

D Ändrundi vu dr 19. Fueßball-Wältmaischterschaft isch vum 11. Juni bis zum 11. Juli 2010 z Sidafrika un dodermit zem erscht Mol uf em afrikanische Kontinänt uusdrait wore. Dr Bschluss vum Exekutivkomitee vum Wältfueßballverband FIFA isch am 15. Mai 2004 z Züri gfalle. Dr Termin vum internationale Fueßballturnier isch am 6. Dezämber 2006 glychfalls z Züri bekannt gee wore.

Wäg eme Rotationsprinzip, wu vu dr FIFA bschlosse woren isch, sin fir d WM 2010 nume Bewärbige vu afrikanische Länder aagnuu wore. Näbe Sidafrika sin no Ägypte un Marokko as Bewärber zugloo wore. E gmainsami Bewärbig vu Libye un Tunesie isch abglähnt wore, Tunesie het sich dodruf zruckzoge. Libye het verchindet, ass es e Bedailigung vu Israel in syym Land nit zueloo deete, un isch churz derno as Bewärber uusgschiide. Di offiziäll Begrindig vu dr FIFA isch gsi, ass d Infrastruktur vu Libye nit längt go ne Wältmaischterschaft uusdrage. Nigeria het doch kai Bewärbig yygraicht, wie s zerscht aagchindet het. Scho im erscht Wahlgang het sich Sidafrika mit 14 zue 10 Stimme gege Marokko durgsetzt. Ägypte het kai Stimme iberchuu.

As Uusdragigsort sin zeh Stadie in nyyn Stedt uusgwehlt wore:

S FNB-Stadion z Johannesburg, au Soccer-City-Stadion gnännt, isch dr Uusdragigsort vum erschte Spil un vum Finale. S Stadion isch e rains Fueßballstadion un bietet zurzyt Vlatz fir rund 80.000 Zueschauer. S soll bis zue dr WM komplett modernisiert un iberdacht syy un uf e Kapazitet vu rund 94.700 Blätz erwyteret wäre. Di baide Halbfinalspil finde z Kapstadt un z Durban statt, s Spil um Blatz drei wird z Port Elizabeth uusdrait.

Insgsamt finde im Soccer City un z Kapstadt un z Port Elizabeth acht Bartie statt, dr Ellis Park isch wie s Stadion z Durban dr Schaublatz fir sibe Spil syy. Z Rustenburg, z Bloemfontain un z Pretoria wäre je segs Spil uusdrait. Fir di baide Stadie z Polokwane un z Nelspruit stehn je vier Vorrundebartie aa.

S drätte 32 Nationalmannschafte us däne Kontinäntalverbänd aa:

D Uuslosig vu dr Gruppe fir d Qualifikation het scho am "Preliminary draw" am 25. Novämber 2007 z Durban stattgfunde.

Die Mannschafte hän sich fir d WM chenne qualifiziere:

Bi dr Fueßball-Wältmaischterschaft 2010 git s kai ächte „Neilig“. Serbie un d Slowakei sin nominäll zem erscht Mol derbyy, sin aber bi friejere Turnier dur di jugoslawisch bzw. di tschechoslowakisch Nationalmannschaft verdrätte gsi.

Dr Gsamtumfang vu dr Inveschtitione fir d Wältmaischterschaft lyt no dr Bewärbigsunterlage vu Sidafrika bi 825 Millione US-Dollar. Rund 467 Millione Euro will s Organisationskomitee vu dr WM dur Charteverchaif yyneh, lokali Sponsore solle rund 47 Millione byydrage.

Fir s Turnier stehn insgsamt rund 3 Millione Ticket z Verfiegig. 480.000 Ticket sin reverviert fir d Fans z Sidafrika, 1,5 Millione chenne Fans us em Uusland chaufe. Di ibrig Million goht an Sponsore, Mitglider vu dr FIFA un an d Spiler. Di erscht vu fimf Verchaufsfase het aagfange mit ere Regischtrierigsfase vum 20. Februar bis zum 31. Merz 2009 un ere Uuslosig am 15. April 2009. Am Änd vu dr dritte Verchaufsfase am 13. Jänner 2010 isch feschtgstellt wore, ass dr Ticketverchauf unter dr Erwartige bliben isch.

D Bryys fi d Yydrittscharte sin in vier Kategorie dailt wore un gehn vu 20 US-Dollar in dr Kategorii 4 bi me Gruppespil bis uf 900 US-Dollar fir e Ändspilcharte vu dr Kategorii 1. Di rund 480.000 Yydrittscharte vu dr Kategorii 4 sin dr Yywohner vu Sidafrika vorbhalte. Zem erscht Mol wird e Chartefond yygrichtet, wu s 120.000 Freicharte vu dr Kategorii 4 fir alli Spil din het. Die Charte wäre an Yywohner vum Gaschtland verschänkt, wu sunscht kai Spil chennte live aaluege.

Di internationale Flughäfe Johannesburg un Kapstadt wäre zurzyt uusböue, z Durban wird e ganz neie Flughafe yygrichtet go s hecher Fluggaschtufchuu bi dr WM bewältige z chenne. Insgsamt git s zeh Flughäfe, wu Großflugzyyg cenne abfertige.

Derzue wird in dr Metropolregion zwische Pretoria un Johannesburg e neii Bahnlinie böue, d Gautrain. Di vorhandene, iber 20.000 Kilometer lange Zugstreckine solle modernisiert wäre.

S Stroßenetz mit iber 73.000 Kilometer asfaltierte Stroße un Autobahne isch scho in eme seli guete Zuestand.

Ai Johr vor dr WM het dr Konfederatione-Pokal 2009 vum 14. bis 28. Juni z Sidafrika stattgfunde. Är het wie scho anne 2005 z Dytschland as Generalbrob fir s Großeraignis im Johr derno dient. Wäge große Bedänke, eb d Böuarbete am Nelson-Mandela-Bay-Stadion rächtzytig fertig wäre, het s Organisationskomitee dää Uusdragigsort gstriche. D WM-Generalbrob isch wäge däm nume in vier Stadie (Johannesburg, Pretoria, Rustenburg un Bloemfontein) uusdrait wore.

No Bricht vu dr Inschpäktoregruppe vum Wältfueßballverband FIFA sin Transportsyschtem, Telekommunikation, Hotellerii un di medizinisch Versorgig uf eme seli guete Nivoo un fir d Wältmaischterschaft griicht. Kritisiert wird d mangelhaft Sicherhait im Land, uf dr andre Syte heb d Regierig vum Staat d Mittel un s Wisse, d WM ohni Brobläm z veraastalte.

Ainewäg git s no ne Hufe Mängel, wu no mien behobe wäre. D Verchehrsinfrastruktur vum effentlige Personenohverchehr muess zimli verbesseret wäre. Derzue git s no sidafrikanische Medie ne Bidscheelucke vu rund 270 Millionen Euro, wel d Böubryys styyge un s z wenig yyhaimischi Fachchreft het.

Im Vorfäld vu dr WM isch s zue Verdryybige vu Mänsche us Armesidlige chuu. E UNO-Briicht spricht vu 20.000 Mänsche, wu wäg dr WM in Ibergangslager brocht wore sin. Wel mer Sidafrika in eme megligscht positive Liecht wett presäntiere, seie no Augezyygebriicht au Stroßechinder deportiert wore. Im April 2010 het s Schwyzerisch Arbeiterhilfswärch SAH e Petiton an d FIFA yybrocht, wu si dr FIFA-Bresidänt Blatter derzue ufgruefe het, sich aktiv fir d Yyhaltig vu dr Mänscherächt yyzsetze.

Us ere am 22. Oktober 2009 vu dr FIFA feschtglaite Voruuswahl vu 38 Schidsrichter sin schließli 30 Schidsrichter fir d Wältmaischterschaft nominiert wore. Die Schidsrichter laite d Spil vu dr Wältmaischterschaft:

Am 2. Dezämber 2009 het d FIFA d Loshäfe fir d Uuslosig bekannt gee. Gege di friejer Praxis isch zem erschte Mol nume uf d FIFA-Wältranglischt zruckgriffe wore, go di gsetzte Mannschafte feschtlege. In dr Johre dervor isch alliwyyl e Mischig us Wältranglischt un dr Ergebnis vu dr letschte Turnier zem Yysatz chuu. Näb em Gaschtgeber Sidafrika si di europäische Mannschafte vu Italie, Spanie, Dytschland, dr Niderlande un Ängland, derzue Brasilie un Argentinie vu Sidamerika gsetzt gsi. Ihne isch je ai Mannschaft vu Nord- un Mittelamerika, Asie un Ozeanie, aini vu dr íbrige Verdrätter vu Afrika un Sidamerika un aini vu dr räschtlige europäische Mannschafte zueglost. Zuesätzli zue däre Regle het d FIFA au no feschtglait, ass Brasilie un Argentinie kai anderi sidamerikanischi un Sidafrika kai andri afrikanischi Mannschaft het derfe zueglost wäre.

D Uuslosig zue dr Finalrundi het am 4. Dezämber 2009 z Kapstadt stattgfunde.

Hiiwyys: D Aastoßzyte sin in dr Ortszyt (UTC+2) aagee. Die entspricht dr Mitteleuropäische Summerzyt.

S git acht Gruppe mit je vier Dailnehmer. In jedere Gruppe spilt jedi Mannschaft gege jedi andri Mannschaft. Di erschte bode Mannschafte us jedere Gruppe qualifiziere si fir s Achtelfinale.
D Blatzierig vu dr Mannschafte in dr Vorrundegruppe git si ddoderbyy in däre Raiefolg:

Wänn zwo oder meh Mannschafte no däne drei Kriterie glyych abschnyyde, wird ihri Blatzierig no däne Kriterie ermittlet:




</doc>
<doc id="27304" url="https://als.wikipedia.org/wiki?curid=27304" title="Werner Egk">
Werner Egk

Dr Werner Joseph Egk (* 17. Mai 1901 z Auchsesheim em Regiirongsbezirk Schwoba en Bayern, † 10. Juli 1983 en Inning am Ammersee) ischt a deitscher Kombonischt, Kabellmoischtr ond Hochschuellehrer gwäa, wo haubtsächlich durch seine Opra ond Ballettmusigga bekannt worra ischt.

Dr Werner Egk ischt am 17. Mai 1901 en dr boirisch-schwäbischa Gmoid Auchsesheim, wo heit als Stadtdoil zo Donauwörth gheert, als Soh vo-ma Lehrer uf d Welt komma. Domols hot’r noh da Familianama "Mayer" ghet. Erscht 1937 hot’r offiziell da Kinschtler- ond Familianama "Egk" fihra däffa. S Gymnasiom hot’r en Augschburg bsuacht. Bald noch em Abi isch’r noch Mincha omzoga, wo-nr vom Carl Orff en dr Kombosizionslehr ondrrichdet worra ischt. Während seim Studiom isch’r arg oft ens Theatr ganga. Do drbei hot’r sich vorgnomma, schbätr amol au Bihnamusiga zo schreiba. Seine erschde Kombosiziona send Schauschbiilmusiga gwäa. Weil dr Egk gsondheitlich a bissle ôôgschlaga gwäa ischt, isch’r em Altr vo 24 Johr a Zeitlang noch Italia ganga, om wiidr ganz gsond zo werra. Wia-nr nôô wiidr en Deitschland zruck gwäa ischt, hot’r a baar Uftragsarbeida fir da Boirischa Rondfonk gschriiba. 1931 ischt bei de Feschtwocha "Neue Musik" en Mincha sei Oratoriom "Furchtlosigkeit und Wohlwollen" s erscht Mol ufgfihrt worra, wo-nem an Achdongserfolg vorschafft hot.

Dr graischt Erfolg vom Egk seim Schaffa hot’r mit seira Opr "Die Zaubergeige" noch ma Marioneddaschbiil vom Franz Graf von Pocci ghet, wo 1934 an dr Berliner Staatsopr s erscht Mol ibr d Brettr ganga ischt. Mit deam Werk hot’r da indrnazionala Durchbruch gschafft. Dô druf hot-en dr Intendant vo deam Theatr als Kabellmoischtr verpflichdet. Dui Ufgab hot’r viir Johr lang ausgiabt.

Noch-em Zwoida Weltkriag hot dr Egk mit seim Fauscht-Ballett "Abraxas" a bsondrs grauß Ufseha erregt. Do drzua hot’r et bloß d Musig komboniirt, sondern au s Libreddo gschriiba. D Uruffiirong isch am 6. Juni 1948 am Prinzregendatheatr en Mincha gwäa. Dui hot a riisiga effentlicha Ausanandrsetzong ausgleest, wo’s om d kinschtlorisch Freiheit ganga ischt ond was mr siddlich noh vordredda kô. De boirisch Polidig hot sich gherig eigmischt ond erreicht, dass des Ballett schau noch dr fenfda Vorstellong aagsetzt worra ischt. Durch dean Skandal ischt abr s Ballett em ganza Deitschland bekannt worra, ond älle megliche Ballett-Drubba hend bald des Stick uf-em Schbiilblôô ghet.

S Johr 1950 hot em Egk glei a baar nuie Poschda vorschafft: Er isch et bloß Direktr vo dr Musighochschual Berlin worra, sondern au noh Präsident vom deitscha Kombonischdavorband ond Präsident vom Ufsichtsrat vo dr GEMA. Sei Stell beim Konservadoriom hot’r abr bloß bis 1953 ausgiabt. En deam Johr isch dr Boris Blacher sei Nochfolgr worra.

Am 10. Juli 1983 isch dr Egk em Altr vo 82 Johr z Inning am Ammersee gstorba.

Em Egk sei Musig kâ mr als mäßig modern mit viil volkstimliche Element eistuafa. Drom kô se au vo selle Leit gudiirt werra, wo normalrweis mit dr "nuia Musig" et viil am Huat hend.











</doc>
<doc id="27321" url="https://als.wikipedia.org/wiki?curid=27321" title="Weingarten (Württemberg)">
Weingarten (Württemberg)

Wãẽgaade (amtl. "Weingarten") isch a Mittelstadt im Sidoschte vu Bade-Wirttebärg. Si isch no Raveschburg un Wãnge di drittgrescht Stadt vum Landchreis Raveschburg. Syt em 1. Jänner 1974 isch si Großi Chreisstadt. Wãẽgaade isch Sitz vun ere Pedagogischen Hochschuel un ere Hochschuel fir Tächnik, Wirtschaft un Sozialwäse. S het a Flechi vu 12,17 km² un rund 24.500 Yywohner. Di Urspring vu dr Stadt gehn zruck bis in s 5. Johrhundert, d Basilika uf em Martinsberg ghert zue dr greschte Chilcheböute im Barockstil nerdli vu dr Alpe.

Wãẽgaade lyt diräkt nerdli vu Raveschburg un wenig Kilometer weschtli vum Altdorfer Wald am Oschtrand vum Schussebecki im mittlere Dal vu dr Schusse, eme rächt Zuefluss vum Ryy, wu in Bodesee fließt. D Altstadt, s friejer Dorf Altdorf, lyt im Dal vu dr Scherzach, eme chleine Bach, wu in d Schusse mindet. S Chloschter Wãẽgaade, wu dr Stadt dr Namme gee het, lyt uf dr nordeschtlige Hechi iber dr Altstadt, em Martinsberg.

Durschnittli het s z Wãẽgaade 854 mm Niderschleg im Johr.

Die Stedt un Gmeine gränzen an d Stadt Wãẽgaade (im Uhrzeigersinn vu Norde uus): Boeafurt, Schliar, Raveschburg un Bäg. (alli Landchreis Raveschburg)

In d Stadt Wãẽgaade sin kei Umlandgmeine yyglideret wore im Ramme vu dr Gmeireform in dr 1970er Johr. D Stadt het wäge däm kei Stadtdeil, s wäre aber Stadtgebiet mit eigene Nämme unterschide, vilmol neji Böugebiet, wu aber zmeischt kei feschtgleiti Gränze hän. Derzue git s no Wohnplätz mit eigene Nämme, wu vilmol nume wenig Yywohner hän. Doderzue ghere Bechters, Eggers, Hähnlehof, Hinterochse, Moaschterhof, Nesserebe, Ortliebs, Sterkshof, Traube, Vorderochse, Waldheim un Welte.

Wãẽgaade bildet zämme mit Raveschburg un Fridrichshafe s Oberzäntrum vu dr Region Bodesee-Oberschwabe. Des Oberzäntrum ibernimmt fir dr Yyzugsberyych Raveschburg/Wãẽgaade au d Funktion vun eme Mittelzäntrum. Dää Mittelberyych umfasst d Stedt un Gmeine im sidlige Deil vum Landchreis Raveschburg, näbe dr Raveschburg un Wãẽgaade d Gmeine Bãẽnd, Bärg, Burnegg, Boeafurt, Frōreide, Grĩgraut, Horgazäll, Schliar, Voogt, Waldburg, Wilhälmsdorf, Wolbardschwende un Wolfegg.

Ergäbnis vo de Landdagswahla seid 2006: 





</doc>
<doc id="27322" url="https://als.wikipedia.org/wiki?curid=27322" title="Weingarten">
Weingarten

Weingarten stoht fir:

Weingarten isch dr Namme vu däne Ortschafte:

Weingarten isch dr Namme vu däne Persone:

Lueg au:



</doc>
<doc id="27324" url="https://als.wikipedia.org/wiki?curid=27324" title="Niedersorbisches Gymnasium Cottbus">
Niedersorbisches Gymnasium Cottbus

S Nidersorbisch Gymnasium z Cottbus (Abchirzig "NSG"; dytsch "Niedersorbisches Gymnasium Cottbus", sorbisch "Dolnoserbski gymnazium Chóśebuz") isch s einzig Gymnasium, wu uf Nidersorbisch unterrichtet wird. Näb em Sorbische Gymnasium Bautzen isch s eis vu dr zwei Gymnasie z Dytchland mit Sorbisch as Unterrichtssproch. S soll derzue diene, di nidersorbisch Sproch un Kultur (vilmol au Wendisch gnännt) in dr Lausitz z erhalte. 

S Gymnasium isch am 1. Septämber 1952 as " „Sorbische Oberschule”" ("Serbska wuša šula") grindet wore, anne 1959 isch us ere di "„Sorbische Erweiterte Oberschule”" ("Serbska rozšyrjona wuša šula") wore un schließli 1990 e Gymnasium. Derwylscht am Aafang no Obersorbisch un Dytsch unterrichtet wore isch, isch in dr 1970er Nidersorbisch as zuesätzligi Sproch yygfiert wore un ab em Johr 2000 bilinguale Unterricht mit Nidersorbisch as Arbetssproch.

Zurzyt sin am NSG circa 690 Gymnasiaschte in dr Johrgangsstufe 5 bis 13 yygschuelt (Stand: Novämber 2008). D Schuelleiteri isch syt em Summer 2008 d Anke Hille-Sickert, wu di erscht Frau isch as Leiteri.




</doc>
<doc id="27327" url="https://als.wikipedia.org/wiki?curid=27327" title="Wolfgang Joner">
Wolfgang Joner

De Wolfgang Joner († 11. Oktober 1531) isch de lätschti Abt vom Chloschter Kappel z Chappel am Albis gsi. 

Im Johr 1509 isch de Wolfgang Joner Prior vom Chloschter worde und im 1520i Abt. Unterem Joner isch z Kappel e Chloschterschuel gründt worde. Er het am 17. Jänner 1523i de Heinrich Bullinger mit de Leitig vo dere Schuel beuftrait, wo dann im Februar sis Amt aaträte het. Mit em Bullinger und sinere Lehrtätigkeit, isch de Joner und mit ihm sis Chloschter nadisna zu de Reformation überträte. Scho im März 1523 sind d Bilder us de Chloschterchile entfärnt worde. Zwei Johr schpäter, im März 1525 hei de Joner und sini Mönch s letzti Mol e Mess in de Chile gfiiret und nomol es Johr schpöter, im März 1526 s erschti reformiirti Abigmahl.
Im 1527 het de Wolfgang Joner ghürote und s Chloschter em Bürgermeischter und im Rot vo de Schtadt Züri übergäh.

Am 11. Oktober 1531 isch de Wolfgang Joner in de Schlacht bi Kappel gfalle.


</doc>
<doc id="27328" url="https://als.wikipedia.org/wiki?curid=27328" title="Sorbisches Gymnasium Bautzen">
Sorbisches Gymnasium Bautzen

S Sorbisch Gymnasium Bautzen, (Abchirzig: SGB, dt. "Sorbisches Gymnasium Bautzen", obersorb. "Serbski gymnazij Budyšin") isch s ainzig Gymnasium, wu uf Obersorbisch unterrichtet un brieft wird, dodermit isch s näb em Nidersorbische Gymnasium Cottbus ais vu dr zwai Gymnasie z Dytschland mit Sorbisch as Unterrichtssproch. S lyt z Bautzen an dr Friedrich-List-Stroß im Stadtdeil Nordoschtring. 

Am 1. Septämber 1947 isch di sorbisch Oberschuel z Bautzen grindet wore. Am Blatz vum "Katholische Lehrerseminar" an dr Liststroß, wu im Zwete Wältchrieg schwär bschedigt woren sich, isch d Schuel nei yygrichtet wore. Vu Aafang aa isch e Internat aagschlosse gsi, go dr Schuelbsuech megli z mache fir Schueler us wyter ewäg glägene sorbische Derfer. Anne 1951 isch s erscht Abitur uf Sorbisch abglait wore.

D Schuel isch speter as „Erwytereti Oberschuel“ (dt. "Erweitere Oberschule", EOS) ni d Nochbergmai uf Kleinwelka (syt 1999 e Stadtdail vu Bautzen) verlait wore. S Buebeinternat mit 60 Blätz isch in dr 1960er Johr im Schloss Radibor gsi. 

E Zytlang isch d Schuel derno z Bautzen am "Platz des Friedens" gsi. Anne isch schließli wider in s urspringli Gebei in dr Liststroß verlait wore un 1992 as „Sorbisches Gymnasium“ nei ufgmacht wore.

In dr Johre 2007 un 2008 isch s Gymnasium saniert und zum "Sorbische Bildigszäntrum" umböue wore. Zyterhär git s unter aim Dach s Gymnasium, e Mittelschuel un e Grundschuel.

Anne 2008 hän 55 Schüler ihr Abitur am Sorbische Gymnasium abgschlosse.

Sorbisch wird am SGB as Mueter- oder Zwotsproch unterrichtet. Doderzue wäre d Schueler in A- und B-Klassen ufdailt no ihre Sprochkänntnis. In dr A-Klassen wäre di maischte Fächer uf Sorbisch glehrt. As uusländischi Främdsproche wäre Änglisch, Russisch, Tschechisch un Franzesisch aabotte.

Zurzyt sin 56 Lehrer voll oder dailzyt an dr Schuel aagstellt.

Am Gymnasium git s es Sorbisch Jugendensemble (syt 1949), d Koor, wu vilmol au uf Gaschreise im Uusland isch, s Orcheschter un e baar andri Arbetsgmainschafte.





</doc>
<doc id="27330" url="https://als.wikipedia.org/wiki?curid=27330" title="Kleine Leute mal ganz groß">
Kleine Leute mal ganz groß

Kleine Leute mal ganz groß isch a deitscher Schbiilfilm vom Regisseur Herbert B. Fredersdorf, wo em-ma figdiva Ort vom Schwobaland schbiilt. Manchmol hot dr Vorleih deam Film au dia Titl "Kleine Leute – große Reise" ond – was zemlich irrefiirend ischt – "Turboscharfe Ferien" gäa. D Außaufnahma send en Berlin, en Urach ond uf dr Albhochflech beim Schloss Lichdastoi em Ordsdoil Honau vo dr Gmoid Lichdastoi dreht worra. S erscht Mol ens Kino komma isch der Film am 18. Dezembr 1958.

S "Hilfswerk Berliner Ferienkinder" schickt an Omnibus voll mit kleine Leit en d Kleistadt Fleggabach en Wirdaberg. En deam Heim, wo se en de Feria wohna sollet, send abr d Masra ausbrocha. Drom vorsuacht d Schwestr Birgit, dia Berlinr Kendr bei Familia ondrzobrenga. Dr Film konzentriirt sich uf d Schicksal vom Pfiffikus Theo Luschdig, vom schichdrna italienischa Woisabua Fabio, vom Biachrwurm Norbert Hofer, wo vo de andre Kendr bloß „Professr“ ghoißa wuud, ond deam ufgweggda Mädle Sabinchen Meier. Dui kommt ens Haus vom Oinzlhendlr Wurst, wo en Fleggabach als Reigschmecktr aus-em ferna Berlin leabt. S dauret et lang, ond dia zwoi hend sich boide ganz arg ens Herz gschlossa. Wia-s Sabinchen grad an Kardofflsalat machet ond do drzua Muskat nemmt, kommt des Ganze em Wurst seltsam vor. Bevor’r nemlich vo Berlin wegzoga ischt, hot’r deet a Weile mit-ra Frau zeemagleabt, wo des genauso gmacht hot. Bald kommt’r druf, dass des Sabinchen sei oiges Dechterle sei muaß.

Dr Norbert Hofer kommt ens Haus vo dr Birgit ihrer Freindin Susanne Sommerrock. Dui leabt ondr oim Dach mit ihrem Vaddr Ferdinand ond ma Stall voll Gschwister, wo vo ehra ufzoga werret, seit d Muadr s Zeitliche gsegnet hot. Dr kloi Bruadr vo dr Susanne duat sich schwer mit-em Lerna, ond nô basst’s ganz guad, dass der Kerle vom „Professr“ a bissle Nochhilfe griaga kô.

Dr Theo Luschdig kommt zom Ehepaar Friedl ond Alois Knopf. D Friedl sehnt sich schau lang noch ma Nochwux; abr ihrem Môô bressiirt’s mit-em Kendrkriaga ibrhaupt et. Jetzt moint d Friedl, se kennt dui Sach a bissle beschleiniga, wenn ihr Alois merkt, wia schee des ischt, wenn a Kend em Haus ischt.

Da Fabio schliaßlich kô d Birgit bei dr Emma Schäufele ondrbrenga. Dui isch d Haushäldre beim Fabrikanda Hans von Cleve ond wohnt au en deam seira Villa. Des Ganze hot bloß da Hôôga, dass der kleine Italiener ihrem Chef meglichscht et ondr d Auga komma soll. Der Môô hot nemlich bei-ma Audo-Ofall Weib ond Kend vorlaura ond isch drom a bissle vorbiddret vom Leaba. Wenn’r dean Bua säa dät, kennt womeglich ällas noh schlemmr werra. Zom Glick abr kommt’s ganz anderscht: Dr Fabio brengt’s fertich, dean Môô ufzheidret. Ond gega End vom Film werret dr Hans von Cleve ond d Schwestr Birgit a glicklichs Liibespaar, wo da Woisabua Fabio adobdiira wellet.

D Scheenebergr Sängrknaba trällret s Titlliad "Kleine Leute – große Reise, kleine Leute mal ganz groß" am Ôfang ond am Schluss vom Film.

S "Lexikon des internationalen Films" (Bd. 4 en dr Ausgab vo 1988) moint, es dät sich vo dr Regii her om-an Film handla, wo ma de guad Absicht ôôsiiht, abr s Drehbuach drgega dät dui guada Absicht wiidr heemacha.

S Programm zom Film (Verlag "Das neue Filmprogramm" (Nr. 4209), Firma Heinrich Klemmer, Mannheim-Käfertal)



</doc>
<doc id="27331" url="https://als.wikipedia.org/wiki?curid=27331" title="Witaj">
Witaj

Witaj (sorbisch fir "Willchuu") isch e Projäkt, wu sich yysetzt fir di zwosprochig Erziehig un Uusbildig uf Sorbisch un Dytsch an Chinderschuele un Schuele in dr Lausitz. 

Di erscht Witaj-Gruppe isch am 1. März 1998 im Cottbuser Stadtdeil Sielow mit 12 Chinder aagfange wore. D Idee vu dr zwosprochige Frieerziehig bi Chinder isch scho z Kanada un vu vile chlainere Velker z Europa (z. B. dr Bretone mit dr Div Yezh-Schuele) erfolgryych umgsetzt wore. D Chinder wäre dur Immersion an di sorbisch Sproch gfiert; si solle di sorbisch Sproch wie s Dytsch beherrsche un no dr Chinderschuel in Witaj-Klasse goh. Di erschte Chinder us em Witaj-Modäll bsueche syt 2006 s Nidersorbisch Gymnasium z Cottbus un hän syterhär allno e speziälle Witaj Unterricht. Grundschuele, wu sich däm Projökt aagschlosse hän, un Schuele Schuele, wu ne Sorbischschwärpunkt hän, lehre zmaischt d Fächer Mathematik, Sachkund (au Regionalgschicht) un Musik/Chunscht/Sport uf Sorbisch.

Hite git s näbe 10 sorbische Chinderschuele, wu vilmol vu dr Chilche bedribe wäre un wu rund 600 Chinder druf gehen, fimf Witaj-Chinderschuele: 


Noch em Byschpel vu dr Witaj-Chinderschuele sin in 11 sächsische un 7 brandeburgische Chinderschuele (Stand 2009) Witaj-Gruppe yygrichtet wore.

Derzue git s sorbischi Chinderschuele, wu au s Witaj-Projäkt aabiete:




</doc>
<doc id="27336" url="https://als.wikipedia.org/wiki?curid=27336" title="Altach">
Altach

Alta isch a Gmoand im Bezirk Fealdkirch z Vorarlberg, Öschtriich mit 6.356 Iiwohner.

Der Ort lit im mittlera öschtriichischa Rhiital uf 412 m Seehöhe. Alta grenzt a 5 andere Gmoanda, däs sind Ems im Bezirk Dorabira, Götzis und Mäder, wo o im Bezirk Fealdkirch ligend und Oberriet und Dieplsou im Schwizer Kanton St. Galla. Zemma mit Götzis, Mäder und Kobla, wo o alle rund umma Kummaberg ligend, bildet Alta dia Arbatsgmoanschaft "amKumma".

Am 1. Jänner 1801 hot ma Alta vom Nochburort Götzis politisch trennt. Vo 1805 bis 1814 hot Alta zu Bayern khört und denn wider zu Öschtriich. Zum öschtriichischa Bundesland Vorarlberg khört der Ort sit da Gründig vom Vorarlberger Landtag 1861. Vo 1945 bis 1955 isch Alta an Toal vo dar französischa Bsatzigszona z Öschtriich gsi.

D Gmoandsvertreatig vo Alta hot 27 Mitglider. D Zemmasetzig noch da Wahl vo 2010 isch: ÖVP 18 Sitz, SPÖ 3 Sitz, Dia Grüana und Bürgerlischte 5 Sitz und FPÖ 1 Sitz. Bürgermoaschtr isch da Gottfried Brändle.

Quella: Statistik Austria: "Bevölkerung seit 1869 für Gemeinden." STATcube
Z Alta hots im Johr 2003 150 Betriebe vo da gewerblicha Würtschaft mit 955 Bschäftigta und 106 Lehrling gia. Lohnstüerpflichtige Erwerbstätige hots 2.454 gia.

Im Ort gits 3 Kindergärta und 3 Schuala: a Volksschual, a Mittlschual und a freie Montessori-Schual (vormolige Private Volksschual). D Musikschual "tonart" git für ihre Schüaler zum Toal o in Räum vo dar Gmoand Alta Unterricht.

Dr Dialekt vo Alta khört zum Bodeseealemannisch.

Dr SC Rhidorf Alta isch momentan dr erfolgriichscht Vorarlberger Fuaßballklub. Noch'm Gwinn vo da zweitklassiga "Erschta Liga" 2006 hot er zwoa Johr i dar Öschtriichischa Bundesliga gschpielt und isch i dr Säson 2008/9 widr abgschtiga.



</doc>
<doc id="27337" url="https://als.wikipedia.org/wiki?curid=27337" title="Albanische Volkstrachten">
Albanische Volkstrachten

D Volchstrachte vo de Albaner (albanisch: "veshjet tradicionale shqiptare" ‚traditionelli albanischi Chleidig‘, "veshjet kombëtare" ‚Nationalchleidig‘ oder "veshjet popullore" ‚Volchschleidig‘) isch d Chleidig wo vo de Albaner im Alldaag un zue bsundre Aaläss trait worde isch, bevor dass sich weschtlichi Chleidig duregsetzt het. Si zeige di verschidne kulterelle Yyflüss vo dere Gegend, un unterscheide sich je nooch regionaler, gsellschaftlicher, städtisch oder ländlicher Herchumft, un je nooch Alter, Familiestand un Konfession.

Die Chleidig isch bis in d 1950er au im Alldaag no wyt verbreitet gsi, un isch deno als erschts vo de jüngere Lüt durch weschtlichi Chleidig ersetzt worde. Hüt werde Deil vo de traditionelle Trachte im Alldaag numme no vo ältre Mensche, vo Folklore-Gruppe oder zue ganz bsundri Aaläss drait. Bi ältre Manne mit ländlichem Hintergrund isch zum Byspil no s "qeleshe", e runds Filzchäppli, verbreitet.

D Trachte hen sich natürli pauselos verändret; verschidni regionali Type hen sich ussbreitet bzw. sin usser Gebruuch cho, oder sin durch kulturelli Yyflüss wie zum Byspil d Islamisierig, yygfiert worde. Nooch dr Unabhängigkeit vo Albanie vum Osmanische Rych 1912, isch de de Yyfluss vo de weschtliche Mode stercher worde.

Hergstellt worde isch d Chleidig meist uss lokale Produkt uss de Landwirtschaft un de Viezucht wie Leder, Wolle, Flachs, Hanf un Syyde. Dernäbe sin importierti Stoff ussem Ussland, für die wo sichs hen chönne leiste, sehr begehrt gsi, un für einzelni Chleidigstugg wie de "fustanella" au notwändig gsi.

Zue de wichtigschte Deil vo de Chleidig ghöre (albanischi Ussprooch in IPA-Luutschrift dernäbe):

Chopfbedeggige:

Oberchörper:

Schärpe:
Um d Hüfte hen Manne wie Fraue fascht immer e Schärpe bunde. Si isch grad bi de Manne vilmool s einzig bunti Chleidigsstugg gsi, un het usserdäm d Chleidig zämmeghalte. D Manne hen vilmool au ihri Waffe oder sunstigi Gägeständ dört inegsteggt. Dernäbe hen d Manne vilmool no en Patronegurt drüber bunde. Dass d Schärpe sorgfältig bunde gsi isch, isch sehr wichtig gsi. Vorallem für Fraue het es als schändlich golte, d Schärpe vor Fremde abzlege. Im albanische Gwohnheitsrächt, em Kanun, wird vorgschribe dass en Maa, wo syni Frau het welle verstoosse, ihr d Zotzle vo de Schärpe het sölle abschnyde. Un e Maa, wo syni Schärpe nit sorgfältig bunde het, het als strytsüchtig golte - wyl er es demit druff aaglait het, dass ihm öber uss Versänne uff d Schärpe dappt isch, was els Entehrig golte het.

Mer unterscheidet verschidni Type:
Schurz:
Für Fraue sin ei oder mehreri Schurz über de Rock (alb. "përparje", "paranik", "futare", "barkore", "peshqir", usw.) obligatorisch gsi. Näbe de praktische Funktion het de Schurz au symbolisch d Genitalie verdeggt. Je nooch Gegend un Funktion sin d Schurz eifarbig gsi, oder uffwändig verziert gsi, zum Teil mit symbolische Zeiche. Meischt het de Schurz d Form vumene Trapez gha.


Unterchörper:

Schue:

Die Chleidig wo unter de albanische Manne am wyteschte verbreitet gsi isch, isch d "fustanella" (albanisch au "fustan") gsi. D "fustanella" isch in grosse Deil vum Balkan verbreitet gsi, näbe de Albaner vorallem au bi de Grieche, Mazedonier, Rumäne un Bulgare. Für Nationalischte uff allene Syte het es wäge däm e bsundri Brisanz, dass si vo ihrem Volch „erfunde“ un vo allene andre „gstohle“ worde isch. Wo un wenn des Chleidigsstugg gnau uffcho isch, isch aber nit klar, warschynts het si sich uss enere Art Toga entwigglet.

Es handlet sich bi de "fustanella" um e Männerrock, un zwar e Falterock. Meischt isch er wys gsi, aber bi bstimmte vogelfreie Gruppe, wo sich je nooch Situation un Betrachtigswyys zwüsche Banditetum un Befreiigskämpfer bewegt hen, wie de albanische "çeta", sin zur bessre Tarnig au graui un schwarzi "fustanella" ieblich gsi. D Lengi isch unterschidli gsi, meischt bis zum Chnie, vilmool au lenger oder chürzer. Di chürzri Version isch vorallem bi Büebli verbreitet gsi, di lengri Version vorallem bi de Oberschicht.

Mit de "fustanella" het mer e Hämd trait, wo bis zur Hüfte gange isch, un meischt wyyti Ärmel gha het. Drüber isch je nooch Jooreszit e Weschte un e Tschoppe trait worde, wo entweder uss Filz, Stoff oder Samt gsi isch. Je nooch sozialer Schicht sin die uffwändig verziert worde. In chaltem Wätter het au no en lange, wyse Wollmantel ("flokata") dezueghört. Am Unterchörper sin unter de "fustanella" Unterhose uss Stoff un e Art Filz-Leggings ("kallcijt" oder "tosllukët") trait worde. Dezue het no e Schärpe uss Wolle ghört, wo um d Hüfte bunde worde isch, Opanke un verschidni Chäppli.

D "fustanella" het sich bis zum Aafang vum 20. Joorhundet in ganz Albanie ussbreitet, un het sogar en Blatz in albanischi Volchslieder. So handlet ei Lied vumene Buur uss em albanische Hochland, wo wääred de Türkeherrschaft zum Militärdienscht yyzoge wird:
„Ich ha mi umdrait, un d Berg aagluegt<br>
über alles überrascht<br>
dassi d "fustanella" muess ablege<br>
un mich in türkischi Hose chleide“

Imene andre Lied heissts:
„oh Vladika, Sohn vunere montenegrinische Muetter<br>
leg dyni Gwehr nit uff Vranina aa.<br>
Du kennsch d Fustanella-Träger [d Albaner] nit<br>
wo d Schiesscharte mit ihrene Händ schliesse.“

Allerdings het s au Regione gee, wo d "fustanella" numme vo de Oberschicht trait worde isch, un bi de Oberschicht het d Lengi un Dekoration vo de "fustanella" schliessli fascht absurdi Ussmass aagno. In dr Mitti vum 19. Joorhundert het zum Byspil de französisch Konsul Hecquard berichtet, dass d Manne uss de Oberschicht vo Shkodra e "fustanella" mit 500-750 Falte trait hätte. Im friene 20. Joorhundert het d Oberschicht "fustanella" trait wo wäge ihrer Lengi un Grössi so schwer gsi sin, dass d Lüt fascht nit demit hen chönne laufe. So schrybt di britischi Balkanreisendi Edith Durham im Joor 1913: 
Des isch warschynts mit e Grund gsi, dass d "fustanella" ab em Aafang vum 20. Joorhundert sehr rasch uss de Mode cho isch. Scho im Joor 1910 schrybt de ungarisch Balkanreisende un Ethnolog Franz Nopcsa dass d "fustanella" ussem Hochland vo Nordalbanie verschwunde gsi isch. D Lüt hätte sich aber no errinret, dass si 50 Joor friener no trait worde wär. Nooch de Unabhängigkeit vo Albanie im Joor 1912 isch d "fustanella" au bi de Oberschicht usser Gebruuch cho, un bis 1920 isch es als Alldaagschleidig fascht ganz verschwunde. Allerdings isch d Fustanella vilmools no zur Hochzit aaglait worde oder sogar di obligatorischi Hochzitchleidig gsi, un für die Glägeheit extra aagfertigt oder ussglännt worde.

Ersetzt worde isch d "fustanella" vilmool vo de "tirq", wo hüt als die prototypischi albanischi Tracht überhaupt gilt. Bi de "tirq" handlet es sich um engi Filzhose, wo meischt wys sin, mängmool aber au dunkelbruun oder schwarz. An de Sytenööt un um d Hosetäschli ume, sin d "Tirq" mit schwarze Stickereie verziert worde. Je nooch Region un vorallem je nooch sozialer Schicht, sin die Verzierige verschide uffwändig gsi. Bsunders uffwändig sin die Verzierige in de Gegend vo Elbasan un bi rychere Muslime vo Shkodra gsi.

Vilmool het mer über d "tirq" au no Filzleggings trait, vorallem gäge d Chälti. Am Oberchörper isch meischt e wyses Hemd mit lange, wyyte Ärmle trait worde. Dezue het no e "mintan" oder e Weschte, wo au mit schwarze oder goldnige Strickerei verziert gsi isch ghört. Um d Hüfte isch e farbigi Schärpe bunde worde, wo vilmool d Waffe inegsteggt worde sin. Als Chopfbedeggig het mer d "qeleshe" uffzoge, e Filzchäppli wo je nooch Region rund, flach oder spitz gsi isch.

Im Gägesatz zur "fustanella", wo im südliche Balkan wyt verbreitet gsi isch, findet mer d "tirq" fascht numme unter de Albaner; vereinzlet allerdings au in Rumänie un Bulgarie. Ursprüngli isch die Tracht uff Nordoschtalbanie bestränkt gsi, vo wo si sich im 19. Joorhundert bis uff Südalbanie verbreitet het. Im spööte 19. Joorhundert isch si im Hochland vo Shkodra überno worde, deno in de Mirdita z Mittelalbanie, un nooch 1912 bis uff Librazhd un Pogradec in Südoschtalbanie. Schliessli hen sich d "tirq" no wyter in de Süde, bis Berat, verbreitet. Die Ussbreitig isch bis in d 1950er wytergange, wo di traditionelle Trachte allgemein durch weschtlichi Chleidig ersetzt worde isch.

D Hauptchleidigisstugg vo dere Tracht sin e langs Hemd, wo bis unter d Chnie gange isch, un e lange Mantel uss wysem Filz ("dolloma"). In de heissere Joorezite hen d Manne vilmool au numme de Mantel trait, ohni Hemd. Drüber isch in Nordalbanie no e "xhurdia" (e engi Tschoppe uss Filz oder Wolle), un im Süde e "cibun" (e wyte Wollmantel, wo vo de Hüfte uss breiter wird) trait worde. Am Unterchörper het mer über de Unterhos no Leggings, Pluderhose oder Breeches aaglait. Um d Hüfte het mer die typischi Schärpe gwigglet. Die Tracht mit langem Filzmantel isch au in andri Gegende vo Südoschteuropa verbreitet gsi. Unter de Albaner isch si im Süde vorallem unter de orthodoxe Buure verbreitet gsi; d Oberschicht un d Moslems hen änder e "fustanella" trait. Im Norde het mer die Tracht bis zum Aafang vum 20. Joorhundert trait, deno isch si durch d Tracht mit Filzhose ("tirq") ersetzt worde. Allerdings het mer de Mantel un vorallem d Tschoppe ("xhurdia") bybhalte.

Des bsundri aa dere Tracht sin d "brekushe", e Art Breeches, also e wyyti Hos wo nooch unte enger wird. Die Hos errinret aa di türkische Pluderhose, het aber en andre Schnitt un unterscheidet sich dütli vo de Pluderhose. Pluderhose mit türkischem Schnitt sin in Albanie nämli au verbreitet gsi, un hen dört "shallvare" gheisse. D "brekushe" sin meischt wys, bruun oder schwarz gsi. Am Oberchörper isch meischt e "xhurdia" trait worde, e halblangi Tschoppe, wo mit Zotzle un Stickereie verziert gsi isch. Um d Hüft isch die obligatorischi Schärpe gwigglet worde.

Die Chleidig isch meischt d Arbetschleidig oder d Chleidig vo de eifachere Lüt gsi, im Gägesatz zur "Fustanella"-Tracht, wo zue bsundre Aaläss oder vo de rychere Schichte trait worde isch. Si isch ursprüngli vorallem in Mittelalbanie in de Gegende um Shijak, Kavaja, Tirana, Kruja un im Mat-Tal, un in Nordalbanie als Summerchleidig, verbreitet gsi. Im Süde, bi Lushnja un Berat, het sich die Tracht au ussbreitet, wo d "fustanella" uss em Bruuch cho isch.

Die letschti Mannetracht isch die wo sich vorallem durch d "poture", e Art Chniebundhos, unterscheidet. Die Hos isch bis zue de Chnie gange, un isch obe wyyt gsi. Es het si uss Stoff oder uss Filz gee; die uss Filz sin weniger wyyt gsi. Aa de Wade het mer meischt e Art Leggings, d "kalce" aagha. Am Oberchörper het mer (in de rychere Schichte), e Weschte uss tüürem, dunkelblaue Stoff trait. Für di eifache Lüt isch die dergege uss Filz gsi. Typisch für die Tracht isch au d "qeleshe" in kegelform gsi.

Die Tracht isch imene grosse Deil vo Südalbanie, um Saranda, Vlora, Gjirokastra, Lushnja, Berat un Korça verbreitet gsi, un het dörte d "fustanella" verdrängt.

D Trachte vo de Fraue sin im Verglych zue de Männertrachte uffwändiger, farbefroher un vilfältiger gsi. Vorallem hen d Fraue au mee Schmuck un Verzierige aaglait. Schmiidearbete, wo meist uss Silber gmacht worde sin, sin usser aa de Ohre, Finger un am Hals, au aa de Chleidig sälber als Chnöpf un Brosche aabrocht worde. Bsunders aa de Weschte, Tschoppe, Schärpe un de Chäppli sin vili Schmuckstugg aabrocht gsi. Zum Deil sin Münze als Schmuck verwändet worde, wo im Notfall au als Gäld hen chönne bruucht werde.

Am wyteschte verbreitet isch e Tracht miteme lange Hemd, eneme Schurz, e Woll- oder Filzmantel ("xhoka") un ere Schärpe gsi. De "xhoka" isch rächt churz gsi, un je nooch Bedarf durch e zuesätzlichs Oberteil, wie de "mintan" oder e "dolloma", ergänzt worde. Dezue het meischt e Chopftuech ghört. Die Tracht het mer vo Südalbanie bis Montenegro un de Kosovo trait.

Die Tracht isch in ganz Südoschteuropa verbreitet gsi. Mer findet si vo Kroatie im Weschte, Ungarn im Norde, über Bosnie un Serbie bis Griecheland, Bulgarie un Rumänie.

De Typ het sich regional vorallem durch de Schnitt un d Lengi vum Hemd un vum Mantel unterschide. In de meischte Gegende isch s Hemd bis zue oder unter d Chnie gange, in andre dergege nit bis zum Chnie. Usserdäm het sich d Lengi, d Farb un s Muschter vum Schurz unterschide. So isch in de Gegend vo Pogradec de Schurz änder eifarbig gsi. In de Gegend vo Elbasan isch dergege e Wollschurz mit farbefrohi Motif verbreitet gsi. In de Chüschtenebeni isch de Schurz bsunders gross gsi.

In de Mirdita, im Mat-Tal, de Regione um Tirana un Kruja un in de Dibra Region, isch zuesätzlich zum lange Hemd en wyse, ärmellose Filzmantel trait worde. De Mantel isch lang gnue gsi, dass mer numme no öbe 10 cm vum Hemd het gsee.

E zweite Typ vo dere Tracht isch fascht glych gsi, aber statt eim Schurz het mer zwei, eine hinte ("pështjellak") un eine füre ("paranik"), trait. Es handlet sich debi warschynts um e älteri Form vo dere Tracht. In Nordalbanie isch de Typ no in de Gegend vo Shkodra belait, im Süde in de Gegend vo Vlora, Saranda un bi de Albaner z Griecheland. Im Norde isch des zum Deil d Summerchleidig gsi, im Winter het mer e "xhubleta" trait.

E andri wichtigi Frauetracht, wo aber vil weniger verbreitet gsi isch, isch die mit eme Glockerock, wo nooch unte breiter un steif wird ("xhubleta"). Si isch vorallem im nördliche Hochland vo Albanie, de albanische Siidligsbiet vo Montenegro un de Rugova Region vum Kosovo, verbreitet gsi. D "xhubleta" isch meischt uss dicke Filzstreife hergstellt worde, wo sich mit gflochtene Schnürr abgweggslet hen. Wyl es uss so vile verschidne Einzeldeil gmacht gsi isch, isch d Aafertig sehr uffwändig gsi. Ab de 1930er isch d "xhubleta" vumene Stoffrock verdrängt worde, un numme no zue bsundri Aaläss aaglait worde.

Befeschtigt worde isch es mit zwee Filzrieme über d Schultre un miteme Gürtel. Dezue hen für s Oberdeil e churzi Bluse ("grykë"), e langärmligi „"mintan"“ un e Weschte mit Wollfranze ("kraholi") ghört. Dezue sin zwoo Schurze wo d Form vumene Trapez hen, eini füre ("paraniku") un eini hinte ("pështjellaku"), trait worde; vilmool aber au numme eini, d "paraniku". Schliessli het no e öbe 20 cm breiti Schlärpe uss Filz, d "kërdhokla", dezue ghört. Aa de Fiess sin e Art Leggings trage worde, wo au uss Filz gsi sin. Uff em Chopf isch vilmool e Chäppli uss Samt, d "kapica", un e Chopftuech, d "ruba", trage worde. D "kapica" isch, für erwaggseni Fraue, uffwändig mit Metalornament verziert worde.

D "xhubleta" isch hüt meischt schwarz mit e weng wyss un rot oder lila. Es git aber Bericht uss em 18. Joorhundert, wo e vil bunteri Version vo de "xhubleta" beschrybe. De ungarisch Reisende Daniel Kordinez beschrybt um 1750 d "xhubleta" als so farbefroh dass: „weder di Pfaue noch de Rägeboge so bunt sin, wie d Fraue vo Kelmendi“. No im 19. Joorhundert isch d "xhubleta"-Tracht uffwändig verziert gsi, un het näbe de schwarze un wyse Streife au orangeni, violeti un rosa Streife gha.

Es git Hywys, dass e Vorlaifer vo de "xhubleta" scho im Altertum in de Region verbreitet gsi isch; Darstellige vo de Chleidig uff antike Tonfigure het e Äänligkeit mit dr "xhubleta". Ob des zuetrifft het natürli für de hütige Nationalismus, wo noochwyse wott wer zerscht doo gsi isch, e grossi Bedütig.

Kennzeiche vo dere Tracht isch e wyyte Rock gsi, wo vorne offe gsi isch, un "mbështjellëse" gheisse het. Am Oberchörper hen d Fraue e Hemd trait wo bis zue de Wade gange isch. Über des Hemd het mer de "mbështjellëse" aaglait, un mit enere Schärpe um d Hüft zämmeghalte. Dezue e Weschte oder Tschoppe, un uffem Chopf meischt e Chopftuech. Vilmool isch au e Schurz aaglait worde. Die Tracht isch in de Gegende vo Lezha, Tropoja, Kukës un in de Nöchi vo Gjakova un Prizren im Kosovo, verbreitet gsi. E äänlichi Tracht het es au in Bulgarie, Serbie un Rumänie gee.

D "brekusha" für Fraue hen de glyche Schnitt wie die vo de Manne gha, also e Art Breeches, e wyti Hos wo nooch unte enger wird. Es isch änder e neueri Entwigglig gsi, un isch vorallem nooch 1912 in de Gegende vo Mittelalbanie um Tirana, Mat, Librazhd un Elbasan als Arbetschleidig überno worde. Bis uff d "brekusha" isch die Chleidig fascht glych wie die ältri Tracht mit eim Schurz gsi; am Oberchörper isch übereme Hemd e Weschte oder e "mintan" trait worde. De Schurz isch au wyter bruucht worde, un isch über de "brekusha" trait worde.

D meischte Lüt hen verschidni Chleidig bim schaffe un zum Ussgang aaglait. Meischt isch d Alltagschleidig eifach e vereifachti Version vo de „guete Chleidig“ un uss weniger tüürem Material un mit weniger Schmuck gsi. In bstimmti Gegende hen zur Mitgift vunere Braut 3-7 verschidni Trachte ghört, wo für verschidni Aaläss gmacht gsi sin. Bi de Arbëresh in Italie het e Braut 3 Arte Chleidig übecho: Alltagschleidig, Chleidig für de Sunntig oder de Ussgang un Chleidig für bsundri Aaläss wie Hochzite oder Füürtääg. Ärmeri Lüt hen mangmool d Chleidig umekremplet, so dass d Innesyte zum schaffe trait worde isch, un d Ussesyte für bessri Aaläss gschont worde isch. In bstimmti Gegende isch aber d Alltagschleidig au komplet verschide vo de feschtliche Chleidig gsi, bsunders wo mee un mee weschtlichi Chleidigsstugg überno worde sin. So hen in de 1930er d Fraue in de Malësia e Madhe im Alltag e schwarze Stoffrock aaglait, un für bsundri Aaläss d "xhubleta", wo friener d Alltagschleidig gsi isch.
Maidli un Buebe sin bis zum 7-8 Lebensjoor meischt glych aaglait gsi. Deno hen d Buebe meischt normali Chleidig trait, wo aber vereifacht gsi isch. Maidli dergege hen ab de Pupertät bsundri Chleidig trait, wo möglichscht eifach un farblos gsi isch. In de Mirdita hen d Maidli zum Byspil bis zum 12. Lebensjoor e roti Schärpe trait, un deno bis zur Hochzit e schwarzi. Bis zum 12. Lebensjoor isch s Hoor vo de Maidli churz gsi, deno het si es waggse lo, aber bis zur Hochzit vorsichtig miteme Chopftuech verdeggt. Nooch de Hochzit het e Frau nümme dürfe ihri Maidli-Chleider aalege, un het in de Mitgift ihri prächtigeri Erwaggsenechleidig übecho. Für d Hochzit het mer die prächtigscht un tüürscht Chleidig wo sich d Familie het chönne leischte aagschafft. Fraue un Manne hen aa däm Daag zum erschte Mool d Chleidig vo Erwaggsene dürfe aalege. D Frau het fascht überall zuesätzlichi Chleidig trait. Am wyteschte verbreitet isch de "duvak" gsi, e Stugg Stoff, wo d Braut über de Chopf trait het. Es isch ursprüngli bis zur Hüfte gange, het vilmool aber au numme no symbolisch s Gsicht verdeggt. De Maa het vilmool au en bsundre Umhang aagha.

D Schwurjungfraue (Fraue, wo uff d Hochzit verzichtet hen, meischt wyl es kei Manne in de Familie me gha het, un vor de Gsellschaft zue Manne worde sin) hen vilmool di glych Chleidig wie d Manne trait, oder e Mischig uss Fraue- un Mannechleider. In de Malësia e Madhe un de Mirdita hen si zum Byspil "tirq"-Hose wie d Manne trait; im Dukagjin im Kosovo zwar d "xhubleta" vo de Fraue, aber e Umhang un e Chäppli wie d Manne.

In Nordalbanie het e Maa wo sich het scheide lo, d Zotzle vum Schurz oder de Schärpe abgschnitte. Däm sait mer „d Zotzle vo de Frau nee“ ("„prerja e thakut“"), un het allene zeigt dass e Frau gschiide gsi isch. Witwe hen ihre Zivilstand mit eifachere Farbe un weniger Schmuck zeigt. Für d Manne isch de Zivilstand weniger dütlich in de Chleidig gsi. Im Alter het mer meist uff uffwändigi Chleidig un Schmuck verzichtet un statt farbigi schwarzi oder wysi Chleider aaglait. Bestattet worde sin d Lüt in ihrene beste Chleider.

Unterschid het's au zwüsche Chrischte un Moslems gee, wobi d Moslems mee orientalischi Yyflüss überno hen. Des isch allerdings vorallem in de Städt de Fall gsi; uffem Land sin d Unterschid zwüsche chrischtliche un muslimische Buure weniger gross gsi. Es het dört vorallem de Schmuck un d Farbe vo de Chleidig betroffe; aber d Unterschid sin gross gnue gsi dass mer de Glaube vo öberem sofort het chönne erkenne. In de Städt het de orientalisch Yfluss schliessli Chrischte wie Moslems betroffe; so isch es z Shkodra au für katholischi Fraue ieblich gsi, sich z verschleiere.

D Chleidig vo de Stadtbevölcherig het sich vilmool dütli vo dere vo de Landbevölcherig abghobe. So isch meischt de orientalisch-türkisch Yyfluss stercher gsi wie uffem Land, un es sin importierti Stoff un Stickereie bruucht worde. In Südalbanie hen d Fraue zum Byspil meist en Rock un e Tschoppe uss Samt trait, wo uffwändig mit Goldfade bestickt worde isch. Allgemein sin Pluderhose mit möglichst uffwändige Stickereie typisch für d Stadttrache gsi.

Am End vum 19. Joorhundert het d Mittel- un Oberschicht in de Städt de aagfange d weschtlichi Mode z übernee, bsunders in Südalbanie. Un nooch de Unabhänigkeit vo Albanie im Joor 1912 isch orientalischi Chleidig rasch verschwunde. Wyter orientalischi Chleidig aazlege isch als e Zeiche vunere konservative Ystellig un Mangel aa Patriotismus gwertet worde. Im Joor 1929 het d Regierig sogar en Gsetz erlo, wo de türkische Fez als Chopfbedeggig un de Schleier für Fraue verbote het. In de weniger wohlhabende Schichte het es aber au eifach e Roll gspiilt dass Textilie un Chleidig uss Fabrike jetz billiger un eifacher z mache gsi sin, wie d Chleider dehei sälber herzstelle.

Einewäg isch älteri oder ländlichi Chleidig au in de Städt vo vilene Lüt wyter aaglait worde; bsunders in Städt wie Tirana, Elbasan oder Shkodra. So finde sich uss de 1920er vili Bericht un Fotis wo d bunti Vilfaalt vo de Chleidig in denne albanische Städt beschrybe; näbe weschtlichi Anzüg wo zum Deil sogar uss Paris importiert worde sin, muess mer sich e Mischig uss orientalischi Chleidig, ländlichi Trachte uss allene Landesdeil, un alli möglichi Mischige vo denne Chleidigsstugg vorstelle. Ab de 1950er isch traditionelli Chleidig schliessli immer weniger un numme no zue bsundri Aaläss, aaglait worde. Die Entwigglig het in de Regel zerscht bi de Manne yygsetzt, wo en eifache Aazug sogar zur Fäldarbet aaglait hen.

In de 2000er isch unter ländlichi Manne ussem Norde vorallem no s "qeleshe", s Filzchäppli, verbreitet gsi. Durch d Landflucht het mer des au in de Hauptstadt Tirana vil gsänne. Im Kosovo isch s "qeleshe", wo dörte "plisi" gnännt wird, au no vil trait worde, un het au als Zeiche vo de Abgränzig gäge d Serbe golte. Durch d Bilder vo Flüchtling im Kosovo-Chrieg, isch es au in de weschtliche Medie bekannt worde. Inzwüsche isch allerdings au des ussem Alltaag in Albanie wie im Kosovo fascht verschwunde, un au d Trachte vo Landfraue wo in de Städt de Märkt bsueche, gseet mer immer weniger. Usser vo Folklore-gruppe oder ältri Lüt uffem Land, wird traditionelli Chleidig praktisch numme no zue bsundri Aaläss wie Hochzite oder Umzüg aaglait.



</doc>
<doc id="27338" url="https://als.wikipedia.org/wiki?curid=27338" title="Kummenberg">
Kummenberg

Da Kummaberg, viilmol o uafach "Kumma", hochdütsch "Kummenberg", isch an 667 Meter hoher Inselberg mitta im öschtriichischa Rhital z Vorarlberg. Dr Berg lit komplett ufm Gmoandsgebiat vo dar Gmoand Kobla, vo dera lit dr alt Dorfkern am Fuaß vo deam Berg. Er gilt o als Grenzberg zwüschad Oberem und Unterem Vorarlberger Rhital.

Berühmt wora isch da Kumma, wo ma döt archäologisch Funde gmacht hot, wo ma bis i d Mittlstuaziet zruck datira ka. Dia Funde sind dia älteschta Azoacha vo menschlicher Besidlig im hütiga Vorarlberg. Dozmol isch da Bodasee, an Süaßwassersee mit viil Fisch, bis ge Rankl ganga und da Kumma so würkle an Insel odr zmiandscht an Ufergebiat gsi.

Wo ma mit da Rhireguliirig agfanga hot, hot ma am Weschthang vom Kummaberg an Stuabruch aglet, vo deam hot ma mit da Bahn von dar Internationala Rhireguliirig Bruchmatrial zu da Bauschtella gschaffat.

Bim Bau vo da Rhital/Walgau Autobahn (A14) hot ma da klä klennere Neababerg vom Kumma, da "Udlberg", i zwoa Töal gsprengt zum mittadurch dia Autobahn witerbaua, ohne daß ma an türa Tunnl brucht. Der gspaltene Berg isch hüt an markanta Weagpunkt vo dera Autobahnstreck.

Dia vier Gmoanda Getzis, Alta, Kobla und Mäder, wo rund umma Kumma ligend, bildend zemma dia übrgmoandliche Arbatsgmoanschaft „amKumma“.


</doc>
<doc id="27339" url="https://als.wikipedia.org/wiki?curid=27339" title="OM">
OM

Om stohd för:
OM esch en Abchörzig för:
om esch:


</doc>
<doc id="27341" url="https://als.wikipedia.org/wiki?curid=27341" title="Pro Libertate">
Pro Libertate

Pro Libertate, dütsch (Für d Frejheit) isch e antikommunisteschi, rächtsbürgerlechi Vereinigung in dr Schwiiz.

D Vereinigung isch nach em Zämmebruch vom ungarische Volchsuufstand 1956 in Bärn gründet worde. 
Si händ d Ufständische und d Flüchtling mit ere schwiizwiite Solidarisierig mit de Aktionsgruppe "Helft Ungarn in Pro Libertate" ghulfe. De Ton hät de langjährigi Präsi Max Mössinger agäh, wo sich für d Frejheit, Demokratii und Mänschewürdi iigsetzt hät. 




Sie sälber gseht sich als liberalkonservative, wirtschaftsfründliche Verein, wo sich für e Selbstbehauptig vo de Schwiiz tuet stark mache.
Bi de Debatte um de 2. Wältchrieg und zue de Veröffentlichunge vo de Bergier-Kommission ghört de Verein de gegeteilige Meinig a.




</doc>
<doc id="27343" url="https://als.wikipedia.org/wiki?curid=27343" title="Schlossplatz Warschau">
Schlossplatz Warschau

De Schlossplatz (poln. "Plac Zamkowy") isch zwüsche em Warschauer Chönigsschloss und de Altstadt gläge. Vo de Südsite isch er dur d'Stadtmuur und em Krakauer Tor umschlosse gsi. D'Sigismundssüle isch syt 1644 d'sichtbari Mitti vom Platz. S'Krakauer Tor und en Teil vo de Stadtmuure sind 1818 abbroche worde, aber d Stross, wo am Krakauer Tor tuet afange – d'Krakauer Vorstadt (poln. "Krakowskie Przedmieście") – hät ihre Name bhalte.

Vor de Zerstörig Warschau 1944 dur die dütsch Armee isch de Schlossplatz eine vo de verchehrsrichste Plätz vo Warschau gsi; vom Platz hät e gächi Stross abe dur de Felix-Pancer-Viadukt zue de Kierbedź-Brugg und wiiters zum Stadtteil Praga am rächte Weichselufer gfüert.

Im Joor 1944 sind de Viadukt und d'Brugg gsprängt worde. Nach em Chrieg händ d'Planer nöd de Vorchriegszuestand wider hergstellt, sie händ defür e grossi Vorstelligschraft gha und händ im ganz verwüestete, verbomte Teil e Strossetunnel entworfe, wo under em Schlossplatz dure gfüehrt het. De Tunnel hät de Verchehr vorbi a de Altstadt gfüehrt. De zerstörti Pancer-Viadukt isch abbroche worde, uf de restliche Pfiler vo de 1859 buute Brugg händ si e nüi, breiteri Brugg buue. Uf em Tunneldach händ sie die alte Hüser nach Plän wieder ufbuue. Am 22. Juli 1949 isch d'Ost-West Trasse eröffnet worde. Ab dem Tag hät me de Verchehr in Bode verbannt und de Schlossplatz isch zunere Fuessgängerzone worde. D'Tramhaltestelle une am Tunneliigang sind mit Rollträppe verbunde worde. Im Joor 1953 isch die wiederuufbuuti Warschauer Altstadt fertig worde, wo me nach alte Abbildige hät chöne rekonstruiere. Erst 1988 isch s'Warschauer Chönigsschloss fertig worde. Drufabe isch de Platz im hütige Zuestand erschine.



</doc>
<doc id="27346" url="https://als.wikipedia.org/wiki?curid=27346" title="Mäder">
Mäder

Mäder ischt a Gmoand in Öschtriich z'Vorarlberg im Bezirk Fealdkirch mit Iiwohner.

Dr Ort liet im Vorarlberger Rhiital und ischt uane vo da Grenzgmoanda zur Schwiz wia z. B. o Ems, Luschnou oder Hökscht. Mäder liet uf 414 Meter Seehöhe und hot a Fläche vo 3,42 km².

Im Mittlalter hot Mäder zum Reichshof Krissern khört und ischt urkundlich s erschte mol 1294 als "in den Mederen" erwähnt wora. 1513 isch däs Gebiat zu Öschtriich koh. D'Habsburger hond dia Orte z'Vorarlberg amol vo Tirol und amol vo Vorderöschtriich (Friburg im Brisgau) us regiert. Vo 1805 bis 1814 hot Mäder zu Bayern khört und denn wieder zu Öschtriich. Bis 1806 ischt dia Gmoand deam Gricht Rankl-Sulz i da Herrschaft Fealdkirch igliedert gsi.
Mäder ischt früaner all wieder vo Übrschwemmiga vom Rhii troffa wora. Im Rhiital ischt as am 15. Juni, 2. Juli und 28. Auguscht 1817 zu Übrschwemmiga koh, bsundrigs am 28. Auguscht hot as viele Dammbrüch gia. Uf da Vorarlberger Sita hot da Rhii bi Ruggäll, Bangs, Moaniga, zwüschad Kobla und Mäder, bi Brugg und z'Gaißau d'Dämm durchbrocha und hot uf bedna Sita große Schäda agrichtat.
1824 ischt da Ortsvorsteher vo Mäder, "Johann Josef Ender" ge Wian gritta und hot döt durchgsetzt, daß da Staat dia Rhiiregulierig und da Bau vo neua Dämm übrniet.

Zum öschtriichischa Bundesland Vorarlberg khört Mäder sit da Gründig 1861. 1892 hot ma dia Internationale Rhiiregulierig mit am Staatsvertrag beschlossa und i da Johr druf umgsetzt. Vo 1945 bis 1955 ischt Mäder an Toal vo da französischa Besatzigszona z'Öschtriich gsi.

Quella: Statistik Austria: "Bevölkerung seit 1869 für Gemeinden." STATcube
D'Gmoandsvertreatig bestoht us 24 Mitglieder. D'Zemmatsetzig noch dar Wahl 2010 ischt: ÖVP und Parteifreie 17 Sitz, FPÖ und Parteiunabhängige 7 Sitz. Bürgermoaschtr ischt da "Rainer Siegele". Zemmat mit Götzis, Alta und Kobla, wo o alle rund umma Kummaberg liegend, bildat Mäder dia Arbatsgmuanschaft "amKumma".

Im Ort hots im Johr 2003 43 Betriebe vo da gwerblicha Würtschaft mit 386 Beschäftigta und 33 Lehrling gia. Lohnstüerpflichtige Erwerbstätige hots 1.059 gia. D'Landwürtschaft spielt all no a wichtige Rolle, da Atoal vo landwürtschaftlicha Flächa a dr Gesamtfläche ischt 56,6 %.

Dr Dialekt vo Mäder khört zum Bodeseealemannisch.

E Dialektschriftsteller vo Mäder isch dr Adolf Vallaster.



</doc>
<doc id="27350" url="https://als.wikipedia.org/wiki?curid=27350" title="Burg Neu-Ems">
Burg Neu-Ems

D Burg Neu-Ems (o „Schloss Glopper“ odr im Dialekt blös „Glopper“) ischt a mittlalterliche Burganlag i dr vorarlbergischa Stadt Ems.

Si ligt uf ma klenna Hügel, leangs vo dr Strooss, wämma vo Ems in Ortstoal Emsrütte uffi fahrt.

Dia Anlag ischt a Burg vom Adls- und Rittergschleacht vo da "Herra vo Ems" gsi.

1343 hot da "Ritter Ulrich I. vo Ems" mit da Genehmigig vom "Kaiser Ludwig der Bayer" uf am Bergrucka vom Rhiital z Emsrütte, i dar Nöhe vo siner Feschte "Alt-Ems" a neue Burg baut, dass sine vilköpfig Familie ina urüabiga Zit an sichara Untrschlupf hot.

1407 im Appazeallrkriag ischt dia Burg vo da ehemaliga Grofa vo Ems s erscht Mol zerstört und glei wider ufbaut wora.

1603 hot ma im Untrgschoß a Kapealla igrichtet, vo dera hüt bis uf zwao Spitzbogafeanschtr i dr Nordwand nüt meh übrig ischt. Dr frühare Flüglaltar vo dera Kapealla (Antwerpener Moaschtr, um 1515–1520) ischt sit 1835 im Tiroler Landesmuseum usgstellt.

Sit 1843 ischt der ussrgwöhnlich Bau, bestehand us klennräumiga Hochburg mit bergfriidartigem Bollwerk, abautem "Palas" und tüfer gleagener Vorburg, im Privatbsitz vo da Familie "Waldburg-Zeil".



</doc>
<doc id="27351" url="https://als.wikipedia.org/wiki?curid=27351" title="Elsässischer Dichterweg">
Elsässischer Dichterweg

D elsassischa Dìchterwaj sìn Spàziarwaj ìm Elsàss, mìt Hàltstella wo ma Gedìchta uf Elsassisch kàt lasa. Dia Gedìchta stehn uf zweisprochiga Tàfla, uf Elsassisch un mìt dr Ìwersetzung uf Frànzeesch. Do fìndet ma àlla verschìedena Mundàrta vum Elsàss: vum Hochàlemànnischa bis zum Fränkischa.

Dàs ìsch ànna 2008 vum Verein AGATE (Académie pour une graphie alsacienne transfrontalière) erstellt worra. D Hàuiptidee ìsch dr elsassischa Dialekt z'unterstìtza un d Orthal Schriwungregel bekànnt z'màcha.

D Idee vum elsassischa Dìchterwaj ìsch kumma wahrend'ra Wànderung uf em „Feldberger-Dichterwegli“, z'Faldbarg bi Mìlla; dàs Dichterwegli hàt 20 Stàtiona wo àlemànnischa Gedìchta zeiga, uf'ra Länga vu 3 km.

Àm 19. Oktower 2008 ìsch dr Dìchterwaj z Mìnschter iigwèiht worra. Ar fàngt à àm Mìnschter Bàhnhof un fiahrt durch d Stàdt un dr Wàld.

Lischta vu da Gedìchta:

Àm 29. Mai 2010 ìsch dr zweit Dìchterwaj z Bleschwiller iigwèiht worra. Ar fàngt à àn dr Mairie vu Bleschwiller un màcht dernoh a scheener Spàziargàng ìn da Rawa.

Lischta vu da Gedìchta :

Àm 10. Septamber 2011 ìsch dr drìtt Dìchterwaj z Sulzmàtt igwèiht worra. Ar fàngt àà àn dr Mairie vu Sulzmàtt un geht ìn da Rawa uffa.

Lischta vu da Gedìchta:

S Dorf Lembàch hàt aui a Elsassischer Dìchterwaj ufgstellt, wo àm 6. Oktower 2012 igwèiht worra ìsch. Ar ìsch ìm gliicha Sìnn às d erschta Dìchterwaj entwìckelt worra, àwer doch mìt'ra Bsunderheit: 's ìsch s erschta Mol àss d Vorbereitung vum Projakt ohna d Begleitung vum Verein AGATE gfiahrt worra ìsch. Üs dam Grund ìsch sìna Schrìftàrt a bìtsi weniger ìm Orthal-Stàndàrd.

Lischta vu da Gedìchta:

Iigwèiht àm 22. Juni 2014, dr Dìchterwaj vu Wolixe ìsch erstellt worra vum Verein „E Friehjohr fer unseri Sproch“. Ar enthàltet Gedìchtla vu da folgenda Àuitora:

D Sylvie Reff-Stern hàt z Bischwiller a Dìchterwaj, wo dur d Stàdt un dr Wàld fiahrt, erstellt. Ar ìsch àm 29. März 2015 igwèiht worra un enthàltet 27 Gedìchtla.

Dr DreylandDichterweg ìsch àm 23. Àwrìl 2016 igwèiht worra. Ar geht ìwer d Granza, mìt àlemànnischa Gedìchta vu da drèi Lander: Frànkrìch, Ditschlànd un Schwitz, un ema Spàziargàng àm Rhii entlàng dur drèi Städta: Hiniga un Bàsel, wo zitter 2016 dur dr trinàtionàler Rhiiuferwag verbunda sìn, un Wiil àm Rhii. D 24 Stàtiona vum Wag sahn àlla gliich üs, üsser dr Schrìftàrt wo verwanda worra ìsch: Orthal fer d elsassischa Gedìchta, àndra tràditionella Schrìftàrta fer d àndra Lander.

Lischta vu da Gedìchta :

Z Steiweri, àn dr Zorn entlàng, befìndet sìch dr Dìchterwaj vum André Weckmann, mìt Text vu dam Àutor. Dia Text stehn uf Elsassisch, sìn uf Frànzeesch ìwersetzt un känna sogàr vu da Blìnda glasa wara denn sa stehn aui uf Zeichasproch. Da Dìchterwaj ìsch àm 18. Àwrìl 2009 igwèiht worra un a Büech ìsch drìwer veräffentligt worra. Obwohl àss'r ohna d AGATE ufgstellt worra ìsch, gheert'r aui zu da Elsassischa Dìchterwaj.

Àdminischtràtiona un kültürella Vereiner (wia zum Beispiel d OLCA) han àn dara Operàtion mìtghulfa. Z Mìnschter un z Bleschwiller, zum Beispiel, han sìch s Vogesaverein un d Stàdt um d Tàfla bekìmmert, mehrera Fàmìlia sìn iverstànda gsìì fer a Tàfla uf ìhra Hüss lo màcha.
Mehrera Pàrtner - Unternamma, Vereiner un Fàmìlia - han gspanda fer a gwìssa Tàfla.

Uffem Dìchterwaj stehn àlla elsassischa Text uf Orthal, d nèia Schribempfehlung wo ìm Elsàss zìmlig güet àgnumma wìrd. Bi dana Dìchter, wo ma do fìndet, han àwer nìt àlla uf Orthal gschrìwa, d ältschta sowìeso nìt ! Àlso hàt s Verein AGATE d Erlàuibnis verlàngt, d ältra Text uf Orthal z'verschriwa, fer sa uf d Tàfla z'drucka. Meischtens sìn d Auitor oder ìhra Fàmìlia glich iverstànda gsìì.




</doc>
<doc id="27354" url="https://als.wikipedia.org/wiki?curid=27354" title="Klaus (Vorarlberg)">
Klaus (Vorarlberg)

Kluus (hochdütsch "Klaus") isch a Gmoand in Öschtriich z'Vorarlberg im Bezirk Fealdkirch mit  Iiwohner.

Dia Ortschaft isch a Erholigsdorf und liet in anara Bucht am reachta Rand vom Rhiital mit am günschtiga Klima. Do, a dr Häng vo da „Hoha Kugl“ (1645 m), würd scho sit langem Wii abaut.

Kluus liet uf anara Seehöhe vo ebba 450 m im Zentrum und ebba 510 m bi da Kircha und hot a Fläche vo 524,46 Hektar. Vom Gmuandsgebiet siand im Johr 1996 32,8 % Landwirtschaftsfläch, 50,3 % Wald, 9,9 % Sidlungsfläche und 7,0 % sunschtige Fläche gsi. D 
Nochburgmoanda sind Fraxra, Wiiler, Röötis, Kobla und Götzis.

Vom Gipfl vo da Hoha Kugl hot ma an Rundblick vo da Gletscher i dar Silvretta bis zum Bodasee. Däs gits zwor uf vielna Schwizer und öschtriichischa Ussichtspunkt, abr sealta scho uf so na geringa Höhe.

890 isch da Nama s'erscht Mol urkundli as „ad Calcaires“ odr „Kalchern“ erwähnt wora, däs erinnarat a dia Kalköfa wos dozmol gia hot. Im Mittlalter hot Kluus zemmat mit Zwüschawasser, Viktorschberg, Röötis, Wiiler und Fraxra zu da Sulzer Großgmoand khört. D'Lüt hond vo Veahzucht, Ackrwürtschaft und sit am 12. Johrhundert all meh vom Wiiabau gleabt. Im 18. Johrhundert hot ma im Rhiital mim Abau vo Grumpara und Türgga (Mais) agfanga. Am Afang vom 20. Johrhundert hot sich dia Gmoand vom Winzerdorf zu nam mögiga Urloubsort entwicklat; sie liet uf anara Terassa wo ge Süda offa isch und hot vo döt her überdurchschnittli viel Sunnastunda.

Quella: Statistik Austria: "Bevölkerung seit 1869 für Gemeinden." STATcube
D'Gmoandsvertreatig beschtoht us 24 Mitglider. Noch da Gmoandsvertreatigswahl vo 2010 hot davo d'ÖVP 21 und dia Grüana 3 Sitz. Bürgermoaschtr isch da Werner Müller.


Im Früahjohr würd da Ort vo da Obschtbomm-Kultura prägt, wo denn i dar Blüte stond. D'Iiwohner honds gschafft, dass Kluus bi na paar nationala und internationala Bewerb für Bluamaschmuck und guate Umwealt mehrere Priis übrkoh hot. As git einige Lehrweag, wo d'Flora und d'Forschtwürtschaft erklärend. 

Im Johr 2003 hots im Ort 70 Firmana vo da gwerblicha Würtschaft mit 1.065 Beschäftigta und 55 Lehrling gia, alls zemmat hots 1.222 lohnstüerpflichtige Erwerbstätige gia.

Dia Landesstroß L50 durchquert Kluus vo Nord noch Süd, vo döt goht dia L62 zum Aaschluß ad Rhiital/Walgauautobahn A14. Kluus hot o a Haltestell vo da ÖBB a dr Vorarlbergbahn Richtig Breagaz und Bludaz.

Im Ort git as (Stand Jänner 2003) 471 Schüaler, wo a Volks- odr Hauptschual bsuachend. Dia Hauptschual würd zemmat vo da drü Gmoanda Fraxra, Kluus und Wiiler gnützt. Z'Kluus git as o an Kindergarta.

Dr Dialekt vo Kluus khört zum Bodeseealemannisch.



</doc>
<doc id="27355" url="https://als.wikipedia.org/wiki?curid=27355" title="Rotbühelspitze">
Rotbühelspitze

D Rotbühlspitz isch an hoha Berg z Vorarlberg und ligt im hintera Muntafu und uf dr Schwizr Sita in Graubünda. Übr da Gipfl loft oh dia Grenz zwüschat Öschterrich und dr Schwiz. Da Berg bildet d Grenz zwüscha Rätikon und Silvretta.

Im Winter isch as a Schitour vo Gargella, ma startat in Vergalda, gohts Wintertal hintere und des ganze goht eppa 4,5 Stund.


</doc>
<doc id="27360" url="https://als.wikipedia.org/wiki?curid=27360" title="Koblach">
Koblach

Kobla (hochdütsch Koblach) isch a Gmoand im Bezirk Fealdkirch z Vorarlberg, Öschtriich mit  Iiwohner.

Kobla lit im mittlera öschtriichischa Rhital uf 456 m Seehöhe und hot a Fläche vo 10,24 km². Dr alte Dorfkern lit am Fuaß vom Kummaberg. Ortstöal vo dr Gmoand sind Au, Dürne, Stroßahüser, Neuburg und Udlberg. Vom Gmuandsgbiet siand im Johr 1996 56,6 % Landwirtschaftsfläch, 19,7 % Wald, 11,2 % Sidlungsfläche und 12,4 % sunschtige Fläche gsi. D Nochburgmuanda vo Kobla siand Mäder, Götzis, Kluus, Röthis, Rankweil, Meiningen und Oberriet.

Scho i dar Mittlstuazit, vor ebba 7.000 Johr, hots im Gmoandsgebiat Siedliga gia. 1952 hot ma am Fuaß vom Kummaberg bi Usgrabiga menschliche Übrrescht us da Mittlstuazit (ebba 7.500 v. Chr.) gfunda.

Im Mittlalter isch Kobla an Königshof vo da Welfa gsi. Dr Hugo vo Tumb hot 1363 dia Burg und d Herrschaft Neuburg ad Herzög vo Öschtriich verkoft - direkt im Herrschaftsgebiat vo da Montforter.

1675 isch Kobla a uagene Pfarrgmoand wora. Vo 1805 bis 1814 hot dr Ort zu Bayern khört, denn widr zu Öschtriich. Dia Habsburger hond dia Ort z Vorarlberg amol vo Tirol und amol vo Vordröschtriich (Friburg im Brisgau) us regiert - dia hond 1852 d Pfandschaft übrnoh. Zum öschtriichischa Bundesland Vorarlberg khört Kobla sit da Gründig 1861.

1888 sind viele Hüser und große Flächa vom Gmoandsgebiat bi nar Rhiübrschwemmig zrstört wora. Vo 1945 bis 1955 hot dr Ort zu da französischa Bsatzigszona z Öschtriich khört.

Quella: Statistik Austria: "Bevölkerung seit 1869 für Gemeinden." STATcube
D Gmoandsvertreatig bestoht us 24 Mitglider. D Sitzvertoalig noch da Gmoandsvertreatigswahl 2010 isch: ÖVP 18 Sitz, SPÖ 4 Sitz und FPÖ 2 Sitz. Bürgermoaschtr isch da Fritz Maierhofer vo da ÖVP.

Im Johr 2003 hots im Ort 82 Firmana vo da gwerblicha Würtschaft mit 641 Bschäftigta und 72 Lehrling gia, lohnstüerpflichtige Erwerbstätige sinds 1.711 gsi. D Landwürtschaft spiilt a wichtige Rolla, dr Atoal vo da landwürtschaftlicha Flächa lit bi 54,9 %.

Z Kobla gits zwoa Kindergärta und 436 Schüaler in a Volks- und a Mittlschual (Stand Jänner 2003).

Dr Dialekt vo Kobla khört zum Bodeseealemannisch.




</doc>
<doc id="27364" url="https://als.wikipedia.org/wiki?curid=27364" title="Anno 1602">
Anno 1602

Anno 1602 isch s erschte Spiel i dä Computerspiil-Reihe vo Anno. Es gat drum e chlini Inselwelt zbesiedle. Starte duet mer debii mit eme chline Schiff mit e paar Rohstoff.

De Spieler het am Aafang e chliises Schiff mit e paar Rohstoff wie Holz und Werchzüüg zur Verfüegig. Er befindet sich inere chline Inselwelt Anno 1602, also im Jahre 1602. Jetzt chaner sich ufmache zunere Insle wo ihm gfallt und sich deet niederla. Debii het er 3 Konkurrente und Pirate wonem chönd sLebe schwer mache. Het de Spieler emal e chlises, funktionierends Städtli uf ere Insle gmacht, chaner sich ufmache und sis Riich idem zvogrössere idemer wiiteri Insle besiedlet oder dKonkurrente bechriegt.



</doc>
<doc id="27365" url="https://als.wikipedia.org/wiki?curid=27365" title="Hohe Kugel">
Hohe Kugel

D Hohe Kugl (hochdütsch "Hohe Kugel") isch an 1.645 Meter hoecha Bearg ganz im Weschta vom Breagazerwaldgebirg am Rand vom Rhital. Dr Gipfl lit im Gmoandsgebiat vo da Gmoand Fraxra im Vorarlbearg.

Dr Berg würd vo Wandrer ganz gern bstiga, weil ma vo deam Gipfl - für däs das er gär nit so hoch isch - an ganz an guata Rundblick vo da Silvretta bis zum Bodasee hot. Dr Weag ufe isch o für nit so güabte Wandrer und Familia liicht zum goh. Gern gangene Weag gond vom Ebnit odr vom Emser Ortstoal Rütte liicht ufwärts zum hökschta Punkt vom Berg. Dea ka o vo Fraxra über mehrare Varianta vo Wanderweag erreicht wöra.


</doc>
<doc id="27374" url="https://als.wikipedia.org/wiki?curid=27374" title="Widnau">
Widnau

Widnou (amtl. "Widnau") isch as Rhintler Dorf mit über 9'000 Iwohner. Widnou isch mit dr Gründig ano 1883 di jüngschd politisch Gmoand z Sanggalla. 

Di international Rhiikorrektur und d Melioration vur Rhiiebeni – dozmol zukunftsorientierti technischi Grossprojekt – send Grundlage für di industriell Entwicklig vur Gmoand am Rhii gsi, wo allerdings vo konjunkturella Rückschläg prägt gsi ischt.

Ab öppa 1890 hät Widnou dur d Stickereiindustrie an beidruckanda wirtschtschaftlicha Ufschwung ärläbt. D Schifflistickmaschina, oder o Automata, sind i Käller, alta Schöpf, i neua Sticklokala und i Hallana ufgstellt wora. Gstickt wora isch vo Jung bis Alt und rund um d Uhr.<br>
Vu 1925 awäg isch d Stickerei wäga dr wältwirtschaftlicha Situation i a Krisa ko und isch i da da 30er Johra völlig zämma brocha. Villna Widnouer Familana hät nocher d Arbet und s Ässa gfählt. I dära Ziit hond villi d Koffer packt. Mit Keand und Kegal hät mr a besseri Existenz gsuacht – vor allam ir USA. 

Ab 1924 hät sich mit dr Asidlig vur Société de la Viscose Suisse, kurz Viskose, a Alternativa uftoa. As hät kum a Famili geh, wo nö ai oder zwo Miglider ir Viskose gschaffat hond. Zersch isch Kunstsida produziert wora, spöter Zellwulla und zum Schluss synthetischi Polyestergarn. Mitti vu da 1970er Johr hät d Viskose fast 1500 Beschäftigti ka. Im Zug vur Globalisierig hät sich dr Grossbetrieb für textili Massaprodukt in Widnou nümm behopta könna. Noch etlicha schmerzhafta Stellaabbauta hät d Viskose im Summer 2005 iri Tor für immer gschlossa.

Dr Kampf um d Existenz hät alli Widnouer prägt. D Offaheit, dr Optimismus und dr Pioniergeischt isch sprichwörtlich. So hät mer s Know-how us dr Automatastickerei witereintwicklat. Us dr Textilkrisa sind innovative, leistigsfähigi Kli- und Mittelunternehme entstanda.

Widnou isch hüt an vitala Wirtschaftsstanort und a beliebti familiafrüntlichi Wohngmeind. D Bevölkerig und d Behörda setzid sich dafür ih, dass die bsundrig Läbansqualität erhalta blibt. 



</doc>
<doc id="27377" url="https://als.wikipedia.org/wiki?curid=27377" title="Götzis">
Götzis

Getzis (hochdütsch Götzis) isch a Marktgmoand mit  Iiwohner i dr Kummaberg-Region im Bezirk Fealdkirch z Vorarlberg, Öschtriich. 

Dr Kern vo dr Gmoand Getzis lit im Vorarlberger Rhital uf 448 Meter Höhe. Dr tüfschte Punkt vo dr Gmoand lit uf 410 m i dr Talsohla und dr högscht uf 1.645 m uf dr Hoha Kugl. Vo dr ganza Fläche sind im Johr 1996 33,4 % Landwirtschaftsfläch, 44,6 % Wald, 0,4 % Alpa, 14,1 % Sidlungsfläche und 7,4 % sunschtige Fläche gsi.

Getzis grenzt a sechs andre Vorarlberger Gmoanda (im Uhrzoagersinn vo Nord noch Wescht): Ems isch di uanzig wo im Bezirk Dorabira lit; alle andra, nämli Fraxra, Kluus, Kobla, Mäder und Alta ligend wia Getzis im Bezirk Fealdkirch.

Getzis isch im rätischa Reichsurbar s erschtmol as "Cazeses" gnennt wora. Um 1000 n. Chr. isch um dia alt Kircha an klenna Dorfkern entstanda. 1375 isch dia Grofschaft Fealdkirch vrkoft wora und Getzis mit deam i dr Bsitz vo dr Habsburger koh. Am 15. Mai 1694 isch Getzis a Marktgmoand wora.

Am 1. Jänner 1801 hot ma Getzis und Alta politisch trennt, und Getzis isch so a uagaständige Gmoand wora. Im Erschta Wealtkriag (1914–1918) hond ebba 800 Mä vo Getzis in Kriag müassa, 152 sind gfalla oder sind i dr Johr druf a dr Folga gstorba. 233 Getzner hond im Zweita Wealtkriag (1939–1945) s Leaba loh.

Quella: Statistik Austria: "Bevölkerung seit 1869 für Gemeinden." STATcube
D Gmoandsvertreatig hot 30 Mitglider. Noch dr Wahl 2010 hot d ÖVP 17, dia Grüana 6, d SPÖ 5 und d FPÖ 2 Mandat. 

Bürgermoaschtr isch sit 2014 dr Christian Loacker.




Im Johr 2004 hots z Getzis ebba 450 Firmana mit ebba 3.600 Bschäftigta gia. Dia gröschta und bekannteschta mit Stammsitz z Getzis sind "Mepla-Alfit", "Sola Messwerkzeuge" und "Huber Tricot". Wichtig isch o dr "Vorarlberger Würtschaftspark" (VWP) und däs "Betriebsgebiet Hopbach".

Getzis würd vo mehrna Landesstroßa durchquert, hot an Halbaschluß ad A14 (Rheintal/Walgauautobahn) und an ÖBB-Bahnhof a dr Vorarlbergbahn Richtung Breagaz und Bludaz. Scho sit langem gits an Ortsbus, wo ma im Johr 2008 zum "Ortsbus amKumma" usbaut hot. Hüt vrbindet er mit füf Linia Getzis, Alta und Mäder.

Getzis hot sieba Kindergärta, vier Volksschuala, a Sonderpädagogischs Zentrum und a Musikmittlschual, wo dia gröscht Mittlschual z Vorarlberg isch. Mim BORG Getzis hots o a Allgmoanbildende Höhere Schual im Ort. Sit 1990 gits im Vorarlberger Würtschaftspark a Schual für Sozialbetreuigsbruaf, dia "Kathi-Lampert-Schual". 

Dr Dialekt vo Getzis khört zum Bodeseealemannisch.





</doc>
<doc id="27392" url="https://als.wikipedia.org/wiki?curid=27392" title="Michael Köhlmeier">
Michael Köhlmeier

Dr Michael Johannes Maria Köhlmeier (* 15. Oktober 1949 z Hard, Vorarlberg) isch an öschtrriichischer Schriftsteller und Musiker.

Dr Michael Köhlmeier hot vo 1970 bis 1978 Politikwüssaschaft und Germanistik z Marburg sowia Mathematik und Philosophie z Giaßa und z Frankfurt am Main studirt.

Er isch ab Afang vo da 1970er Johr mit Hörspiel im Öschtriichischa Rundfunk ("Like Bob Dylan", "Drei im Café spielen", "Das Anhörungsverfahren") und mit kürzera Prosatexte as Schriftsteller bekannt wora (erschte Uszoachnig: Rauriser Förderigspriis für Literatur 1974). Sit Afang vo da 1980er Johr isch a umfangriichs Romanwerk entstanda, neaba vilna Texte und feuilletonistischa Biträg. Ganz erfolgriich sind sine Nochverzelliga vo antika Saga und biblischa Gschichta wora, wo ma zescht im Radiosender Ö1 usgstrahlt hot und spöter o as CD-Editiona und as Büacher ussekoh sind. 2007 isch ufm BR-alpha die 80-toalige Sendereiha "Mythen. Michael Köhlmeier erzählt Sagen des klassischen Altertums" gsendet wora, woner griachische Saga nochverzellt.

Für dia Gruppa Schellinski schribt Köhlmeier sit 2004 Liadtexte i Vorarlberger Mundart.

1981 hot er d Schriftstelleri Monika Helfer khürotat. Ihre Tochter Paula Köhlmeier isch im Johr 2003 im Alter vo 21 Johr tödlich veruglückt. Dr tragisch Tod vo ehra würd i deam Buach "Idylle mit ertrinkendem Hund" ufgschaffat, wo 2008 ussakoh isch.

Michael Köhlmeier leabt as freier Schriftsteller z Ems in Vorarlberg.










</doc>
<doc id="27396" url="https://als.wikipedia.org/wiki?curid=27396" title="Güntlespitze">
Güntlespitze

D Güntlespitz (o Güntlispitz, hochdütsch Güntlispitze) isch an 2.092 m hoher Gräsberg us Flysch in da Allgäuer Alpa. Er lit im Klennwalsertal i deam Bergzug, wo d Ortschaft Baad im Weschta begrenzt. Weschtlich vo dr Güntlispitz lit dr Üntscheller und südöschtlich dia Hintere Üntschaspitz. I deam Kamm wo ge Norda zücht lit dr Hochstarzel.

Übr d Güntlispitz führt an markiirter Weag, wo vom Derrajoch übr d Nordoschtflanka zum Gipfl und im Weschta zuf Häfnerjoch goht. Im Winter würd dr Berg viilmol bi nar Schitour bstiga.



</doc>
<doc id="27399" url="https://als.wikipedia.org/wiki?curid=27399" title="Timbuktu (Musiker)">
Timbuktu (Musiker)

Dr Timbuktu ([], * 11. Jänner 1975 z Lund as "Jason Michael Robinson Diakité") isch e schwedische Rapper un Reggaemusiker. In syre Musik het s au Folk- un Blueselemänter, un au weschtafrikanischi Yyfliss. Är chunnt vu Schone, dr sidligschte Provinz vu Schwede, un rappt au im schonische Dialäkt. Syy Text handle vor allem vu bolitische Theme. 

Dr Timbuktu het in dr 1990er Johr mit em Rappe aagfange un isch in dr Musik-Szene vu Malmö, Stockholm un Kopehage schnäll bekannt wore. Mitti 1990er het er d Gruppe „Excel“ grindet zämme mit eme dänische Rapper. Anne 2000 het er syyni erscht Blatte vereffentligt: "T2: Kontrakultur", e Zämmearbet mit em Breakmecanix. Des Wärch isch e Doppelalbum, di aint Helfti vu dr Titel sin uf Änglisch, di ander uf Schwedisch. Derwylscht er d Ufnahme zue "T2: Kontrakultur" gmacht gha het, isch er uf e Kunzärttuur mit em Petter un em Thomas Rusiak gange. Dr Timbuktu het au e mänkmol mit dr schwedische Hip-Hop-Vereinigung Looptroop zämmegschafft.





</doc>
<doc id="27413" url="https://als.wikipedia.org/wiki?curid=27413" title="Buchsweiler (Oberelsass)">
Buchsweiler (Oberelsass)

Buxwiller (frz. Bouxwiller) ìsch e frànzeesche Gmein ìm Owerelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

D Gmeind Buxwiller ligt im Sundgau an de D 473 zwüsche Pfirt und Werenzhüse. Di nächschti Grossschtadt isch d Schwiizer Schadt Basel, wo öppe 20 km oschtnordöschtlich vo Buxwiller ligt. Nochbergmeinde vo Buxwiller sind Dìrmene, Pfirt, Feeslis, Oltige, Sungerschderf, Àlt-Pfìrt und Werenzhüse.

Buxwiller ìsch zem erschte Mol gnannt worre ànne 1144 àls "Busweilr" (1271 "Buchswilre").

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

Buxwiller isch Mitglid vom elsässische Kommünàlverbànd . isch .

Dr elsassisch Dialekt vun Buxwiller ghert zem Hochàlemànnisch.


</doc>
<doc id="27421" url="https://als.wikipedia.org/wiki?curid=27421" title="Bouxwiller">
Bouxwiller

Bouxwiller isch de französische Name für zwei Gmeinde im Elsass:



</doc>
<doc id="27425" url="https://als.wikipedia.org/wiki?curid=27425" title="Buchsweiler (Unterelsass)">
Buchsweiler (Unterelsass)

Buxwiller (frz. "Bouxwiller", dt. "Buchsweiler") ìsch e französischi Gmeind ìm Arrondissement () ìm Unterelsass (Bas-Rhin).

Buxwiller isch zum erschte Mol gnännt worde anne 724. D Gschicht vo Buxwiller isch eng mit em Gschlecht vo de Grafe vo Hanau-Lichtebärg verbunde. Wo im 1480i d Herrschaft Lichtebärg an d Grafe vo Hanau cho isch, isch Buxwiller einer vo de Hauptort worde. Buxwiller het sich us dem Grund zu ere Stadt entwicklet und het au s Stadträcht übercho. 

Im 1528 isch z Buxwiller es Spital iigrichtet worde und im 1612 e Latinschuel. Im 1545i isch d Stadt zu de Reformation übereträte.

Obgliich in de Ziit vo de französische Revolution vili Gebäude in de Stadt zerschtört worde sind, gits au hüt no vili Rigelhüsser z Buxwiller.

 vun Buxwiller ìsch . Buxwiller ghört zum Kommunàlverband .

Dr elsässisch Dialekt vo Buxwiller ghört zum Oberrhiialemannisch.





</doc>
<doc id="27427" url="https://als.wikipedia.org/wiki?curid=27427" title="Vishnu">
Vishnu

De Vishnu (Sanskrit: विष्णु Viṣṇu "m."; Pali: Veṇhu) isch en wichtige Gott im Hinduismus und bildet zäme mitem Brahma und em Shiva e Trinität, wo d Schöpfig (Brahma), d Erhaltig (Vishnu) und d Zerstörig (Shiva) symbolisiert. I sinere Funktion as Erhalter inkarniert sich de Vishnu und chunnt as Avatar uf d Erde um d Welt z rette. Obwols meriri Avatar git, wered hüüfig nume zee Avatar (dashavatar) gnennt.


Em Vishnu sini Frau isch d Lakshmi, d Göttin vom Riichtum. S Chind vo baidne isch de Liebesgott Kama, wo aber kai wichtigi Role i de indische Mythologii spillt. De Vishnu werd mit blaue Huut dargstellt und het vier Ärm. I dene hebet er e Diskus (cakra) und e Muschelhorn. Sis Riittier (vahana) isch de Adlermensch Garuda. Hüüfig werd de Vishnu dargstellt, wien er uf de Weltschlange Shesha uusruebe tuet. Us sim Nabel wachst e Lotusblueme und uf dere sitzt de Schöpfergott Brahma, wo mit de hailige Silbe Om d Welt kreiert.

De Hinduismus isch kai aihaitlichi Religio und isch i meriri Richtige gspalte. Di wichtigste devo sind d Shivavereerer (Shaivas) und d Vishnuvereerer (Vaishnavas). D Vishnuvereerer sind wie die andere Richtige i meriri Sekte uufglideret. E typisches Merchmool vo de Vishnuite isch d Gottesliebi (bhakti), wa bi de Gruppe, wo de Krishna as höchsti Form aalueget, em stärchste uusprägt isch. Si bitrachtet de Vishnu as höchsti Form vo Gott und vereeret en dör Gsäng und Tänz.



</doc>
<doc id="27428" url="https://als.wikipedia.org/wiki?curid=27428" title="Brahma">
Brahma

De Brahma (Sanskrit: ब्रह्मा Brahmā "m.") isch e Gott im Hinduismus und bildet zäme mitem Vishnu und em Shiva e Trinität, wo d Schöpfig (Brahma), d Erhaltig (Vishnu) und d Zerstörig (Shiva) symbolisiert. 

De Brahma spillt kai wichtigi Role im Kult und fungiert as Schöpfer vo de Welt. Er het vier Chöpf, wo di vier Himelsrichtige symbolisieret. D Welt erschafft er dör s Singe vo de hailige Silbe Om. Sis Riittier (vahana) isch de Schwan. Sini Frau isch d Sarasvati, d Göttin vo de bildende Künst. As sini Söö wered die grosse Waise (maharishi) gnennt, d Zaal vo dene isch aber nöd fest und schwankt zwöschet öppe sibe und zwölf. Au d Näme vo dene schwankt je noch Öberliferig.

De Brahma het i ganz Indie nume grad zwee Tempel, won em Brahma gwidmet sind, ann dodevo litt z Pushkar im indische Bundesland Rajasthan. Doch werd er au i anderne Tempel hüüffig dargstellt.



</doc>
<doc id="27429" url="https://als.wikipedia.org/wiki?curid=27429" title="Shiva">
Shiva

De Shiva (Sanskrit: शिव Śiva "m.") isch e Gott im Hinduismus und bildet zäme mitem Brahma und em Vishnu e Trinität, wo d Schöpfig (Brahma), d Erhaltig (Vishnu) und d Zerstörig (Shiva) symbolisiert. De Shiva isch woll de bikanntisti Gott im Hinduismus und spillt i de Mythe e wichtigi Role. Sini Frau isch i de milde Form d Parvati und i de wilde Form d Durga.

De Shiva het im Gegesatz zum Brahma und em Vishnu e Famili, wo zäme mit em vereert werd. As sini Frau gelt d Parvati und sini Chind sind de Ganesha und de Skanda. Wege sinene vile Funktione werd de Shiva verschide dargstellt. As sis anikonische Symbol gelt s Linga, e stilisierts Phallussymbol. Sini Waffe isch de Draizack (trishula) und sis Riittier (vahana) isch de wiissi Stier Nandi.

As Uryogi werd de Shiva i de Mediationshaltig dargstellt, maist ufeme Tiegerfeeli wo symbolisiert, as er sini Gier und Lüst bizwunge het. Er het sini Auge liecht gschlosse und uf de Stirn isch senkrecht dezue sis dritti Aug aadütet. Da dritti Aug symbolisiert d Inneschau und au di anderi Woornemig. Wen er s dritt Aug uuftuet werded ales wo im Blickfeld litt zerstört.

As Zerstörer werd de Siva hüüffig as Tänzer Nataraja dargstellt, wo vomene Füürchrais umgee isch. Mit sinene Füess vertramplet er e Dämon. De Shiva isch aber nöd as e blinde Zerstörer aazluege, sondern villmee as e Transformator. Alts mue zerstört werde, demit Nois entstoo cha.

Noch de hinduistische Uuffassig stürzt de Fluss Ganges vom Himel uf d Erde und het dodebi ase e starchi Wucht, wo d Erde zerstörti, wenn de Shiva de Fluss nöd mit sim Schädel uuffange wör. 

De Shiva und sini Famili, bsunders de elefantechöpfig Ganesha, wered bsundrigs vo de undere Schichte vereert und de Shivakult stoot hüüffig im Widerspruch zu de altöberlifrete vedische Traditioo.



</doc>
<doc id="27432" url="https://als.wikipedia.org/wiki?curid=27432" title="Surya">
Surya

De Surya (Sanskrit: सूर्य Sūrya "m.") isch de Sunegott im Hinduismus und de Welthüeter (lokapala) vom Südweste.

I de vedische Zitt het de Surya as Soo vom Himelsgott Dyaus ggulte und er isch de Gliebti oder de Maa vo de Ushas gsii. Im Lauf vo de Zitte isch er mit merere Liechtgotthaite verschmolze, wien em Mitra, em Vivasvat oder em Savitar und werd drum zu de Adityas grechnet, de Söö vo de Aditi. De Surya selber cha drum au Aditiya gnennt were. I de Puranas isch de Surya de Vatter vom Todesgott Yama und sinere Zwilingschwöster Yami, wo mengisch au mit de Flussgöttin Yamuna glichgsetzt werd. En andere Soo vom Surya isch de Manu Vaivasvata, wo as erste Mensch gelt und s erst Gsetzbuech gschribe get. D Königsdynastii wo vom Manu und dem si Soo Ikshvaku abstammt werd drumm Sunedynastii (Suryavamsha) gnennt. Die bikanntiste Spröss vo de Sunedynastii sind de Rama und de Buddha. E wittere Soo vom Surya isch de Shani, wo de Planet Saturn verkörperet.

Im indische Epos Mahabharata isch de Surya de göttlich Vatter vom Karna, wo de unehelich Soo vo de Kunti isch und dodemit de Halbbrüeder vom Arjuna.

De Surya isch scho i de vedische Zitt eng mitem Ross verbunde wore. Im Rigveda werd s Suneross Etasha gnennt, wo de Sunewage zücht. Spöter isch de Sunewage mit vier oder sibe Ross dargstellt wore. De Surya het i de Gstalt vomene Ross em Waise Yajnavalkya de wiissi Yajurveda vermittlet. Em Surya sini Huut isch bronzig und er werd miteme Straalechranz umgee. Sin Wagelenker isch de Aruna, e Brüeder vom Garuda.

I de vedische Zitt het de Surya zu de wichtigeste Gotthaite zellt. Im früene Hinduismus isch e Sekte entstande, d "Sauras" oder "Saurapatas", wo de Surya as höchste Gott vereert hend. Im früene Mittelalter het underem Iifluss vo de persische Sunevereerig de Sunekult im nördliche Indie starch a Bidüttig zuegnoo. Abem 13. Jh. isch aber de Sunekult immer mee in Hindergrund trette. Hütt werd de Surya täglich im Morgeritual mitem Gayatri-Mantra agrueffe.

D Sauras essed nöd vorem Suneuufgang und nöd nochem Suneundergang. Eres Sektezaiche, maist e Suneraad, brenet si sich uf de Stirn, Ärm oder Brust ii. De bikanntist Sunetempel isch im 13. Jh. vom König Narasimhadeva (1238-1264) z Konarak im indische Bundesland Orissa paut wore. De Tempel, wo d Form vomene Sunewage het, isch hüt tailwiis zämeghait und ghört zum UNESCO-Weltkulturerb. Sini Muure sind mit tantrische und sexuelle Skulpture verziert. D Sauras hend sich i zwoo Richtige uuftailt. De linkshendig Sunekult isch eng mitem Shani (de Planet Saturn), em Soo vom Surya verbunde, und het au sexuelli Praktike und Tempelprostitution gchennt.




</doc>
<doc id="27436" url="https://als.wikipedia.org/wiki?curid=27436" title="Indra">
Indra

De Indra (Sanskrit: इन्द्र Indra "m."; Pali: Inda) isch de Donnergott und Götterkönig im Hinduismus und im Buddhismus. Im Jinismus gelt Indra (amg. Inda) as Titel vomene Götterkönig.

De Indra isch de wichtigst Gott i de vedische Zitt gsi und em sind öppe e Viertel vo de Hymne im Rigeveda gwidmet. D Agoobe öber sini Eltere i de verschidnige Quelle sind widersprüchlich. 

De Indra werd as e starche Held gschilderet und sini Waffe isch de Donnerstai Vajra, wo vom göttliche Werchmaister Tvashtar gschmidet woren isch. Em Indra sin Heldemuet stiigt is unermessliche, wener vom Soma trinkt, emene Ruschtrank, wo hüt nüme bikannt isch, aber im vedische Ritual e grossi Role ignoo get. De Indra faart e Stritwage wo vo zwee Falbe zoge werd. De grössti Find vom Indra und vo de Mensche isch de Schlangedämon Vritra, wo s Wasser iisperrt, so as ales Land uuströchnet.

Im jüngere Hinduismus tretet de Indra hinder andere Gotthaite zrugg, wa au schöö im Champf zwöschet em Krishna und em Indra verbildlicht werd. Trotzdem werd er no as Götterkönig bizaichnet, wo sin Sitz i de himmlische Götterstatt Amaravati ("Unsterblichait") hett. Sis Riittier (vahana) isch de wiissi Elifant Airavata. Uf Bilder werd er mengisch mit uuzälige Auge, wo ufem ganze Körper vertrailt sind, dargstellt. Sini Chlaider sind root. De Indra isch de Welthüeter (lokapala) vom Ooste.

De Buddhismus het di altererbte Gotthaite nöd verworfe, sondern as e bsundri Klass vo Lebewese, nebet Dämone, Tier, Mensche und andere, bitrachtet. De Indra werd maist underem Name Śakra (Pali: Sakka) gnennt und isch de König vo de 33 Götter (Trayastrimsha). Er gelt als Vereerer vom Buddha. E Jünger vom Buddha het emole de Indra prüeft, öb er au die buddhistisch Lehr verstande heb und de Götterkönig het mit Bravur abgschnitte. D Frau vom Indra isch d Suja und vo ere het er vier Töchtere.

Im Jinismus isch Indra numeno de Titel vode Götterkönige. Vo dene gits im ganze 64 und jede herrscht öber en anderi Göttergruppe. Die Indras sterbet wie all Wese nochere gwösse Zitt und chömet spöter wider uf d Welt, gmäss em Karma. Wenn en Indra sterbt, werd en anders Wese Götterkönig. En Sitz vomene Indra chan aber zittewiis au offe bliibe.

D Gstalt vom vedische Indra lebt im Śakra (amg. Sakka) witter. Er isch de Indra vo de südliche Hälfti vom underste Himmel. Wen e Tirthamkara uf d Welt chunnt, zitteret sin Thron und er goot sofort zu de Muetter und segnet s noigiborni Chind.




</doc>
<doc id="27438" url="https://als.wikipedia.org/wiki?curid=27438" title="Buchsweiler">
Buchsweiler

Buchsweiler stoht für:



</doc>
<doc id="27439" url="https://als.wikipedia.org/wiki?curid=27439" title="Agni">
Agni

De Agni (Sanskrit: अग्नि Agni "m."; Pali: Aggi) isch de Füürgott im Hinduismus, wo bsunders i de vedische Zitt vereert woren isch und im moderne Hinduismus fast kai Role me spilt.
Im Rigveda isch de Agni nebet em Indra di wichtigst Gotthait. E verkörperet s Füür, bsunders aber s Opferfüür und isch drum de Vermittler zwöschet de Mensche as Opferer und de Götter as Opfernemer. As "Grihapati" ("Huusherr") isch er ständige Gast bi de Mensche und schützt die i de Form vom Herdfüür, wo as hailig ggulte het. I de Luft manifestiert sich de Agni as Blitz und im Himmel as Sunefüür. D Herkumpft vom Agni isch aber s Wasser, wege dem werd er "Apam napat" "Wasserenkel" gnennt. De Name vo sinere Frau Svaha isch no hüt e verbraitete Opferruef, wo bim Füüropfer güsseret werd. De Agni werd mit zwee Chöpf und flammige Hoor dargstellt und het meriri Ärm, sis Riittier (vahana) isch de Widder. Er isch de Welthüeter (lokapala) vom Südooste.



</doc>
<doc id="27440" url="https://als.wikipedia.org/wiki?curid=27440" title="Mitra (Vedismus)">
Mitra (Vedismus)

De Mitra (Sanskrit: मित्र Mitra "m.") isch e alte vedische Gott, im Hinduismus isch de Mitra mitem Sunegott Surya verschmulze.

Im Rigveda verkörperet de Mitra, sin Name bidüttet "Vertrag, Fründ", d Grechtigkait. Er werd zäme mitem Varuna gnennt und baid bildet e Paar, wo hell und dunkel, Morge und Oobe, Taag und Nacht verkörperet. De Mitra isch a de Mensche wollgsinnt und barmherzig und wacht öber Verträg. Wie de Varuna ghört er zo de Adityas.

De Mitra und de Varuna werdet imene bronzezittliche Vertrag vo de Mitanni, wo z Mesopotamie glebt hend, gnennt, wa s Alter vo dem Götterpaar bizügt. De persischi Sunegott Mithra, wo au vo römische Soldate vereert woren isch, het de gliich vorgschichtlich Uursprung wie de indischi Mitra.



</doc>
<doc id="27441" url="https://als.wikipedia.org/wiki?curid=27441" title="Mitra (Begriffsklärung)">
Mitra (Begriffsklärung)

Mitra isch:
Mitra isch de Name vo verschidnige Gotthaite:
Mitra isch de Name vo merere Persone:
MITRA isch d Abchörzig för


</doc>
<doc id="27442" url="https://als.wikipedia.org/wiki?curid=27442" title="Pfarrer">
Pfarrer

Pfarrer isch en Begriff, wo bsunders in chrischtliche Chilene für e Person bruucht wird, wo für d Leitig vo de Gottesdienscht und für d Seelsorg in ere Pfarrei oder Chilegmaind zueschtändig isch.

S Wort Pfarrer isch e germanischi Bildig (früehmhd. pharrâre, mhd. pharrære, pharrer, pfarrer) in Analogii zu griech.: "παροικία", "paroikía", wo zsämmegsetzt isch us "παρά" (in der Nöchi, noch zu) und "οίκος" (Huus), d. h. wörtlig "Nochberhüüser, Nochberschaftsbezirk"; drvo abgleitet isch au der latiinisch Begriff: "parochus" oder "parochianus"; im Chillelatiinische git s für Pfarrer au dr Udruck "plebanus" „Lüütpriester, Landpfarrer, Dorfgeistlige“ (im Gegensatz zum gebildete Kleriker) vo "plebs" „(eifachs Chille-) Volk“) und/oder vo "(ecclesia) plebes" Lüütchille, Pfarrchille). S Wort „Pfarrer“ het si Ursprung im ene germanische Begriff für "Bezirk" oder e "begränzts Gebiet", wo au dr Ursprung isch vom Wort Pferch, so dass der „Pfarrer“ dr „Pfarr(h)er(r)“ vom ene Gebiet isch, ebe vo der „Pfarrei“.

Je nach Organisation vo de jewilige Chile isch de Pfarrer näbe de Gottesdienscht und de Seelsorg au ganz oder teilwiis au für d Leitig vo de Gmeind verantwortlich. Usnahme gits in dere Bezihig bsunders in Landeschilene in de Schwiiz, wo d Pfärrer in bschtimmte Landeschilene kei Schtimmrächt im Chilegmeindrot reschpektiv de Chilepfläg hei.

Au anderi Ufgabe, wi zum Bischspil Religionsunterricht, chöi zum Arbeitsuftrag vo eme Pfarrer ghöre. 

In der römisch-katholische und de chrischtkatholische Chile cha numme en Prieschter Pfarrer si.

Sit öppe de Mitti vom 20. Johrhundert hei in vilne Chilene au Fraue d Möglichkeit übercho, Pfarrerin z werde. Wil i de römisch-katholische Chile s Amt vom Pfarrer a s Prieschtertum bunden isch und nume Manne Prieschter chönd wärde, gits döt kei Pfarrerinne. Im Zytalter vom Prieschtermangel chunnts immer hüfiger vor, as e Pastoralassistänti im e Seelsorgeteam und/oder in ere Pfarrei di administrativi Leitig öberninnt. Gemäss em «Römische Chilerächt» (Codex Iuris Canonici) chan aber nume en Prieschter d Pfarreileitig inne ha, was zu immer grössere Seelsorgeverbänd, resp. Seelsorgeeinheite füert.



</doc>
<doc id="27444" url="https://als.wikipedia.org/wiki?curid=27444" title="Mitra (Göttin)">
Mitra (Göttin)

D Mitra ( "f.") isch de Name vonere persische Göttin, wo nume vom Historiker Herodot gnennt werd.

De Herodot schribt öber d Religioo vo de alte Perser: 

Die Passaasch bim Herodot gelt as problematisch. Zwoor hend d Perser di solari Gotthait Mithra (agr. Μίθρας "Míthras") vereert, wo aber immer as e männliche Gott bischribe werd, wäred de Herodot vonere Göttin redt. Ourania isch nämli e Name vo de griechische Liebesgöttin Aphrodite und Mylitta/Mylissa e Name vonere assyrische Göttin und d Alilat isch e guet bikannti [arabischi Göttin, wo vorem Uufchoo vom Islam vereert woren isch.

Well aber anderi antiki Autore schriibet, as d Perser d Gotthaite nöd gschlechtlich denkt hebid, werd von e paar Forscher agnoo, as de Herodot doch de Mithra (Miθra) gmaint heb, ass aber de Vergliich mit de Liebesgöttin nöd korrekt sai. Anderi Forscher vermuetet hinderem Name e Wort för »Muetter« und bitrachtet d Mitra as e Form vo de Grosse Göttin.


</doc>
<doc id="27446" url="https://als.wikipedia.org/wiki?curid=27446" title="Erdmutter">
Erdmutter

D Erdmuetter oder Muetter Erde (lat. "Terra mater") isch e gängigi Bizaichnig för d Erdgöttin i verschidnige Kulture. I de Religiosforschig werd drunder de Archetyp vonere müetterliche Erdgöttin verstande, wo Lebe gitt und ninnt. I esoterische Chrais und au i neopagane Religione isch s Konzept vo de Erdmuetter ebefalls verbraitet. I de Regle - aber nöd zwingend - isch d Erdmuetter mit de "Grosse Muetter" (lat. "Magna Mater") oder de "Grosse Göttin" identisch.

De römische Historiker Tacitus bischribt de Kult vo de germanische Göttin Nerthus und umschribt si as ""Terra mater"" »Erdmuetter«. De angelsächsisch Flursege, rüeft si as ""Erce eorðan módor"" (»Erce, Erdmuetter«) und as ""Folde, fira módor"" (»Folde, Menschemuetter«) aa.

Bi de Kelte werd d Göttin Herecura aimol as Terra mater umschribe. Bi de Balte haisst d Erdgöttin Žemyna, so bi de Litauer, und bi de Lette Zemes māte »Erdmuetter«.

Bi de Grieche werd d Erdmuetter dör d Gaia vertrette, aber au dör d Demeter. Us Chliisasie stammt de Kult vo de Kybele. Au di ägyptisch Göttin Isis cha bis zomene gwüsse Grad zu de Erdmuetter grechnet were. Allerdings hend sich di alte Ägypter d Erde as e männliche Gott vorgstellt.

Scho för di vorhistorischi indoeuropäischi Religioo werd e Erdmuetter agnoo: *Pl̥thuih mehtēr "f." »Erd-Muetter« agnoo, wo im Vedismus as Prthivī mātā witterlebt.

I de Noizitt isch d Vorstellig vonere Muetter Erde zomene noie Symbol vo Naturverbundehait wore, bsunders i de New Age-Biwegig werd dodemit au de Respekt vorem Planet Erde verbunde, ooni as dodemit e wörklichi Personifizierig stattfindet. I villne neopagane Chraise isch d Muetter Erde e wichtigi Göttin.

Nöd i allne Kulture isch d Erde as e Göttin vorgstellt wore. Bi de Ägypter isch de Geb en Erdgott gsii und sini Frau isch d Himmelgöttin Nut. Bi de Hattier, emene bronzezittliche Volch z Chliiasie isch des Istarazill ebefalls e männliche Erdgott gsi.



</doc>
<doc id="27458" url="https://als.wikipedia.org/wiki?curid=27458" title="Yamuna">
Yamuna

D Yamuna (Sanskrit: यमुना Yamunā "f."; Hindi: Jamna) isch e Fluss z Indie, wo im Himalaya entspringt und bi Allahabad in Ganges ineflüsst. Mitere Längi vo 1375 km isch er de längst Nebefluss vom Ganges ond am Zemmefluss gar länger ond greser als de Ganges selbscht.

D Yamuna het eri Quele bi Yamunotri am Südfuess vom Himalaya und flüüsst geg Süüde a de Städt Delhi, Mathura und Agra verbii. Si macht denn e wiite Boge geg Oste und mündet bi Allahabad in Ganges. A de Yamuna liget au Vrindavan, de hailigst Ort vo de Krishnavereerig und s Taj Mahall.

D Yamuna isch zimmli verdreckt und gelt ab de Höchi vo Delhi as e tote Fluss und d Ufer gliichet streckewiis a Müllhaldene. 

D Yamuna ghört zu de sibe hailige Flüss z Indie. De Zämefluss mit de hailige Ganga (Ganges) werd Triveni (Sanskrit: त्रिवेणी Triveṇī) gnennt, well noch de Mythologii d Sarasvati, en andere hailige Fluss, au a dere Stell mündet, wenn au im Verborgene. D Yamuna werd mengisch mit de Yami gliichgsetzt, de Zwillingsschwöster vom Totegott Yama. Ere Vatter isch de Vivasvat und d Muetter isch d Samjna.


</doc>
<doc id="27459" url="https://als.wikipedia.org/wiki?curid=27459" title="Die Fischerin vom Bodensee">
Die Fischerin vom Bodensee

Die Fischerin vom Bodensee isch a deitscher Hoimetfilm vom Regisseur Harald Reinl. D Ennaufnahma send em ARRI-Atelier z Mincha dreht worra, d Ussaufnahma am Bodasee, ond zwar z Meersburg, z Friidrichshafa, en Hagnau ond en Ondruhldenga. S erscht Mol ens Kino komma isch der Film am 24. Juli 1956 em Universum-Theatr en Stuegert.

Dr Frialeng helt Eizug am Bodasee. Wia jeda Dag fehrt au heit wiidr d Maria Gassl mit em Loisl, ama kloina Bua aus dr Nochbrschaft, zom Fischa uf da See naus. Wia se grad ihre Netz ausglegt hot, saust a Modorschbortboot drher. Des gheert de Schweizer Zwillengsmädla Anny ond Fanny. Dia machet sich wiidr mol an Schbass draus, d Maria zo ergra, weil se dui fir hochnäsig haldet, ond fahret middla durch dera ihr Fischrnetz. Drom braucht mr sich et wondra, dass dr Maria ihr Fang zemlich mickrig ausfellt. Ond wia se des Wenige, wo se gfanga hot, uf em Markt en Bregenz (fir d Kenner: sella Szene isch am Haafa vo Meersburg uffgnomma worra) vorkaufa will, folgt de negschd bees Iborraschong: Koinr kauft-ra was aa, weil se dr reich Fischzichtr Bruckberger ruiniira will ond seine Fisch zo-ma viil niidrigora Preis foilbiadet, wo sui sich abr et leischda kôô. 

D Maria leabt alloi em Haus mit ihrem Graußvaddr. Se kôô sich wedr an ihr Muadr noh an ihrn Vaddr erennra. Dr alde Gassl ischt arg vorschuldet. Drom hot’r vor, sei Fischreireacht fir a Nôsawassr an da Bruckberger zo vorkaufa. Deam sei Jongr, dr Hans, hot scho lang a Aug uf dui scheena Maria gworfa ond dät se gern heirada. Wia dr Hans heert, was dia Schweizr Zwillengsmädla mit dr Maria gmacht hend, wäscht’r deane zwoi grendlich da Kopf, ond en dr Naacht fillt’r hälenga dr Maria ihre Netz mit lautr Fisch vo seim Vaddr seira Zucht. D Maria isch abr et uf da Kopf gfalla ond merkt glei, weam se dui Wohltat zo vrdangga hot. Se goht zom Hans Bruckberger ond fordret en uf, r soll jô glei wiidr sei Almosa zrucknemma. Wia se abr hoimkommt, hot ihr Graußvaddr dia Bruckberger-Fisch scho vorkauft ond mit-em Erlees seine Schulda beglicha. Jetzt siiht d Maria bloß noh oin Ausweag, om em Hans s Geld fir e Fisch geaba zo kenna: Se vorkauft ihr alda wertvolla Tracht zo ma guada Preis. Wia se nôô em Hans s Geld brenga will, kommt’s endlich zo-ra vorsehnlicha Ausschbrôôch zwischa deane zwoi Sturkepf.

Dr alde Bruckberger ischt scho seit Johr ond Dag mit dem Direktr Anton Schweizer aus dr Schweiz, deam Vaddr vo de Zwilleng Anny ond Fanny, befreindet ond wenscht sich nix sehnlichr, als dass sei Soh amol oine vo deane Mädla heirada dät. Wiidr amol hot a nuier Monat oogfanga, ond dô trifft sich emmr dr alde Bruckberger mit em Schweizer bei-ma Stammdisch en Eschtreich zo-ra Sauftour. Weil abr dr Bruckberger arg ondr dr Fuchtl vo seim Weib stoht, wo d Haushaltskass vorwaldet, discht’r dera a schees Märle uf, om seine Ausfliig plausibl zo macha: Er häb em Nochbrland a ooehelichs Kend, ond des dät emmr am Monatsôfang uf d Alimende warda. Desmol abr haldet’s dia zwoi Schwereneedr bsondrs lang beim Stammdisch aus. D Sonn goht scho uf, wia dr Bruckberger hoimkommt. Sei Stefanie ischt außr sich ond will endlich wissa, wer sei Kend ischt. Do druf fellt em Bruckberger nix Bessrs ei, wia d Maria Gassl als sei ooehelichs Kend auszgäa. 

Wia dr jong Bruckberger dui Nochricht heert, trifft-en fascht dr Schlag, weil’r jetzt glaubt, r hett sich en sei oigna Schwestr vorliabt. S dauret abr et lang, bis der Schwendl vo seim Vaddr ans Liacht kommt.

Z Meersburg fendet s jährliche grauße Trachdafescht statt. Des will dr Hans Bruckberger zom Ôlass nemma, sich en äller Effentlichkeit mit dr Maria zo vorloba. Dui abr ischt neanets zo fenda. Ihr Graußvaddr moint, se häb Angscht, dr Hans kennt an ihrer ooglärda Vorgangaheit Ôôstoß nemma. Sofort stirzt sich dr Hans en de Schweizer-Zwilleng ihr Schbortboot ond suacht da ganza See ab. Uf deam Insele, wo-nr erscht kirzlich sei erschda Liibesnacht mit dr Maria vorbroocht hot, fendet’r se schliaßlech. 

Zruck en Meersburg stellt sich durch nan Zuafall raus, dass dr Direktr Schweizer et bloß dr Vaddr vo deane Zwillengsmädla ischt, sondern au dr Vaddr vo dr Maria Gassl. Weil dr alde Bruckberger scho emmr gwenscht hot, dr Schwiigrvaddr vo-ma Dechtrle vo seim Schweizer Freind zo werra, stoht jetzt ara Vorlobong zwischa dr Maria ond em Hans nix meh em Weag.

Des Liad, wo em Film da Nôma gäa hot, isch sechs Johr eldr als dr Film selbr ond en de 1950er-Johr em deitscha Schbroochroom a saumäßig erfolgreicher Schlagr gwäa. Sowohl dr Tekscht wia au d Musig hot dr Franz Winkler (1906 bis 1962) 1950 gschriiba. De erschde viir Zeila laudet 
<poem>
"Die Fischerin vom Bodensee"
"ist eine schöne Maid juchhe,"
"ist eine schöne Maid juchhe,"
"die Fischerin vom Bodensee ..."
</poem>
Neaba deam Hauptschlager kommet nomol zwoi Liadr vor, wo schbeziell fir dean Film vom Ralph Maria Siegel (1911 bis 1972) komboniirt ond vom Ernst Neubach (1900 bis 1968) tekschdet worra send:
<poem>
"Ohne Dich kann ich nicht leben,"
"ohne Dich kann ich nicht sein!"
"Ohne Dich da treib ich eben"
"wie ein Boot auf dem Meere allein ..."
</poem>
ond
<poem>
"Im Himmel gibt’s kein Bier –"
"drum trinken wir es hier!"
"Denn sind wir nicht mehr hier –"
"dann trinken die andern unser Bier ... "
</poem>
Als Gsangsgrubba hend en deam Film "Das Sunshine-Quartett" ond "Das Blank-Trio" mitgwirkt.

Bsonders am Ôôfang ond gega s End vom Film isch dui Kuliss vo Meerschburg us dr Midde vom 20. Jahrhondert feschtghalda worre. Ufffalla dent do drbei d Musikkapella aus de Länder rond om da Bodasee, d Trachdaträgorenna mit ihre fein gwirkde Goldhauba ond des Schlussbild vo dr Lag vo Meerschburg am Steilabfall mit dr Oberstadt ond dr Onderstadt.

Sterend a deam Film ischt – zomendescht fir d Zuaschauer aus-em alemannischa Schbrochroom –, dass’r oim vorgauklet, em deitscha ond em estreichischa Doil vom Bodasee dätet d Leit fascht bloß boirisch schwätza. Älle Hauptrolla – außr dera vom Anton Schweizer – send mit Persona bsetzt, wo entwedr Eschtreicher (abr koine Vorarlberger) odr Boira odr zomendescht en so-nem Schbrochroom ufgwachsa send ond des oin au meh odr wenigr stark an ihrer Ausschbroch heera lend.

Der Film brengt aber au an d Oberfläch, dass dia Bewohner vo äll de Länder rond om da See a gemeinsama Nadur- ond Hoimetvorbondaheit hend ond sich freindschaftlich begegnet ond oozwonga mitnander schwätzet. So wie deet em Film d Ehre verteidigt wuud, so oigabredlerisch ond ohne Mitgfihl, dees isch fir ons em 21. Johrhondert bloß no schwer zo vorstanda.

S "Lexikon des internationalen Films" (Bd. 2 en dr Ausgab vo 1988) moint, es dät sich om-an märchen- ond kolportaschehafda Hoimetfilm mit luschdige ond rihrselige Zuatada handla.

S Programm zom Film (Verlag "Das neue Filmprogramm" GmbH, Firma Heinrich Klemmer, Mannheim)



</doc>
<doc id="27463" url="https://als.wikipedia.org/wiki?curid=27463" title="Varuna">
Varuna

De Varuna (Sanskrit: वरुण Varuṇa "m.") isch de Wasser- und Meergott im Hinduismus. Er het im Vedismus e wichtigi Role iignoo.

I de Vede isch de Varuna e mächtige Gott gsii, wo nünt oder nu wenig mit Wasser z tue ghaa het. Er isch en allumfassende Gott, wo öber ales wacht. Er isch de Garant vo de Weltornnig und werd maist zäme mitem Mitra gnennt. Sini Frau isch d Varuni.

Im Hinduismus het de Varuna sini Position verlore und isch zom Wassergott wore, woll wege sim Name. Siis Riittier (vahana) isch de Makara, e chrokedilartigs Fabeltier, wo im Wasser lebt. Er gelt als Wächter (lokapala) vom Weste. Im Kult spillt er hüt kai Role mee.



</doc>
<doc id="27464" url="https://als.wikipedia.org/wiki?curid=27464" title="Lokapala">
Lokapala

Lokapala (Sanskrit: lokapāla "m.") bizaichnet im Hinduismus, Jinismus und Buddhismus e Welthüeter. Jedem Lokapala isch ai Himelrichtig zuegwise, woner residiert. Im Buddhismus weret vier Lokapalas gnennt, im Hinduismus acht.

Im Hinduismus sind di acht Lokapalas Gotthaite wo öber e Tail vo de Welt wache tuet. Jede Lokapala het en Elifant, wonen understützt. Ursprüngli sind s nume vier Lokapalas gsii. Im Tantrismus chömet degege no zwee dezue, und zwoor de Vishnu för de Nadir und de Brahma im Zenit. Astell vom Sune- und Moogott im SW und NO werdet au anderi Gotthaite gnennt.

Im Jinismus sind vier Lokapala (amg. logapāla) bikannt, d Näme vo de acht Himmelsrichtige wiised aber drufhii, as d Jainas früener die gliiche acht Lokapalas gchennt hend, wie d Hindus. Lokapala sind Amtsträger i de Götterhierarchii, wo unmittelbar underem Indra (Götterkönig) stönd. Jedem Lokapala isch e Farb und e Tier zugornnet.

De Buddhismus chennt vier Welthüeter, nennt si aber Grosskönig (Chaturmaharajas) Jede Grosskönig herrscht öber e bistimmti Gruppe vo Wese und het 28 Minister, won em understellt sind. 


</doc>
<doc id="27465" url="https://als.wikipedia.org/wiki?curid=27465" title="Nagold (Stadt)">
Nagold (Stadt)

Nagld "(amtlich "Nagold")" isch a Schdadd en Bada-Wirddabärg, rond 50 Kilomedor sidlich vo Pforza. Nåch dor Graessdadd Calb isch Nagld d´ zwåedgraeschda Schdadd em Landgraes Calb ond seid em 1. Januar 1981 Graosa Graesschdadd. 

Vo Aldors här isch Nagld a wirddabärgischa Schdadd. Nagld ghaerd jetz zwår vorwaldongsrächdlich zom badischa Regierungspräsidium Karlsrua. Abor wirdschaflich ond kuldurell laofed älle wichdige Vorbendonga en dor wirdschafdlich attraktive Bereich Bebleng/Sendlfeng, mo blos 25 Kilomedor weid wägg isch, ond weidor nåch Schduagord. 

Nagld isch s´Middlzentrom fir d Flägga dromrom: Äbhausa, Aldasdåeg, Egahausa, Håedorbach, Raordorf, Semmorsfäld ond Wildbärg. Ausordem send ao dia zwåe benåchborde Flägga Jeddeng ond Metzeng, båede em Landgraes Bebleng gläaga, schdarg nåch Nagld ausgriichd. 

Durch d´ Landesgaardaschao 2013 håd Nagld schdeddebaulich vil gwonna. Glei sidlich ond wäschdlich vo dor Ennaschdadd isch on graosor audofreior Bereich endschdanda, mo gärdnorisch schee ãglegd isch ond zom Erhola aeläd. Där Bereich gåd vom Zẽmafluss vo dor Nagld ond dor Waldach ã bis zom Europapark ond Freibad nom. 

Nagld leid enora graesora Daalweidong, zwisch-m Obere Gae em Oschda ond-m Schwarzwald em Wäschda, am Zẽmafluss vor dor Nagld ond dor Walddach. D´ Nagld kommd vo Nordwäschda här ond machd on ganz scharfa Gnigg nåch Norda. D´ Waldach fliasd vo Sida en d´ Nagld nae. 

D´ Kernschdadd vo Nagld leid am rächda Flussufor. Uff dor andora Seid vom Fluss leid uff-ma Bärgschborn d´ Ruine Hohanagold, uff-ra Haeche vo . 

Ã de Seida vom Nagolddaal kommd dor Raode Bondsandschdoe raus, där må fir dor nerdlich Schwazwald tibisch isch. Iborm Bondsandschdoe leid uff de Haechena dor Muschlkalk, em Oschda uff dor ganza Gaeseid, em Wäschda dorgega blos no an oenzelne Schdella, zom Beischbil uffm Kabf bei Egahausa, weil dor Bondsandschdoe em Schwarzwald ansonschda komblädd ãdraa wårda isch. 

Em Uhrzaegor nåch liged folgende Schdedd ond Gmaendena om Nagld rom: 

Em Norda Wildbärg (Graes Calb), em Oschda ond Sidoschda Jetteng ond Metzeng (båede Landgraes Beblenga), em Sida Raodaburg (Landgraes Dibenga), Eidenga ond Horb (båede Landgraes Fraedaschdadd), em Wäschda Håedorbach, Raordorf ond Äbhausa.

S´ Schdaddgebiid vu Nagld glidered sich en d´ Kernschdadd Nagld (12.602 Aewonor zom 30. Juni 2008) ond achd Schdadddåel:

Dia Schdadddåel send frior sälbschdändiche Gmaendena, må zwischa 1939 ond 1974 nåch Nagld aegmaended wårda send. Älle Schdadddåel send Ortschafda em Senn vo dor bada-wirddabärgischa Gmaendeordnong, mid-ma åegena Ortschafdsråd ond-ma åegena Ortsvorsteher als Vorsitz. 

Nagld ischt zom erscht Mol gnennt worde em Johr 786 als "villa Nagaltuna".

Mid Håedorbach, Äbhausa ond Raordorf hådd Nagld a Verwaldondsgmaeschaft gschlossa.

Dr Oberbirgermoeschter vo Nagld ischt dr Jürgen Großmann.

Ergäbnis vo de Landdagswahla seid 2006: 

Dr Dialekt vo Nagld ghert zom Schwäbisch.




</doc>
<doc id="27466" url="https://als.wikipedia.org/wiki?curid=27466" title="Nagold">
Nagold

Nagold stoht fir:


</doc>
<doc id="27467" url="https://als.wikipedia.org/wiki?curid=27467" title="Sarasvati">
Sarasvati

D Sarasvati (Sanskrit: सरस्वती Sarasvatī "f.") isch e Fluss und d Göttin vo de Waishait im Hinduismus.

I de Vede werd hüüffig de Fluss Sarasvati gnennt, wo e wichtigi Role spillt. Im Gegesatz zu de andere Flüss, cha d Sarasvati aber nöd miteme moderne Fluss gliichgsetzt werde und s werd drum aagnoo, as de Fluss versickeret isch oder sin Lauf gänderet het. Zwor gits no hüt e Flüssli mit dem Name, wo i de Wüesti vo Rajasthan versickeret, aber d Laag und d Grössi passed schlecht zum vedische Fluss, wo is Meer flüsst. I de Hindumythologii zällt d Sarasvati no hütt zu de sibe hailige Flüss und s werd agnoo, as d Sarasvati för d Mensche nöd sichtbar flüüst. Si söll bi Allahabad mit de Yamuna und de Ganga (Ganges) zämeflüsse. 

I de vedische Zitt isch d Sarasvati d Göttin vom Fluss Sarasvati gsii. Im früene Hinduismus isch si mit de Vac, de Göttin vo de Sprooch und de Reed verschmolze. Hüt isch d Sarasvati d Frau vom Brahma und Göttin vo de Wösseschaft und vo de Künst, wie Musig und Schriibkunst, und si isch d Schützeri vo de Schüeler und Studente, aber au vo de Handwercher. Si het d Devanagarischrift erfunde und s Sanskrit erschaffe. D Sarasvati werd maist mitere Vina, emene Saiteinstrument, emene Buech und emene Roosechranz i de Händ abbildet.



</doc>
<doc id="27468" url="https://als.wikipedia.org/wiki?curid=27468" title="Lakshmi">
Lakshmi

D Lakshmi (Sanskrit: लक्ष्मी Lakṣmī "f."; Pali: Lakkhī) isch im Hinduismus d Göttin vom Woolstand und Riichtum. Noch de Öberliferig isch si usem Milchmeer entstande und denn d Frau vom Vishnu wore. Jedesmol wenn de Vishnu uf d Welt as Avatar chunnt, werd au d Lakshmi inkarniert, so as Sita, d Frau vom Rama, em sibte Avatar, und as Rukmini, d Frau vom Krishna, em achte Avatar. D Lakshmi isch d Muetter vom Liebesgott Kama. Si werd mit vier Ärm dargstellt. I zwoo Händ hebt sie je ai Lotusblueme us de andere zwoo Händ flüsset Münze.



</doc>
<doc id="27469" url="https://als.wikipedia.org/wiki?curid=27469" title="Yama">
Yama

De Yama (Sanskrit: यम Yama "m.") isch de Totegott im Hinduismus. Er isch zudem de Welthüeter (lokapala) vom Süüde.

De Yama isch de Soo vom Vivasvat und de Zwillingsbrüeder vo de Yami, wo hüffig mitem Fluss Yamuna gliichgsetzt werd. De Yama und d Yami geltet as di erste Wese wo gstorbe sind und geltet drum au as Stammeltere vo de Mensche. Die Funktion tailt mit sim Brüeder Manu. De Yama isch noch sim Tod de Gott vom Tod und vo de Totewelt wore. As Toterichter repräsentiert er au d Grechtigkait. Sini Huut isch grüe und er trait rooti Chlaider. Sis Riittier (vahana) isch e schwarze Büffel. As e Waffe trait er e Chüüle.

Da Yama tailt äänlichi Züüg mitem iranische Urkönig Yima und au e gwüssi Verwandtschaft werd mitem germanische Urriis Ymir agnoo, äänlichi Vorstlige chönet aso scho i de indoeuropäischi Religioo vorhande gsii sii.



</doc>
<doc id="27470" url="https://als.wikipedia.org/wiki?curid=27470" title="Ganesha">
Ganesha

De Ganesha (Sanskrit: गणेश Gaṇeśa "m.") oder Ganapati (Sanskrit: गणपति Gaṇapati "m.") isch e Gott im Hinduismus. Er isch de Soo vom Shiva und vo de Parvati und de Brüeder vom Skanda. De Ganesha schafft Hindernis usem Weg und werd drumm immer as erste aagrueffe. Dargstellt werd de Ganesha as e dicke Maa miteme Elifantechopf, wobii ann vo de Stoosszää abbrochen isch. Sis Riittier (vahana) isch e Ratz.



</doc>
<doc id="27471" url="https://als.wikipedia.org/wiki?curid=27471" title="Chandra">
Chandra

De Chandra oder Chandrama (Sanskrit: चन्द्र Candra "m."; Candramā "m."; Pali: Canda, Candimā) isch de Moogott im Hinduismus. Er werd maist au Soma gnennt und isch de Welthüeter (lokapala) vom Nordooste.

De Chandra isch de Soo vom Waise (rishi) Atri und de Anasuya. Er het 27 Töchtere vom Daksha ghüürootet, wo di 27 Moohüser (nakshatra) darstelet. Er het aber nume för d Rohini Auge ghaa und eri iifersüchtige Schwöstere hend sich bim Vatter bischweert. De het drufabe de Chandra verfluechet, aser abmergle söll. Do hend aber di 27 Fraue Mitlaid öberchoo und de Vatter bete, er söll de Fluech rückgängig mache, waner au gmacht het. Aber e Tail vom Fluech isch blibe und drum wachst de Moo 14 Taag und schwiinet denn 14 Taag.

De Chandra het sich i d Tara ("Stern"), d Frau vom Brihaspati ("Jupiter"), verliebt und si entfüert. Da isch d Uursach vomene grosse Chrieg gsii, wo ase lang duuret het, bis de Brahma em Chandra bifole het, d Tara em Brihaspati zruggee. Si isch aber schwanger gsii und het e Bueb uf d Welt broocht, wo si Budha gnennt het. De isch aber ase hübsch gsii, ass sowoll de Chandra wie au de Brihaspati sich um d Vaterschaft gstritte hend und de Chrieg isch fast wider noi uufgflammt. Uf Bifeel vom Brahma het si denn zueggee, as de Chandra de Vatter vom Budha isch. De Budha isch de Planet Merkur und tar nöd mit em Buddha, em Bigründer vom Buddhismus verwechslet were. Vom Budha stammt d Moodynastii (Chandravamsha) ab, wo au de Krishna dezuegrechnet werd.




</doc>
<doc id="27472" url="https://als.wikipedia.org/wiki?curid=27472" title="Soma (Saft)">
Soma (Saft)

De Soma (Sanskrit: सोम soma "m.") isch e Ruuschtrank, wo i de Vede gnennt werd und im vedische Kult e wichtigi Role gspillt het. De Soma het nöd nu biruuscht, sondern au inspiriert, Muet igflööst und ghailt.

D Zämesetzig und d Herstelig vo dem Ruuschtrank isch nüme bikannt, vermuetet werd as de Soma de Saft vo de Sidepflanze ("Asclepias acida") gsii isch, aber anderi Vermuetige schlönd anderi Pflanze vor. Nochem Rigveda isch de Soma e geelbruune oder röötliche Saft. Er werd vo de Somapflanze gwune, wo i de Berge wachst. D Stengel werdet mit Stai uuspresst und de Saft lauft dör e wulligs Siib inen Holzchöbel. De raini Soma werd a de Götter gopferet, zum Trinke werd er mit Milch oder Wasser verdünnt und gsüesst. De mythisch Soma aber chunnt vom Himmel, wo ursprüngli au d Haimet vo de Somapflanze gsii isch.

De Soma isch a de Götter gopferet wore und de Donnergott Indra werd i de Vede as starche Somatrinker bischribe. Aber au di andere Götter trinket de Soma, demit si Unsterblichkait erlanget. De Somasaft isch ase wichtig gsii, as er vergöttlicht woren isch und im Rigveda sind öber 120 Hymne nöd nume em Saft und de Pflanze sondern au em Gott Soma gwidmet. Im Hinduismus isch de Gott Soma mit dem Moogott Chandrama verschmolze.

De Soma isch scho vo de Indoarier hergstellt wore und bi de Iraner het de Saft "Haoma" ghaisse, wa luutlich exakt mit Sanskrit Soma öberiistimmt. Wie de Soma wachst au de Haoma i de Berge und sini Stengel werdet uuspresst. De geeli Saft isch denn mit Milch verdünnt wore.



</doc>
<doc id="27473" url="https://als.wikipedia.org/wiki?curid=27473" title="Soma">
Soma

Soma stoot för:

Soma (vo griechisch σῶμα "soma" „Körper“) bizeichnet i de Biologi und Medizin:

Soma bizaichnet i de Geografi:

Soma isch de Familiname vo:

Soma isch der Vorname vo:

D Abchörzig SOMA stoot för:


</doc>
<doc id="27475" url="https://als.wikipedia.org/wiki?curid=27475" title="Braunberg">
Braunberg

De Bruunbärg isch en 877 Meter höcher Bärg im nördliche Schwarzwald. Er bschtoht us em grosse und em chline Bruunbärg, wo durch en Sattel mitenand verbunde sind.

De Bärg ligt südöschtlich vo Oppenau und wird uf drü Site, nämlich im Oschte, im Süde und im Weschte vo de Rench umflosse. Im Norde isch s Liirbachtal und de Breitebärg, wo d Gränze vom Bruunbärg düent markiire. De Bärg ligt uf de Gemarkig vo de Gmeine Oppenau und Bad Peterstal-Griesbach.

Wi im Nordschwarzwald üblich, so isch au uf em Bruunbärg de Bundsandschtei di oberschti Gschteinsschicht. Bi Wanderige um und uf em Bruunbärg cha me di rote Bundsandschteischichte guet gseh.

Uf und um de Bruunbärg hets vieli Wanderweg, wo guet bschilderet sind. Au Biketoure rund um de Bärg sind möglich. 



</doc>
<doc id="27476" url="https://als.wikipedia.org/wiki?curid=27476" title="Nirriti">
Nirriti

D Nirriti (Sanskrit: Nirṛti "f.") isch im Hinduismus d Göttin vom Verderbe und werd as d Muetter vo de Angst und d Frau vom Urecht bischribe. Si bringt a de Lebige und a de Tote Uhail. Ere werdet schwarzi Chlaider gopferet.

De Nirriti (Sanskrit: Nirṛti "m.") werd mengisch astell vom Surya as de Welthüeter (lokapala) vom Südweste gnennt. Sis Riittier (vahana) isch en Esel.



</doc>
<doc id="27477" url="https://als.wikipedia.org/wiki?curid=27477" title="Vayu">
Vayu

De Vayu (Sanskrit: वायु Vāyu "m.") oder Vata (Sanskrit: Vāta "m.") isch de Windgott im Hinduismus und de Welthüeter (lokapala) vom Nordweste. De Vayu isch de Biglaiter vom Donnergott Indra und wie de a de Mensche fründlich gsinnt und bringt Woolstand. Er isch us de Brust vom Purusha entsprunge und isch selber de Vatter vom Affegott Hanuman. Er isch hellhüttig und hebt i de Händ Faane. Siis Riittier (vahana) isch d Antilope.



</doc>
<doc id="27478" url="https://als.wikipedia.org/wiki?curid=27478" title="Kubera">
Kubera

De Kubera oder Kuvera (Sanskrit: कुबेर Kuvera "m.") isch im Hinduismus de Gott vom Riichtum und de Welthüeter (lokapala) vom Norde. 

Vo Giburt uuf ghört de Kubera zu de Dämone, denn sin Vatter isch de Vishravas, werum er selber au "Vaishravana" gnennt werd. De bösi Dämon Ravana, wo öber Lanka gherrscht het und d Sita graubt het, isch siin Halbbrüeder. Nochdem de Kubera tuusig Joor asketisch glebt gha het, het en de Brahma as Biloonig zum Welthüeter vom Norde igsetzt und en zum Gott vo de Riichtümer gmacht. De Kuvera wont im Norde ide Stadt Alaka im Himalaya. Dargstellt werd er mit drai Bai und drai Chöpf, aber er het nu acht Zee und isch aioigig.



</doc>
<doc id="27481" url="https://als.wikipedia.org/wiki?curid=27481" title="Ushas">
Ushas

D Ushas (Sanskrit: उषस् Uṣas "f.") isch im Vedismus d Göttin vom Morgeroot.

D Ushas werd as e bildhöbschi jungi Frau bischribe, wo nie alteret. Si achtet ali Mensche, egaal wele Rang si hend und wie si uusgsiend. Im Rigveda sind ere rund 20 Hymne gwidmet, womit si die Göttin isch, wo am maiste vereert woren isch. Si faart jede Morge imene lüüchtige Wage uus, wo vo Stuete oder Chüe zoge werd, und vertribt Tünkli. Si isch d Tochter vom Himmelsgott Dyaus und d Schwöster vo de Nachtgöttin Nakta. De Sunegott Surya isch ere sin Gliebte oder Maa. Im spöötere Hinduismus spillt si kai Role mee.

D Ushas isch en Erb us de vorhistorische indoeuropäische Religioo und isch verwand mit de griechische Eos und de römische Aurora, wo ebefalls Göttine vom Morgeroot sind.



</doc>
<doc id="27482" url="https://als.wikipedia.org/wiki?curid=27482" title="Hanuman">
Hanuman

De Hanuman (Sanskrit: हनुमान Hanumān "m.") isch im Hinduismus e göttliche Aff und de troi Tiener vom Rama.

De Hanuman isch de Soo vom Windgott Vayu und vo de Nymphe Anjana. As Birooter vom Affekönig Sugriva werd er e Bundesgnoss vom Rama und werd denn sin troiste Tiener, wo im End d Sita rettet. Er werd as Aff mit menschliche Züüg dargstellt. Er isch muskulös und sini Huttfaarb isch hüffig goldig oder orangsch. D Langure ("Semnopithecus sp.") werdet z Indie as Hanumanaffe bizaichnet.

De Hanuman bsitzt gwaltigi Chräft. So isch er i aim Sprung vo Indie uf d Insle Lanka ggumpet. Woner het söle vom Himalaya Hailpflanze bringe, het er vergesse weli er söll pflücke und het drum de ganzi Berg uusgrisse, und ase ali Hailpflanze vo dem Berg zum Rama broocht. Er cha aber au dör d Wulche flüüge. Won em d Aahaänger vom Ravana, em Genger vom Rama, de Schwanz aazunde hend, het er die Glegehait gnutzt und mit sim brenige Schwanz di ganzi Stadt vom Ravana i Brand gsetzt.



</doc>
<doc id="27484" url="https://als.wikipedia.org/wiki?curid=27484" title="Rama">
Rama

De Rama (Sanskrit: राम Rāma "m.") isch de sibeti Avatar vom Vishnu und di biliebtist Held im Hinduismus.

De Rama isch de Soo vom König Dasharatha vo Ayodhya us de Sunedynastii. Dör e List vo sinere Stiifmuetter muen er is Exiil und lebt mit sinere Frau Sita und sim Halbbrüeder Lakshmana im Wald. De Dämon Ravana raubt d Sita und entfüert si uf d Insle Lanka, wo de Ravana König isch. De Rama füert e Chrieg gege de Ravana, wobii er vom Aff Hanuman tüchtig understützt werd. Er bisigt de Ravana und d Sita werd bifrait. Diham aber bischuldigt er si, as si em untroi wore sai. Si cha dör e Füürproob eri Uuschuld biwiise. D Gschicht vom Rama werd im Heldeepos "Ramayana" gschilderet. Denebet gits ono anderi Öberlifrige.

De Rama werd sitem 11. Joorhundert kultisch vereert. Abbildet werd er maist zäme mit de Sita und em Lakshmana und em Hanuman, wo vorem Rama chnüület und en abetet. Dargstellt werd de Rama as muskuöse Held mit emene Pfiilboge. As Avatar vom Vishnu isch er blauhüütig. De Rama werd wie de Krishna im Mahamantra aagrueffe.


</doc>
<doc id="27485" url="https://als.wikipedia.org/wiki?curid=27485" title="Rama (Begriffsklärung)">
Rama (Begriffsklärung)

Rama bizaichnet:
Rama isch de Name vo merere Ortschafte:
Rama isch de Name vo de Könige vo de Chakri-Dynasty z Thailand:

Rama isch de Familiname vo merere Persone:


</doc>
<doc id="27486" url="https://als.wikipedia.org/wiki?curid=27486" title="Sita">
Sita

D Sita (Sanskrit: सीता Sītā "f.") isch d Frau vom Rama und gelt as Inkarnation vo de hinduistische Göttin Lakshmi.

D Sita isch bim Pflüege us de Erde uuftaucht und denn vom König Janaka as Tochter agnoo wore. Er hett si grooszoge und denn mitem Rama verhürootet. Wo de Rama is Exil het müese, isch si em as troiji Frau in Wald gfolgt und het dai glebt. Wo de Rama uf de Jagt gsii isch, isch si vom Dämon Ravana entfüert wore. Er het si i sinere Stadt iigsperrt und vo ere verlangt, ass er si hürooti, aber si het sich em verwaigeret. De Rama isch zäme miteme Heer us Affe und Bääre gege d Insle Lanka zoge, wo de Ravana König gsii isch. Em Hanuman isches gglunge, d Sita z rette und de Rama het de Ravana bisigt. Nochdem d Sita wider hai zum Rama choo isch, het er si bischuldigt, as si em untroi wore sai. Si het da abgwert und sich is Füür gsetzt, um z biwiise, as si uuschuldig isch. De Rama het drufabe sini Bischuldigunge biroit, aber d Sita het sich zruggzoge und isch im End wider i de Erde verschwunde.



</doc>
<doc id="27487" url="https://als.wikipedia.org/wiki?curid=27487" title="Sita (Begriffsklärung)">
Sita (Begriffsklärung)

Sita bizaichnet:





</doc>
<doc id="27495" url="https://als.wikipedia.org/wiki?curid=27495" title="Dyaus">
Dyaus

De Dyaus oder Dyaus Pita (Sanskrit: द्यौष् पिता Dyauṣ Pitā "m." »Vatter Himmel«) isch im Vedismus der Himmelgoot, wo immer zäme mit de Erdmuetter Prithivi agruefe werd. 

Im Rigveda sind em göttliche Paar Dyava-Prithivi (»Himmel-Erde«) sechs Hymne gwidmet. Si wered as "Vättere", "Müettere" oder "Eltere" vo allne Wese bizaichnet und as soomeriiche Stier und Chue bischribe. Zu erne Chind ghöret vili Naturgötter, so de Regegott Parjanya, de Sunegott Surya und d Ushas, d Göttin vom Morgeroot. De Dyaus isch waise, fründlich gsinnt und schützt all Wese. Im jüngere Hinduismus spillt de Dyaus kai Role mee.

De Dyaus Pita goot uf de indoeuropäisch Himmelgott *Dyēus phtēr zrugg, wo au im griechische Göttervatter Zeus und im römische Iuppiter witterlebt. Degege ghört de germanisch Chriegsgott Ziu/Tyr nöd do ane.



</doc>
<doc id="27496" url="https://als.wikipedia.org/wiki?curid=27496" title="Prithivi">
Prithivi

D Prithivi oder Prithvi Mata (Sanskrit: पृथिवी माता Pṛthivī Mātā "f." »Erd-Muetter«; Pali: Paṭhavī) isch d Erdmuetter im Vedismus.

D Prithivi werd im Rigveda zäme mitem Himelsgott Dyaus i sechs Hymne as Paar Dyava-Prithivi agrueffe. Im Gegesatz zum Dyaus, wo nie elai gnennt werd, cha si aber au elai agrueffe were. D Prithivi isch d Muetter vo alne Wese. Si blibt immer jung und isch fründli zu allne Gschöpf. Im früene Hinduismus werd d Prithivi as Tochter vom König Prithu bitrachtet.

D Prithivi Mata dörft e Fortsetzig vonere vermuetete urindoeuropäische Erdmuetter *Pl̥thuih mehtēr sii.




</doc>
<doc id="27497" url="https://als.wikipedia.org/wiki?curid=27497" title="Parvati">
Parvati

D Parvati (Sanskrit: पार्वती, Pārvatī "f.") isch im Hinduismus d Frau vom Shiva und gelt as d Muetter vom Ganesha und vom Skanda. Si isch di fründlichi Form vo de Durga. Ere sis Riitier (vahana) isch de Loi.

D Parvati isch di widergiborni Sati, wo di ersti Frau vom Shiva gsii isch. Parvati haisst "Berg" und si isch d Tochter vom Himavan (Himalaya) und vo de Mena. Si repräsentiert de fründlichi und hüüslichi und au de müetterlichi Aspekt vo de Devi und werd hüüffig zäme mit em Shiva, em Ganesha und em Skanda as Vorzaigefamili vo de hinduistische Götterwelt dargstellt. Streng gnoo isch nume de Ganesha ere sis Chind, wäred de Skanda usem Soome elai vom Shiva antstanden isch, wo is Füür ghait isch. De Füürgott Agni het denn de Soome in Ganges grüert und drus use isch de Skanda entstande.



</doc>
<doc id="27498" url="https://als.wikipedia.org/wiki?curid=27498" title="Aargauer Klosterstreit">
Aargauer Klosterstreit

De Aargauer Chloschterstriit isch en Usenandersetzig zwüsche de staatliche Behörde und de katholische Chile im Kanton Aargau gsi, wo ane 1841 sin Höhepunkt het gha. Dä Komflikt het Spannige übere Kanton use zer folg gha.

Im Kanton Aargau, wo im 1803 gründt worde-n-isch, sind reformiirti Gebiet (de früheri Bärner Aargau) und katholischi Gebiet (s Freiamt, d Grafschaft Bade und s Fricktal) in eim Hoheitsgebiet vereinigt worde. Vo Aafang aa hets zwüsche dene Bevölkerigsgruppe Spannige gäh. Beidi Konfessione hei öppe de gliich Bevölkerigsaateil gha – mit eme liichten Übergwicht vo de Reformiirte – und so isch me im junge Kanton uf en Uusgliich vo de Interesse aagwise gsi. Us dem Grund het d Verfassig vo 1831 d Parität zwüsche de Katholike und de Reformiirte feschtgschribe gha. In dere Verfassig isch aber au feschtgläit gsi, dass si innerhalb vo zää Johr muess revidiirt wärde.

Di Verfassigsrevision het zu immer wie meh Spannige gfüürt. Di konservative Katholike hei d Parität unbedingt welle biibhalte und für Chile- und Schuelfroge de Grossi Root welle nach Konfessione tränne.

Di Reformiirte hei sich mit liberale und radikale Katholike zämegschlosse und sind so zäme gäge di katholischi Chile vorgange.

Im 1835 het de Grossi Root bschlosse, d Chlöschter im Kanton unter staatlichi Verwaltig z stelle. Von de Regiirig sind e chli vorher d Chloschterschuele ufghobe worde und d Chlöschter hei keini Novize me dörfen ufnäh. De erschti Entwurf für e noii Verfassig isch im Joor 1840 abglehnt worde, vo beidne Siite.

Nach de Ablehnig vom erschte Verfassigsentwurf het de Grossi Root bschlosse, de Grundsatz vo de Parität ufzgäh. De noii Verfassigsentwurf isch im Volk vorgläit worde und am 5. Jänner 1841 hei 58 Prozänt vo de Schtimmende d Verfassig aagnoh. Wil si Angscht vor Unrue hei gha, het d Regiirig es paar konservativi Katholike präventiv laa verhafte. Di Verhaftige hei dezu gführt, dass d Katholike erscht rächt rebeliirt hei. Im Freiamt isch de Landschturm ufgschtellt worde, isch aber in de Nöchi vo Villmerge militärisch gschlage worde.

D Situation het sich witer zugschpitzt, wo de Augustin Keller, e Katholik aber au e scharfe Kritiker vo de römisch-katholische Chile, am 13. Jänner im Grosse Rot d Ufhäbig vo allne Aargauer Chlöschter verlangt het. De Aatrag hät e groossi Mehrheit gfunde und so het der Staat acht Aargauer Chlöschter ufghobe. D Nonne hend acht Täg Ziit übecho, um d Chlöschter z verlah, d Mönch numme 48 Stund um usem Kanton furtzgah. De Chloschterbsitz isch vom Staat yzoge worde.

D Tagsatzig vo de Eidgnosseschaft het sich gstützt uf de Artikel 12 vo de Bundesverfassig vo 1815 de Bschluss vo de Chloschterufhäbig für ungültig erklärt. D Bundesverfassig het nämlich de Fortbeschtand vo de Chlöschter garantiirt.

Nach vile witere Verhandlige und Usenandersetzige het de Grossi Root vom Aargau en Kompromiss bschlosse: D Mannechlöschter, do drunter au d Chlöschter Muri und Wettige, selle pschlosse bliibe, d Chile het aber di vier Frauechlöschter (u. a. Fahr und Hermetschwil) wider dörfe uftue. D Tagsatzig het in erer Sitzig vom 31. Augschte 1843 bschlosse, dass au us eidgnössischer Sicht de Chloschterstriit dodermit z Änd sigi.

D Spannige zwüsche de Konfessione sind aber witer gange und hei denn viir Johr spöter im Sonderbundschrieg ihre Höhepunkt erreicht.


</doc>
<doc id="27499" url="https://als.wikipedia.org/wiki?curid=27499" title="Skanda">
Skanda

De Skanda (Sanskrit: स्कंद Skanda "m.") isch de Chriegsgott im Hinduismus. Er isch de Soo vom Shiva. Bi de Tamile isch er mitem alte tamilische Gott Murugan verschmolze.

De Skanda het e ussergwönlichi Giburt. Nämli isch de Soome vom Shiva is Füür tropfet. De Füürgott Agni het denn de in Ganges ine gworfe. D Flussgöttin Ganga het de im Himalaya as Land gschwemmt und drus use isch de Skanda entstande. Di sechs Krittikas (Plejade) hend en as Zögling agnoo, werum er sechs Chöpf und sechs Müüler het und au Karttikeya gnennt werd. Er hett au zwölf Ärm. Sini Waffe sind de Speer und de Pfiilboge und de Güggel isch sis Faanezaiche. Siis Riittier (vahana) isch aber de Pfau, woner vom Garuda öbercho het.



</doc>
<doc id="27500" url="https://als.wikipedia.org/wiki?curid=27500" title="Garuda">
Garuda

De Garuda (Sanskrit: गरुड Garuḍa "m."; Pali: Garuḷa) isch im Hinduismus de König vo de Vögel und s Riittier (vahana) vom Gott Vishnu.

De Garuda isch de Soo vo de Vinata und de Brüeder vom Aruna, em Wagelenker vom Sunegott Surya. Won er uf d Welt choo isch, het er ase starch glüüchtet, as sogär d Götter Angst vorem ghaa hend. Well d Kadru, d Muetter vo 1000 Schlange, drunder de Schlangekönig Shesha, sini Muetter underjocht hett, isch er de grösst Find vo de Schlange gsii. Um sini Muetter z bifraie, het er vom Donnergott Indra de Unsterblichkaitstrank Amrita gstole. Wel er aber selber nöd devo trunke gha het, het em de Vishnu d Unsterblichkait ggee. Als Gegegoob het er em Vishnu abotte, sis Riittier z were.

De Garuda het de Liib und de Chopf vomene Maa, aber dezue rooti Adlerflögel, Adlerchlaue und en Adlerschnabel. De Garuda isch aus s Woppetier vo Indonesie und di indonesisch Fluglinie het sich noch im binennt.



</doc>
<doc id="27501" url="https://als.wikipedia.org/wiki?curid=27501" title="Garuda (Begriffsklärung)">
Garuda (Begriffsklärung)

Garuda bizaichnet



</doc>
<doc id="27503" url="https://als.wikipedia.org/wiki?curid=27503" title="Devi">
Devi

D Devi (Sanskrit: देवी, Devī "f." »Göttin«) isch im Hinduismus de Name vo de Göttin, wo ali wiiblichi Aspekt und ali Göttine umfasst. Si manifestiert sich i merere Aspekt und het drum meriri Näme.

Im Hinduismus spilet nu wenig Göttine en aktivi oder öbergornneti Role, hüffig sind si nu Biglaiterine und d Fraue vo männliche Götter und underem Name Devi chönet al Göttine zämegfasst were. Im jüngere Hinduismus isch Devi bsundrigs de Name vo de Frau vom Shiva und haisst i de milde Form Parvati, Uma oder Gauri und i de wilde Form Durga oder Kali.

As Tridevi (»Draigöttin«) isch si d Verschmelzig vo de Sarasvati, de Lakshmi und de Parvati, de drai Fraue vo de drai Hoptgötter Brahma, Vishnu und Shiva.



</doc>
<doc id="27504" url="https://als.wikipedia.org/wiki?curid=27504" title="Devi (Begriffsklärung)">
Devi (Begriffsklärung)

Devi (Sanskrit: देवी devī "f." »Göttin«) isch:
Devi isch de Name vo merere Persone:
Devi isch dr Titl vo merere Film:
Devi isch dr Nama vo merere Ort:


</doc>
<doc id="27505" url="https://als.wikipedia.org/wiki?curid=27505" title="Rheinregulierung (Alpenrhein)">
Rheinregulierung (Alpenrhein)

Rhiregulirig nennt ma dia Kanalisirig vom Rhi, wo ma am Afang vom 20. Johrhundert a dr Grenz Liachtastoa–Schwiiz und Öschtriich–Schwiiz gmacht hot. Däs isch amol für s Idämma vo da Hochwassergfohra gsi und o für d Neuregelig vo dr Staatsgrenz, wo a dr ältera Flussarm vrlofa isch.

Dr "Staatsvertrag zur Rhiregulirig", wo 1892 zwüscha Öschtriich-Ungarn und dr Schwiiz abschlossa wora isch, hot viile fürchtige Übrschwemmiga am Alparhii zwüscha Sargans und em Rhydelta bim Bodasee verhindrat. Ma hot mit zwoa Durstich dr Flusslof um ebba zeha Kilometer kürzer gmacht, dass s Gfäll und d Schubkraft vom Wasser größer würd und dass as nit so viil Gschiabablagriga git. Undrm Dach vo da Gsellschaft "Internationale Rhiregulirig (IRR)" koordiniirend Öschtriich und d Schwiiz da Bau und dr Undrhalt vo dr Dämm o hüt no. Dr Sitz vo dera Gsellschaft isch z Rorschach, a Bauleitig gits im öschtriichischa Luschnou und im schwizerischa Sanggalle.

Noch dr Undrzoachnig vom Vertrag hot ma im Johr 1900 noch füf Johr Bauzit dr Fuascher-Durstich zum Bodasee ufgmacht. Dura Erscht Wealtkriag hots denn a paar Verzögriga gia, im Johr 1923 isch denn dr Rhi bim Dieplzouer-Durstich i sis neu Flussbett gleitet wora. Weils denn a Verlandig vo dr Fuascher und Harder Bucht gia hot, hot ma 1924 nomml an Staatsvertrag abgschlossa zum Witrführa vo da Reguliriga und bsundrigs wegs dr "Vorstreckig" vom Flussbett bis in Bodasee ine. Übr d Johr hots doch Gschiabablagriga im Flusslof gia, denn isch ma drufkoh dass ma dr Querschnitt vom Mittlgrinn z groß gmacht hot. 1954 isch drum dr dritt Staatsvertrag abgschlossa wora zum däs Mittlgrinn enger macha, d Hochwasserdämm für an Abfluss vo 3100 m³/s zum ändra und zum dia Vorstreckig in See ine witer z baua. Däs Hochwasser vo 1987 mit 2650 m³/s hot zoagt, dass dia Maßnahma scho reacht gsi sind.

S Rhibett isch 60 bis 70 Meter broat und hot uf bedna Sita Hochwasserdämm mit am Abstand vo 260 Meter. Dr Stroafa wo zwüscha Hochwasserdamm und Nidrigwasserbett lit, hoaßt ma Rhivorland. Däs Vorland würd blös bi größera Hochwässer kurz übrfluatet, so gits döt zum Toal o Rhiuferweag.

Dia Gwässer, wo bi dr Kanalisirig vom Flusslof im Süda vom Bodasee und östlig vu Dipilzou vom Rhi abtrennt wora sind, hoaßend hüt Aalta Rhi. Si liged im ane Naturschutzpiet. Damit ma d Hochwasserdämm net uunöatig vill mos underbreacha, hot ma fascht alle Flüss und Bäach mit Hilf vu Binnakanäl gsammlat und so em Bodasee zuegfüart. Uf Schwizer Sita flüüsst usser am Vilterser-Wangser-Kanal und am Weardabearger-Binnakanal öberhopt koas Gwässer zwischa Sargans und am Bodasee in Rhi inne. Da Rhintaler-Binnakanal flüsst öber da Aalt Rhi ab und da Vorarlbeargr Rhintalbinnakanal vrlooft parallel zum Rhi bis zum Bodasee. Im Liachtastoa isch oanzig da Oberaukanal, wo nördlig vo Ruggeall in Rhi mündat. Im Vorarlbearg seand zwoa Flüss, wo da Hochwasserdamm doarbreachand; d Ill und d Frutz.
Für d Arbata vo da Rhiregulirig hot ma a uagene Isabahn mit anara Spurwite vo 750 mm baut, dia "Bahn vo dr Internationala Rhiregulirig". Dia Strecke würd o hüt no betriba, sit 2008 fahrt döt toalwiis a Museumsbahn.



</doc>
<doc id="27506" url="https://als.wikipedia.org/wiki?curid=27506" title="Durga">
Durga

D Durga (Sanskrit: दुर्गा Durgā "f.") isch e wichtigi Göttin im Hinduismus und isch di wildi Form vo de Devi.

D Durga isch di wildi Form vo de Frau vom Shiva im Gegesatz zu de milde Parvati. Im Kult und Mythos isch si aber nöd eng mitem Shiva verbunde und handlet mee aigestädig. Si agiert bsunders as Gegneri vo Dämone. Dargstellt werd d Durga mit acht Ärm, i dene hebt si Waffe und Musiginstrument, so e Schwert, e Draizack, e Pfiil, e Chüüle, e Rad, e Muschelhorn, e Drommle, e Glogge und so wiiter. Um de Hals trait si mengisch e Chetti us Menscheschädel. Eres Riittier (vahana) isch de Tiger.



</doc>
<doc id="27508" url="https://als.wikipedia.org/wiki?curid=27508" title="Vahana">
Vahana

Vahana (Sanskrit: वाहन vāhana "n." "Zugtier, Wage") bizaichnet im Hinduismus s Tier, won e Gotthait druf riitet. Da Riittier isch maist e typisches Erkennigszaiche vo de Gotthait. E paar vo dene Tier hend en persönliche Charakter, wie de Garuda oder de Nandi, anderi sind blossi Tier oni witteri mythologische Verchnüpfig. E Paar devo sind Fabelwese.



</doc>
<doc id="27509" url="https://als.wikipedia.org/wiki?curid=27509" title="Pali">
Pali

Pali (Pali: Pāḷi "Regle") isch e mittelindischi Sprooch, wo zum Prakrit ghört. S Pali isch di hailigi Sprooch vom Buddhismus. Es het kai aigni Schrift. Ursprüngli isch es mit de Devanagari gschribe wore, i de Regle aber werds i de lokale Schrift gschribe. Im Weste wert di latinisch Schrift mit bsundrige Diakritika bruucht.

S Pali isch vermuetli usem Prakrit entstande, wo im Piet vo de indische Provinz Bihar gredt woren isch, aso em Piet, wo de Buddha gwürkt het. Doch werd agnoo, as s Pali extra as e Schriftsprooch gschaffe woren isch, um di buddhistische Teggscht uufzschriibe. Di ältiste schriftliche Zügnis stamet usem 3.Jh.v.Chr. Mit de Uusbraitig vom Buddhismus isch s Pali as Literatursprooch öber e groosse Tail vo Asie verbraitet woore.

S Pali isch eng verwandt mitem Sanskrit, zaichnet sich aber under anderem dör e starchi Assimilierig vo Konsonantegruppe uus (skt. karma, p. kamma), Monophthongierig vo /ai/ und /au/ (skt. Gautama, Vaiśālī, p. Gotama, Vesālī), Zämefall vo /ś/ und /ṣ/ mit /s/ (skt. Śrāvasti, p. Sāvatthi) und und Verhuuchig vo dem /s/ i Konsonantegruppe (s. nakṣatra, Viṣṇu, p. nakkhatta, Veṇhu) und Realisierig vo silbischem /ṛ/ as e Vokal (skt. Kṛṣṇa, Ṛṣipatana, p. Kaṇha, Isipatana). Zudem het s Pali mitem cerebrale /ḷ/ e Luut, wos im Sanskrit nöd git (skt. Garuḍa, Veṇuvana, p. Garuḷa, Veḷuvana).


</doc>
<doc id="27510" url="https://als.wikipedia.org/wiki?curid=27510" title="Prakrit">
Prakrit

Prakrit (Sanskrit: प्राकृत prākṛta "n.") isch d Bizaichnig vo de mittelindische Tielekt, wo au s Pali dezue ghört.

S Prakrit isch im Gegesatz zum Sanskrit, wo e künstlichi Literatursprooch isch, di gsprochni Sprooch vom Alltaag. Es zaichnet sich gegenöber vom Sanskrit dör e Veraifachig vo de Silbestruktur und Grammatik und dör e grössere Aatail a nödindoeuropäische Wörter uus. S Prakrit isch abem 3.Jh.v.Chr. schriftlich öberliferet, aber vill älter. Im 11.Jh.n.Chr. isches vom Noiindische abglöst wore.

S Prakrit zerfallt i meriri Tielekt, wobii aber nöd all Variante erfassbar sind. Die Tielekt sind tailwiis lokali Variante, wo aber i gwüssne Volksschichte e wiiti Verbraitig öber s Uursprungspiet gfunde hend.


</doc>
<doc id="27512" url="https://als.wikipedia.org/wiki?curid=27512" title="Hindi">
Hindi

Hindi (h. हिन्दी Hindī) isch e noiindischi Sprooch, wo im nördliche Indie gredt werd. Di pakistanischi Variante vom Hindi isch s "Urdu". S Hindi werd i de Devanagari gschribe, s Urdu aber inere Variante vo de Arabische Schrift. Baid Variante stönd ganz nöch binenand, s Urdu het aber vill arabischi und persischi Uusdrück uufgnoo, bsunders im religiöse Wortschatz. Streng gnoo werd s Hindi vo de Hindu und s Urdu vo de Muslim bruucht. Baid Variante wered mengisch zäme as "Hindustani" bizaichnet.

S Hindi ghört zu de indoiranische Gruppe vo de indoueropäische Sproochfamili und het imene Tail vom nördliche Indie s Prakrit abglööst.
S Hindi isch sit em 11. Joorhundert öberliferet und het drai Schriftvariante entwicklet: s "Khariboli" (»Raini Sprooch«), wo um Delhi ume dihai gsii isch, s "Braj" um d Stadt Mathura a de Yamuna und s "Awadhi" um Awadh ume. S Urdu as vierti Variante isch a de Hööf vo de Mogule entstande, de muslimische Herrscher öber Indie im Mittelalter. D Amtssprooch aber isch s Persische gsii.

Ane 1947 isch s Urdu offizieli Sprooch vo Pakistan wore, wääred Indie s Hindi und s Urdu as Amtssprooch anerchennt het. D Spanige zwöschet de baide Religione hend dezue gfüert, as arabischi und persischi Wörter im Hindi dör noji Wörter usem Sanskrit ersetzt wore sind.


</doc>
<doc id="27513" url="https://als.wikipedia.org/wiki?curid=27513" title="Ardhamagadhi">
Ardhamagadhi

Ardhamagadhi (Sanskrit: Ardhamāgadhī »Halbmagadhi«) oder Jain-Prakrit isch e mittelindischi Sprooch, wo im Jinismus e wichtigi Role spillt.

S Ardhamagadhi isch e Variante vom Prakrit und nööch mitem Pali, de Sprooch vom Buddhismus verwandt. Uf Ardhamagadhi sind vill Schrifte vo de Jaina verfasst. Drum isch die Sprooch wichtig för d Erforschig vom Jinismus.

Merchmool vom Ardhamagadhi gegenöber em Sanskrit sin d Abschwächig vo intervokalischem /t/ und /p/ (skt. Ajita, Sumati; amg. Ajiya, Sumai - skt. Draupadī, amg. Dovaī), Assimilierig vo Konsonantegruppe (skt. Rukmiṇī, dharma, amg. Ruppinī, dhamma), Monophthongierig vo /au/ (skt. Gautama, amg. Goyama), Palatalisierig (skt. Pradyumna, Yakṣa, amg. Prajjuṇṇa, Jakkha) und Realisierig vo silbischem /ṛ/ as e Vokal (skt. Kṛṣṇa, Ṛṣabha, amg. Kaṇha, Usabha).



</doc>
<doc id="27514" url="https://als.wikipedia.org/wiki?curid=27514" title="Jainismus">
Jainismus

De Jinismus oder Jainismus isch e Religioo, wo wie de Buddhismus im 6.Jh. v.Chr. z Indie usem Hinduismus use entstanden isch. D Aahänger vom Jinismus wered Jaina (skt. जैन jaina "m." [dʒaːɪnʌ]) gnennt. De Jinismus isch e Religioo mit strenge Regle und zällt weltwiit rund 4,5 Millioone Aahänger, wo sich i zwoo Sekte uftailet, nämli i d Shvetambara und d Digambara. Di maiste Jainas lebet z Indie. De historisch Stifter isch de Mahavira (599-527 v.Chr.), wo zu de Zitt vom Buddha glebt het. 

Noch de Öberliferig vo de Jaina hets 24 Tirthamkara (amg. titthagara »Furtbiraiter«) ggee, wo a de Menschhait de recht Weg zaigt hend. Vo dene sind di erste 22 mythisch, de 23 Tirthamkara Parshva isch halbhistorisch und het im 8.Jh.v.Chr. glebt. De historisch Bigründer vom Jinismus isch aber de 24. Tirthamkara, de Mahavira Vardhamana (599-527 v.Chr.), e Zittgnoss vom Buddha. Baid Religiosstifter hend au im gliche Piet gwürkt und baid Religione hend drum au verwandti Vorstelige. De Mahavira het e chliini Gmaind um sich um versammlet, wo sich het chöne etabliere. 

Vo de Gschicht vom Jinismus isch nu wenig bikannt. Gege 300 v.Chr. isch e Tail vo de Jaina in Dekkhan uusgwanderet. Us dere Gruppe use isch d Sekte vo de Digambara entstande. Di verblibne Jaina im Gangestal hend sich geg Weste usbraitet. Ersti inschriftlichi Zügnis vo de Jaina stamet usem 2.Jh. n.Chr. und bifindet sich bi Mathura a de Yamuna. Z Südindie setzed epigraphischi Zügnis, wo de Jaina zuegschribe were, chönet erst im 4.Jh. ii. Abem 6. Jh. hend sich d Jaina im westindische Land Gujarat bimerkbar gmacht. Die Gruppe het sich um d Erhaltig und Verbraitig vo de Schrifte kümmeret und Gujarat is bald zum Zentrum vo de Shvetambara wore.

Im Mittelalter hend d Jaina, wo nie e grossi Gmainschaft uusgmacht hend, e Tüüff erlebt, do si starch under de Verfolgig vo Muslim glitte hend, z Südindie zum Tail au vo Hindu. Erst im 18. Joorhundert sind si wider erstarcht und hend afange, obwoll immerno e chliini Gruppe, e dütlich Iifluss uusüebe, bsunders im nordwestliche Indie.



</doc>
<doc id="27517" url="https://als.wikipedia.org/wiki?curid=27517" title="Tirthamkara">
Tirthamkara

En Tirthamkara (skt. तीर्थंकर tīrthaṃkara "m."; amg. titthagara »Furtbiraiter«) isch im Jainismus e Hailsverchünder, wo mit sinbere Hailslehr d Furt öber de Ozean vo de Wiedergeburte zaigt. Well s recht Wösse bi de Mensche immer wider verlore goot, werd vo Zitt zu Zitt e Tirthankara uf de Erde inkarniert. Trömm chündet bi de Muetter sini Giburt aa. Bikannt sind 24 Tirthamkara, de 19. isch e Frau; doch well d Digambara globet, as e Frau kai Erlösig erlange cha, bitrachtet si ali Furtbiraiter as Mane. Jede Tirthamkara het e bistimmti Huutfarb und e Symbol, wo aber zum Tail bi de Digambara en anders isch, as bi de Shvetambara.



</doc>
<doc id="27518" url="https://als.wikipedia.org/wiki?curid=27518" title="Mahavira">
Mahavira

De Vardhamana Mahavira (skt. वर्धमान महावीर Vardhamāna Mahāvīra "m."; 547-477 v.Chr.) isch de 24. Tirthamkara und de historisch Bigründer vom Jinismus. Er isch e Zittgnoss vom Buddha gsi.

De Vardhamana (amg. Vaddhamāṇa) isch de Soo vom König Siddhartha (amg. Siddhattha) und vo de Trishala (amg. Tisalā) gsii und het zu de Famili Jnatr (amg. Nāya) vom Land Videha ghört. Er het d Yashoda (amg. Jasoyā) ghüroote und ai Tochter gha, d Anavadya (amg. Aṇojjā). Die het de Jamali ghüüroote, en spöötere Widersacher von em. Nochem Tood vo sinene Eltere, wo Aahänger vom Parshva gsii sind, het er sini Famili verloo und isch Mönch wore. Dozmol isch er Driisgi gsii. Noch drizee Mönet het er ales uufgee, und au uf Chlaider verzichtet. Noch zwölf Joor strenge Askese het er "Allwüssehait" erlangt. Ab denn het er as Mahavira (»Grossheld«) oder Jina (»Öberwinder«) sini Lehr verchündet. Debii isch er vom König Shrenika vo Magadha und spööter vo dem sim Soo Kunika understützt wore. De Mahavira isch mit 72 z Pava gstorbe.



</doc>
<doc id="27519" url="https://als.wikipedia.org/wiki?curid=27519" title="Parshva">
Parshva

De Parshva (Sanskrit. पार्श्व Pārśvá "m."; amg. Pāsa) isch de 23. Tirthamkara vo de Jaina gsii.

De Parshva isch de Soo vom König Ashvasena vo Varanasi gsii, wo zu de Sunedynastii ghört het. Sini Muetter isch d Vamadevi gsii. Mit driisgi isch er Asket wore und het spööter d Allwüssehait erlangt. Er söll hundert Joor alt wore sii und isch ufem Berg Sammeta gstorbe. As 23. Tirthamkara isch er de Vorgänger vom Mahavira gsii, em Stifter vom Jinismus und het rund 250 Joor vor dem glebt, aso öppe im 8.Jh.v.Chr.



</doc>
<doc id="27520" url="https://als.wikipedia.org/wiki?curid=27520" title="Digambara">
Digambara

D Digambara (skt. दिगंबर digambara "m." »im Luftchlaid«) isch aini vo de zwoo Sekte vom Jinismus. D Aahänger vo dere Richtig träget kai Chlaider, drum de Name. D Sitte vom Bluttsii hend si vom Mahavira öbernoo, em Bigründer vom Jinismus. Di maiste Digambara lebet im südindische Staat Karnataka, e Gmainschaft au z Westbengale. Si lebet asketischer as d Shvetambara. Au eri Tempel sind uusgsproche schmucklos.

Gege 300 v.Chr. het de Bhadrabahu wegere Hungersnoot e Gruppe vo Jaina noch Südindie uf de Dekkhan gfüert. Si hend sich i de Umgebig vo Maisur niderloo. D Religiosgmainschaft isch gwachse und sich nodisnoo öber Südindie uusbraitet. Di ältiste Inschrifte vo de Digambara stammet usem 4.Jh.n.Chr. Eri Blüeti hends im 8. und 9.Jh.n.Chr. ghaa. Abem 11.Jh. het e Nidergang aagfange und zittewiis sind si vo Muslim und Hindu verfolgt wore. Im 18.Jh. hend si e noiji Blüeti erfaare.

Do di guete Sitte verbüütet, as Fraue blutt umelaufet, globet d Digambara, as d Fraue kai Erlöösig erlange chönet. Drum bitrachtet si de 19. Tirthamkara Malli nöd as e Frau, wies d Shvetambara tüend, sondern as e Maa. Si striitet zudem au ab, as de Mahavira, de Stifter vom Jinismus, ghüroote gsii isch. 



</doc>
<doc id="27521" url="https://als.wikipedia.org/wiki?curid=27521" title="Shvetambara">
Shvetambara

D Shvetambara (skt. श्वेताम्बर śvetāmbara "m." »Wiisschlaid«) bildet aini vo de zwoo Sekte vom Jinismus. D Aahänger vo dere Richtig träget wissi Chlaider, drum de Name, im Gegesatz zu de Digambara wo ganz blutt umelaufet. Debii birüefet si sich uf de 23. Tirthamkara Parshva, wo a de Gloibige fraigstellt het, öb si wien er selber blutt, oder öb si i aglait umelaufe wönd. D Shvetambara haltet sich strenger a d Schrifte as d Digambara.

D Shvetambara hend sich vom Ursprungsland Magadha nodisno geg Weste uusbraitet. Di ältiste Inschrift vo de Jaina stammet us em 2.Jh.n.Chr. und sind bi Mathura a de Yamuna gfunde wore. Im 6. Jh. sind si im indische Land Gujarat bizügt. Hüt lebet di maiste Shvetambara z Gujarat und z Rajasthan. Vili Shvetambara hend de Ruef vo guete Handelslüüt.



</doc>
<doc id="27522" url="https://als.wikipedia.org/wiki?curid=27522" title="Svastika">
Svastika

D Svastika oder Swastika (Sanskrit: स्वस्तिक svastika "m." »Glückszaiche«) und uf tütsch Hooggechrüüz isch e weltwiit verbraitets und en uralts Zaiche i Chrüzform mit abgwinklete Endi. D Verbraitig goot vo Europa und Nordafrika öber Asie bis uf Mittelamerika. Di ältiste Darstelige vom Hoogechrüüz stamet us Mesopotamie und wered is 4. Joortuusig v.Chr. datiert. In Mitteleuropa taucht d Svastika zerstmol i de Bandkeramik-Kultur uuf.

Wil s Hooggechrüz s Symbol vom dütsche Nationalsozialismus gsi isch, isch s bis hüte e Symbol, wo mit em Rächtsextremismus, Rassismus und Antisemitismus identifiziert wird. Z Dütschland isch s Dräge vom Hooggechrüz wäge däm verbote.

Wege de wiite Verbraitig het s Hooggechrüüz fill Näme. De Sanskritname "svastika" isch en Ablaitig vo skt. svasti "f." »Glück, Hail«. De tütsch Name "Hoogechrüüz" bizücht sich uf di üsseri Form und isch en Öbersetzig vo Latinisch "crux grammata". Bi de Angelsachse het s "fylfōt" »Fülifuess« ghaisse.

D Svastika isch im Hinduismus und im Jinismus e Glückssymbol, wo i de Kunst hüüffig bruucht werd. A bestimmte Aaläss werd da Zaiche au mit Chride uf Weg und Hüser gmoolet. Denebet bizaichnet Svastika ono s Chrüüze vo de Händ vor de Brust. Im Yoga isch s Svastikasana e Sitzstelig mit gchrüüzte Bai und im Ayurveda, de traditionelle indische Mediziin, cha Svastika au de Chrüzverband maine.

Im Jinismus het da Zaiche e hööche Wert und da Zaiche taar i kaim Buech und kaim Tempel feele. Im Gottesdienst wered um de Altoor Svastika us Riis gstroilet. D Svastika isch au s Symbol vom 7. Tirthamkara Suparshva und anderne Jainahailige.

S Hooggechrüüz isch z Griecheland sit de minoische Zitt bizügt. Wääred de geometrische Phase isch s Hooggechrüüz e biliebts Sujet uf Keramikgschier.

Bi de Germane isch d Svastika ebefalls guet bizügt und chunnt hüüffig uf nordgermanische Brakteate us de Völkerwanderigszitt vor.







</doc>
<doc id="27525" url="https://als.wikipedia.org/wiki?curid=27525" title="Weiler (Vorarlberg)">
Weiler (Vorarlberg)

Wiiler (hochdütsch Weiler) isch a Gmoand mit Iiwohner im Bezirk Fealdkirch am Oschtrand vom Vorarlberger Rhital.

Regional khört Wiiler zum Vorderland, wo im Norda vo da Hüglrucka Tschütsch und Sattlberg, im Weschta vom Rhi und im Oschta vo da Häng vom Fröschastock igrenzt würd. I dera Gegend mit guatm Klima lit dia Gmoand inara Seehöhe vo 445 bis 749 Meter uf a Fläche vo 309 Hektar, s Ortszentrum lit uf 486 Meter. Nochburgmoanda vo Willer sind Kluus, Röötis, Viktorschberg und Fraxera.

Dr Bürgermoaschter vo Wiiler ischt dr Dietmar Summer.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Wiiler khört zum Bodeseealemannisch.

Wiiler hot a renoviirte römisch-katolische Pfarrkircha, wo 1875/76 im neugotischa Stil vom schwäbischa Dombaumoaschtr Friedrich vo Schmidt baut wora isch, wo o da Baumoaschtr vom Wianer Roothus gsi isch.

Däs Schlössle Hanaberg hot ma 1600 als Asitz vo Fealdkircher Patrizier uf am Hügel obrhal vom Dorf baut. 1850 ischs abbrennt, nocherd ischs zunam Landsitz umbaut wora.

Dia Burg nordöstlich vom Ort i dr Nöhe vo dr Fraxner Grenz, s erscht mol 1206/08 urkundlich gnennt, hot da Hugo vo Tübinga am End vom 12. Johrhundert baua loh. Er hot die Burg „Montfort“ gnennt, was soviil wia „starker Berg“ odr „starke Burg“ hoaßt. Noch deam neua Mittlpunkt vo sinara Herrschaft hot er sich vo döt aweag „Grof vo Montfort“ gnennt. Im Appazeallerkriag 1405 isch dia Anlag komplett zerstört wora, hüt git as blös no a paar Muerreschte wo ma seaha kah.

I deam tüf igschnittna Tobel vom Ratzbach gits an khöriga Wasserfall, dia Schlucht isch as „schützenswertes Biotop“ itret wora.



</doc>
<doc id="27526" url="https://als.wikipedia.org/wiki?curid=27526" title="Hermann I. von Baden">
Hermann I. von Baden

Dr Hermann I. vu Bade (* um 1040; † 25. April 1074 z Cluny) isch vu 1061 bis 1074 Markgrof vu Verona gsi, Grof im Bryysgau un dr Grinder vu dr Linie vu dr Markgrofe vu Bade.

Dr Hermann isch dr eltscht Suhn vum Berthold I. vu Zährige gsi. Syy Titel as Markgrof vu Verona goht uf d Zuegherigkeit vu dr March Verona zum domolige zährigische (Titular-)Herzogtum Kärnte zruck, derwylscht d Grofschaftsrächt im Bryysgau Familiebsitz gsi sin. Vu syyre Frau Judith weiß mer nume dr Vornamme, us wellere sidweschtdytsche Adelsfamilie si chuu isch, isch nit bekannt.

Noch dr Chrieg im Investiturstryt, wu d schwebische Stammland vu dr Zährige verwieschtet gha het, het sich dr Hermann I. 1073 in s Chloschter Cluny zruckzoge, het d Ordensglibd abgleit un isch Laiebrueder wore. Är isch dert im Johr derno gstorbe. D Katholike dänke an dr selige Markgrof Hermann I. vu Bade am 25. April.

Us dr glyche Grind het si jingere Brueder, dr Berthold II. vu Zährige ab 1079 dr Schwärpunkt vu syyre Herrschaft an dr Oberryy verlageret.

In dr Zellig vu dr Markgrofe vu Bade het Hermann no kei Ornigszahl, in dr Zyylede vu dr Dreger vum Name Hermann isch er dr erscht. In dr Zyt derno isch dr Name Hermann schyns alliwyl fir dr eltscht Suhn brucht wore, zem Deil het sogar e jingere Suhn dää Name ibernuu, wänn dr elter Brueder as Dreger vum Name gstorben isch.

Us dr Eh mit dr Judith sin die Chinder firigange:




</doc>
<doc id="27528" url="https://als.wikipedia.org/wiki?curid=27528" title="Hermann II. von Baden">
Hermann II. von Baden

Dr Markgrof Hermann II. vu Bade (* um 1074; † 7. Oktober 1130) isch Markgrof vu Verona un Bade gsi. Är het dr erscht gsi, wu dr Titel Markgrof vu Bade gfiert, gnännt noch em neje Herrschaftszäntrum uf dr Burg Hochebade (Alts Schloss) in dr hitige Stadt Bade-Bade. 

Dr Hermann II. isch dr Suhn vum Hermann I. vu Verona un däm syyre Frau Judith gsi. Syy Vater het in dr zährigische Familie un em vu syym Großvater Berthold I. gfierte (Titular-)Herzogtum Kärnte dr Titel vun eme Markgrof vu Verona gha. Us däre Tradition het dr Hermann zerscht dr Titel vun eme Grof im Bryysgau (1087), dr Titel vun eme Markgrof vu Limburg (um 1100), un ab 1122 het er sich noch em neje Zäntrum Bade gnännt.

D Uusbildig vu däm neje Zäntrum goht uf dr Uusglyych zwische dr Staufer un dr Zähriger um s Herzogtum Schwobe zruck, wu dr Hermann II. derno anne 1098 vum Chaiser Bade-Bade un d Vogtei iber s Chloschter Gelz iberchuu het. Do het er derno mit em Böu vu dr Burg Hochebade aagfange uf dr Grundmuure vun eme alte keltische Ringwall.

Fir d Iberdragig vum Markgrofe-Titel uf Bade het s wahrschyns e wichtigi Roll gspilt, ass er dodermit dr herzogliche Rang vu syym Unkel Berthold II. un däm syym Vetter Konrad ufgwärtet het. Dr Hermann het derno dr Titel "Dominus in Baden, comes Brisgaviae, marchio de Verona" (Herr z Bade, Grof vum Bryysgau, Markgrof vu Verona) gfiert.

Dr Hermann II. het zämme mit syyre Frau Judith vu Bagene s Auguschtiner-Chorherrestift z Bagene grindet as Grablegi un Memorial vu syyre Familie un het s 1123 - wohl noch em Dod vu syyre Frau - mit wytere Bsitzige uusgstattet. Dr Hermann II. isch au do begrabe wore. Uf syyre Grabblatte stoht uf Latyynisch:

""In däre Tumba lyt dr Markgrof Hermann vu Bade, wu dr Grinder vu däm Chloschter un däm Tempel gsi isch. Är isch gstorbe im Johr döusert vermehrt um hundert un drejmol zeh vum Chind aa, wu di frumm Jumpfere uf d Wält brocht het. Wun ere mit syyne Noofahre dohär iberdrair woren isch, sin fufzehhundert Johr vergange gsi, derzue zeh mitsamt drej."" Quälle: Stiftschilchegmei Bagene.

As Markgrof vu Bade fiert dr Hermann d Ornigszahl I, as Dreger vum Name Hermann in dr Familie d Ornigszahl II. Do wird di letscht Zellig brucht.

Us dr Eh zwisch em Hermann II. un dr Judith vu Bagene sin die Chinder fiirigange:





</doc>
<doc id="27530" url="https://als.wikipedia.org/wiki?curid=27530" title="Mannus (Begriffsklärung)">
Mannus (Begriffsklärung)

Mannus isch:



</doc>
<doc id="27532" url="https://als.wikipedia.org/wiki?curid=27532" title="Mannus">
Mannus

De Mannus () isch bi de Germane e göttliche Stammvatter gsii. 

De römischi Historiker Tacitus het i sinere Germania gschribe, as de erdentsprossni Tuisto e Soo gha het, wo Mannus ghaisse het. De Mannus isch de Vatter vo drai Söö gsii und vo dene sind drai Völcherschafte uusgange: d Irminone, Istäwone und Ingäwone. D Näme vo de Söö selber nennt er aber nöd:

D Genealogi vomene Urwese, Soo und drai Söö, wo Stammvättere vomene Volch sind, isch en alts Muster, wo im indoeuropäische Ruum verbraitet isch. 

So isch noch de Saag vo Gotland, e schwedischi Insle, de Thielvar as erste uf d Insle cho. De het e Soo ghaa, de Hafthi, und de wider drai Söö, de Graipr, de Guti und de Gunfiaun. Die hend d Insle, wo nochem Guti Gutland binent woren isch, i drai Tail tailt. Äänlich haisst s i de Edda, as de erst Mensch de Buri gsii sai. Er het e Soo gha, de Borr und de isch de Vatter vo de drai erste Ase gsi, em Odin, Vili und Ve.

Bi de alte Grieche het de Deukalion, wo as anzige Mensch d Sintfluet öberlebt het, e Bueb ghaa, de Hellen, noch dem wered d Grieche Hellene gnennt. Er het drai Söö ghaa, de Doros, de Aiolos und de Xuthos. Vo de erste baide stamet Dorier und Aioler ab, vom Xuthos aber d Ioner und d Achäer.

Bi de Skythe het de Göttervatter Papaios e Soo ghaa, de Targitaos, de het selber drai Söö gha, de Lipoxais, de Arpoxais und de Kolaxais. Vo dene drai stamet ali Skythe ab.

Zudem kenet d Inder en Urmensch, wo Manu haisst. Vo dem stammet di zwo wichtigste Dynastie ab, d Sunedynastii und Moodynastii.



</doc>
<doc id="27533" url="https://als.wikipedia.org/wiki?curid=27533" title="Manu">
Manu

De Manu (skt. मनु Manu "m." »Mensch«) isch im Hinduismus de ersti Mensch und Gsetzgeber gsii.

De Manu isch de Soo vom Vivasvat und de Brüeder vom Yama, wo as erste gstorben isch. Drum isch de Yama de Gott vo de Verstorbene, wääred de Manu di lebige Mensche repräsentiert. De Manu isch au de ersti Gsetzgeber gsii, wo s Zämelebe vo de Mensche greglet hett. De Yama aber isch de Toterichter. De Manu isch vom Fisch Matsya, emene Avatar vom Vishnu, vor de Sintfluet grettet wore.

E Soo vom Manu isch de Ikshvaku, de Bigründer vo de Sunedynastii. Em Manu sini Tochter Ida oder Ila het de Budha (de Planet Merkur) ghüroote und baid sind d Stammeltere vo de Moodynastii.

Do d Germane e göttliche Urmensch Mannus chenet, isch es guet mögli, as d Vorstelig vomene Urmensch Manus us de urindoeuropäischi Religioo stammt. 

Im jüngere Hinduismus sind 14 verschidnigi Manu underschide wore, und jede herrscht öber e Periode vo aim "manvarta", da sind 4'320'000 Joor. De jetzig Manu isch de Manu Vaivasvata, de Soo vom Vivasvat. Er isch de sibet Manu. I Zuekumpft chömet denn no sibe witteri Manu.




</doc>
<doc id="27534" url="https://als.wikipedia.org/wiki?curid=27534" title="Vivasvat">
Vivasvat

De Vivasvat (skt. Vivasvat "m."»Uuflüüchte«) isch im Vedismus e Gott gsii, wo im jüngere Hinduismus mitem Sunegott Surya verschmolzen isch. Öber de Manu und de Ikshvaku isch er de Stamvatter vo de Sunedynastii (Suryavamsha).

Im Vedismus isch de Vivasvat de Vatter vom Totegott Yama und vom Urmensch Manu. Er het em Matarishvan de Uuftraag ggee, s Füür vom Himel zu de Mensche uf d Erd z bringe.

Im iranische Avesta isch de Vivanhant de Vatter vom Urkönig Yima. Do litt aso en alti Gmainsamkait vor, wies no anderi zwöschet de iranische und indische Religio git. De Vivanhvat gelt as de ersti Presser vom Haoma.



</doc>
<doc id="27536" url="https://als.wikipedia.org/wiki?curid=27536" title="Suryavamsha">
Suryavamsha

D Suryavamsha oder d Sunedynastii (skt. सूर्यवंशी Sūryavaṃśa "m.") isch e mythischi Dynastii im Hinduismus. De bikanntist Vertreter isch de Rama. Aber au historischi Königshüser füeret sich vo de Sunedynastii ab.

De Stammvatter vo de Sunedynastii isch de Ikshvaku, de Soo vom Manu Vaivasvat. Sin Grossvatter Vivasvat werd mitem Sunegott Surya gliichgsetzt, werum sini Noochome d Sunedynastii bildet. Die cha i zwee Zwiig tailt were. De älteri Stamm herrscht öber Ayodhya und zu dem ghört de heldehafti Rama. De jüngeri Stamm herrscht öber Mithila.

Nochem buddhistische Gschichtsbuech Mahavamsa stammt au de historisch Buddha vo de Sunedynastii ab.



</doc>
<doc id="27537" url="https://als.wikipedia.org/wiki?curid=27537" title="Chandravamsha">
Chandravamsha

D Chandravamsha oder Chandramvamshi, au d Moodynastii (Sanskrit: चन्द्रवंशी "m.") isch e mythischi Dynastii im Hinduismus. Di bikanntiste Vertreter vo dere Dynastii sind de Krishna und de Arjuna.

D Stammuetter vo de Moodynastii isch d Ida oder Ila, d Tocher vom Urmensch Manu Vivasvata. Si het de Budha (de Planet Merkur) ghüüroote, wo e Soo vom Moogott Chandra isch. D Moodynastii tailt sich i meriri Zwiig, so i d Yadavas, wo de Krishna dezueghört und i d Pauravas, wo sich spööter i di verfindete Sippe vo de Pandava und de Kaurava tailt. Au d König vo Varanasi stamet vo de Moodynastii ab.



</doc>
<doc id="27539" url="https://als.wikipedia.org/wiki?curid=27539" title="Parjanya">
Parjanya

De Parjanya (skt. पर्जन्य Parjanya "m." »Regewulche«; Pali: Pajunna) isch im Vedismus de Regegott, im spöötere Hinduismus und im Jinismus isch er mit em Donnergott Indra verschmolze.

Im Rigveda sind em Parjanya nume drai Hymne gwidmet. Er isch de Soo vom Dyaus und werd miteme Stier vergliche, wo mit sim Soome d Erde und d Pflanze erfrüscht. Drum isch er au e Vegatationsgott. Zudem isch er ono för d Fruchtbarkait vo de Fraue, Stuete und Chüe zueständig.

I de Religiosforschig werd diskutiert, öb e Zämehang mit em baltische Donnergott Perkunas, em slawische Donnergott Perun, em thrakische Held Perkon und em nordgermanische Gott Fjörgynn bistoot. Allerdings stimet d Näme luutlich nöd ganz öberii, so as umstriten öb do en ererbte indoeuropäische Göttername vorlitt.



</doc>
<doc id="27540" url="https://als.wikipedia.org/wiki?curid=27540" title="Ashvin">
Ashvin

D Ashvina oder d Nasatya (skt. अश्विना Aśvinā oder Aśvinau "m.Dual" »Rössler«; Nāsatyā "m.Dual" »Nödunwoori«) sind im Vedismus e göttlichs Zwillingspaar, wo a de Mensche helfet. Im jüngere Hinduismus spilet si kai Role mee.

Im Rigveda sind öber 50 Hymne a de Ashvina gwidmet, womit si zu de wichtigste Götter ghööret. Si haisset Nasatya und Dasra, aber si wered nu ganz selte ainzel gnennt. Öber d Eltere vonene sind sich d Quele nöd ainig, di jüngere nenet entweder de Vivasvat oder de Surya, wo aber mitenand gliichgsetzt were chönnt.

Di beede Brüedere sind hübschi Jüngling, wo wie Gold glänzed und e Hut wie Hung hend. Si faaret e goldige Wage, wo vo Vögel oder vo Flügelross zoge werd und schneller as e Gedanke oder s Augezwinkere isch. As di jugedlichste Götter sind si i de Laag an alte Mensche d Juged zruggee. Si sind göttlichi Ärzt, wo hailet und s Augeliecht zruggend. I brenzlige Situatione tretet si au as Noothelfer uuf.

D Ashvina trinket nöd nume Soma, sondern bsunders au Hung, wo ene gopferet werd. Si geltet selber as Spender vom Hung und vertailet de groosszügig a de Mensche und de Biili. De blindi Waisi Upamanyu sait, as d Ashvina en miteme Hungchueche ghailt hebid.

Vo de Religioswüsseschaft wered si mit de Dioskure vergliche und sind vermuetli en Erb us de vorhistorische indoeuropäischi Religioo.



</doc>
<doc id="27543" url="https://als.wikipedia.org/wiki?curid=27543" title="Tuisto">
Tuisto

De Tuisto isch i de Mytholgii vo de Germane en erdenstsprossne Urgoot und de Vatter vom Mannus. Gnennt werd er i de Germania vom Tacitus. 

Well d Öberliferig nöd aihaitlich isch, bistoot au d Möglichkait, ass de Name "Tuisco" luutet. So oder so, de Name isch en Erwitterig vom Stamm germ. *twi- »zwai, zwi-«. Do Uurwese hüüffg zwitterhaft sind, isch drum e Düütig as »Zwitter« plausiibel. Au de nordischi Urriis Ymir zügt mit sich selber di erste Riise. Siin Name cha zum iranische Urkönig Yima und indische Totegott Yama gstellt were, e Name wo »Zwilling« bidüttet.



</doc>
<doc id="27544" url="https://als.wikipedia.org/wiki?curid=27544" title="Pushan">
Pushan

De Pushan (skt: पूषन् Pūṣan "m.") isch e vedische Gott vom Wachstum.

Im Rigveda sind em Pushan sechs Hymne gwidmet. Er het e Bart und gflochtnigs Hoor. Wel er kai Zee het, werd em Brai gopferet. Siin Wage werd vo Gaissböck zoge und as Waffe het er e goldige Speer. De Pushan repräsentiert s Liecht, wo s Wachstum förderet. Er isch de Bischützer vo allne Gschöpf, bsunders aber vom Vee, und de Biwacher vo de Weg und Strosse. Äänlich wie de griechisch Hermes biglaitet er di tote Seele zu de Aanevättere (pitaras). Er isch zudem de Boot und Schwigersoo vom Sunegott Surya. Im jüngere Hinduismus isch er mitem Surya verschmolze.

I de Forschig werd de Pushan sproochlich mit em griechische Pan () und typologisch mit dem Hermes vergliche.



</doc>
<doc id="27545" url="https://als.wikipedia.org/wiki?curid=27545" title="Adityas">
Adityas

D Aditiyas (skt. आदित्य Āditiya "m.") sind im Hinduismus e Gruppe vo Götter. Si sind d Chind vo de Göttin Aditi und wachet öber Ethik und Moral. Si hasset Luug und Truug und bistroofet Sünder. Eri Aazaal isch nöd festglait. Di wichtigste sind:


Im jüngere Hinduismus isch d Aazaal vo de Adityas uf zwölf erhööt wore und jede isch emene Monet zuegschribe wore. De Raie no sind da: Dhatar, Aryaman, Mitra, Varuna, Indra, Vivasvat, Pushan, Parjanya, Amshu, Bhaga, Tvashtar, Vishnu.

Well de Mitra und de Savitar mitem Sunegott Surya verschmolze sind, zällt au de zu de Aditiya und werd sogär mitem Metronym Aditiya agsproche.



</doc>
<doc id="27546" url="https://als.wikipedia.org/wiki?curid=27546" title="Rudolf I. von Baden">
Rudolf I. von Baden

Dr Markgrof Rudolf I. vu Bade (* um 1230; † 19. Novämber 1288) isch vu 1250 bis 1288 dr regiered Markgrof vu Bade gsi.

Är isch dr Suhn gsi vum Markgrof Hermann V. vu Bade un dr Pfalzgrefi Irmengard bi Ryy († 1260), dr Dochter vum Pfalzgrof Heinrich I. bi Ryy.

Är het zerscht zämme mit syym Brueder Hermann VI. s Erb vum Vater ibernuu. Wu dää anne 1247 no syyre Hochzyt uf Eeschtryych gange isch, het er em Rudolf d Ellaiherrschaft iber d Markgrofschaft Bade iberloo.

Dr Rudolf I. het anne 1257 d Kunigunde vu Eberstei ghyrote. Wel d Ebersteiner dert scho fascht kei finanziälli Mittel me gha hän, hän si d Helfti vu dr Burg Alt-Eberstei an dr Rudolf vermacht. Im Johr 1283 het dr Otto II. vu Eberstei di ander Helfti vu dr Burg an syy Schwoger Rudolf I. vu Bade verchauft un d Burg Alt-Eberstei isch im 14. Jahrhundert zem Deil Sitz vu dr Markgrofe vu Bade wore.

Anne 1250 het dr Rudolf I. mit em Uusböu vum Schlosses Hochebade aagfange.

Am 23. Augschte 1258 het dr Chenig Richard vu Cornwall uf Bitte vum Markgrof Rudolf I. vu Bade an d Ortschaft Steibach d Stadträcht vergee. 

D Herre vu Weißenstein hän anne 1268 ihri Burg Liebeneck zämme mit em Dorf Wirm em Markgrof Rudolf I. vu Bade.

Dr Rudolf I. isch in vil chriegerischi Ussenandersetzige um verschideni Biet verwicklet gsi mit em Grof vu Wirttebärg un um d Ryyzell mit em Bischof vu Stroßburi. Erscht dur e speteri Hochzyt vu eim vu dr Sihn vum Rudolf isch mit dr wirttebärgische Grofe zuen ere Uussehnig chuu.

Dr Rudolf I. giltet as Ferderer vu Chilche un Chleschter, zem Byschpel gehn s um 1250 böue Syteschiff un dr Katharinekoor mit syyne Freske vu dr Wallfahrtschilche Bickese uf ihn zruck. As Liebhaber vu Chunscht un Minnesang isch er vum Beppo vu Basel as frumme un milddetige Mänsch brise wore.

Är isch im Chloschter Liechtedal begrabe.

Am 20. Mai 1257 het dr Rudolf I. d Kunigunde vu Eberstei ghyrote, (* um 1230; † 12. April 1284/90 z Liechtedal), d Dochter vum Grof Otto vu Eberstei. Us däre Eh sin die Chinder fiirigange:





</doc>
<doc id="27548" url="https://als.wikipedia.org/wiki?curid=27548" title="Makara">
Makara

De Makara (skt. मकर makara "m.") isch im Hinduismus e Fabeltier, wo im Wasser diham isch. Er chunnt au im Jinismus und im Buddhismus vor. S Tierchraiszaiche vom Staibock haisst z Indie Makara.

De Makara isch e Mischwese zwösched emene Delphin und emene Chrokedil, mengisch gliicht de Vordertail emene Elifant. De Makara isch s Vahana vom Varuna und vo de Ganga, de Göttin vom Fluss Ganges. Au di buddhistischi Göttin Chunda werd ufeme Makara dargstellt. Im Jinismus isch de Makara s Symbol vom 9. Tirthamkara.

Orering wo emene Makara noobildet sind, haisset makaramandala. 


</doc>
<doc id="27550" url="https://als.wikipedia.org/wiki?curid=27550" title="Rudolf II. von Baden">
Rudolf II. von Baden

Dr Rudolf II. vu Bade († 14. Februar 1295) isch vu 1288 bis zue syym Dod 1295 dr regiered Markgrof vu Bade gsi. Är isch dr zwet Suhn vum Markgrof Rudolf I. un däm syyre Frau Kunigunde vu Eberstei us em Ebersteiner Adelsgschlächt gsi. Bis zum Dod vu syym Vater het er dr Byyname "dr Jinger" gha. wu sälle gstorbe isch, het er, ass mer het chenne unterscheide vu syym Brueder Rudolf III., em jingschte Suhn vum Rudolf I., dr Byyname "dr Elter" iberchuu.

Dr Rudolf II. het d Adelheid vu Ochsestei ghyrote, d Witfrau vun eme Grof vu Straßberg. Us dr erschte Eh het d Adelheid e Suhn un zwo Dechtere gha, eini dervu, d Gertrud, isch d Frau vum Rudolf III. wore.


</doc>
<doc id="27551" url="https://als.wikipedia.org/wiki?curid=27551" title="Critérium du Dauphiné">
Critérium du Dauphiné

S Critérium du Dauphiné (friejer Critérium du Dauphiné Libéré) isch e Radränne, wu dur di franzesisch Dauphiné fiert. Des Etapperanne giltet näbe dr Tour de Suisse as wichtigschts Vorberaitigsränne fir d Tour de France. S Critérium du Dauphiné isch e aaspruchsvolli Rundfahrt iber nyyn Däg. Näb eme gängige Einzelzytfahre as Prolog git s vilmol e Bärzytfahre. D "Dauphiné" ghert zue dr anne 2005 nei yygfierte UCI ProTour, ere Serie vu dr wichtigschte Rädränne.

S Critérium du Dauphiné Libéré isch s erscht Mol anne 1947 durgfiert wore, gnännt noch em Veraastalter, dr Zytig "Le Dauphiné Libéré". Anne 2010 isch s Ränne vu „Amaury Sport Organisation“ (ASO) ibernuu wore, syterhär het s nimmi s „Libéré“ im Namme.

Siger us dr Schwyz sin dr Urs Zimmermann (1986) un dr Laurent Dufaux (1993, 1994) gsi, dr ainzig Siger vu Dytschland dr Udo Bölts (1997).

Je dreimol gwunne hän dr Nello Lauredi (1950, 1951, 1954), dr Luis Ocaña (1970, 1972, 1973), dr Bernard Hinault (1977, 1979, 1981) un dr Charly Mottet (1987, 1989, 1992).

Der Erst im Gsamtklassemänt drait e gääls Liibli mit eme blauem Streife. Sit 1948 het der Best im Bärgfahre e roots Liibli mit wisse Pünggt aa. 1955 isch s grüene Liibli für e best Sprinter iigfüehrt worde. S blaue Liibli bekunnt über wo in der Kombination vo Gsamtklassemänt, Bärgfahre und Sprinte am beste isch.




</doc>
<doc id="27555" url="https://als.wikipedia.org/wiki?curid=27555" title="Émile Waldteufel">
Émile Waldteufel

Dr Émile Waldteufel (eigentlich hot’r "Charles Émile Lévy" ghoißa; * 9. Dezembr 1837 z Strôßburg; † 12. Februar 1915 en Paris) ischt a elsässischr Musikr ond Kombonischt gwäa.

Dr Émile Waldteufel ischt am 9. Dezembr 1837 z Strôßburg uf d Welt komma. Sei Vaddr isch dr Lazare Lévy gwäa, wo sich selbr Louis Waldteufel ghoißa hot. D Muadr vom Émile, d Flora Neubauer, ischt Pianischdin ond Professr fir Gsang gwäa. Wia dr Jong fenf Johr alt gwäa ischt, isch’r mit seine Eltra ond seim Bruadr Isaak vo Stroßburg noch Paris omzoga. Da erschda musikalischa Ondrricht hot’r vo seira Muadr griagt. Schbätr isch dr Heyberger sei Lehrer worra.

Am Konservadoriom en Paris hot dr Waldteufel Musig studiirt. Wia-nr dô drmit fertig gwäa ischt, hot’r zerscht a Weile en-ra Klaviirfabrik gschafft. Schbätr isch’r am Hof vom Napoléon III. Vorschbiilr vo deam seim Weib, dr Kaisore Eugénie, ond 1865 kaisrlichr Hofballdirektr worra. E dera Funktioo hot’r d Bäll a dr Parisr Opéra dirigiirt. Dr Waldteufel hot meh wia 250 Denz komboniirt, hauptsächlich Walzer. Sei bekanndeschtr vo deane isch dr "Schlittschuhläufer-Walzer (Les Patineurs, op. 183)" aus em Johr 1882 worra. Seine Walzr hend sich am Stil vom Johann Strauss oriendiirt, abr dui graußa melodischa Begabong vo seim Vorbild ond deam sein Diafsenn hot’r bei Weidem et erreicht. Am 12. Februar 1915 hot dr Waldteufel in Paris em Altr vo 77 Johr s Zeitliche gsegnet. Sei letzschda Ruha hot’r uf em Pariser Friidhof "Père Lachaise" gfonda. 

En de Sibzgrjohr vom 20. Johrhondert hot’s dr Émile Waldteufel gschafft, mit moderne Bearbeidonga vo zwoi vo seine Kombosiziona – gsonga vom Schlagrduo Cindy ond Bert – vordre Plätz en de deitsche Hitparada zo belega: D Melodii vom Liad "Wenn die Rosen erblühen in Malaga" ischt dupfagleich wia em Waldteufel sei "España, op. 236", wo abr wiidrom a Bearbeidong vo dr gleichnamigea Rhapsodie vom Emmanuel Chabrier ischt. S zwoide Liad vo deam Schlagrduo, "Spaniens Gitarren", basiirt uf em Walzr "Estudiantina, op. 191". Dr deitsch Schlagrkombonischt Heinz Gietz hot dia Vorlaga bloß so vorändret, dass’r aus-em Dreivirtl-Takt an Viirvirtl-Takt gmacht hot.



</doc>
<doc id="27558" url="https://als.wikipedia.org/wiki?curid=27558" title="Gent–Wevelgem">
Gent–Wevelgem

Gent–Wevelgem isch e belgisch Radränne. S Eidagsränne, wu syter anne 1934 in dr belgische Weschtprovinze durgfiert wird, ghert syt dr Yyfierig vu dr UCI ProTour 2005 zue däre Rännserie vu dr wichtigschte Radränne im Johr. D Strecki vu Gent–Wevelgem het im Gegesatz zue dr maischte andre flämische Friejohrsklassiker e relativ flach Profil. S grescht Hindernis isch dr "Kemmelberg", e typisch flämischi Helling (alem.: Stich) mit eme churze, aber extrem gäche un nit asfaltierte Aastig.

S flach Profil vum Ränne wirkt si au uus uf d Sigerlischt. E Sprinter wie dr Mario Cipollini het dää Klassiker zem Byschpel drejmol chenne gwinne. Au d Belgier Eddy Merckx, Rik Van Looy un Robert van Eenaeme het des Ränne drejmol gwunne. Di einzige dytsche Siger sin dr Andreas Klier (2003) un de Marcus Burghardt (2007). Dr einzig Schwyzer, wu des Ränne gwunne het isch, dr Rolf Graf anne 1954 gsi. Im Johr 2010 het zem erscht Mol e Eschtryycher gwunne, dr Bernhard Eisel.



</doc>
<doc id="27560" url="https://als.wikipedia.org/wiki?curid=27560" title="Indogermanische Religion">
Indogermanische Religion

Under Indogermanische Religio werd e hypotetischi Religioo bizaichnet, wo a de Urindeuropäer zuegschribe werd und ahand vo sproochliche und typologische Gmainsamkaite vo de Religione vo indeogermanische Völcher, erschlosse werd.

D Idee vonere indogermanische Religioo isch glii noch de Entdeckig vo de indogermanische Sproochfamili uufchoo, nochdem e sproochlichi und sachlichi Verwandtschaft zwöschet lat. "Iuppiter/Diēspiter", agr. "Zeus pater" und ai. "Dyaus Pita" festgstellt woren sich. Trotzdem isch es a de früene Religiosforschig nöd gglunge, e grössere Zämehang zwösched de verschidnige indogermanische Religione z finde, trotz villne Vorschläg und Öberlegige, drunder aber au faltschi Vergliich wie z. B. nordisch "Hel" = indisch "Kali"; südgermanisch "Wotan" = indisch "Vata").

Erst wo de Paul Thieme vorgschlage het, as di indogermanische Gotthaite eender personifizierti ethischi Bigriff sind statt personifizierti Natureliment, isch d Forschig us de Sackgass, wo si iigschlage het, usechoo. E wichtige Biitrag hett den de französisch Religioswüsseschaftler Georges Dumézil gschaffe, mit sinere Aasicht vonere drüfuntkionelle Struktur vom indogermanische Pantheon.

Em Dumézil sini Theori baut uf de These uuf, as de Götterhimel en Abbild vo de Gsellschaft darstellt. Vili indogermanischi Kulture hend nämli us drai fraie Ständ bistande, nämli em Lehrstand, em Wehrstand und em Nährstand. Drususe het de Dumézil s drüfunktionale Schema erarbaitet:

Da System het sich as e gaignets Muster usegstellt und het a de vergliichende Religioswösseschaft e Schub geg före ggee. Götternäme mitsamt de Etymologie sind in Hindergrund trette zugunste vo Sage und Mythe und typologische Aigeschafte, wo bistimmti Gotthaite mitenand verbinded. So isch zum Biispiil e indogermanische Donnergott erfassbar wore, e Held sundergliiche: de germanischi Thor und de indisch Indra trinket und esset öbrmäässig vill, rastet schnell uus und chämpfet, wie de baltischi Perkunas e schlange- oder trachenartigs Wese, wo mit Wasser i Verbindig stoot.

Erst noch e paar Joor isch au Kritik gegenöber dem System uufchoo, wo trotz alem au vill Schwächine uufwiist. So werd di antiki griechischi Religio fast ganz uusgchlammeret, wege de starche chliiasiatische und semitische Iiflüss. Aber au di uurtümlichi Religioo vo de Balte möcht nöd so recht i da Schema passe. Di dritt Funktion isch bim Dumézil z wenig differenziert und d Nasatya, de Quirinius und de Freyr hend doch grad echli gär wenig gmainsam. De wiiblich Aspekt isch vom Dumézil vernochlässigt wore, obwoll vili indogermanischi Religione meriri Göttine mit düttliche und uusprägte Charakterzüüg hend. Us dem Grund isch d Idee uufchoo, as Fruchtbakaitsgotthaite und Göttine useme nödindoeuropäische matriarchale Substrat entstamed, e These, wo bsundrigs vo de baltische Archäologin Maria Gimbutas vertrette woren isch. Noch ere chöni s baltische Pantheon in e männlichs ursprünglich indoeuropäisches und e wiiblichs, ursprünglich e vorindoeuropäisches Eerb tailt were.

D Tabele, wo une chunnt, vergliicht Göttine, wobi au s semitische Pantheon vo Ugarit (bis 1200 v.Chr.) dezuegno werd, um z zaige, ass da Schema nöd explizit indoeuropäisch isch:

En anderi Möglichkait büütet d Sproochwüsseschaft aa. Allerdings cha si nume näbis öber Näme und religiöösi Uusdrück säge.

D Indoeuropäer hend Götter vereert (1. *deiuos "m." skt. devaḥ; phryg. tios; lat. deus; lit. diēvas – 2. *dhēhs: agr. theos; phryg. deos; an. dís "f."), wo si as unsterblich bitrachtet hend (*deiuos nmrtos "m.Pl."; skt. devāḥ amrtaḥ; agr. theoi ambrotoi; lat. dī immortāles). Möglichi Gotthaite sind gsii:







</doc>
<doc id="27564" url="https://als.wikipedia.org/wiki?curid=27564" title="Rudra">
Rudra

De Rudra (skt. रुद्र Rudra "m." »Hüüler«) isch im Vedismus de gförchteti Gott vo de Wildnis gsii und de Vorgänger vom Hindugott Shiva.

Im Rigveda sind em Rudra nume grad drai Hymne gwidmet. Sini Frau isch d Prishni und er isch de Vatter vo de chriegierische Sturmgötter Maruts. Sini Chraft und Wuet sind zerstörerisch und er werd de stärchst vo allne Starche gnennt. Sini Waffe isch de Pfiilboge und er isch de gförchteti Rächer. Er isch de Gott vo de Wildnis, de wilde Tier und au vo de Jagd, wo as Opfer Wildfrücht und Reemilch öberchunnt. Aber de Rudra isch au de Hailgott, jo de Arzt vo allne Ärzt, und chennt tuusigi vo Hailmittel.

De Rudra werd nöd nume vo sinene Söö, de Maruts, biglaitet, sondern au vonere Gruppe, wo Rudras gnennt werd. Eri Aazaal werd i de Regle mit elf aaggee.



</doc>
