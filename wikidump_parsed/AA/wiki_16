<doc id="27565" url="https://als.wikipedia.org/wiki?curid=27565" title="Kali">
Kali

D Kali (skt. काली Kālī "f." »Schwarzi«) isch im Hinduismus e wildi Göttin und stellt die wüetigi und schrecklichi Form vo de Devi dar.

D Kali werd as e halbuuströchneti Frau mit pechschwarze Huut dargstellt, wo e Pantherfeli aahet. Si het rooti Auge und streckt d Zunge wiit use. Eri Waffe sind e Schlinge, e Schwert und e Schädelchüüle. Um de Hals trait si e Chetti us Menscheschädel. Si schrait förchterlich und chämpft gege Dämone. Vili Bilder zaiget, wie d Kali uf erem Maa Shiva stoot, e Symbol dodeför, as er si elai bisänftige cha.

D Kali werd voralem z Bengale vereert und d Stadt Kalkutta isch noch de Kali binennt.



</doc>
<doc id="27566" url="https://als.wikipedia.org/wiki?curid=27566" title="Kali (Begriffsklärung)">
Kali (Begriffsklärung)

Kali stoot för:



</doc>
<doc id="27567" url="https://als.wikipedia.org/wiki?curid=27567" title="Freyr">
Freyr

De Freyr (»Herr«) isch de nordgermanischi Fruchtbarkaitsgott und ghört zum Göttergschlecht vo de Wane. Er isch nebetem Odin und em Thor de wichtigsti nordischi Gott. Im Altschwedische und bim dänische Historiker Saxo Grammaticus haisst de Gott "Frø" und Opfer an en wered "Frøsblot" gnennt.

I de Edda isch de Freyr de Soo vom Njörd und de Brüeder vo de Freyja. Bivor die as Gaisle zu de Ase choo sind, isch er mit sinere Schwöster verhüürootet gsii. De bi de Wane üblichi Bruuch isch aber bi de Ase verbotte. De Freyr het sich denn i d Riisin Gerdhr verliebt und si ghüüroote. De Soo us dere Verbindig isch de Fjölnir. De Freyr isch au de Stammvatter vo de Ynglinger, em schwedische Königshuus. Well er bi de Werbig um d Gerdhr sis Schwert a sim Diener Skyrnir gschenkt het, het er de Riis Beli miteme Hirschgwai tötet. Im Ragnarök findet de waffeloosi Freyr de Tood dör de Riis Surtr, em Herrscher vo Muspellheim.

Em Freyr ghört s Schiff Skidhbladhnir, wo öber d Luft faare cha und zämegfaltet guet inere Täsche platz hett. Hüffig riitet er aber ufem Eber Gullinborsti (»Goldborste«), oder de Eber zücht siin Wage. Wone tuet er z Alfheim.

De Fruchtbarkaitsgott Freyr isch i nordische Bilder miteme riisige Phallos dargstellt wore. Da isch literarisch dör de Hamburger Bischof Adam vo Breme und archäologisch dör e chliine Aahänger us Schwede bizügt. Siin Kult i de schwedische Königs- und Kultstatt Uppsala isch mit laszive Tänz und Gsäng verbunde gsii. Em Freyr isch för Fruchtbarkait, guets Wetter, Äärn und Fride gopferet wore.




</doc>
<doc id="27569" url="https://als.wikipedia.org/wiki?curid=27569" title="Njörd">
Njörd

De Njörd (an. Njörðr) isch de nordgermanischi Meergott und ghört zum Geschlecht vo de Wane

De Name an. "Njörðr" cha uf zruggfüert were, wa exakt mit de Form "Nerthus" öberiistimmt, wa de Name vo de früegermanische Erdmuetter isch. S underschidliche Gschlecht isch nöd ase problematisch, do u-Stämm männlich und wiiblich sii chönnt. S Wort bizaichnet vermuetli Schöpfigschraft.

De Njörd isch de Vatter vo de Freyja und vom Freyr, woner mit sinere aigne Schwöster züügt het, do jo bi de Wane d Gschwüstertiehi üblich isch. Er isch zäme mit sinene Chind as Gaisle zu de Ase choo und lebt am Meer im Palast Noatun. D Riisin Skadi het vo de Ase verlangt, as si ere e Maa gee müend, as Ersatz för de Mord a erem Vatter Thjazi. D Götter hend zuegstimmt, under de Bedingig, as si nume d Füess vo de Götter gsie tar, und ahand vo dene de Maa uuswääle söll. Wo si do e paar höbschi Füess gsie het, het si gmaint, si saiet die vom Balder, aber si sind die vom Njörd gsii. D Ehi vo baidne isch nöd guet usechoo, well si sich nöd hend chöne ainige öber de Wonort. Si het s Gschrai vo de Mööfe z Noatun am Meer und er s Ghüül vo de Wölf z Thrymheim i de Berge nöd möge liide.



</doc>
<doc id="27570" url="https://als.wikipedia.org/wiki?curid=27570" title="Nerthus">
Nerthus

D Nerthus () isch bi de römerzittliche Germane as Erdmmuetter vereert wore.

De Tacitus het i de "Germania" de Kult vo de Nerthus gnau bischribe. Deno isch d Göttin zu bistimmte Zitte imene Wage dör s Land zoge wore. Zom Abschluss vom religiöse Umzug isch de Wage imene See gwäsche woore und d Sklave wo de Göttin tient hend, sind ertränkt wore. Wäred de ganze Zitt sind ali Waffe ewegsperrt gsii und e festliche Fride het gherrscht.




</doc>
<doc id="27572" url="https://als.wikipedia.org/wiki?curid=27572" title="Tacitus">
Tacitus

De (Publius ?) Cornelius Tacitus (öppe 55-120 n.Chr.) isch e römische Politiker, Historiker und Schriftsteller gsii. Sis bikanntischte Werch isch d "Germania", wo s Land und d Brüüch vo de Germane bischribt. Ass sin Vorname "Publius" gsi sai, isch nöd gsicheret, nochem Sidonius Apollinaris het er "Gaius" ghaisse.

De Cornelius Tacitus isch z Gallie uufgwachse. Er isch z erscht e Grichtsredner gsii und hett den e Karriere as Senator gmacht. Ane 88 isch er Prätor wore und im Joor 97 Konsul, und ane 112 Prokonsul vo de Provinz Asia gsii. Sis ersti literarischi Werch "De vita Iulii Agricolae" (»s Lebe vom Iulius Agricola«) het er ane 98 useggee, s isch e Loobreed a siin Schwigervatter, wo z Britannie Statthalter gsii isch. Geg 100 het er d "Germania", gnau: "de origine et situ Germanorum" (»Vom Uursprung und Lebesruum vo de Germane«) veröffetlicht. S nöchst Buech isch de "Dialogus de oratoribus" (»Dialog öber d Redner«) gsii, woner de Zerfall vo de Redikunst bichlagt het. Zwöschet 105 und 109 het er sis Gschichtswerch "Historiae" useggee, e Werch öber di Römischi Gschicht vom Chaiser Galba (69) bis zum Domitian (96). Ab 110 sind d "Annales" entstande, wo d Gschicht vom Chaiser Augustus (14) bis Nero (68) abhandlet.









</doc>
<doc id="27576" url="https://als.wikipedia.org/wiki?curid=27576" title="Fjölnir">
Fjölnir

De Fjölnir isch i de nordgermansiche Mythologi de Soo vom Freyr und vo de Gerdhr. Er ghört zu de schwedische Ynglingekönig und isch wääred emene Bisüüffnis imene volle Metfass versoffe. Sini Erwäänig bim Skald Thjodolfr or Hvini (9. Jh.) zaigt, as er e gwüssi Bidüütig gha ha mue und au kai spooti Saagegstalt isch. Obwoll nöd vill vonem bikannt isch, het d Forschig vill öber en spekuliert, wobii d Düütig as Feldgott ainiges för sich het.

Fjölnir isch au e Name vom Odin, wo i de Edda und vo Skalde gnennt werd.



</doc>
<doc id="27577" url="https://als.wikipedia.org/wiki?curid=27577" title="Tour de Suisse">
Tour de Suisse

D Tour de Suisse isch di grescht Radrundfahrt in dr Schwyz. Si findet alljohr Mitti Juni statt un giltet as wichtigschts Etapperänne im Radsport no dr „Große Drej“ Tour de France, Giro d'Italia un Vuelta a España. D Rundfahrt ghert zue dr anne 2005 nej yygfierte UCI ProTour, dr Serie vu dr wichtigschte Radränne im Johr. 

Si isch unterdeilt in zeh bis zwelf Etappe, dodrunter zmeischt e Prolog, e baar Bärgetappe un e Zytfahre. D Tour de Suisse wird vu vile Fahrer gfahre as letschti Vorbereitig uf d Tour de France, wu draditionäll zwo Wuche speter aafangt. Zuegloo sin Mannschafte vu dr 1. un dr 2. Kategorii. Dr Erscht in dr Gsamtwärtig drait s "Guldi Trikot".

Di erscht Tour de Suisse isch vum 28. Augschte bis zum 2. Septämber 1933 uusdrait wore; Siger vu däre Rundfahrt in fimf Etappe isch dr Eschtryycher Max Bulla gsi. Syterhär hän vil beriemti Fahre d Tour de Suisee gwunne. Hinter em viermolige Gsamt- un dodermit Rekordsiger Pasquale Fornara chemme di bede Schwyzer Radrännfahrer vu dr 1950er Johr, dr Ferdy Kübler un de Hugo Koblet, wu si bedi drejmol gwunne hän. Dr Gino Bartali, dr Hennes Junkermann, dr Beat Breu un dr Jan Ullrich hän d Tour alli zweimol gwunne.

Hite wird d Tour de Suisse vu dr Firma IMG uusgrichtet. Dr Diräkter vu dr Tour isch dr ehmolig Schwyzer Radrännfahrer Armin Meier.



</doc>
<doc id="27581" url="https://als.wikipedia.org/wiki?curid=27581" title="Werwolf">
Werwolf

E Werwolf isch e Fabelmischwese us Mensch und Wolf. I antike Mythologie, i Dichtige, aber au i moderne Film isch e Werwolf e Mensch, wo sich bi Vollmoo in e bluetrünstige Wolf verwandlet. Er ghört zu de Wertier, de Therianthrope, wo me wältwiit in Religione und Mythologie findet, vor allem in Afrika, wo der Werwolfglaube sehr verbreitet isch, und in Nord- und Südamerika.

De Name isch e Zämesetzig us ahd. "wer" »Maa« und "wulf" »Wolf«. Di griechisch Bizaichnig Lykanthrop (agr. "λυκάνθρωπος, lykánthrōpos") setzt sich us "lýkos »"Wolf« und "ánthrōpos" »Mensch« zäme.

Werwölf sind scho i de Antiki bizügt, zerst bim griechische Historiker Herodot. Er schribt öber s skythische Volch vo de Neure:

De älteri Plinius schribt i sinere "Naturgschicht" vom ene Maa, wo sini Chlaider ane Esche ghengt hebi und denn öber e See z Arkadie gschwume sai und debi sai er in e Wolf verwandlet wore. Wen er nüün Joor lang as Wolf kann Mensch afali, bichöm er d Glegehait öber de See zruggzschwime und wider e Mensch z were. Au de römisch Schriftsteller Ovid waiss vo Mane, wo z i arkadische Wälder als Wölf umelungeret.

De Petronius vermittlet im "Satyricon" en anderi Werwolfgschicht. En eemolige Sklav verzällt en Erlebnis, wien er miteme Fründ uf e Fridhof ggange sai. Plötzlich heb sich siin Biglaiter blutt uuszoge und d Chlaider an Stroosserand glait. Den heb er e Chrais drumumepislet und sai plötzli e Wolf gsii und sai eweggloffe. Er selber sai vor Angst eweggrent und zu sinere Liebste gfloche, wo sich biklagt heb, well e Wolf grad ebe Schööf grisse heb.

Au för d Germane sind Werwölf bizügt und di alemannischi Schwertschaide vo Gutestai zaigt e Werwolf. De Bischoff Burchard vo Worms, wo öber germanische Aberglobe gschribe het, nennt ebefalls Werwölf.


En Uswahl vo Film, wo s Thema "Werwolf" ufgrife:



</doc>
<doc id="27582" url="https://als.wikipedia.org/wiki?curid=27582" title="Drache">
Drache

E Traach (ahd. "traccho" us lat. "draco" und agr. "δράκων, drákōn" »Traach, Schlange«) isch e Fabeltier wo weltwiit bikannt isch. Je noch Kultur chönde si recht verschide uusgsie.

Bi de Germane sind Traache recht biliebt, bsunders i de Heldesaage. Debii isch di usem Latiin entleenti Bizaichnig verbraiteter as iihaimisch Binennige, wi tütsch "Lindwurm". S Bild wo d Germane vomene Traach ghaa hend, underschaidet sich starch vom moderne Traachebild, wo vo asiatische Vorstellige starch beiflusst isch. Traache sind schlangeäänlich gsii und hend Gold öber ales gliebt, da gsammlet und druf gnestet. Si sind gföörlichi Tier gsii und s Töte vomene Traach e Heldetaat sondergliiche.

Noch de nordische Mythologii nagt de Traach Nidhöggr a de Worzle vom Weltbomm Yggdrasill. De birüemtisch Traach isch aber de Fafnir, wo vom Sigurd tötet woren isch.

I de Kunst vo de Wikinger sind Traache wichtig gsii und eri Schiff sind mit Traachechöpf verzeirt gsii, werum die Schiff Traacheschiff gnennt were. Au d Dachfirst vo de skandinavische Stabchile sind mit Traachechöpf verziert.


</doc>
<doc id="27583" url="https://als.wikipedia.org/wiki?curid=27583" title="Drache (Begriffsklärung)">
Drache (Begriffsklärung)

Drache stoot för:



Drache isch de Name vo merere Tierarte:

Drache isch de Familiname vo merere Persone:


</doc>
<doc id="27584" url="https://als.wikipedia.org/wiki?curid=27584" title="Nidhöggr">
Nidhöggr

De Nidhöggr (an. Niðhǫggr "m." »Hass-Schläger«) isch e Traach i de nordgermanische Mythologii.

De Nidhöggr wont i de Underwelt un nagt a de Worzle vom Weltbomm Yggdrasill. S Aichörndli Ratatöskr stiftet zwüschet em und em Adler, wo im Wipfel sitzt, Striit. S rennt de Bomm uf und ab und öbermittliet hässigi Wort. I de Völuspa werd de Nidhöggr as e Traach dargstellt, wo a de Tote s Bluet uusuuget und Liiche fresst. Nochem Ragnarök werd er wider uferstoo und im Nidhavellir wone.
Nidhöggr isch au de Name vomene Zwerg i de Thulur.



</doc>
<doc id="27587" url="https://als.wikipedia.org/wiki?curid=27587" title="Hermann III. von Baden">
Hermann III. von Baden

Dr Markgrof Hermann III. vu Bade, gnännt dr Groß, (* um 1105; † 16. Jänner 1160) isch Markgrof vu Verona un Bade gsi.

Dr Hermann III. isch dr Suhn vum Hermann II. vu Bade un dr Judith vu Bagene gsi. Är isch vu 1130 bis 1160 dr Regänt vu dr Markgrofschaft Bade gsi.

Dr Hermann III. isch e dreje Gfolgsmann vu dr Staufer gsi un het wäge däm Stryt gha mit syyre Verwandtschaft, dr Zähriger. Anne 1140 het er mitgmacht bi dr Belagerig vu dr Burg Wyyberdrej un het derno d Ryychsvogtei Selz im Elsass iberchuu.

1151 isch d Markgrofschaft Verona, wu syt dr Schaffig vum Herzogtum Kärnte anne 976 unter dr Veraltig vu dr Kärntner Herzeg gsi isch, vum Chenig Konrad III. an dr Markgrof Hermann III. glehnt wore. 

Us em Johr 1153 git s e Schänkigsurkund, wu dr Staufer Chenig Friedrich I. dr Hof Besge em Markgrof Hermann III. vu Bade verchauft het; des isch di erscht Nännig vu Besge.

Anne 1154 het er in dr Lombardei gchämpft un isch mit em Chaiser in dr Chrieg gege Mailand zoge.
Dr Hermann III. isch au bim Zweete Chryzzug derbyy gsi un bi dr erschte Italiefäldzig vum Friedrich I. Barbarossa.

Dr Markgrof Hermann het vor 1134 d Bertha ghyrote († no 1162). In ere zwote Eh het er no 1141 d Maria vu Behme ghyrote, d Dochter vum Herzog Soběslav I.

Chinder us erschter Eh:

Dr Hermann III. isch im Auguschtiner-Koorherrestift z Bagene begrabe.



</doc>
<doc id="27591" url="https://als.wikipedia.org/wiki?curid=27591" title="Fabelwesen">
Fabelwesen

E Fabelwese isch e Lebewese, wo i de Natur nöd vorchunnt, aber i Fable, Saage und Mythe tailwiis e wichtigi Role iininnt. 

Hüüffig sind Fabelwese Mischige vo Mentsch und Tier, wie de Kentaur, wo halb Maa halb Ross isch, oder e Wasserjumpfere wo oberhalb vom Buchschnabel e höbschi Frau isch underhalb aber imene Fischschwanz endet. Fabeltier im spezielle sind i de Natur nöd möglichi Chrüüzige vo verschidnige Tier, wie de Vogel Gryff, wo us Loi und Adler bistoot. Anderi Fabelwese hend zvill oder zwenig Körpertail, wie de Zyklop mit nu aim Aug oder de Sleipnir, s Ross vom Odin mit acht Bai. Vili Fabelwese sind biliebti Woppetier.



</doc>
<doc id="27594" url="https://als.wikipedia.org/wiki?curid=27594" title="Midgardschlange">
Midgardschlange

D Midgardschlange (an. Miðgarðsormr "m.") oder Jörmungand isch i de norgermanische Mythologi d Weltschlange, wo di ganz Erde oder Midgard umgitt.

D Midgardschlange isch s Chind vom Loki und vo de Riisin Angrboda. D Hel und de Fenriswolf sind eri Gschwüsterti. Wo si uf d Welt cho sind, isch si vo de Ase is Meer grüert wore, wel si sich gförcht hend. Si isch aber immer mee gwachse und isch im End ase gross wore, as si um ganz Midgard ume goot und sich selbe in Schwanz biisst. Drum werd si au Midgardschlange oder Jörmungandr, wa »Grosse Stab« haisst, gnennt.

De Donnergott Thor isch ere grööscht Find. Won er mitem Riis Hymir go fische ggangen isch, het er e riisige Stierchopf as Köder gnoo i de Absicht d Midgardschlange z fange. Die het au wörkli aapisse, aber wo de Thor si usem Wasser zoge het und mit sim Donnerhammer ere Chopf het wöle zertrümmere, het de Hymir Angst öberchoo und d Angelschnuer döregschnitte.

Wo de Thor bim Utgardloki gsii isch, het de en öberlistet. Er het zom Thor gmaint, er söll doch versueche mit em Büsi z spile, wo all Riisechind so möged. De Thor het versuecht da Chatzetierli uufzlupfe, aber er het s nöd gschafft, as mee as grad ai Bai i d Luft z bringe. Spööter het Utgardloki zueggee, as er de Thor mit Zauberai tüüscht heb, und ass die Chatz niemert andersch as d Midgardschlange gsii sai.

Im Ragnarök bigegnet sich de Thor und d Midgardschlange im Endchampf und de Thor vertrümmeret ere Chopf. Aber won er sich zruggzücht, ghait er tot zäme, well er mit em Gift vo de Midgardschlange i Birüerig choo isch.



</doc>
<doc id="27596" url="https://als.wikipedia.org/wiki?curid=27596" title="Hönir">
Hönir

De Hönir (an. Hœnir "m.") isch e nordische Gott gsii und het zu de Götterfamili vo de Ase ghört.

De Hönir isch noch de Völuspa a de Erschaffig vom erste Mentschepaar Askr und Embla bitailigt gsii, wobii de Hönir a de Mentsche de Verstand ggee het. De Snorri degege schribt, as die vo de drai Brüedere Odin, Vili und Ve erschaffe wore saiet. Drum isch es woorschiindli, as de Hönir ann vo de zwee Brüedere vom Odin isch.

Nochdem de Wanechrieg gendet het, hend d Ase und d Wane gegesittig Gaisle uustuuscht. Wääred d Wane a de Ase de Njörd, de Freyr und d Freyja gschickt hend, hend d Ase a de Wane de Hönir und de Mimir ggee. D Wane hend de Hönir zum Höptling gmacht. Wo si aber usegfunde hend, as er immer denn rootlos gsii isch, wenn de Mimir nöd umenand gsii isch, hends em Mimir de Chopf abghaue und de em Odin gschickt.




</doc>
<doc id="27597" url="https://als.wikipedia.org/wiki?curid=27597" title="Vidar">
Vidar

De Vidar (an. Víðarr "m.") isch e nordische Gott, wo zu de Ase ghört und au »schwiigsaame Ase« gnennt werd.

De Vidar isch de Soo vom Odin und vo de Riisin Grid. Sin Wonort isch Vidi oder Landwidi. De Vidarr isch nochem Thor de stärchsti Gott. Im Ragnarök rächt er sin Vatter, indem er de Fenriswolf tötet. Er öberlebt as ann vo de wenige de Weltundergang.



</doc>
<doc id="27598" url="https://als.wikipedia.org/wiki?curid=27598" title="Alemanus Hercules">
Alemanus Hercules

De Alemanus Hercules isch e pseudohistorische König vo Germanie gsii, wo göttlichi Vereerig gnosse het und mitem röömische Held Hercules vergliche woren isch.

De tütsch Historiker Johannes Aventinus (1477-1534) het e Bayrischi Gschicht ("Annales Boiorum") i sibe Bänd useggee, wo voll vo pseudohistorische Bigebehaite isch. Dodeze ghört au d Nenig vome König Alemanus. Deno sai de "Alemanus Hercules" de elft König vo "Germania Magna" und de unbesigbari Urvater und Gründer vo de Bayre gsi, wobi er sich uf de Berossus birüeft. Glebt heb er zu de Zitt vo de Deukalionische Fluet. Sis Zaiche sai de Loi gsii und noch em saiet meriri bayrischi Ort binennt, so d Burg "Almonstain" und de Fluss "Alemanus" (statt Alcmoenus, em latinisch Name vo de Altmühl). Im Chloster Riichenau söll no zu sinere Zitt sis Feldzaiche us Erz ("aereus signum") umegsii sii. De bayrisch Herzog Theodo heb denn bi Regeschburg a de Donau em göttlich vereerte Alemanus Hercules a Hain gwidmet. De Aventin maint no, as d Kelte im allgimaine ali Germane ""Alemani"" nenet, wa sich natürli uf s Französchie "Allemands" bizücht.

Die guet erfundni Gschicht hett bi Laie d Phantasii aagregt.

De nidersächsisch Dichterpuur Hinrich Jansen (1697-1737) het imene romantische Versli slawischi, nordischi und tütschi Gotthaite uufglistet:
Vo dene Gotthaite sind de slawisch Prove und de nordisch Thor historisch verbürgt, mit de Hertha isch aber d Erdmuetter Nerthus gmaint. De Zuttiber söll e slawische Waldgott bo Merseburg gsii sii.

De Bibliothekar Christian August Vulpius (1762-1827) het 1826 e phantasiivolls Handbuech underem Name "»Mythologie der deutschen, verwandten, benachbarten und nordischen Völker«" usegge und drinn füert er de "Allemann" uuf, e tütsche König wo vergötteret wore sai und de Herzog Theodo het em Allemann Herkules bi Regesburg e Hain gstiftet, em »Siiger und Gott vom Chrieg«.

Scho de Jacob Grimm (1785-1863) verzichtet i sim grundlegende Werch ""Deutsche Mythologie"", em erste wüsseschaftliche Buech uf dem Piet, uf d Erwäänig vom Allemann und au spöteri Forscher ignorieret die erfundni Figur.



</doc>
<doc id="27599" url="https://als.wikipedia.org/wiki?curid=27599" title="Wieland der Schmied">
Wieland der Schmied

De Wieland de Schmid (mhd. Wielant) isch en elbehafte Schmid i de germanische Heldesaag.

I de tütsche Heldesaag isch de Wieland e Schmid, wo d Waffe vo merer Helde gschmidet het, drunder au s Schwert Mimminc und de Helm Limme. Er het z erscht bim Zwergekönig Elberich im Gloggesachse gschaffet und denn bim König Hertnit (Hertwich). Vo sinere Tochter, wo de Name nöd öberliferet isch, het er zwee Söö, de Witege (Wittich) und de Witegouwe (Wittichowe).

Im französische Epos Langlois isch de Galant (< germ. *Walant) e grüemte Waffeschmid.

Bi de Angelsachse gelt de Weland oder Welund as waise Schmid und Chlagilied Deor zällt under de schlimme Schicksal uuf, wi de Welund d Beadohild, d Tochter vom Nidhad geg ere Wile schwängeri und eri Brüedere tödi. Sin Soo isch de Widia. E Szene us de Wielandsaag isch au ufem Ruunechästli vo Auzon dargstellt. Scho im früene Mittelater isch e megalithischi Staiaalag as Schmitti vom Wieland bizaichnet wore. Da Monument isch hüt no as "Waylands Smithy" bikannt.

E friesische Goldsolidus usem 6.Jh. nennt i Ruune de Name Weladu und zaigt e Bild vomene Maa. Da chönnt sich uf de mythisch Schmid bizüche, chönnt aber au e König, de Münzmaister oder en anderi Person bizüche.

De Völundr hett zwee Brüedere, de Egill und de Slagfidr. Ene glingts drai Walküre i eri Gwalt z Bringe und z hüroote, wobi em Völund sini Frau d Ölrun isch. Spööter verheert de König Nidhudhr s Land und ninnt de Völund gfange. Demit er nöd flüche cha, schniit er em d Seene döre und zwingt en, för siin Schmid zsii. De Völund rächt sich, indem er d Buebe vom König tödet und sini Tochter Bödvild vergwaltigt. Denn zücht er e Vogelgwand aa, woner selber bastlet het und flügt devoo.


</doc>
<doc id="27600" url="https://als.wikipedia.org/wiki?curid=27600" title="Idun">
Idun

D Idun (an. Iðunn) isch e nordgermanischi Göttin und ghört zu de Ase.

D Idun isch d Frau vom Dichtergott Bragi und verwandt mitem Zwerg Ivaldi. Si isch d Hüeteri vo de Öpfel, wo a de Götter ewigi Juged spendet. Imene Mythos werd verzellt, wie de Loki d Idun samt de Öpfel ewegglockt het und em Riis Thjazi uusghändiget. Wo d Götter usegfunde hend, wa passiert isch, hend si de Loki z wunnge d Idun wider z bifraie. Debi het er vo de Freyja e Falkegwand uusgleent und isch zum Thjazi gfloge. Dai het er d Idun ine Nuss verwandlet und si graubt. De Thjazi het en verfolgt, isch denn aber vo de Götter tödet wore.



</doc>
<doc id="27602" url="https://als.wikipedia.org/wiki?curid=27602" title="Ägir">
Ägir

De Ägir (an. Ægir) isch de nordische Meergott.

De Ägir ghört weder zo de Ase no zo de Wane, sondern isch e Riis. Er isch de Soo vom Fornjotr. Sini Frau isch d Ran und er het nüü Töchtere, wo d Meerwele symbolisiseret. Mit anderem Name haisst er au Hler und Gymir und wone tuet er uf de Insle Hlesey.

Er isch gastfründlich und bewirtet i sim prachtvolle Palast ali Götter. Bi soneme Aalass chunnts Allerdings zum Striit, wel de Loki nöd iglade gsii isch.


</doc>
<doc id="27603" url="https://als.wikipedia.org/wiki?curid=27603" title="Zähringen">
Zähringen

Zähringen stoht fir:





</doc>
<doc id="27604" url="https://als.wikipedia.org/wiki?curid=27604" title="Wörth">
Wörth

Dr Name Wörth (vo "Werth", "Werder" – es oberdütschs Wort för Inseli) wird brucht fir:





Lueg au:


</doc>
<doc id="27607" url="https://als.wikipedia.org/wiki?curid=27607" title="Clásica de San Sebastián">
Clásica de San Sebastián

D Clásica de San Sebastián, au Clásica San Sebastián, bask. Donostia-Donostia Klasikoa, isch e Radränne, wu syter anne 1981 alljohr im Augschte rund um d San Sebastián im spanische Baskeland stattfindet. Des Aidagsränne isch bis 2004 ais vu zeh Ränne vum Rad-Wältcup gsi. Syt 2005 ghert s zue dr nei yygfierte UCI ProTour, ere Serie vu dr wichtigschte Radränne im Johr. Dr Siiger vum Ränne chunnt as Trophäe e fir d Region typischi Txapela (Baskechappe) iber.

S Ränne goht iber arg bielig Gländ un isch dradizionäll 227 Kilometer lang. Doderbyy het s segs Aastig, ain mit dr Kategorii 1, drei mit dr Kategorii 2 un zwe mit dr Kategorii 3. D Entschaidig fallt vilmol am vorletschte Bärg, em Alto de Jaizkibel (Kategorii 1), rund 30 Kilometer vor em Ziil. Vom letschte Bärg, em Alto de Gurutze (Kategorii 3), sin s no 15 Kilometer bis ins Ziil.

Dr Spanier Marino Lejarreta isch dr Rekordsiiger mit drei Siig (1981, 1982, 1987). Siger us dr Schwyz, Eschtrych un Dytschland het s je aimol gee (Niki Rütimann 1984, Gerhard Zadrobilek 1989, Udo Bölts 1996).



</doc>
<doc id="27610" url="https://als.wikipedia.org/wiki?curid=27610" title="Hybridleitung">
Hybridleitung

Hybrid isch d' Bezäichnig für d' Kombinaziuu vu mindeschtens zwii Syschtem i d'r Technik. Ä Hybridläitig isch ä Hochspannigsläitig wu mindischtens zwii Schtromsyschtem tued befördere. Das chan under- oder oberirdisch sii. Bsunders verbreitet isch i d'r Schwiiz d' Kombinaziuu vu Bahn- und Wächselstromläitige. Bischpiil sind d' Abschnitt Niderurnä-Mels vu d'r Läitig Sils-Fällande und Immäsee-Amschtäg vu d'r Gotthardläitig.


</doc>
<doc id="27611" url="https://als.wikipedia.org/wiki?curid=27611" title="Wechselstrom">
Wechselstrom

Wächselstrom isch d'r eleggtrisch Strom, wu alternierend und regelmässig d Richtig änderet.

S Gegeteil isch d'r Gliichstrom, wo us er Gliichspannig entstoot.

I de Huushaltige brucht me meischtens Wächselstrom und sälten au Gliichstrom.

Fascht all Hochspannigsläitige – bis zur Höchschtspannig vu 380 Kilovolt – sind für Wächselstrom uusgrüschtet.<br>



</doc>
<doc id="27612" url="https://als.wikipedia.org/wiki?curid=27612" title="Hermann IV. von Baden">
Hermann IV. von Baden

Dr Markgraf Hermann IV. vu Bade (* um 1135; † 13. Septämber 1190 bi Antiochia am Orontes), isch vu 1160 bis 1190 Titular-Markgrof vu Verona un Markgrof vu Bade gsi. Derzue het er Grofe un Vogteirächt im Bryysgau un in dr Ortenau gha. Zem erschte Mol gnännt wird er anne 1152 zämme mit syym Vater. 

Är isch dr Suhn vum Markgrof vu Bade Hermann III. un dr Bertha gsi.

Um 1162 het dr Hermann IV. d Bertha vu Dibenga († 24. Februar 1169) ghyrote, e Dochter vum Pfalzgrof Ludwig vu Dibenga.

Zämme mit em Chaiser Friedrich I. Barbarossa het er bi dr Belagerig un Zersterig vu Mailand mitgmacht. In dr Johre 1176 bis 1178 het er mit em Chaiser Fäldzig z Italie gmacht un het au 1176 an dr Schlacht vu Legnano mitgmacht. 1183 isch er e Garant im Konschtanzer Friide gsi, wu di lombardische Stedt ihri Uaabhängigkeit iberchuu hän.

Dr Hermann IV. het an dr Syte vum Chaiser au am Dritte Chryzzug dailgnuu. Doderbyy abei isch er anne 1190 im Hailige Land in dr Nechi vu dr Stadt Antiochia an ere Sucht gstorbe.

Us dr Eh mit dr Bertha sin die Chinder fiirigange:




</doc>
<doc id="27613" url="https://als.wikipedia.org/wiki?curid=27613" title="Hermann V. von Baden">
Hermann V. von Baden

Dr Markgrof Hermann V. vu Bade († 16. Jänner 1243) isch vu 1190 bis 1243 dr regiered Markgrof vu Verona un Bade gsi.

Är isch dr Suhn gsi vum Hermann IV. vu Bade un dr Bertha vu Dibenga. Um 1217 het er d Pfalzgrefi Irmengard bi Ryy (* um 1200; † 24. Februar 1260) ghyrote, d Dochter vum Pfalzgrof Heinrich I. bi Ryy, gnännt dr Lang. 

Im dytsche Dronchrieg vu 1198 isch dr Hermann V. uf Syte vum Chenig Philipp gstande un 1208–1211 uf dr Syte vum Chaiser Otto IV.. Är isch au ne änge Verdröute vum Friedrich II. gsi.

Dr Hermann V. vu Bade isch dr Stadtgrinder vu Bagene, Pforze un Stuegert. Anne 1219 het er Pforze zue dr Residänzstadt vu dr Markgrofschaft Bade gmacht.

Anne 1218 het er uf d Erbaasprich z Zährige verzichtet un 1227 uf syyni Aasprich z Braunschweig. Derno isch er Grof vu dr Ortenau un vum Bryysgau wore. Dr Hermann IV. isch im Gfolg vum Friedrich II. in ganz Dytschland un z Italie unterwägs gsi un isch anne 1221 z Ägypte in Gfangeschaft grote. Är isch aini vu dr Gaisle gsi, wu em Sultan vu Ägypte ibergee wore sin.

Dr Hermann V. isch Rot am Hoft vum Chenig Heinrich VII. gsi, bis er mit däm Stryt iberchuu het. Anne 1235 isch er as Dailnämmer bim Mainzer Hoftdag gsi un bis 1238 im ängschte chaiserlige Gfolg. Är het wahrschyns an dr Abwährschlacht vu Liegnitz gege d Mongole dailgnuu.

Dr Hermann giltet as Ferderer vu dr Chleschter Maulbronn, Dännebach, Herrealb, Selz, Salem un Bagene. Syy Frau Irmengard bi Ryy giltet as Grinderi vum Chloschter Liechtedal z Bade in Bade, dr spetere Grablegi vu dr Markgrofe.

Dr Markgrof Hermann V. vu Bade isch im Auguschtiner-Koorherrestift Bagene begrabe gsi, bis syy Witfrau anne 1248 syy Lyycht ins Chloschter Liechtedal het iberfiere loo.

Us dr Eh mit dr Irmengard sin die Chinder fiirigange:



</doc>
<doc id="27614" url="https://als.wikipedia.org/wiki?curid=27614" title="Cisa">
Cisa

D Cisa (Cysa, Ciza, Zisa) isch e aageblichi Göttin gsii, wo z Augschburg vereert wore si söll.

Die Göttin erschiint i merere früemittelalterliche Schrifte us de Zitt vom 12.-14.Jh. De Text isch en Uuszug vonere Gallische Gschicht ("excerptum ex Gallica historia"). Ali Quele sind fast wortgliich und au de Melchior Goldast het de Tegscht fast wörtlich öbernoo. 

Nebet pseudohistorische Bigebehaite, wo scho i sich wdersprüchlich sind, werd au d Vereerig vonere suebische Göttin Cisa gnennt. Noch ere söll Augschburg "Cizarim" ghaiise haa. Si heb e hölzige Tempel ghaa, und en aigne Festtag, de "dies Cize", mit Spiil und Froid, und zwor 59. Tag nochem 1. Augste, aso em 28. September.

Nebet em Goldast hend au anderi Autore de Text verarbaitet, so de Gaistlichi Küchlin i sim Lobpriis "Herkommen der Stadt Augsburg" (um 1440):

De Berg wo de Tempel druf gstande sai, het nochem Küchlin "Zisenberck" ghaisse.

De Bibliothekar Christian August Vulpius (1762-1827) het 1826 e phantasiivolls Handbuech underem Name "»Mythologie der deutschen, verwandten, benachbarten und nordischen Völker«" usegee und drinn füert er d "Ciza" uuf, e sorbischi Göttin vo de Fruchtbarkait und "»als Cisara eine Art Ceres bei den Vindeliciern«", wo en Altoor z Augschburg ghaa heb. A erem Fest sai Chorn i Chöbel gschüttet wore.

De Jacob Grimm het i sim grundlegende Werch "Deutsche Mythologie" di mittelalterliche Tegscht abdruckt und bisproche. Obwoll er zuegitt, as de mittelalterlich Tegscht voll vo »unhailbare Widersprüch« sai, schenkt er em Bricht öber d Cisa Globe:
De Grimm versuecht e Zämehang mit de vom Tacitus gnennte suebische Isis und em Ziu z herstele und chunnt zom Schluss, d Cisa sai woll e wiiblichi Form vom Ziu. De aigetümlich Name Cisara för Augschburg düttet er as *Cisae ara, »Cisa-Altoor«. Im Nootrag nennt er no anderi Ortsnäme, wo noch dere Göttin binent si chönntet, drunder s rhätische Zizers.

Spöteri Forscher sind sich ainig, as de pseudohistorisch Tegscht mit anachronistische Widersprüchlichkaite öberhopt kann Quelewert het und as drum au a de Aagoob vom Kult vo de Cisa nöd traut were cha.

Neopagani Chrais bitrachtet d "Zisa" tailwiis as hisrtorischi Göttin.




</doc>
<doc id="27616" url="https://als.wikipedia.org/wiki?curid=27616" title="Nossikon">
Nossikon

Nossike (amtlich: "Nossikon") isch än ehemaligi Zifilgmeind und äs Quartier fo dä Stadt Uschter im Kanton Züri.

Nossike lyt südweschtlich vom Schlossberg und äm Tämbrig ungfäär 1,5 km vom Schtattzäntrum fo Uschter. Fo Nossike hät mä än schöne Blick uf dä Gryfesee und dä Pfaneschtyl. Nossike beschtaat us äm altä Dorfchern und rundume ferschidäni Noibouquartier. Im Süde fo Nossike befindät sich s Naturschutzgebiet "Verenetorain" und "Brunnacher", wo dä Klusbach dädurdure flüsst, wo in Riedike sich mit äm "Tüfenbach" feräint und dänn in See flüsst.

Im alte Dorfchern von Nossike isch foralläm s alti Gaschthuus Chrone bemerkenswert, wo im Schtil vomänä herrschaftliche Schloss ghalte isch. Gägänübär fo dä Chronä isch Töpferei Burg imäne alte Rigelhuus und s alte Schuälhuus mit dä Schuälhuusuur.

Nossike isch mit dä Buslinie 813 as öffentliche Transportnetz aagschlosse. Die Linie faart vom Bahnhof über Kirchuster uf Nossike und chèèrt det, bevor si zrugg zum Baanhof faart. Nossike isch so guät mit äm Schtattzäntrum verbunde. Di nöchschti Uuffaart uf d Oberlandautbaan isch Uschter-Oscht in Oberuschter inäre Entfernig fo 1 km öschtlich.

In Nossike gits än Volglade und s Gaschthuus Chrone mit dä Chegälbaan, wo s wirtschafltiche und kulutrelle Zäntrum vom Quartier bildet.



</doc>
<doc id="27617" url="https://als.wikipedia.org/wiki?curid=27617" title="Hermann VI. von Baden">
Hermann VI. von Baden

Dr Markgrof Hermann VI. vu Bade (* um 1225; † 4. Oktober 1250) isch vu 1243 bis 1250 regierede Markgrof vu Verona un Bade gsi. No dr Hochzyt mit dr Gertrud vu Babenberg isch er churzi Zyt au no Herzog vu Eschtryych un dr Steiermark gsi.

Dr Hermann VI. isch dr Suhn gsi vum Hermann V. vu Bade un dr Pfalzgrefi Irmengard bi Ryy. D Sihn Hermann VI. un Rudolf I. hän s Erb vum Vater zerscht mitenand ibernuu. Wu dr Hermann VI. 1247 ins eschtryychisch Herzogegschlächt yyghyrote gha het, isch er dert ane zoge un het em Rudolf I. d elainig Herrschaft iber d Markgrofschaft Bade iberloo.

Dr Papscht Innozenz IV. het am 14. Septämber 1248 em Markgrof Hermann VI. d Schänkig vum Herzogtum Eschtryych dur syy Frau Gertrud vu Babenberg bstetigt. E baar Monet speter, am 31. Jänner 1249, het dr Papscht dr Gegechenig Wilhelm vu Holland ufgforderet, em Markgrof Hermann VI. s Herzogtum Österreich as Läche z gee.

Dr Markgrof Hermann VI. isch bim Adel un au im eigene Land nit bsundersch beliebt gsi. Wäge däm het syy Witfrau versuecht, dur e Schänkig dr Schade am Stift Alteburg bim nidereschtryychische Horn wider guet z mache.

Dr Hermann VI. het um 1248 d Gertrud vu Babenberg (* 1226; † 24. April 1299), d Witfrau vum Markgrof Wladislaw vu Mähre, ghyrote, dur Vermittlig vum Herzog Otto vu Bayern. Us dr Eh sin die Chinder fiirigange:



</doc>
<doc id="27622" url="https://als.wikipedia.org/wiki?curid=27622" title="Baskenland-Rundfahrt">
Baskenland-Rundfahrt

D Baskeland-Rundfahrt (bask. "Euskal Herriko txirrindulari itzulia"; span. "Vuelta ciclista al País Vasco") isch e Radränne im spanische Baskeland. Des Etapperänne ghert zue dr anne 2005 nej yygfierte UCI ProTour, dr Serie vu dr wichtigschte Radränne im Johr.

D Rundfahrt isch s erscht Mol anne 1924 uusdrait wore, syter anne 1952 alljohr. S Profil vum Ränne isch seli aaspruchsvoll, wel e große Dail vu dr Strecki in dr Bärg gfahre wird.

Bis in d 1980er Johr isch des änne fascht alliwyl vu Spanier, vor allem Baske, dominiert wore. Rekordsiiger isch dr José Antonio Gonzalez Linares, wu des Ränne vier Mol gwunne het (1972, 1975, 1977, 1978). Siiger us dr Schwyz sin dr Tony Rominger gsi mit drei Siig (1992, 1993, 1994) un dr Alex Zülle mit zwe Siig (1995, 1997). Dytschi Siiger sin dr Rolf Wolfshohl (1962) un dr Andreas Klöden (2000 un 2011) gsi.

S Liibli vom Gsamtklassemänterste isch zerst rot gsi, vo 1935 a blau. Hytzudags isch s gääl wie das bi der Tour de France. S Bärgklassemänt isch 1935 iigfüehrt worde.

E ander Profi-Rundfahrt im Baskeland isch d Euskal Bizikleta.



</doc>
<doc id="27628" url="https://als.wikipedia.org/wiki?curid=27628" title="Giro d’Italia">
Giro d’Italia

Dr Giro d’Italia wird as s zweitwichtigste Etappevelorenne für Manne agluegt – noch dr Tour de France und vor dr Vuelta a España. Sit 1909 wird er – mit Usnahm vo de Chriegsjohr im Erste und im Zweite Wältchrieg – jedes Johr im Früehlig z Italie usdrait. Sit 1988 git s au e Giro für Fraue, dr Giro d’Italia Femminile. Sit 2008 isch er nüme Deil vo dr UCI Pro Tour. Dr Giro isch sportlig sehr aspruchsvoll. Er bestoht us Flachetappe, Bärgetappe und Ziitfahrte. Dr Verastalter brobiert, die verschiidene Etappearte so z kombiniere, ass kei Fahrertyp favorisiert wird, dass also nit d Spezialiste, wie Ziitfahrer und Chlätterer, im Vordeil si, sondern Fahrer, wo bi allem chönne mithalte.

Jedi Etappe isch es chliis Renne für sich, wo d Fahrer sich je noch ihrer Fahrstrategii sterker oder weniger stark iisetze drbii. D Ziite won e Fahrer für alli Etappe bruucht, wärde zsämmegrächnet und ergähn si Rang im Gsamtklassemänt. Dr Erst im Gsamtklassemänt drait d Maglia Rosa, s roserote Liibli, wo si Farb vom Sponser vom Giro, dr Gazzetta dello Sport, übernoh het. Dä, wo in dr Bärgwärtig füehrt, bechunnt e grüens Trikot (Maglia verde) und dr Erst in dr Punktwärtig e malvefarbigs Liibli (Maglia ciclamino). Für en erst Blatz im Intergiro het mä e blaus Trikot (Maglia azzurra) übercho; die Wärtig isch aber 2007 abgschafft worde und es wisses Liibli (Maglia bianca) wird sidder im beste Jungprofi im Gsamtklassemänt vergee.

Drei Fahrer, d Italiäner Alfredo Binda und Fausto Coppi und dr Belgier Eddy Merckx, hai fümfmol s Gsamtklassemänt bim Giro gwunne. Dr Mario Cipollini het am meiste einzelni Etappe gwunne, 42, eini meh as dr Alfredo Binda. Dr Alessandro Petacchi het 2004 im ene einzige Giro nüün Etappe gwunne, nodäm vor em Chrieg dr Alfredo Binda 1927 zwölf Etappe gwunne het. Dr chliinst Vorsprung vom Siiger uf dr Zweit im Gsamtklassemänt, nämlig nume elf Sekunde, het dr Ezio Cecchi 1948 gha.
Die chürzist Etappe isch 2005 nume 1,15 km lang gsi. Dr lengst Giro het 1954 stattgfunde und het e Streckelengi vo 4337 km gha, dr chürzist isch dä vo 1909 gsi mit 2245 km. Au bi dr Zahl vo de Fahrer het s grossi Underschiid ge: 1928 sii s 298 gsi und am wenigste Fahrer het s 1912 gha, wo nume 56 mitgfahre si. Zwei Johr spöter hai zwar meh Fahrer s Renne agfange, aber nume acht si am Ziil acho. Dr jüngst Siiger im Giro isch dr Fausto Coppi gsi, won er 1940 im Alter vo 20 Johr, 8 Möned und 25 Däg gwunne het, dr eltist isch 1955 dr Fiorenzo Magni gsi, won er fümfedrissgi gsi isch. Meh as jede andere isch dr Felice Gimondi uf em Siigerpodium vom Gsamtklassemänt gstande: drei Mol as Erste, zwei Mol as Zweite und vier Mol as Dritte.



</doc>
<doc id="27629" url="https://als.wikipedia.org/wiki?curid=27629" title="Amstel Gold Race">
Amstel Gold Race

S Amstel Gold Race isch e Stroßeradränne, wu syter anne 1966 alljohr bi Maastricht in dr Niderlande stattfindet. Des klassisch Eidagesränne, wu no dr holländische Biersorte Amstel gnännt isch, isch bis 2004 e Deil vum Rad-Wältcup gsi, wu zeh Ränne derzue ghert hän. Syt 2005 ghert s zue dr nej yygfierte UCI ProTour, dr Serie vu dr wichtigschte Radränne im Johr..

Dää rund 250 km lang niderländisch Radklassiker het wäg dr ender flachere Strecki langi Zyt as Ränne fir Sprinter gulte. In dr letschte Johre sin aber allmeh Biel in dr Parcours vum Ränne yyböue wore. Vor allem d Verlegig vum Ziil het sich uf dr Rännverlauf zimli uusgwirkt: syter anne 2003 hert s Amstel Gold Race nimi z Maastricht uf, derfir am Cauberg z Valkenburg, eme relativ churze, aber zimli gäche Aastiig, wu au scho viermol dr Schaublatz vu dr Stroßerad-WM gsi isch.

Syt e baar Johr git s am Dag vor em Profiränne au ne "Jedermannränne", derzue git s no d „Tourischtik-Version“ vum Amstel Gold Race, d Radtuur „Limburgs Mooiste“.

Bis Aafangs 1990er Johr isch s Amstel Gold Race in dr Hauptsach vu Belgier un Niderländer dominiert wore. Syt s Ränne Deil vum Rad-Weltcup gsi isch bzw. hite vu dr UCI ProTour, git s dytli meh internationali Siiger. Rekordsiiger isch dr Niderländer Jan Raas, wu dää Klassiker fimfmol het chenne gwinne (1977-1980, 1982). Dytschi Siiger sin dr Olaf Ludwig 1992, dr Erik Zabel 2000 un dr Stefan Schumacher 2007 gsi. Schwyzer Radfahrer hän s Amstel Gold Race insgsamt drejmol gwunne: dr Rolf Järmann 1993 un 1998 un dr Mauro Gianetti 1995.

Di Aastiig vum Amstel Gold Race sin zmeischt nume rund ei Kilometer lang, doderfir aber rächt gäch. Hitigsdags mien d Fahrer 31 "Heuvel" (Biel) absolviere, wie d Aastiig z Limburg gnännt wäre. E baar Aastiig wäre zweimol gfahre.


</doc>
<doc id="27630" url="https://als.wikipedia.org/wiki?curid=27630" title="Katalonien-Rundfahrt">
Katalonien-Rundfahrt

D Katalonie-Rundfahrt (katal. Volta Ciclista a Catalunya) isch e Radränne im spanische Katalonie. Die Rundfahrt, wu alljohr im Mai/Juni uusdrait wird, ghert syt dr Yyfierig vu dr UCI ProTour 2005 zue däre Rännserie vu dr wichtigschte Radränne im Johr.

D Katalonie-Rundfahrt isch zem erschte Mol anne 1911 uusdrait wore un isch noch dr Tour de France (1903) und em Giro d'Italia (1909) s dritteltist Radränne uf dr Wält. Si giltet näbe dr Baskeland-Rundfahrt as eis vu dr wichtigschte regionale Etapperänne z Spanie. Si wird zmeischt vu spanische Radfahrer dominiert. Rekordsiiger isch dr Mariano Cañardo, wu di Katalonie-Rundfahrt sibe Mol (1928-1930, 1932, 1935, 1936, 1939) gwunne het. Er isch mit 22 Etappesiig Zweite hinder em Miguel Poblet, wo in de 1940er bis 1960er Johr dreiädrissig Etappe gwunne het.

Siiger us dr Schwyz sin dr Alex Zülle 1992 un dr Michael Albasini 2012 gsi. Dytschi Siiger het s bi dr Katalonie-Rundfahrt bis jetz nonig gee.

Dr Erst im Gsamtklassemänt drait e wisses Liibli mit grüene Streifli uf dr Brust und an den Ermel.

E ander Radränne z Katalonie isch d Setmana Catalana de Ciclisme (Katalanischi Wuche), wu am Aafang vu dr Radsport-Saison stattfindet.



</doc>
<doc id="27632" url="https://als.wikipedia.org/wiki?curid=27632" title="Dina">
Dina

Dina isch e wibliche Vorname, wo us em Hebräische chunnt. ( דִינַה). Er isch abgleitet vo dr Wurzle דִין , wo Rächt oder Urdeil bedütet, und meint öbbe „d Richterin“ oder „die Grechti“ oder öbber wom enere zum Rächt verholfe het. 

E Frau mit em Name Dina chunnt ide Bible vor, und zwar wird si vo Verbrecher sexuell missburcht und denne duet ihre Brueder d Täter umbringe.<br>
Dina isch im Dütsche en sehr seltene Name. Eher hüfiger chunnt d Form Dinah vor. 



</doc>
<doc id="27633" url="https://als.wikipedia.org/wiki?curid=27633" title="Fausto Coppi">
Fausto Coppi

Dr Fausto Coppi (* 15. September 1919 z Castellania; † 2. Januar 1960 z Tortona) isch en italiänische Velorennfahrer gsi. Er het zweimol d Tour de France und fümfmol dr Giro d’Italia gwunne und isch ein vo de berüehmtiste und populärste Rennfahrer in dr Gschicht vom Velorennsport. Si Übername isch “il Campionissimo” gsi. Er isch dr gross Rival vom Gino Bartali gsi, und die italiänische Fan vom Velorennfahre hai sich in es Lager vo de "Bartaliste", wo ehnder us em konservative Süde cho si, und vo de "Coppiste" us em progressivere Norde deilt.

Si erst gross Erfolg het er 1940 gha, won er dr Giro gwunne het. Denn isch er as Soldat 1943 z Nordafrika in Chriegsgfangeschaft groote. 1946 het er dr Giro zum zweite Mol gwunne und 1949 und 1952 het er s Double gfiirt, won er dr Giro und d Tour de France im gliiche Johr gwunne het. Im Johr druf isch er no einisch im Giro Erste worde. Im Coppi si Sterki isch s Bärgfahre gsi, won er vo 1946 bis 1954 im Giro s Klassemänt agfüehrt het oder Zweite worden isch. Im Sprinte isch er zwar nit eso stark gsi, aber er het doch nit wenigi wichdigi und schweri Eidagrenne gwunne: fümfmol d Lombardei-Rundfahrt, dreimol Mailand–Sanremo und einisch Paris–Roubaix. 1953 isch er Strossewältmeister worde.

Zu siine Ziite isch zwar s Doping nonig illegal, aber arüchig isch s scho gsi. Bim Stundewältrekord vo 45,871 km, won er 1942 ufgstellt het, haig er sich mit Amphetamin dopt, wien er spöter sälber zuegee het. Au im persönlige Läbe het er für Skandal gsorgt, won er si Frau verloo het und mit ere verhürotet Frau, dr Giulia Occhini, zsämmegläbt het.




</doc>
<doc id="27634" url="https://als.wikipedia.org/wiki?curid=27634" title="Grünenbach">
Grünenbach

Grienebaa (amtlich "Grünenbach") isch a Gmuind im Landkrois Linde in Bayern.

Grienebaa liit im Weschtallgai am Laubeberg. Vo dr Gmarkung sin 59,1 % Landwirtschaftsfleche, 34,8 % Wald, 5 % Sidlungsfleche un 1,2 % sunschtige Fleche.

Zua Grienebaa gheret d Derfer Grienebaa, Ebratshofen, Huimhofa "(Heimhofen)", Schinna "(Schönau)", d Wiiler Au, Bischlecht, Hohenegg, Laubenberg (mit der Burgruine Altlaubenberg), Motzgatsried, Pferrenberg, Schüttentobel un Unterried un d Gheft Galgenbauer, Gerstland, Oberried, Schneit, Steig un Stein un Heiligenholzalpe.

Grienebaa ischt zum erschte Mol gnennt worda im Johr 1249. Grienebaa hot mol zu Eyyschtarich ghert – sit 1805 ghert d Gmoind zu Bayern. Grienebaa hot bis 1800 a Unteres und a Oberes Gricht ghet.

Dr Uusländeraadoil isch 2011 bi 2,1 % gleage.

89,9 % vo dr Iiwohner sin im Johr 1987 remisch-katholisch gsi, 7,3 % evangelisch.

Grienebaa hot mit dr Gmuinda Gstratz, Maierhef und Rethebaa a Verwaltungsgmuinschaft veriibart. Dr Birgermoischter vo Grienebaa isch dr Markus Eugler.

Ergebnis vo dr Landdagswahla siit 1986: 
Dr Dialekt vo Grienebaa ghert zum Bodaseealemannisch.



</doc>
<doc id="27635" url="https://als.wikipedia.org/wiki?curid=27635" title="Tour Down Under">
Tour Down Under

D Tour Down Under isch e Radränne im auschtralische Bundesstaat South Australia um d Hauptstadt Adelaide. Des Etapperänne ghert syt 2008 zue dr anne 2005 nej yygfierte UCI ProTour, dr Serie vu dr wichtigschte Radränne im Johr. S isch in d Kategorii 2.HC yygstapflet un ghert syt 2005 zue dr UCI Oceania Tour. 

D Rundfahrt isch anne 1999 zem erschte Mol uusdrait wore. un findet alljohr Mitti Jänner statt. Si isch vu dr Tourismuskommission vu South Australia ins Läbe gruefe wore go dr Bundesstaat im Uusland represäntiere un isch s einzig wichtig Profiradränne z Auschtralie. Vili europäischi Mannschafte nutze d Tour Down Under as Vorbereitig fir d Saison, wu im März mit Paris-Nizza un Tirreno-Adriatico aafangt, wel z Europa no Winter isch, derwylscht d Fahrer vu dr auschtralische Team im Hochsummer uf dr Sidhalbchugle in Top-Form sin. D Tour Down Under stoht alljohr im Mittelpunkt vum "Festival of Cycling",ere Veraastaltigsreihe, wu s sich z South Australia alles um s Fahrrad drillt. Wel s bi däm Ränne keini greßere Aastig git, gwinne vilmol reini Sprinter oder Uusrysser. Rekordsiiger sin dr Simon Gerrans un dr Daryl Impey, wu s Ränne je dreimol gwunne hän. Dr einzig Siiger us dr Schwyz isch dr Martin Elmiger 2007 gsi, dr ainzig dytsch dr André Greipel anne 2008 un 2010.



</doc>
<doc id="27639" url="https://als.wikipedia.org/wiki?curid=27639" title="Schwarzwälder Kirsch">
Schwarzwälder Kirsch

Schwarzwälder Kirsch isch a deitscha Farbfilmkomeede vom Regisseur Geza von Bolvary aus-em Johr 1958. D Ennaufnahma send en de UFA-Studios z Berlin-Tempelhof dreht worra on-d Ussaufnahma em Schwarzwald. S erscht Mol ens Kino komma isch der Film am 1. Auguscht 1958.

Kaum hot d Angela Weschtmann ihr Priafong a dr Musikhochschual mit ra Beschtnot bschdanda, macht se sich glei uf, om da Opreddadirektr Krone om-a Engagement zu bidda. Der abr hot grad koi Zeit fir des Mädle ond lôôt se em Vorzemmr warda. Dr Krone hot nemlich Bsuach vom Kombonischda Peter Benrath ond deam seim Freind ond Tegschdr Freddy Weller. Die zwoi hend em Krone vor a baar Johr an graußa Geldseaga bschert mit ihrer Opredde "Das Mädchen vom Titisee". Jetzt geit’r en an nuia Uftrag, weil’r dean Erfolg gern wiidrhola dät. Au d Eiwohnr vom (figdiva) Schwarzwaldstädtle Glicksdal hend seither meh Turischda griagt, weil des Sengschbiil hauptsächlich e deam Ort schbiilt. Zom Dank wellet se em Peter Benrath en seim Beisei a Denkmal setza.

Durch a saudomma Vorwexlong heert d Angela Westmann em Vorzemmr, wia se vom Kombonischda Benrath beim Direktr Krone schleacht gmacht wuud, obwohl se der doch ibrhaupt et kennt. Abr em Krone langt, was’r gheert hot. Er siiht koin Grond, des Mädle zo empfanga ond lôôt se wegschigga. D Jedde, wo ihr Freindin Angela begleidet, ischt außr sich. Se hot grad noh mitgriagt, dass sich dia zwoi Manna noch Glicksdal ufgmacht hend. Drom fordret se d Angela uf, deane Kerle nochzfahret ond deam selbschtherrlicha Benrath grendlich d Moinong zo geiga.

S Ziil Glicksdal vor Auga hend nomol zwoi Freind: d Wandrmusikanda Egon ond Oddo. Se hend scho Blôôsa a de Fiaß, dô entdecket se uf oimol a vorlasses Audole am Waldrand. Des nemmet se glei en Bschlag ond fahret zom nägschda Bââhof. Deet ondrhaldet se d Leit mit ihrem Gsang ond hoffet uf graußziigige Schbenda. Uf oimol kommt dr Zug, wo au dr Benrath ond dr Wellr gnomma hend. Dia Boide hend uf dr Fahrt scho arg diaf en-na Flasch "Schwarzwälder Kirsch" neigugged ond wondret sich dribr, dass dussa ebbr an Benrath-Schlagr trällret. Hemdsermelig steiget se aus, om dia Musikanda näher ôôgugga zo kenna. Dô daucht ganz bletzlich dr prellde Audobsitzr mit em Wachtmoischtr Reischle uf, om dia Dagdiab hendr Schloss ond Riigl zo brenga. Wia dr Zug grad wiidr ôôfehrt, schbrenget dr Egon ond dr Oddo e dr letzschda Sekond noh uf ond de andre zwoi hend’s Nochseha. Fir da Reischle geit’s koin Zweifl, dass dia des Audo klaut han miaßet. Se werdet vorhafdet ond vorlaifig ens Schbritzaheisle neigschberrt. Deet vortreibet se ihr Zeit dô drmit, dass-se glei ôôfanget, a deam nuia Werk fir da Direktr Krone romzobäschtla. Em Lauf dr Zeit leeret se a ganza Flasch Kirschwässrle, ond nô schbrudlet ihre Ideea wia vo alloi. So entstoht des nuie Liad vom "Schwarzwälder Kirsch".

Zom Glick fir dia zwoi Gfangene isch des Schbritzaheisle koi Hochsichrheitstrakt. Drom hend se a leichts Schbiil, am nägschda Morga abzohaua. Weil se abr bloß e dr Ondrwesch send – dr Reischle hot nemlich nôch ihrer Vorhafdong ihre Hosa beschlagnahmt, – „leihet“ se sich „nuie“ Kloidr vo a baar Voglschoicha. E dera Kluft werret se bald vo zwoi jonga Dama, wo mit ihrem Audole vorbeikommet, am Strôßarand ufglada. Bei deane Frauazemmr handlet’s sich nadiirlich om d Angela on-d Jedde; abr ma kennt sich jô emmr no et.

Kurz vor Glicksdal steiget dia zwoi Ôôhaltr aus. E dr Stadt selbr quardiiret sich d Angela on-d Jedde e dr "Tanne" ei. E deam Hotel loschiiret au d Wandrmuskanda Egon ond Oddo. Wia dia nemlich mit-em Zug en Glicksdal eitroffa send, send se vo dr Birgrschaft fir da Peter Benrath ond da Freddy Weller ghalda ond stirmisch gfeiret worra. Bald komm-d Angela mit-em Egon ens Gschbräch ond ischt ganz baff, wia-ra der vrschbricht, dass’r-ra a Engagement vorschaffa kennt. 

Enzwischa isch dr richdich Peter mit seim Freind uf-em Hof vo seim Onkl Arthur Aldaberg ôôkomma, wo sich dia zwoi zerscht amol bessre Klamodda zuleget, bevor se sich beim Peter-Benrath-Festival bligga lend. Zo deane ihrer Ibrraschong kommet am Ôbad d Angela on-d Jedde uf Bsuach. Dr Aldaberg hot dia Mädla zuafellig kennaglernt ond dô drbei glei a Aug uf d Angela gworfa. Dia Fraua send abr genauso ibrrascht, e deam Haus uf ihre Ôôhaldr zo treffa, kommet abr emmr no et drhentr, wer dia zwoi en Wirklichkeit send. Doch bei ma Ausridd erfehrt dr Peter, wer d Angela ischt ond was’r dera Schlemms doa han soll. Em Nu kommet seine Gedangga vo deam Mädle nemme laus.

Z Glicksdal herrscht Volksfescht-Stemmong, weil heit dui Ehrong vom Peter Benrath staddfenda soll. Uf dr Tribihne sitzt dr Egon neabem Birgrmoischtr ond wenkt em vorbeilaufenda Feschdzug zua. Derweil hend sich dr Peter ond dr Freddy ondrs Publikom gmischt ond wardet ab, wia sich dui Sach so entwicklet. Schliaßlich fellt dr Vorhang vom Denkmal: Ma siiht an graußa Stoi mit ma Relief vo ma Kopf, wo ebbr andersch zeigt wia da Egon. Der Schwendl lôôt sich jetzt nemme halda; abr s Publikom hot trotzdem sein Schbass a dera Vorfihrong, ond Angela on-d Jedde drauet ihre Auga et, wia dô uf oimol dr Peter ond dr Freddy uf-d Tribiine kleddret. Abr au dia zwoi hend fir dean Stroich vo de Hochstablr bloß a Schmonzla ibrig ond kennet deane Kerle et bees sei. Em Publikom saget se sogar, dui Deischong wär als Schbässle vo-nen plant gwäa.

Jetzt endlich kô des Peter-Benrath-Festival losganga. Zerscht sengt d Angela en ra Schwarzwäldr Tracht mit ma rauda Bollahuat s Liad vom "Schwarzwälder Kirsch", ond nochher folgt als Heheponkt a Revue mit dr Musik vom Jubilar. Am Schluss vo deam Film geit’s zwoi glickliche Pärla: D Angela ond dr Peter – d Jedde ond dr Freddy.

D Musig zo deam Film hot dr Lotar Olias (1913–1990) gschriiba, oinr vo de erfolgreichschde deitsche Schlagr- ond Musicalkombonischda vo de 50er- ond 60er-Johr vom 20. Johrhondert. Als Tekschtr isch-em dr genauso erfolgreiche Peter Moesser (1915–1989) zor Seit gstanda. Dr Kehrreim vo dr Titlmelodie goht so:
<poem style="font-style:italic">
Schwarzwälder Kirsch,
Schwarzwälder Kirsch,
Und ein Schwarzwälder Mädel dazu,
Wie du – ja,
Wie du – ja,
Dann lacht mir das Glück immerzu!
</poem>


S Programm zom Film (Verlag "Das neue Filmprogramm" GmbH Mannheim, Nr. 3981)



</doc>
<doc id="27640" url="https://als.wikipedia.org/wiki?curid=27640" title="Lena Meyer-Landrut">
Lena Meyer-Landrut

D Lena Meyer-Landrut (* 23. Mai 1991 z Hannover) isch e dytschi Sängeri, wu unter em Chinschtlernamme Lena ufdritt. Si het mit em Lied "Satellite".am 29. Mai 2010 z Oslo dr Eurovision Song Contest gwunne. Bekannt wore isch si as Deilnämmeri un Gwinneri vum dytsche Vorentscheid "Unser Star für Oslo".

D Lena Meyer-Landrut isch vum Vater syre Syte här e Änkelchind vum dytsche Diplomat Andreas Meyer-Landrut. Si isch as Einzelchind ufgwagse bi dr Mueter im hannoversche Stadtbezirk Misburg-Anderten. Ihre Vater Ladislas Meyer-Landrut het dr Familie verloo, wu d Lena zwei Johr alt gsi isch. Si isch uf di Integriert Gsamtschuel Roderbruch Hannover gange. Scho im Alter vu fimf Johr het si aagfange mit Danze. No Ballett un Jazz Dance het sich d Meyer-Landrut em Show Dance zuegwändet, wu us Elemänt us em Hip-Hop, em Jazz- un em Uusdruckdanz bstoht. Derzue het si Gfalle am Gsang gfunde. Anne 2007 het si mit eme Schuelfrynd s Musikduo „Stenorette 2080“ bildet, wu si noch em Diktierrät gnäntn hän, wu si ihri ersche beider sälber gschribene Lieder gnännt gha hän. As musikalischi Vorbilder nännt si unter anderem Clueso, Adele, Kate Nash, Vanessa Carlton un di dytsch Popgruppe Wir sind Helden.

Iber s Privatläbe vu dr Meyer-Landrut weiß mer wenig. Uf Froge zue däm Thema in Interviews git, ähnlig wie ihre Entdecker, dr Stefan Raab, sälte Antwort.

An ihre Ufenthalt z Taizé im Summer 2008 mahnt e Taizéchryz, wu si als as Halschette drait.

D Meyer-Landrut het 2009 vor ihre Gsangskarriere in dr Färnsehserie "K11 – Kommissare im Einsatz", "Helfen Sie mir!" un "Richter Alexander Hold" as Komparsi mitgwirkt.

Im Spotjohr 2009 het si sich beworbe fir d Castingshow "Unser Star für Oslo", dr dytsche Vorentscheid zum Eurovision Song Contest 2010, wu vu dr ARD un ProSieben uusgrichtet woren isch, un het s vu iber 4500 Kandidate as eini vu 20 gschafft zuen eme Ufdritt bi dr beide erschte Färnsehshows. Wu si no ihre Motivation gfrogt woren isch, het si gsait: 
Noch em erschte Ufdritt mit em Song "My Same" vu dr britische Soul- un Jazzsängeri Adele het di dertemol 18-jährig Schueleri, wu dervor no nie brofässionälle Gsangsunterricht gha het, großes Lob vu dr Jurore um dr Veraastalter Stefan Raab iberchuu. D Orginalfassig vum Song het sich– glyych wie s speter vun ere gsunge "New Shoes" vum Paolo Nutini – erscht no ihrem Castingshow-Ufdritt in dr dytsche Singlecharts blatziert. Auch in dr Kate Nash ihre "Foundations", "Neopolitan Dreams" vu dr Lisa Mitchell un em Jason Mraz syy "Mr. Curiosity" sin no dr Interpretation vu dr Lena Meyer-Landruts in dr Färnsehshow in di dytsche Singlecharts retuurchuu. D Kate Nash, wu d Lena zwee titel vun ere interpretiert het, isch in eme Interview iberrascht gsi iber d Songuuswahl, wu fir e Castingshow uugwehnlig gsi isch („It was really weird, when someone showed me.“), un het dr Lena ihre "Foundations"-Interpretation „seli sieß“ gnännt.

Scho vor em Final het d Meyer-Landrut as Favoriti gulte un isch in Online-Abstimmige dytli vorne gläge. Si het dr Vorentscheid gwunne geg di glychtaltrig Schueleri Jennifer Braun vu Eltville mit em Lied "Satellite", wu extra fir dr Wettbewärb gschribe woren isch. Si isch no dr Wyn Hoop 1960 di zwot dytsch Verdrätteri vu Hannover gsi.

"Love Me" isch vu dr Meyer-Landrut sälber textet un vum Stefan Raab fir si kumpeniert wore. Dergege sin d Titel "Bee" un "Satellite" scho dervor us 300 Kumpositione fir d Finalshow uusgwehlt un dert vu dr Mitkunkeränti vu dr Meyer-Landrut, dr Jennifer Braun, glychfalls interpretiert wore.

Ei Dag noch em Siig bi "Unser Star für Oslo" isch d Lena Meyer-Landrut mit dr Finalsong "Satellite", "Bee" un "Love Me" as erschti dytschi Sängeri uf dr erschte drej Blätz vu große Download-Portal wie iTunes un Musicload gläge. Glyyzytig het si mit dr Singles e Verchaufsrekord ufgstellt. As erschti Interpreti syt dr Yyfierig vu dr dytsche Charts 1959 het si sofort drej Titel in dr Top fimf vu dr dytsche Single-Charts chenne blatziere.

Unter em Bihniname „Lena“ het d Meyer-Landrut am 7. Mai 2010 ihre Debütalbum "My Cassette Player" vereffentligt . S isch diräkt uf Blatz eis vu dr dytsche Charts yygstige.

As Verdrätteri vu eim vu dr vier Sponsore isch d Lena Meyer-Landrut diräkt fir s Final vum Eurovision Song Contest 2010 qualifiziert gsi. Iber e Wildcard, wu Dytschland zueglost woren isch, het dr NDR bis 25 Deilnämmerländer dr Startblatz 22 uusgwehlt. D Lena isch in eme ermellose schwarze Minichleid, ere schwarze Strumpfhose un schwarze Schue ufdrätte mit vier Backgroundsängerne, wu glych aazoge gsi sin. Si het mit 246 Pinkt dytli gwunne vor dr Band maNga us dr Türkei (170 Pinkt).

Abstimme hän alli 39 Länder chenne, wu an dr Halbfinal un em Final mitgnacht hän. S isch dr zwet siig fir Dytschland gsi no dr Nicole anne 1982.

Pinktvergab fir Dytschland:
Mit 14,69 Millione Färnsehzueschauer un eme Märtaadeil vu 49,1 % z Dytschland het d Iberdragig in dr ARD s hegscht Zueschauerinträssi an eme Eurovision Song Contest gfunde syt dr Yyfierig vum Privatfärnseh. Im Verlauf vu dr Pinktbekanntgab isch dr d Zueschauerzahl bis uf 20,45 Millione aagstige.

Scho zwee Däg noch em Final isch dr Siigertitel uf Blatz 1 vu dr norwegische Charts yygstige. Uf Blatz 1 vu dr Charts isch d Lena mit "Satellite" au in dr Schwyz, z Schwede, z Dänemark, z Finnland un z Georgie gschafft. Derzue het s hochi Blatzierige au z Eschtryych (2), z Irland (2), z Dänemark (2), in dr Niderlande (5), z Ungarn (5), z Flandern (4) un in dr Wallonii (6) gee.

D BBC het s Lied „Satellite“ "„dr erscht zytgnessisch Pophit, wu dr Eurovision Song Contest fiiribrocht het in Johrzehnt“" gnännt.

Ab Ändi Juni 2010 bis aafangs Augschte 2010 het d Meyer-Landrut ihri erscht Promotiontuur dur e baar europäischi Stedt absolviert. Statione sin London, Paris, Amsterdam, Wien, Brüssel, Oslo, Malmö, Stockholm un Züri gsi. Näbe zahlryyche Radio-, Zytigs- un Färnsehinterview het d Meyer-Landrut Live-Ufdritt gha in dr norwegische Färnsehsändig Allsang på Grensen un in dr schwedische Färnsehsändig Sommarkrysset. Si isch au bim Schlagerfestival uf dr Stockholm Pride ufdrätte, näbe Safura, Didrik Solli-Tangen, Anna Bergendahl un Hera Björk.

Am 6. Augschte 2010 isch in dr Meyer-Landrut ihri viert Single "Touch A New Day" erschine, wu vum Stefan Raab gschribe un produziert woren isch.

Im Oktober 2010 isch dr belgisch 3D-Animationsfilm "Sammys Abenteuer – Die Suche nach der geheimen Passage" in d Kino chuu, wu d Meyer-Landrut an dr Syte vum Matthias Schweighöfer mitgmacht het un em Schildchrottemaidli "Shelly" d dytsch Stimm glehnt het. D Synchronarbete hän im Juni 2010 z Berlin stattgfunde un sin zwee Däg gange.

Im Novämber 2010 het d Adam Opel AG näb dr Meyer-Landrut as Werbedregeri au s Sondermodäll "Corsa Satellite" bresäntiert, wu an ihre Hit aaglähnt isch.

D Lena Meyer-Landrut isch bim Eurovision Song Contest 2011 z Düsseldorf nomol aadrätte. As dytschi Verdrätteri isch si diräkt fir s Final am 14. Mai 2011 qualifiziert gsi. In dr dytsche Vorentscheidig "Unser Song für Deutschland" hän d Färnsehzueschauer s Lied fir dr ESC gwehlt. Doderby het d Sängeri in zwoo Halbfinalshow, wu am 31. Jänner un 7. Februar bi ProSieben live iberdrait wore sin, beidi Mol sechs Lieder vordrait, wu drej dervu in s Final vu dr Voruusscheidig chuu sin. In däre am 18. Februar vu Das Erste iberdraite Livesändig hän sich d Zueschauer fir s Lied "Taken by a Stranger" entschide, wu vu dr kalifornische Komponischte Gus Seyffert un Nicole Morier zämme mit dr norwegische Sängeri Monica Birkenes gschribe woren isch. Uf s Meyer-Landruts zweitem Studioalbum "Good News", wu am 8. Februar 2011 vereffetligt woren sich, het s alli Byydreg vu dr dytsche Vorentscheidig. Wie s Meyer-Landruts Debütalbum het s au "Good News" an dr Spitz vu dr dytsche Albumcharts gschafft un isch no eire Wuche uf Goldstatus chuu.

Am 14. Mai 2011 het d Lena Meyer-Landrut z Düsseldorf zum zweite Mol fir Dytschland gsunge go ihre Titel verdeidige. Si isch mit ihrem Lied "Taken by a stranger" uf dr 10. Blatz chuu.









</doc>
<doc id="27641" url="https://als.wikipedia.org/wiki?curid=27641" title="Ivan Basso">
Ivan Basso

Dr Ivan Basso (* 26. Novämber 1977 z Gallarate, Provinz Varese) isch en italiänische Velorennfahrer.

1998 het er d U-23 Stroosse-Wältmeisterschaft gwunne und 1999 het er agfange as Profi z fahre. 2004 het er die 12. Etappe in dr Tour de France gwunne und isch in dr Gsamtwärtig Dritte worde. Bi dr Tour de France im Johr druf isch er Zweite worde, druf het er s Critérium International gwunne. 2006 isch er Erste bim Giro d’Italia worde, het denn aber bi dr Tour de France nit döfe mitfahre, will er in Dopingskandal um dr spanisch Dokter Fuentes verwigglet gsi isch und isch im Johr druf für zwei Johr wäge Doping gsperrt worde. 2010 het er dr Giro no einisch gwunne.




</doc>
<doc id="27642" url="https://als.wikipedia.org/wiki?curid=27642" title="Zweisprachige Straßennamen im Elsass">
Zweisprachige Straßennamen im Elsass

Zitter a pààr Johrzehnta gìtt's ìm Elsàss ìmmer mehr zweisprochiga Stroßatàfla ("zweisprochig" heisst do: uf Frànzeesch, d offiziella Sproch, un uf Elsassisch, dr regionàla Dialekt).

S elsassischa Sprochàmt (s OLCA) un verschìedena Vereiner wann durch dia Stroßanamma dr elsassischa Dialekt unterstìtza.

Dr Nàmma uf Elsassisch ìsch nìt unbedìngt d Ìwersetzung vum frànzeescha Nàmma. 's gìtt Fall wo d Stroß vu jehar a ältra Bezeichnung ghàà hàt, do ìwernìmmt s Elsassischa dr tràditionella Nàmma, aui wenn's uf Frànzeesch ìn da letschta Zitta gwachselt hàt.

Uf derra Lìscht wara dia Tàfla ufglìschtet, wo mìt em Bìld dokumentiert sìn.

S Dorf Hìrzbàch hàt zweierlei Stroßaschìlder: ältera Schìlder uf Frànzeesch un Hoochditsch, un nèiera Schìlder uf Frànzeesch un Elsassisch. D Namma uf Hoochditsch sìn Ìwerstezunga vum Frànzeescha; d Namma uf Elsassisch schiina mehr historischa Bezeichnunga z'sìì.

Ànna 1991 hàt sìch a Verein ufgstellt fer z Milhüüsa zweisprochiga Stroßaschìlder ànamàcha. D erschta Stroßaschìlder sìn àm 23. Marz 1991 ufgstallt worra. S sìn d gànz erschta zweisprochiga Stroßaschìlder ìn era großa Stàdt ìm Elsàss gsìì.

D elsassischa Tàfla steht ìmmer unter dr Frànzeescha, sa wìrd àls nochhar derzüe gmàcht. As sìn nìt unbedìngt Ìwersetzunga vum Frànzeescha, àwer aui vìelmols d historischa Namma vu da Gàssa uf Elsassisch, wia sa ìn da àlta Text ìwer Milhüüsa stehn, zum Beispiel ìn da Gedìchta vum Auguste Lustig.

Ìm Novamber 2016 sìn's 215 zweisprochiga Stroßatàfla gsìì, un d Plàkàter àm Iigàng vu dr Stàdt sìn aui zweisprochig worra. Un àb un züe kämma wìder nèia Stroßa derzüe.

Àm 3. Septamber 2010 ìsch z Stroßburi d Adrien Zeller-Plàtz (Place Adrien Zeller) igwèiht worra.



</doc>
<doc id="27643" url="https://als.wikipedia.org/wiki?curid=27643" title="Predore">
Predore

Predore isch e Stedtli in der italienische Provinz Bergamo in der Region Lombardei. Es lit uf em Westufer vom Iseosee, öbbe 70 km nordöstlig vo Mailand und 25 km östlig vo Bergamo. Es het e chli weniger as 2000 Iiwohner. D Flechi vo dr Gmeind bedrait 11.6 km². Siini Nochbergmeinde si Iseo, Sarnico, Tavernola Bergamasca, Viadanica und Vigolo.

In ere Höhli im Bärg über em Stedtli het me Hiwiis druf gfunde, ass do in dr Neusteiziit Mensche gläbt hai. Bis jetzt si s die einzige menschlige Spure im Gebiet vo Bergamo us dere Periode, wo me gfunde het.


</doc>
<doc id="27644" url="https://als.wikipedia.org/wiki?curid=27644" title="Hugo Koblet">
Hugo Koblet

Dr Hugo Koblet (* 21. März 1925 z Züri; † 6. November 1964 z Esslige, in dr Gemeind Egg bi Züri) isch eine vo de erfolgriichste Velorennfahrer us der Schwiiz. Zsämme mit siim Erzrival Ferdy Kübler het er in de 1950er Johr en unvergliichligi Velosport-Euphorii in der Schwiiz usglöst.

1946 het er si Profikarriere as Bahnvelofahrer agfange. Zwüsche 1947 und 1954 het er sämtligi Schwiizermeistertitel in der Einzelverfolgig uf der offene Rennbahn z Zürich-Oerlikon gwunne. In dere Disziplin isch er bi dr Wältmeisterschaft 1947 Dritte und in de Johr 1951 und 1954 zweimol Zweite worde. Er het d Strosse-Schwiizermeisterschaft 1950 gwunne, und denn won er dr Gino Bartali gschlage und as erste Nit-Italiäner dr Giro d’Italia gwunne het isch er in ganz Europa bekannt worde. Churz druf isch er Erste in dr Tour de Suisse worde. 1951 het er bim Grand Prix des Nations dr Fausto Coppi gschlage und im gliiche Johr het er d Tour de France gwunne vor em Raphaël Géminiani, wo d Bärgwärtig gwunne het. Dr Koblet isch in fümf Etappe Erste worde, het s gäle Liibli währed elf Etappe drait und isch bi dr Bärgwärtig Dritte worde.

Das isch si grösst sportlig Erfolg gsi. Bi dr Tour de Suisse 1952 het er e Nierebeckientzündig übercho, und me het en gege si Wille mit Amphetamin behandlet, und das het e Härzklappe kaputtgmacht. Spöter isch er doch no zweimol Zweite bim Giro d’Italia worde (1953/1954), het d Tour de Suisse no zweimol gwunne (1953/1955), isch zweimol Erste bi dr Meisterschaft vo Züri worde (1952/1954), einisch bi dr Tour de Romandie (1953) und 1955 het er dr Schwiizer Strossemeistertitel gwunne. Das isch si letzt gross Erfolg gsi und 1958 het er ufghört. 




</doc>
<doc id="27646" url="https://als.wikipedia.org/wiki?curid=27646" title="Horst Köhler">
Horst Köhler

Dr Horst Köhler (* 22. Februar 1943 z Skierbieszów, Generalgouvernement, Pole) isch vum 1. Juli 2004 bis 31. Mai 2010 dr nynt Bundesbresidänt vu dr Bundesrepublik Dytschland gsi. Vu 2000 bis 2004 isch er gschäftsfierende Diräkter vum Internationale Währigsfonds (IWF) gsi. Dr Horst Köhler het am 31. Mai 2010 syy sofortige Ruckdritt us em Amt erklärt.

Dr Horst Köhler isch im polnischen Skierbieszów uf d Wält chuu. Die Ortschaft isch zue sällere Zyt im domolige "Generalgouvernement fir di bsetzte polnische Biet" gläge, dr hitige Woiwodschaft Lublin. No dr dytsche Bsetzig 1939 isch d Ortschaft Skierbieszów in „Heidenstein“ umgnännt wore. Dr Köhler isch as sibt vu acht Chinder vun ere bessarabiedytsche Buurefamilie uf d Wält chuu. Syyni Eltere, dr Eduard Köhler un d Elisabeth Köhler geb. Bernhard, hän urspringli im rumänische Nord-Bessarabie gläbt. Dert sin si z Rîşcani (dytsch: Ryschkanowka) (Rajon Rîşcani) gwohnt, rund 30 km nerdli vu Belz, im hitige Moldawie. S Dorf isch anne 1865 vu dytsche Sidler mitgrindet wore un het 1940 rund 400 dytschstämmigi Bewohner gha. Im Summer 1940 isch di rumänisch Provinz Bessarabie as Folg vum Hitler-Stalin-Pakt dur militerischi Bsetzig an d Sowjetunion gfalle. D Familie Köhler het sich im Spotjohr 1940 mit andere Volksdytsche dr Umsidlig us Bessarabie unter em Motto "Heim ins Ryych" aagschlosse. D Zyt im Dytsche Ryych het d Familie wie andri Umgsidleti fascht zwei Johr lang in eme Lager zuebrocht. Im Augschte 1942 het mer si as sälbstständigi Buure uf eme Hof z "Skierbieszów" in dr Nechi vu dr "Kreishauptmannschaft" Zamość im Distrikt Lublin aagsildet. Dervor het d SS di polnische Yywohner vum Dorf verdribe. Im Johr derno, 1943, isch dr Horst Köhler uf d Wält chuu.

Anne 1944 isch d Mueter mit em fascht eijehrige Horst un drej andre Gschwischter in e Ufanglager (Łódź) im Warthegau brocht wore. Grund doderfir sin Partisaneiberfäll vu dr Polnische Heimetarmee gsi im Aasidligsbiet um "Skierbieszów". Em Horst Köhler syy Vater isch uf em zuegwisene Hof zruckblibe, wie alli Manne, wu in dr Landwirtschaft gschafft hän. Bis zum Aamarsch vu dr Rote Armee im Juli 1944 hän si wyter buurt un gärnt. Wu d Russe wyter fiirigruckt sin, isch d Familie, wie Millione vu andere Dytsche, in Richtig Weschte gflichtet. Am ÄÖnd vu dr Flucht z Markkleeberg-Zöbigker bi Leipzig hän d Eltere nomol versuecht, as Buure z schaffe. Wu d Kollektivierig vu dr Landwirtzschaft dolt het, het sich d Familie Köhler anne 1953 entschlosse, d DDR z verloo. D Flucht isch demol iber Wescht-Berlin in d Bundesrepublik Dytschland gange. Bis 1957 hän s Köhlers in Flichtilgslager gläbt, unter anderem im schwebische Bagene, wu ne Lehrer des Flichtligschind fir s Gymnasium empfohle het.

Am Änd het d Familie z Ludisburg e neji Heimet gfunde. Dr Horst Köhler siht Ludisburg as syy Heimtstadt aa, dert het er au 1963 Abitur gmacht am "Eduard-Mörike-Gymnasium". In syyre Juged isch er Pfadfinder gsi, dertemol het mer e au unter syym Fahrtenamme "Daniel" gchännt.

In eme Interview, wun er im Dezämber 2007 gee het, het er gsait, är diej sich „"nit as Verdribene fiele"“.

In dr 1960er Johr het er dr achtzehmonetig Wehrdienscht abgleischtet, un isch no segs Monet Zytsoldat blibe, bi me Panzergrenadierbataillon z Ellwang, uusgschide isch er as "Leutnant vu dr Reserve". Vu 1965 bis 1969 het dr Köhler an dr Universitet Dibenga Volskwirtschaftslehr un Bolitikwisseschafte studiert un isch 1969 Diplom-Volkswirt wore. Dr Köhler isch Mitglid vu dr Verbindig "Normannia Tübingen" gsi. Vu 1969 bis 1976 isch er am "Inschtitut fir Aagwendeti Wirtschaftsforschig" z Dibenga wisseschaftlige Referänt gsi. Anne 1977 het er dert syy Dissertation mit em Thema „Freisetzung von Arbeit durch technischen Fortschritt“ abgschlosse.

Vu 1976 bis 1980 het er im Bundesminischterium fir Wirtschaft in dr Grundsatzabteilig gschafft. Anne 1981 isch dr Horst Köhler Mitglid vu dr CDU wore un isch im nämlige Johr in d Staatskanzlei vu dr Landesregierig vu Schleswig-Holstein unter em Minischterbresidänt Gerhard Stoltenberg gwägslet. No däm syym Vorschlag isch dr Köhler 1982 Leiter vum Minischterbiro un Leiter vu dr Unterabteilig I A im Bundesminischterium vu dr Finanze wore. 1987 wird er Leiter vu dr Abteilig I im Bundesfinanzminischterium fir Grundsatzfroge vu dr Finanzbolitik, finanziälli Froge vu einzelne Beryych un induschtriäll Bundesvermege. Ab 1989 isch er Leiter vu dr Abteilig VII vum Bundesfinanzminischterium fir Gäld un Kredit.

Vu 1990 bis 1993 isch dr Köhler Staatssekretär im Bundesfinanzminischterium as Noofolger vum Hans Tietmeyer gsi. Är isch verantwortli gsi fir finanziälli un monetäri Beziehige un dodermit dr wichtigscht dytsch Unterhändler bi dr Verhandlige zum Verdrag vu Maastricht un deilwyys au bi sällene zue dr Dytsche Widervereinigung. Dr Köhler, wu mit Russland Milliardezahlige fir dr Abzug vu dr Rote Armee us Dytschland uusghandlet het, het au di dytsch Finanzhilf fir dr Golfchrieg 1991 greglet, d. h. d Zahlig vu ca. 12 Mrd. DM an d USA. Als sognännte „Sherpa“ vum Bundeschanzler Helmut Kohl un as sällem syy persenlige Verdrätter het er dr G7-Wirtschaftsgipfel z Houston (1990), z London (1991), z Minche (1992) un z Tokio (1993) vorbereitet. Noch em Lorenz Maroldt, em Chefredakteur vum "Tagesspiegel", isch dr Köhler in syyre Eigeschaft as Staatssekretär hauptverantwortli gsi fir d Gsdtaltig vu dr Währigsunion.

1993 bis 1998 het er as Bresidänt dr Dytsch Sparkasse- un Giroverband gleitet un derno zwei Johr lang (bis 2000) di Europäisch Bank fir Widerufböu un Entwicklig (EBWE).

Anne 2000 isch dr Köhler uf Vorschlag vum Bundeschanzler Gerhard Schröder (SPD), zum Gschäftsfierende Diräkter vum Internationale Währigsfonds (IWF), bstellt wore. Die Funktion het er, as achte Diräkter, fir e Amtszyt vu fimf Johr, bis zum 4. März 2004, gha. Dr Köhler isch derzue Mitglid vu dr "Trilaterale Kommission" gsi.

Im Spotjohr 2003 isch er an dr Universitet Dibenga zum Honorarprofessor ernännt wore.

Am 23. Mai 2004 isch dr Horst Köhler zum Bundesbresidänt gwehlt wore. Des Amt het er am 1. Juli 2004 aadrätte. Am 23. Mai 2009 isch er mit 613 Stimme im erschte Wahlgang fir e zwoti Amtsperiode widergwehlt wore. Am 31. Mai 2010 het er syy Ruckdritt vum Amt vum Budnesbresidänt erklärt. As Grund derfir het er d Kritik an syyne Uussage in dr Debatte zue Uuslandsyysätz vu dr Bunderswehr aagee.

Dr Horst Köhler isch evangelisch un syt 1969 mit dr Eva Köhler ghyrote, wu sich zytwyys as SPD-Mitglid kommunalbolitisch engaschiert het. Si hän zwei Chinder, d Ulrike un dr Jochen Köhler. D Dochter Ulrike isch as Teenager dur Retinopathia pigmentosa blind wore.

Am 4. März 2004 hän d CDU, d CSU un d FDP dr Köhler as gmeinsame Kandidat fir d Wahl vum Bundesbresidänt am 23. Mai 2004 nominiert. Doderno het dr Köhler syy Amt as Gschäftsfierende Diräkter vum IWF nidergleit.

Wäg dr Verhätnis in dr Bundesversammlig het dr Horst Köhler as Favorit gulte uf d Noofolg vum Johannes Rau gegeniber dr Kandidati vu dr Regierig, dr Gesine Schwan (SPD). D Nominierig vum Köhler isch in dr Effentligkeit unterschidlig ufgnuu wore. Derwylscht us Wirtschaftskreis eimietigi Unterstitzig chuu isch, hän sich andri Krei wie zem Byschpel dr DGB oder Attac draa gstert, syy Profil sej fascht uusschließli dur syy Rolle im Wirtschaftsläbe bregt. No andri hän grad des as Pluspunkt gsähne, wel s zem erscht Mol in dr Gschicht vu dr Bundesrepublik e Bresidänt chennt wehle, wu syy Identitet nit uusschließli in dr Bolitik gwunne heb.

Im Mittelpunkt vu syyre Amtszyt diej no syyne eigene Aagabe s Wärbe fir meh Reforme stoh. Är heb „d Bundesbresidäntschaft nie aagsträbt“, het er am 4. März 2004 gsait. Är chennt aber mit syyre Erfahrig ebis yybringe, „wu Dytschland jetz vor alle Dinge brucht, nämli ne Diskussion un e Brozäss vu dr Veränderige nit nume in dr Wirtschaft“. Derzue mießt d Bolitik schnälleri Entscheidige dräfe.

Am 7. März 2004, bi syym erschte bolitische Ufdritt no dr Nominierig, het gsait, d Inhalt un d Blän vu dr sognännte "Agenda 2010" vu dr Bundesregierig dieje „bi Wytem nit länge“, mer beh aber z Dytschland s Potänzial mit dr Rusforderige ferig z wäre. In Zuechumpftz mießt dr Mänsche no besser wie bishär erklärt wäre, wurum d Reforme notwändig seje. Di absolut Prioritet mießte d Wisseschaft un d Bildig haa.

Am 10. März 2004 het dr Köhler in eme ZDF-Interview gsait, är wett e Kandidat mit Ecke un Kante syy. Är het sich uffig zeigt fir e Diräktwahl vum Bundesbresidänt dur s Volk, dodriber chennt mer dischpetiere. Är siej des aber nit as Notwändigkeit sähne. Fir Uurue in dr Union het e Uussag vum Köhler am 13. März 2004 gsorgt, wun er effentlig syy Hoffnig gsait het, ass 2006 d CDU d Bundeschanzleri stellt, doderbyy het er d Angela Merkel wertli gnännt.

Dr Horst Köhler isch am 23. Mai 2004 zum nynte Bresidänt vu dr Bundesrepublik Dytschland gwehlt wore. D Bundesversammlig, wu us 1.205 Mitglider bstanden isch, het e im erschte Wahlgang mit 604 vu 1.202 giltige Stimme gwehlt. Är het dodermit ei Stimm meh iberchuu wie di absolut Mehrheit, wu fir dää Wahlgang netig gsi isch. Syy Gegekandidati Gesine Schwan het 589 Stimme iberchuu.

Är isch dr erscht Bundesbresidänt gsi, wu nit im dytsche Staatgebiet uf d Wält chuu isch.

Dr Horst Köhler het vilmol Stellig gnuu zue aktuälle bolitische Froge un isch dodermit zem Deil bi Bolitiker us allne Barteie aageckt – trotz un wäg syyre noch em Grundgsetz yygschränkte Roll as Bundesbresidänt.

In dr Red no syyre Wahl het dr Köhler d Einheit vu Dytschland gwirdigt. Är het druf drängt, Ängscht z iberwinde un Sälbschtverdröue zruckzgwinne, het sich e „Dytschland vu dr Ideä“ gwinscht un het e chinderfryndligeri Gsellschaft gwunsche. Im Septämber 2004 het er dur e Interview e Ussenandersetzig uusglest, wun er gsiat gha het, dr Unterschid vu dr Läbensverhältnis zwische Nord un Sid un zwische Oscht un Wescht wurd blyybe. E Deil Lyt hän die Uussage as uffig Uusspräche vu dr Wohret aagsähne, anderi hän dergege kritisiert, mit däne Wort det dr Bundesbresidänt s Ziil vu dr Aaglyychig vu dr Läbensverhätnis zwische Oscht un Wescht ufgee.

Am 3. November 2004 sin Blän vu dr Bundesregierig unter em Gerhard Schröder bekannt wore, d Dag vu dr Dytsche Einheit as Fyyrdig abzschaffe, ass es Wirtschaftswachstum stygt. Statt am 3. Oktober hätt d Widervereinigung derno am erschte Sunntig im Oktober solle gfyyrt wäre. Dr Köhler het die Blanige effentlig kritisiert. Mit syym Yydrätte fir dr Erhalt vum Dag vu dr Dytsche Einheit her er au Erfolg gha, wel au in dr Regierigskoalition s Sträbe vum ´Finanzminischter Hans Eichel fir d Abschaffig vum Fyyrdig kei Unterstitzig gfunde gha hän.

Bin ere mehdägige Israelreis us Aalass vu dr Ufname vu diplomatische Beziehige vu beide Länder vor 40 Johr het dr Köhler am 2. Februar 2005 as zwete dytsche Bundesbresidänt noch em Johannes Rau vor em israelische Barlemänt, dr Knesset, gsproche. Bis uf d Begrießig un s Schlusswort, wu in Hebräisch ghalte gsi sin, het er die red uf Dytsch ghalte. Dr Köhler het si zue dr dytsche Verantwortig fir d Shoa bekännt un zum Kampf gege Antisemitismus. Är het di bsundere, aber au seli änge Beziehige zue Israel gwirdigt un het d Unterstitzig vu Dytschland fir dr Fridesbrozäss im Noche Oschte zuegsait.

Am 8. Mai 2005 het dr Horst Köhler im Ryychsdagsgebej e Red ghalte zum Änd vum Zwete Wältchrieg. In syyre Red „Begabung zur Freiheit“ het er verchindet, ass es kei Schlussstrich chennt gee. Kritiker hän em vorghalte, är heb d „Erfolgsgschicht Dytschland“, d Ufböuleischtig no 1945, z arg betont gegeniber em Leid vum Chrieg un dr NS-Diktatur.
In syyre Red „Die Ordnung der Freiheit“ vum 15. März 2005 het dr Köhler gforderet, ass d Bolitik wäg dr Massnarbetslosigkeit d Schaffig vu Arbetsblätze as wichtiger sott neh wie andri bolitischi Ziil:

Wu dr Gerhard Schröder am 1. Juli 2005 d Verdröuensfrog im Bundesdag verlore het, het dr Horst Köhler am 21. Juli 2005 uf Vorschlag vum Bundeschanzler dr Dytsch Bundesdag ufglest un het Nejwahlen am 18. Septämber 2005 aagsetzt. Zwei Bundesdagsabgordneti hän vor em Bundesverfassigsgricht Chlag geg em Köhler syy Entscheidig yygreicht. S Gricht het aber am 25. Augschte d Zuelässigkeit vu dr Uflesig vum Barlemänt feschtgstellt un het d Chlage zruckgwise. E, Urdeil hän segs Richter zuegstumme, zwei Richter hän ihri ander Meinig in eme Minderheitsvotum dargleit.

Dr Horst Köhler het sich im Oktober 2005 bin ere Fachdagig vu dr Bundesarbetsgmeinschaft Hospiz entschide gege aktivi Stärbehilf uusgsproche:
Är het au derfir blediert, dr Umgang mit Paziänteverfiegige gsetzli z regle. E jede Mänsch sott in jedem Abschnitt vu syym Läbe chenne entscheide, eb un un weli Maßnahme solle durgfiert wäre, wu s Läbe verlengere.

Dr Köhler het sich im Merz 2006 au fir dr Yysatz vu dr Bundeswehr im Vorfäld vu Wahle in dr Demokratische Republik Kongo uusgsproche.

Am 24. Oktober 2006 het dr Köhler zem erschte Mol e Gsetz nit uusgfertigt. Di vum Bundesdag bschlosse Brivatisierig vu dr Dytsche Flugsicherig (DFS) un s derzue verabschidet Flugsicherigsgsetz sej mit em Grundgsetz uuvereinbar. Des Gsetz isch derno gheje loo wore, wel s nit zue dr notwändige Grundgsetzänderig chuu isch. Zum zweite Mol het dr Köhler am 8. Dezämber 2006 eme Vorhaa vu dr Große Koalition syy Zuestimmig verweigeret – no syyre Meinig isch s Verbruucherinformationsgsetz nit mit em Grundgesetz vereinbar gsi. Die Nejregelig diej gege Verbott verstoße, dr Kommune dur Bundesgsetzer Ufgabe z iberdrage. Des Verbott isch drej Monet dervor im Ramme vu dr Föderalismusreform bschlosse wore. Bundesdag un Bundesrot hän derno des Gsetz ohni die Bstimmige verabschidet, wu vum Bundesbresidänt kritisiert wore sin. Wäg däre Entscheidig vum Dezämber 2006 het s Kritik gee us dr Union un dr SPD an s Köhlers Amtsverständnis, s het as ne Debatte gee iber d Notwändigkeit un dr Umfang vu dr bresidiale Briefigskumpetänz.

Dr EU-Grundlageverdrag vu Lissabon, wu im Dezämber 2007 vu dr europäische Staats- un Regierigschef bschlosse un im April/Mai 2008 vu Bundesdag un Bundesrot bstetigt woren isch, het dr Horst Köhler zerscht nit unterzeichnet. Uf Bitte vums Bundesverfassigsgricht, wu ne Chlag gege dr Lissabon-Vertrag hängig gsi isch, het er aagchnidet, d Ratifikationszurkund erscht noch ere war positiven Entscheidig vum Gricht z unterzeichne. S Urdel, wu am 30. Juni 2009 gfalle isch, het aber dr ne Ratifikationsprozess erscht emol aaghalte. Wäge däm isch d Ratifikationsurkund nit unterzeichnet wore, bis dr Bundesdag un dr Budnerot nomol abgstumme hän. Am 23. September 2009 het dr Köhler derno, scho in syyre zwote Amtszyt, d Begleitgsetz zue dr Umsetzig vum Verdrag z Berlin unterzeichnet. Zwee Däg speter, no dr Verchindigs vu dr Gsetz im Bundesgsetzblatt, het dr Köhler d Ratifikationsurkunde uusgfertigt un no am nämlige Dag isch si z Rom hinterleit wore.

Vor em Hintergrund vu dr Finanzkrise ab 2007 het sich dr Köhler e baar Mol fir e Regulierig un „Bändigung“ vu dr Finanzmärt un vum „Finanzkapitalismus“ uusgsproche.

Am 22. Mai 2008 het dr Köhler verchindet, ass er bi 13. Bundesversammlig am 23. Mai 2009 nomol fir s Amt vum Bundesbresidänt kandidiere duet. Wie 2004 het sich dr Köhler wider dr SPD-Kandidati Gesine Schwan gstellt. Är het sich uf d Unterstitzig vum burgerlige Lager us CDU, CSU, FDP un dr Freje Wehler chenne stitze, wu in dr Bundesversammlig e knappi Mehrheit vu 614 Stimme vu insgsamt 1024 gha hän. Dr Horst Köhler isch am 23. Mai im erschte Wahlgang mit 613 Stimme fir e zwoti Amtszyt aa Bundesbresidänt gwehlt wore, wu am 1. Juli 2009 aagfange.

Em Bundesbresidänt Horst Köhler het dr Papscht Benedikt XVI. am 4. Dezämber 2009 e Konzert in dr "Sixtinische Kapelle" vum Vatikan gwidmet us Aalass vu 60 Johr Grundgsetz un 20 Johr syt em Fall vu dr Muur.

Dr Horst Köhler isch im Friejohr 2010 uf kritischi Dischtanz gange zue dr Bolitik vu dr schwarz-gele Koalition unter dr Angela Merkel. Dr Köhler isch uuzfride gsi mit dr bishärige Arbet, s Volk diej „tatkräftiges Regieren“ mangle. Fir e Styyrsänkig het er kei Spiilruum gsähne. Dr Köhler het au Kritik giebt am „Wachstumsbeschleunigungsgesetz“: "„Wie wänn s dr Staat wär, wu chennt sorge fir allwyl meh, allwyl schnäller Wachstum.“"

Ände Mai 2010 het dr Köhler in eme Interview uf em Ruckflug noch eme Bsuech vu Bundeswehrdruppe z Afghanistan uf d Frog vun eme Schurnalischt, eb s Mandat zue däm Yysatz längt, wel Dytschland in dr Zwischezyt in eme Chrieg wär, oder eb mer e klar Bekänntnis zue däre "chriegerische Ussenandersetzig" bryycht oder e neje bolitische Diskurs, gsait: 

Die Uussage sin vun e Deil Regierigs- un Oppositionsbolitikern zem Deil heftig kritisiert wore. Dr Fraktionsvorsitzende vu Bündnis 90/Die Grünen, dr Jürgen Trittin, het uf em Köhler syyni Uussag mit em Verglyych zue dr historische Kanonebootbolitik reagiert. Mit dr Rächtfertigung vun ere bewaffnete Ussehandelsbolitik stiend dr Köhler nimmi uf em Bode vum Grundgsetz. Dr Ruprecht Polenz het em Köhler syy Uussag „missverständli“ un „kei bsundersch glickligi Formulierig“ gnännt. Anderi hän vun eme „präsidiale Fähldritt“ gschwätzt, vu „extreme Positione“, d uussage seje „brandgfährli“, nit d Mandat un nit d Verfassig dieje „Wirtschaftschriee“ abdecke. D Uussage seje „mit dr Verfassig nit zu veryybare“, s „Grundgsetz diej kei Wirtschaftschrieg erlaube“, d Uussage seje „verfassigsrächtli schwärli deckt“. Dergege het dr Verdeidigungsminischter Karl-Theodor zu Guttenberg gsait, dr Afghanistan-Yysatz heb kei wirtschaftliig Inträsse as Grund, s deet sich um e UN-Mandat handle, wu em Kampf gege dr Terrorismus un dr Stabilisierig vu dr Region sott diene. Wirtschaftsinträsse un Sicherheitsbolitik chennte aber „in Verbindig stoh“.

Dr Köhler het erkläre loo, "„diese Äußerungen […] beziehen sich auf die vom Deutschen Bundestag beschlossenen aktuellen Einsätze der Bundeswehr wie zum Beispiel die Operation Atalanta gegen Piraterie“", dr Afghanistan-Yysatz vu dr Bundeswehr heb d UN-Mandast as Grundlag. Di verdeidigungsbolitisch Sprächeri vu dr Bundesdagsfraktion vu dr FDP, d Elke Hoff, het uf d Iberyystimmig vu dr Uussage vum Köhler mit Formulierige vum "Weißbuch der Bundeswehr", wu anne 2006 vu dr Bundesregierig vereffentligt woren isch. 2003 het scho dr Europäisch Rot in syyre Europäische Sicherheitsstrategiu druf verwise, ass d „Energieabhängigkeit vu Europa in bsunderem Maß Aalass zur Bsorgnis gäbt“ un dr Yysatz vu Inschtrumänt „bis zum militerische Yysatz as letschtem Mittel“ vu dr Konfliktbreväntion un vu dr Krisenbweltigung chennt notwändig syy. 2008 het d CDU/CSU-Fraktion vum Bundesdag e „Sicherheitsstrategii fir Dytschland“ vereffetligt, wu s din heißt: „Die Herstellung von Energiesicherheit und Rohstoffversorgung kann auch den Einsatz militärischer Mittel notwendig machen, zum Beispiel zur Sicherung von anfälligen Seehandelswegen oder von Infrastruktur wie Häfen, Pipelines, Förderanlagen etc.“

D Erklärig vu syym Brässesprächer un d Iberyystimmig vu syyne Uussage mit bolitische Erklärige vu däne Gremie hän aber in dr Effentligkeit fascht kei Ufmerksamkteit gfunde, d Kritik isch nit verstummt. Am 31. Mai 2010 het dr Köhler syy Ruckdritt vum Amt vum dytsche Bundesbresidänt mit sofortiger Wirkig erklärt, was e großi Iberraschig gsi isch:
Dr Burgermeischter vu Bremen, dr Jens Böhrnsen, het verfassigsgmäß d Amtsgschäft ibernuu.

Am 15. Juni 2010 isch dr Horst Köhler mit em Große Zapfestreich im Park vum Schloss Bellevue verabschidet wore. 
Är het doderbyy kei zuesätzligi Erklärige fir syy Ruckdritt abgee. Uf eme Empfang churz vor em Große Zapfestreich het dr Köhler gsait: "„Zu den Gründen meines Rücktritts habe ich mich öffentlich geäußert; ich habe dem von mir aus nichts hinzuzufügen. Ich habe eine Entscheidung getroffen, die ich für richtig hielt und weiterhin für richtig halte. Respekt und Wahrhaftigkeit sollten in der politischen Kultur unseres Landes einen festen Platz erhalten.“"





</doc>
<doc id="27648" url="https://als.wikipedia.org/wiki?curid=27648" title="Ferdy Kübler">
Ferdy Kübler

Dr Ferdinand "Ferdy" Kübler (* 24. Juli 1919 z Marthale; † 29. Dezember 2016 z Züri) isch en ehemolige Schwiizer Velorennfahrer gsii und der erst Schwiizer, wo d Tour-de-France gwunne het.

Mit siim charakteristisch kampfbetonte Fahrstil het dr Kübler zu den erfolgriichste Velorennfahrer us der Schwiiz ghört. Er het si Laufbahn als Profirennfahrer 1940 agfange und het 1942 mit der Tour de Suisse si ersts bedütends Renne gwunne. Aber erst won er elter worden isch, het er sich eso chönne steigere, ass er zur domolige Wältelite het muesse zellt wärde. Im Kübler si gröscht Erfolg isch dr Gsamtsiig bi der Tour de France 1950 gsi, won er scho 31 Johr alt gsi isch.

1951 isch er Strossewältmeister worde. Vo 1948 bis 1951 het er viermol noch enander d Schwiizer Strosse-Velomeisterschafte gwunne. Si grösst Schwiizer Konkurränt zu sällere Ziit isch dr Hugo Koblet gsi.

Dr Kübler isch näben em Koblet der einzig Schwiizer, wo d Tour de France het chönne gwünne. Bis 2009, wo dr Fabian Cancellara ihn überholt het, isch er au der Schwiizer gsi, wo s Maillot Jaune vom Füehrende am hüfigste drait het, nämlig währed zwölf Etappe.

Dr „Ferdy National“, wie men em Ferdy Kübler au gsait het, het 1957 si Velosportkarriere beändet. Nochhär isch er im Sportmarketing dätig gsi. Er isch der eltist vo de Tour-de-France-Siiger, wo no läbe (Stand 2010). 1983 isch er zum populärste Schwiizer Sportler vo de letzte 50 Johre gwehlt worde.


2010 het dr Ferdy Kübler dr "lifetimeAward" vom Schwiizer Färnsehe für si Läbenswärk übercho.

D Anne Cuneo und der Bertrand Duboux händ 2003 der Dokumäntarfilm «'Ferdi national' Kübler» dräit.

Dr Ferdy Kübler hät mit siner Frau Christina, won er über 40 Johr zäme gsii isch, z Birmesdorf bi Züri gwohnt.

Martin Born, Hanspeter Born et. al.: "Ferdy Kübler. „Le fou pédalant“". Zürich 2006. ISBN 978-3909111251



</doc>
<doc id="27654" url="https://als.wikipedia.org/wiki?curid=27654" title="Horst Köhler (Begriffsklärung)">
Horst Köhler (Begriffsklärung)

Horst Köhler isch dr Name vu däne Persone:


</doc>
<doc id="27657" url="https://als.wikipedia.org/wiki?curid=27657" title="Giffers">
Giffers

Güfersch (Ussprooch: ; hochdütsch: "Giffers", französisch: "Chevrilles", Patois ) isch e Gmiin im Oberland vum Sensebezirk im Kanton Fryburg. Güfersch het 1389 Ywohner (Stand vo 2008) ù isch eppa 6 km va de Stadt Fryburg awäg.

Güfersch ligt ùf a de Ärgera. Va de Gmiinflechi si 65,9 % landwirtschaftlichi Flechi, 19,7 % Waud, 11,9 % Sidligsflechi ù 2,5 % schüschtigi Flechi. Nachpuurgmiine va Güfersch si Tentlinge, Santifaschtùs, Plassäub, Plaffeien ù Rächthaute.

De Name vam Ort isch z erschte Mau im Jahr 1150 ùs "Chiuriles" belììt, un chunt vum Romanische Wort "Caprilia", wo „Gììssstau“ bedütet. 1301 isch de Name "Guifrils" belììt, un 1577 schliesslich "Giffers". Sit 1630 isch Güfersch a igeti Pfarrei gsi, wo zum Burgpanner vo de Alte Landschaft vo de Stadt Fryburg kört het.

Güfersch isch a traditionell katholischi Gmiin. Zäme mit Tentlinge isch es a igeti Pfarrei, d Pfarrchüucha isch z Güfersch. Di Reformiirte, wo sit de Mitti vom 19. Jahrhundert bsunders vo Bärn zuegwanderet si, si Mitglider vo de reformiirte Chüuchegmiin Wissestì/Rächthaute.

Quela: Bundesamt für Statistik 2005

De Uusländeraatüu isch 2010 bi 5,1 % gläge.

83,3 % va de Yywoner si im Jaar 2000 römisch-katholisch gsii, 9,5 % evangelisch-reformiert.

Güfersch isch früüer vo de Landwirtschaft prägt gsi. Allerdings tüe hüt di meischte Lüt zum schaffe ì d Stadt ù Agglomeration Fryburg pendle. Einersits hii sich z Güfersch Arbìtsplätz vor Ort erhaute, ù so isch de Ort nit numme a Pendlergmiin. Im 1. Sektor schaffe 28%, im 2. Sektor 25% ù im tertiäre Sektor 47% vo de Ywohner.

Bim Vereinswäse ù de Kultur büude Güfersch ù d Nachpùùrgmiin Tentlinge a Ihìt; d Verìne si ì beide Gmiine aktiv.

Bi de Vouchszelig 2000 hii va de 1393 Yywoner 92 % Tüütsch aus Hùùptspraach aaggää, 6,8 % Franzöösisch ù 1,2 % anderi Spraache. D Mundart vo Güfersch kört zum Seislerdütsche, wo zum Höjstalemannische zeut chunt. Güfersch isch a Uffnaameort im Spraachatlas vo de dütschi Schwiiz gsi.



</doc>
<doc id="27658" url="https://als.wikipedia.org/wiki?curid=27658" title="Breil/Brigels">
Breil/Brigels

Brigels (amtlich: "Breil/Brigels;" rätoromanisch "Breil:" ; dütsch "Brigels:" ) isch e politischi Gmaind i da Region Surselva z Graubünda.

Brigels isch zue 85 % romanischsproochig, wo au d Amtssprooch vo de Gmaind isch.

Brigels lit i da Surselva un isch früener an Tail vum Krais Cadi gsi. D Gmaind bestoot uss de Ortstail Tavanasa, wo uf da rächta Sita vum Vorderrhy lit un wo de Bahnhof vo da Rhätischa Bahn isch, Danis, Dardin, em Hauptort Breil/Brigels, de Dörfer Andiast und Walteschburg un de Wyler Vali und Cathomen.
Nochbarort sin Obersaxe im Süde, Ilanz/Glion im Oschte, Trun im Weschte un im Norde d Gmaind Glarus Süd.

Brigels/Breil chunt vum keltische „"brigilo"“, was „chlyni Burg“ bedütet. De Ort het ursprüngli de Victoride, emene rätische Adelsgschlecht, ghört, un isch vo denne im Joor 765 em Chloschter Disentis vermacht worde. In däm Joor isch au d erscht urkundliche Erwäänig vo Brigels als "Bregelo" im Teschtament vom Bischof Tello. Bis zum Joor 1737 sin d Brigelser verpflichtet gsi, de Zehntel aa s Chloschter z zaale; s Chloschter isch defür für de Schutz vo de Bevölcherig un für d Verwaltig verantwortlich gsi.

Nach eme joorelange politische Prozäss hend d Gmainde Andiast, Breil/Brigels und Waltensburg/Vuorz bi Volchsabstimmige s Projäkt agnoo, e gmeinsami Gmaind z bilde, wo "Breil/Brigels" heisst. Dr Groossroot vom Kanton Graubünde het däm afangs Dezämber 2017 zuegstumme, und vom 1. Jänner 2018 aa isch di nöji Gmeind aktyv.

D offizieli Amtssprooch vo Brigels isch s Rätoromanisch; d Mundart vo Brigels ghört zum Surselvische. Im Joor 2016 isch s Romanisch in dr alte Gmeind Brigels vo 85 % vo de Ywohner gsproche worde. Dütschsproochig sin 13 % gsi, un 2 % hen e andri Sprooch gha. 85 % vo de Bevölcherig vo dr alte Gmeind Brigels sin katholisch, und au die vo Andiast isch das. Dr Groossdeil vo den Ywohner vo Waltensburg aber isch refermiert.

Di alt Gmeind Brigels het zwoo Schuele, eini im Hauptort Breil/Brigels wo bis zur 6. Klass unterrichtet wird, un eini im Ortsdeil Danis/Tavanasa, wo vum Chindergarte bis zur Sekundarschuel unterrichtet wird. Bis zur 4. Klass isch de Unterricht numme uff Romanisch. D Schüeler vo Andiast und Waltensburg gönd uf Rueun i d Schuel, wil d Stroosseverbindig dert ane besser isch.



</doc>
<doc id="27660" url="https://als.wikipedia.org/wiki?curid=27660" title="Roger de Weck">
Roger de Weck

De Roger de Weck (* 17. Oktober 1953 z Fryburg im Üechtland) isch en Schwiizer Publizischt und ehemolige Journalischt und Fernsehmoderator. Er isch im 18. Mai 2010 zum Generaldirektor vo de SRG SSR gwählt worde.

De Roger de Weck het z Sanggalle an de HSG Volkswirtschaft studiirt. Im Aaschluss an sis Studium isch er Wirtschaftredaktor bi de "Tribune de Genève" gsi, und dänn Korrespondent z Züri.
Im 1977 het er zäme mit em Max Mabillard es Buech gschribe, wo uf Dütsch de Titel "Der Fall Chiasso" het. De französisch Originaltitel vo dem Buech, wo in de Schwiiz en Bestseller worde-n-isch, isch "Scandale au Crédit Suisse". Zwei Johr schpöter, im 1979 het er zu de "Wältwuche" gwächslet. Ab em 1983i het de de Weck für e dütschi Wochezitig gschafft, für "Die Zeit". Derte isch er politischer Redakteur gsi, Korrespondent z Paris und Reporter. Scho im 1989i het er bi de "Zeit" d Leitig vom Wirtschaftsressort übernoh. Im 1992i isch er retour uf Züri cho, wo-n-er Chefredaktor vom "Tagi" worde-n-isch. Im 1997i isch er wider uf Hamburg und isch Chefredaktor vo de "Zeit" worde.

Vo 2001 bis 2010 het de de Weck für Zitige z Dütschland, z Frankriich und in de Schwiiz gschribe. Er het im Schwiizer Ferseh d "Stärnstunde Philosophii" moderiirt und isch in einige Stiftigsröt.

Am 18. Mai 2010 isch er zum Generaldirektor vo de "SRG SSR" gwählt worde. Sis Amt hät er anfangs vom Johr 2011 übernoh.




</doc>
<doc id="27661" url="https://als.wikipedia.org/wiki?curid=27661" title="Tentlingen">
Tentlingen

Tentlinge (Ussprooch: ; amtlich: "Tentlingen", französisch: "Tinterin", Patois ) isch e Gmeind im Sensebezirk im Kanton Fryburg. Tentlinge ghört zum Senseoberland un isch e Deil vo de Agglomeration Fryburg. Es lait diräkt aa de dütsch-französische Sproochgränz. 

Tentlinge lait 5 km südöschtlich vo de Stadt Fryburg un ghört zum Senseoberland, wo de Übergang zu de Voralpe isch. Tentlinge gränzt aa Sankt Ursche, Rächtalte, Güfersch, Sankt Silvester, un aa Le Mouret, Villarsel-sur-Marly un Pierrafortscha, wo scho französischsproochig sin.

De Ort wird in de Joor 1201 un 1212 zum erschte Mool erwäänt, mit em romanische Name "Tentenens". De dütsch Name isch zum erschte Mool im Joor 1363 belait, als "Tintingen". De Name goot uff d alemannische Siidlig "Tantilingun" zrugg, wo „bi de Lüt vum Dandil“ bedütet un warschynts im 8. oder 9. Joorhundert gründet worde isch. Bis zum Joor 1831 isch de Ort en "Schrot" vo de Pfarrgmein Giffersch gsi, wo 1630 vo de Pfarrgmein Marly abdrännt worde gsi isch.

Tentlinge het Ywohner (Stand ). Devo sin 87 % dütschsproochig, 9,8 % französischsproochig un 1,1 % albanischsproochig (Stand 2000). De Dialäkt vo Tentlinge ghört zum Senslerdütsche. Wäge de Nöchi zu de Stadt Fryburg sin vili Ywohner Pendler.

Quälle: Bundesamt für Statistik 2005

De Uusländeraateel isch 2010 bi 6,6 % gläge.

82,5 % va de Yywoner si im Jaar 2000 römisch-katholisch gsii, 9,6 % evangelisch-reformiert.



</doc>
<doc id="27663" url="https://als.wikipedia.org/wiki?curid=27663" title="Ur">
Ur

Ur stoot för:

UR isch d Abchörzig för:
ur- stoot as Abchörzig för:


</doc>
<doc id="27664" url="https://als.wikipedia.org/wiki?curid=27664" title="Nanna (Gott)">
Nanna (Gott)

De Nanna isch de Moogott vo de Sumerer, wo mitem akkadische Moogott Sin verschmolzen isch.

De Nanna ghört zu de alte mesopotamische Astralgotthaite, wo scho früe bizügt sind. Er isch e populäre Gott gsii und siin Name isch i vilne Personenäme vorchoo. Sis Hailigtum Ekischnugal isch i de Stadt Ur gstande. 

De Nanna gelt as de Soo vom Enlil , werum er au "Chliine Juungstier vom Enlil" gnennt were cha. De sumerisch Mythos "Enlil und Ninlil" verzellt, wie de Enlil d Ninlil bim Bade vergwaltigt het. Si isch druf abe schwanger wore und het denn de Nanna uf d Welt broocht. Di föfzg grosse Götter verbanet de Enlil weg sinere Tat i d Underwelt. Doch d Ninlil goot zunem und werd sini Frau.



</doc>
<doc id="27665" url="https://als.wikipedia.org/wiki?curid=27665" title="Nanna (Göttin)">
Nanna (Göttin)

D Nanna isch i de nordische Mythologii d Frau vom Gott Baldr gsii.

D Nanna isch i de Edda und bi de Skalde d Tochter vom Nepr und somit d Grosstochter vom Gott Odin. Si het de Baldr ghüroote und isch dör en d Muetter vom Götterrichter Forseti wore. Wo de Hödr und de Loki en tötet hend, isch es zunere pompöse Bierdigung choo. Wo de Thor de Schitterhuufe azunde het, wo de Baldr uf sim Schif uufbaart woren isch, isch s Herz vo de Nanna broche und si isch tot zämebroche und ufem Schiff nebet em Baldr bettet wore. Wo de Hermodr zu de Totegöttin Hel gritten isch, het er ai Nacht bim Baldr und bi de Nanna i de Totewelt verbroocht. Debii het si em e Chopftuech för d Frigg und e goldige Fingerring för d Fulla mitgee.

De dänisch Historiker Saxo Gramaticus het d Gschicht vo de Nanna andersch verzellt. Deno isch d Nanna d Tochter vom König Gevarus gsii. De schwedisch König Høtherus und de Gott Balderus hend sich i si verliebt. Si aber het sich för de Høtherus entschide, well si as e Sterblichi Frau nöd het wöle miteme unsterbliche Gott zämesii. Drufabe isch es zum Chrieg choo, wo de Høtherus mit Hilf vo zauberchundige Fraue het chöne de Balderus töte.



</doc>
<doc id="27666" url="https://als.wikipedia.org/wiki?curid=27666" title="Nanna">
Nanna

Nanna isch de Name:



</doc>
<doc id="27667" url="https://als.wikipedia.org/wiki?curid=27667" title="Astralgottheit">
Astralgottheit

En Astralgotthait isch e Fachuusdruck vo de Religiosforschig, wo Gotthaite bizaichnet, wo Himelskörper und astronomischi Eraignis verkörperet. Hüüffig bistoot kai dütlichi Trenig zwöschet de Gotthait und sim Himelskörper. 

D Vereerig vo Himelskörper werd Astralkult oder Sternvereerig gnennt. De cha aber au do drii bistoo, as aifach nume Sterne abetet oder as Züüge agrueffe wered. Sterne chönet au a de Mensche bsunderi Eraignis vouusäge oder si verstärched Hailmittel und understützed magischi Handlige. Us em mesopotamische Sternekult het sich spöter d Astrologii entwicklet.

Religione wo vor alem Sune, Moo und Planete oder Sterne vereeret und wo die au e zentrale Platz i de Mythe iinemet, wered Astralreligione gnennt. E typische Vertreter devo isch di vorislamischi Religioo vom Jemen.

Zu de Astralgotthaite zälet:

Obwoll Astralgotthaite bi de Germane kai bsunderi Role spilet, schiinet ainzelni Zügnis azdüüte, as Astralkult bi de Germane bikannt gsii isch. So het de Boiocalus, König vo de Ampsivarier d Sune und anderi Sterne aagrueffe und si gfrööget, öb si leers Land möged, nochdem er und sis Volch vo de Chaucer vertribe wore sind.


</doc>
<doc id="27668" url="https://als.wikipedia.org/wiki?curid=27668" title="Kulturheros">
Kulturheros

Mit Kulturheros (zu agr. "ἥρως, hērōs" "Held") werd i de Religiosforschig e göttlichs Wese bizaichnet, wo a de Mensche wichtigi kulturelli Errungeschafte vermittlet het.

De Kulturheros cha e menschliche Held mit göttliche Züüg, e Halbgott oder selber e Gotthait oder gottäänlichs Wese sii. Hüüffig het er a de Mensche de Acherbau, s Füür oder s Wösse vo de Metallverarbaitig vermittlet, mengisch gege de Wile vo de Götter. Drum chan er au as e Gegner vo de Götter gelte und d Role vomene Trickster öbernee. De Kulturheros isch mengisch au de Stammvatter vonere Dynastii.


</doc>
<doc id="27669" url="https://als.wikipedia.org/wiki?curid=27669" title="Alcis">
Alcis

D Alcis sind e göttlichs Brüederpaar vo de Nahanarvale, emene germanische Stamm vereert woren isch.

D Vereerig vo de Alcis werd nume vom römische Historiker Tacitus gnennt:


</doc>
<doc id="27674" url="https://als.wikipedia.org/wiki?curid=27674" title="Glen Velez">
Glen Velez

Dr Glen Velez (* 1949) isch e US-amerikanische Jazz-Perkussionischt un Komponischt mit eme wältwyte Ruef as Meischter uf dr Rammedrummle.

Dr Velez isch e Suhn vu mexikanische Yywanderer un isch z Texas ufgwagse. Scho as Chind het er sich fir Perkussionsinschtrumänt inträssiert, vor allem wel syy Unkel Schlagzyyger gsi isch. Anne 1967 isch er uf New York gange, wun ere an dr Manhattan School of Music klassischi Perkussion bim Fred Hinger studiert het. Zwei Johr speter, 1969, isch er uf Dallas returchuu un het in syyre Militerzyt Schlagzyyg in ere Band vu dr US Army gspiilt.

1973 isch er wider uf New York un het derno fufzeh Johr lang im Ensemble vum Steve Reich gspiil. 1983 isch er Mitglid vum "Paul Winter Consort" wore, wun ere bis 1998 din gspilt het.

Derzue het dr Velez aagfange as Solischt ufzdrätte. Anne 1984 isch syy erscht Album "Handance" erschine, wun ere verschideni Perkussionsinschtrumänt spiilt un derzue Obertongsang singt. "Handance" isch au dr Name vu syyre Lehrmethod fir Perkussionsinschtrumänt, wu im Video "The Glen Velez Handance Method" zeigt wird.

Anne 1989 het dr John Cage fir ihn d "Composed Improvisation for One-sided Drum with or without Jangles" komponiert. 1996 het dr Velez am Projäkt "Temurà" vum spanische Saxofonischt un Klarinettischt Javier Paxariño mitgmacht. Wun er sich vum Paul Winter drännt gha het, het er derno vor alem as Solischt gschafft, derzue au as Partner vu dr Sängeri Suzanne Vega], em Gitarrischt Pat Metheny, em klassische Klarinettischt Richard Stoltzman, em Tablaspiiler Zakir Hussain, em Bassischt Jonas Hellborg, em Layne Redmond, em Howard Levy, em Rabih Abou-Khalil, em Fletischt Steve Gorn un em Hackbrättspiiler Malcolm Dalglish.

Zue dr vile Inschtrumänt, wu dr Velez spiilt, ghere vor allem di irisch Bodhrán, s brasilianisch Pandeiro, s arabisch Riq, s nordafrikanisch Bendir un di aserbaidschanisch Ghaval.

Dr Velez het e jedes Inschtrumänt uf klassischi Wyys studiert, derzue aber au syy eigeni Tächnike entwicklet, wun er Yyfliss us dr verschidene Musikstil us dr ganze Wält zämmemischlet.

Anne 1999 het en s DRUM!-Magazin zum "Best World Beat Percussionist" ernännt.




</doc>
<doc id="27676" url="https://als.wikipedia.org/wiki?curid=27676" title="Dornenreich">
Dornenreich

Dornenreich (uf alemannisch: Dornäriich) isch ä österiichischi Black Metal-Band, wo 1994 vom Thomas „Valñes“ Stock gründet worde isch. Ihri Musig hett sich mehrmals emene Stilwandel unterzoge, vo härtem Black Metal mit melodische Keyboardmelodiä, zu melancholischer, teils ruhiger teils ufwüehlender Instrumentalmusig, bis zu folkige Liedär mit Gitarrä und Giige. Trotzdem dued mer si grob em Black Metal, Dark Metal, oder gar em Avantgarde Metal zueordne.

Ursprünglich im Jahr 1994 vom Thomas „Valñes“ Stock gründet, hett Dornenreich ersch 1997 s erschte Album mit em Titel "Nicht um zu sterben" ussebracht, eis Jahr nachdem de Jochen „Evíga“ Stock dezuecho isch. Vorher hennds no ä Demokassete mit em Name "Mein Flügelschlag" ussebracht. Die frühe Dornenreich Albe, drunter au "Bitter ist's dem Tod zu dienen" und "Her von welken Nächten", sind zimli keyboardlastig gsih, wil de Thomas i dere Ziit s Keyboard gspiilt hett. Nach em "Hexenwind" Album hett de Thomas im Jahr 2006 bekanntgäh, dass er sich vo Dornenreich trennt um sich siim Soloprojekt "Eyas" zwidme. Im gliiche Jahr stönnd Dornenreich widr sitt langem uf de Bühni, mit em Thomas "Inve" Riesner als feschts Mitglid a de Giige. Vo det ah hätts au en zimliche Stilwächsel gäh, wo zimli prägend gsih isch für di hüttig Dorneriich Musig. S Album "In Luft Geritzt" isch 2008 ussecho und bestaht us Lieder, wo numme Gitarrä und Giige mit Gsangsuntermalig spiled. S Album "Flammentriebe" isch 2011 ussecho und söll härter sii.







</doc>
<doc id="27678" url="https://als.wikipedia.org/wiki?curid=27678" title="Christian Wulff">
Christian Wulff

Dr Christian Wilhelm Walter Wulff (* 19. Juni 1959 z Osnabrück) isch e dytsche Jurischt un Bolitiker (CDU). 

Vum 30. Juni 2010 bis zum 17. Februar 2012 isch er dr zeht Bundesbresidänt vu dr Bundesrepublik Dytschland gsii. Dodervor isch er syt 2003 Minischterbresidänt vum Land Nidersachse gsi.

Dr Chgristian Wulff isch anne 1959 as zwait Chind vum Rudolf un dr Dagmar Wulff uf d Wält chuu. Noch em Bsuech vu dr Elisabethschuel un em Abitur am Ernst-Moritz-Arndt-Gymnasium z Osnabrück het dr Wulff Rächtswisseschafte mit wirtschaftswisseschaftligem Schwärpunkt an dr Universitet Osnabrück studiert. Noch em erschte juristische Staatsexame 1987 het er syy Referendariat gmacht un noch em Zweite Staatsexame 1990 as Rächtaawalt gschafft.

Dr Wulff isch römisch-katholisch. Anne 1988 het er d Christiane Vogt (* 1961) ghyrote. Mit ihre het er e gmainsami Dochter (Annalena, * 1993). S Ehbaar het sich 2006 drännt un isch 2008 gschide wore. Syt 2008 isch er in ere zwote Eh mit dr Bettina Wulff geb. Körner ghyrote. Är het mit ihre e Suhn (Linus, * 2008), d Bettina Körner het no ne Suhn (Leander, * 2003) us er e friejere Beziehig. Im Jänner 2013 het s Baar sy Drännig bekannt gee.

Dr Christian Wulff isch anne 1975 in d CDU yydrätte. Är het sich zerscht in dr Schueler-Union engaschiert un isch vu 1978 bis 1980 au dr Bundesvorsitzende vu däre gsi. Ab 1979 bis 1983 isch er Mitgliid im Bundesvorstand vu dr junge Union gsi, derno vu 1983 bis 1985 Landesvorsitzende vu dr Junge Union Nidersachse. Syt 1984 isch er Mitgliid gsi im Landesvorstand vu dr CDU Nidersachse un vu 1994 bis 2008 isch er dr Landesvorsitzende vun ere gsi. Syt em 7. November 1998 isch dr Wulff eine vu vier stellvertretende Bundesvorsitzende vu dr CDU.

Syt em 21. März 2003 isch dr Wulff au Mitglid im Vorstand vu dr CDU-noche Konrad-Adenauer-Stiftig.

Vu 1986 bis 2001 isch dr Wulff Rotsherr vu dr Stadt Osnabrück gsi, vu 1989 bis 1994 as Byygordnete un Vorsitzende vu dr CDU-Rotsfraktion.

Vu 1994 bis 2010 isch er as diräkt gwehlte Abgordnete vum Wahlchreis Osnabrück-Wescht Mitglid vum Nidersächsische Landdag (MdL) gsi. Vu Juni 1994 bis März 2003 isch dr Wulff Vorsitzende vu dr CDU-Landdagsfraktion gsi.

Dr Christian Wulff isch bi dr Landdagswahle 1994 un 1998 as CDU-Spitzekandidat fir s Amt vum Minischterbresidänt aadrätte. Mit Ergebnis vu 36,4 % (1994) bzw. 35,9 % (1998) fir d CDU het er sich aber nit geg dr Amtsinhaber Gerhard Schröder chenne dursetze. Bi dr Landdagswahl 2003 isch em des glunge geg dr Minischterbresidänt Sigmar Gabriel mit eme Ergebnis vu 48,3 % vu dr Stimme. Bi dr Landdagswahl am 27. Jänner het d CDU ihri Roll as sterkschti boltischi Chraft z nidersachse verdeitigt. Trotz schwäre Verluscht vu iber 6 Proänt isch si uf 42,5% vu dr Stimme chuu.

Am 4. März 2003 isch dr Wulff zum Minischterbresidänt vum Land Nidersachse gwehlt wore. D Landesregierig wird vun ere Koalition us CDU un FDP bildet.

Ab em Oktober 2006 isch dr Christian Wulff turnusmäßig Vorsitzende vu dr dytsche Minischterbresidäntekonferänz gsi bis zum 17. Oktober 2007, wun er dr Vorsitz an dr hessische Minischterbresidänt Roland Koch abgee het.

Wu d CDU bi dr nidersächsische Landdagswahl 2008 wider gwunne het, hän sich d CDU un d FDP uf E furtfierig vu dr Koalition geinigt. Am 26. Februar 2008 isch dr Christian Wulff zum Minischterbresidänt gwehlt wore.

Noch em Ruckdritt vum Bundesbresidänt Horst Köhler am 31. Mai 2010 isch dr Wulff am 3. Juni 2010 as Bundesbresidäntschaftskandidat vu dr Regierigskoalition us CDU/CSU un FDP vorgstellt wore. 

Bi dr Bundesbresidäntewahl in dr 14. Bundesversammlig am 30. Juni 2010 z Berlin het dr Wulff im erschte un im zweete Wahlgang kei absoluti Mehrheit iberchuu. Im 3. Wahlgang het er si mit 625 Stimme gege dr Joachim Gauck mit 494 Stimme durgsetzt. Dr Bundesdagsbresidänt Norbert Lammert het in dr Bundesversammlig as Versammligsleiter e Erklärig vum wulff verchindet, ass dää vu syym Amt as nidersächsische Minischterbresidänt zruckdritt. As Noofolger isch im nidersächsische Landdag am 1. Juli 2010 dr David McAllister gwehlt wore. Wel s Amt vum Bundesbresidänt vakant gsi isch, het dr Wulff syy nej Amt sofort mit dr Aanahm vu dr Wahl aadrätte.

Är isch dr jingscht Bundesbresidänt in dr Gschicht vu dr Bundesrepublik Dytschland.

Dr Wulff isch em sognännte "Andepakt" zuegrächnet wore, ere nitoffiziälle Inträssegruppe vu Unionsbolitiker. Z Nidersachse het dr Wulff vu Aafang aa uf e strikti Sparbolitik gsetzt, au mit soziale Yyschnitt. Zem Byschpel sin d Uusgabe im Hochschuelberyych drastisch gchirzt wore. Är rächnet s as syy Verdienscht aa, dass di jehrli Nejverschuldig vu Nidersachse syt syym Amtsaadritt meh wie halbiert woren isch. Dodermit isch zemindescht d Zuenahm vu dr Veschuldig reduziert wore. E Verringerig vu dr Schulde isch aber nonig glunge. Anne 2007 het s erscht Mol syt 2001 wider e verfassigsgmäße Huushaltsblan chenne vorgleit wäre, wu d Inveschtitione hecher sin wie d Nejverschuldig.

Am Aafang vu syyre Regierigszyt isch e Schuelstrukturreform durgfiert wore, wu d Orientierigstapfle (Klasse 5 un 6) abgschafft un e Zäntralabitur no 12 Schueljohr yygfiert woren isch. D Lehrmittelfrejheit isch au abgschafft wore.

D Landesregierig het au meh Bolizischte yygstellt.

Dr Wulff het e Chreisreform z Nidersachse abgläönht un sich statt däm fir e greßeri Zämmerarbet vu dr Gmeine uusgsproche. D Landesregierig vu Nidersachse het aber e Verwaltigsreform durgfiert, d Bezierksregierige sin abgschafft wore un e zwei stapfligi Landesverwaltig isch yygfiert wore.

Am 17. April 2010 het dr Christian Wulff e Kabinettsumbildig aagchindet, wu s um vier vu dr sibe CDU-Minischter gangen isch. Am 27. April 2010 sin di neje Minischter offiziäll beruefe un vum Landdag bstetigt worem unter anderem mit dr Aygül Özkan di erscht muslimisch Minischteri vun eme dytsche Kabinett.

Im Novämber 2008 het dr Wulff in dr Talkshow „Studio Friedman” hochi Managerghälter verdeitigt mit dr Wort „Ich finde, wenn jemand zehntausend Jobs sichert und Millionen an Steuern zahlt, gegen den darf man keine Pogromstimmung verbreiten”. Wel dr Wulff si au uf Noofroge vum Moderator vu dr Talkshow nit dischtanziert het vu syyre Wortwahl, isch em vum Zäntralrot vu dr Jude z Dytschland vorgworfe wore, är heb e „Brandstifter-Red“ ghalte. Dr Zäntralrot het em Wulff vorghalte, är heb kei Gschichtsbewusstsyy un het em dr Ruckdritt noogleit.

Im Dezämber 2009 het dr Wulff fir e Ferieflug mit dr Air Berlin mit syyre Familie ne cheschtelosi Hochstufig in di dyyrer Businessklasse aagnuu. Wel noch em nidersächsische Minischtergsetz Mitglider vu dr Landesregierig nume Gschänk derfe aanee im Wärt vu bis zue zeh Euro, het d Staatsaawaltschaft Hannover noch ere Aazeig e Untersuechig yygleitet, eb dr Stroftatbstand vu dr Vordeilsaanahm gryfe duet. Dr Wulff het aagee, syy Frau heb sich im Vorfäld vum Flug mit em Chef vu dr Fluggsellschaft unterhalte un het dodernu des Aagebot vun ere cheschtelose Hochstufig iberchuu. Erscht wu s Noorichtemagazin „Der Spiegel“ noogfrogt heb, sej em ufgange, ass des e Gsetzverstoss gsi isch, derno heb er Differänzbetrag fir d Ticket an d Fluggsellschaft zahlt. Uf e chleini Aafrog vu dr SPD im nidersächsische Landdag het d Staatskanzlei d Antwort gee, d Air Berlin heb vu 2005 bis 2009 d Summerfescht vu dr nidersächsische Landesverdrättig z Berlin gsponseret mit je 7500 Euro, s seje aber nie Ferdermittel vum Land Nidersachse an d Fluggsellschaft gflosse. D Untersuechig vu dr Staatsaawaltschaft Hannover het ergee, ass es kei Aahaltspinkt fir strofrächtli relevanti Vordeilnahm gäb.

Syt em Dezämber 2011 isch dr Wulff in Kritik grote, wäge Verdachtsfäll vu Vordeilsaanahm, Falschuussage un Behinderig vu dr Pressefrejheit. Mitti Februar 2012 het d Staatsaawaltschaft Hannover bim Immunitätsuusschuss vum Bundesdag wäg eme Aafangsverdacht vu Vordeilsnahm no § 331 Abs. 1 StGB e Aadrag uf Ufhebig vu dr Immunitet no Art. 60 Abs. 4 iVm Art. 46 Abs. 2 GG gstellt. Dr Wulff het derno am 17. Februar 2012 syy Ruckdritt vum Amt vum Bundesbresidänt verchindet.

Am 14. November 2013 het vor em Landgricht Hannover d Hauptverhandlig gege dr Wulff wäge Vorteilsaaahm aagfange. Am 27. Februar 2014 isch er freigsproche wore.

Dr Wulff isch Senator vu dr Max-Planck-Gesellschaft un Ehresenator vu dr Europäische Akademie vu dr Wisseschafte un Chinscht Salzburg.

Dr Wulff isch eine vu dr Schirmherre vu dr Initiative "Schüler Helfen Leben", vu dr "Dytsche Multiple-Sklerose-Gsellschaft" un vu dr Initiative "Muetmacher vu dr Nation". Är isch derzue Schirmherr vu dr Stiftig "Eine Chance für Kinder", vu dr nidersächsische Sportstiftig un dr nidersächsische "Tafele", wu Läbesmittel an Bedirftig verdeile. Dr Wulff isch au Kuratoriumsmitglid vu dr Großevangelisationsveraastaltig "ProChrist".

As Minischterbresidänt vu Nidersachse het dr Wulff em Ufsichtsrot vu dr Volkswagen AG aaghert.

Im Summer 1995 het s Wältwirtschaftsforum z Davos dr Wulff zue eim vu dr „100 Global Leaders for Tomorrow“ gwehlt. Im Novämber 2003 het er dr „Dytsch Mittelstandspryys“ vu dr Düsseldorfer Verlagsgruppe markt intern iberchuu „für seinen herausragenden und überzeugenden Einsatz sowie seiner klaren Positionen zum Wohle des Mittelstandes“. Im Oktober 2006 isch em (zämme mit em Hugo Müller-Vogg) dr Dytsch Mittelstandspryys vum Bund vu dr Sälbschtändige un vu dr Bundesvereinigung vu mittelständische Unternämmer verlihe wore „wegen seiner Wirtschaftspolitik, die sich vorwiegend an mittelständischen Strukturen orientiert und seines Eintretens für eine christlich-konservative Wertevermittlung an Kinder und Jugendliche“ verliehen.

Fir d Regierig vum Land Nidersachse isch em Wulff anne 2005 dr Negativpryys „Big Brother Award“ verlihe wore in dr Kategori „Beherde un Verwaltig“ fir d Zerschlagig vu dr Dateschutzufsicht z Nidersachse, wu ab 2006 em nidersächsische Inneminischterium het solle zuegordnet wäre, un dodermit fir d Missachtig vu dr Richtlinie 95/46/EG (Dateschutzrichtlinie), wu ne velligi Uaabhängigkeit vu dr Dateschutzufsicht forderet.

Dr Wulff isch „Krawattenmann des Jahres“ vum Johr 2006 wore. Im däm Johr isch em au s „Närrisch Steckepferd“ vu dr Prinzegarde Krefeld verlihe wore. 

Anne 2007 het em d Tongji-Universitet Shanghai d Ehredoktorwird verlihe.

E Gaschtufdritt het dr Wulff gha im Färnsehfilm "Mein alter Freund Fritz" (ZDF, 2007; Buech un Regie: Dieter Wedel; mit em Ulrich Tukur, dr Veronica Ferres, em Maximilian Brückner un em Uwe Bohm), wun er si sälber as Minischterbresidänt gspiilt het un e Red ghalte het zuen er Ereffnig vun eme Chrankehuus.




</doc>
<doc id="27679" url="https://als.wikipedia.org/wiki?curid=27679" title="Burg Teck">
Burg Teck

D Burg Teck ischt a Bauwerk uf-em hegschda Ponkt vom Teckberg (775 Metr ibrem Meer) am Steilhang vo dr Schwäbischa Alb. Der Berg leit uf dr Markong vo dr Stadt Aúa, amtlich "Owen", hochdeitsch ausgschbrocha "Auen", em Landkreis Esslenga. Vo deam Ort aus fiirt a schmala Stroß zo zwoi Parkblätz uf halbr Hehe vom Teckberg. Vo deet aus kô mr en rond 20 Menuda zor Burg nuflaufa.

S erscht Mol urkondlich erwehnt isch dui Burg em Johr 1152. D Eigatimr send d Herzeg vo Teck gwäa, wo deet ihrn Sitz ghet hend. Dia hend domols zo-ra arg eiflussreicha schwäbischa Adlsfamilie gheert. An Haufa Mitgliadr vo dera Sippschaft hend neaba ihrem weltlicha Amt noh a kirchlichs Amt ôôgstrebt ond meischdens au griagt. So goht zom Beischbiil dr Stroßburgr Bischof Berthold uf dui Familie zruck. Em Johr 1525 isch d Burg Teck em Baurakriag gschloift worra. Ibrig bliiba send bloß noh a baar Grondmaura. 

Uf Betreiba vom Vorscheenrongsvorei Kirchheim/Teck ischt 1889 a 31 Metr hauhr rondr Durm baut worra, wo friher amol dr Bergfriid vo dr Burg gstanda hot. Wia der Durm domols ausgsäa hot, woiß mr heit nemme; s ischt abr sichr, dass’r et so ausgsäa hot, wia der Durm heit aussiiht. Bloß d Maura vom Sockl stammet zom Doil aus Bruchstoi vo dr alda Burg. Beim Baua hend sich grauße finanzielle Schwiirichkeida ufdoa. Drom isch deane vrschiidene Ferdrer schliaßlich nix Anders iibrig bliiba, wia sich zemmaschliaßa. Ond aus dera Voreinigong ischt 1888 dr Schwäbisch Albvorei entstanda. En de Johr 1954/55 isch dr Durm a bissle ombaut ond gleichzeidig a Wandrheim mit-ra Wirtschaft errichdet worra. De letschde Renoviironga hend am Ôfang vom 21. Johrhondrt stattgfonda.

Will ma nuf uf da Durm, muaß mr zerscht en d Wirtschaft nei ond Eitridd zahla. Uf da Durm kô mr nemlich bloß vo dr Wirtschaft aus nufsteiga. Ischt mr erscht amol dooba, kô mr weit ibrs Land neigugga. Dr Blick roicht zom Stuegerter Fernsehdurm, nom zor Achl ond zo de ehemalige Vulkan Limburg ond Dachsbühl.




</doc>
<doc id="27696" url="https://als.wikipedia.org/wiki?curid=27696" title="Bergen (Norwegen)">
Bergen (Norwegen)

Bergen isch e Schtadt in Norwäge, gnauer gsäit in dr Fylke Hordaland. Es het 256.580 Iiwohner (1. Jan. 2010).

Bergen ligt im weschtliche Norwäge, also im südliche Fjordnorwäge. 


Bergen isch d Ändschtazion vo der Bergensbane und wird so mit mehrere Schnällzüg vo Oslo bedient.



</doc>
<doc id="27698" url="https://als.wikipedia.org/wiki?curid=27698" title="Oppenau">
Oppenau

Oppenau isch ä kloins Schtädtli im Renchtal im Schwarzwald. S läit on de B 28 zwische de Gmoinde Bad Pedersdal-Grisbach und Luddebach. De Schtadtkern läit om Lierbach, ca. oi Kilometer vum zämäfluß mit dä Rench.

D Oppenauer Gmarkig erschtreckt sich vum Renchtal bis uf d Gipfel vun dä Bärg drumrum, zum Bäischpil dä Mooskopf (878 Meter), dä Bruubärg (877 Meter), dä Schliffkopf (1050 Meter) un em Kniebis (960 Meter). De tifscht Punkt läit so bi 260 Meter on dä Rench. De Gmeindsbann het ä Flächi vun 58,5 Quadratkilometer. Vun dänä sin 14,5 % Landwirtschaftsflechi, 80,5 % Wald, 4,4 % Sidlungsflechi un 0,6 % sunschtigi Flechi.

Bi de Gmeindsreform Bade-Württebärg Onfong vun de 1970er Johr sind di vorher selbschtändige Gmoinde Ibach, Lierbach, Maisig und Romschbach iigmoindet wore. Insgsomt ghäred hit e bisli mä wi 100 Därfer, Wiler, Zinke, Hef und Oinzlhieser zu de Schtadt.

Vermuetlich isch Oppenau im 12. Johrhundert entschtonde, wo d Schtadt unter de Namesform "Noppenouwe" belegt isch. Bis 1218i het s domolig Dorf de Zähringer ghärt. Wo selli usgschtorbe sin, sin d Herrschaftsverhältnis im hintere Renchtal kompliziirt wore, bevor s Renchtal 1316 zum Erzbistum Stroosburj cho isch. Prägend fir d kulturelli, politischi und religiösi Verhältnis in Oppenau isch s Chloschter Allerheilige gsi.

Wichtig fir d Entwicklig vun Oppenau isch au d Gründig vun dä Burg Friidbärg gsi, wo uf Initiative vom Strossburger Bischof 1319 am Usgang vom Lierbachtal ins Renchtal bout wore-n-isch. De Ort Friidbärg, wo um die Burg rum entschtonde-n-isch het vom Bischof s Schtadträcht bekumme und isch mit de Ziit mit em Dorf Oppenau zämegwachse. Ab em 15. Johrhundert het mer donn de Ortsnome Oppenau für beidi Ort brucht.

Zwische 1592 und 1664 isch d Schtadt verpfändet gsi und zwar on d Herzög vun Würtebärg. 1668 isch in Oppenau ä Kapuzinerchloschter entschtonde, wo 1804 ufglöst wore-n-isch. Scho ä Johr vorher, 1803 isch Oppenau zum Grossherzogtum Bade kumme. Noch'm zweite Wältkrieg, wo Bade teilt worde-n-isch, het Oppenau zu Südbade ghärt un mit de Gründig vom Südweschtstaat 1952 zu Bade-Württebärg.
1990 isch in Oppenau bi're Wahlveronschtaltig dä CDU-Politiker und hitige Finonzminischter Wolfgang Schäuble bi me Attetat schwer verletzt wore.

Ergebnis vun dr Landdagswahle sitt 2006: 




</doc>
<doc id="27700" url="https://als.wikipedia.org/wiki?curid=27700" title="Konzil von Konstanz">
Konzil von Konstanz

S Konzil vo Konschtanz het vom 5. November 1414 bis zum 22. April 1418 z Konschtanz am Bodesee schtattgfunde. De König Sigismund het s Konzil vo politischer Site prägt und er het uf de Papscht Johannes (XXIII.) Druck usgüebt, dass er s duet iibruefe. S Konzil het solle s "grosse Abendländische Schisma" und Misschtänd in de Chile überwinde.

Wil d Kardinäl mit de Amtsführig vom Papscht Urban VI. nöd iiverschtande gsi sind hei si im 1378i de Robert vo Gämpf zum Gägepapscht gwählt, wo de Name Clemens (VII.) aagnoh het. Mit dere Wahl hei si s "grosse Abendländische Schisma" usglöst, wo di Gläubige und di ganz Chile in grossi Probläm und Gwissensnöt gschtürzt het. Au politisch hets zu ere Schpaltig z Europa gführt, zwüsche de Aahänger vom Urban und dene vom Clemens. Au de Tod vo dene beide Päpscht het nöd zum End vom Schisma gführt, wil ihri jewilige Aahänger noii Päpscht gwählt hei. Im Johr 1409 uf em Konzil vo Pisa hei d Kardinäl versuecht, s Schisma z überwinde und hei de Johannes (XXIII.) zum Papscht gwählt. D Lösig vo de Probläm het des aber nöd brocht, wil jetzt drü Päpscht mitenand konkuriirt hei. Wo de Sigismund König worde-n-isch, hei de Gregor XII., de Benedikt (XIII.) und de Johannes (XXIII.) de Aaspruch gha, de rächtmässig Papscht z si. Di verschidnige Herrscher z Europa hei di verschidnige Päpscht unterstützt und so Europa in e schweri Krise gschtürzt. Us dem Grund het de Sigismund druf drunge, dass s Schisma endlich es End findt.<br>
Au innerkirchlich hets, näbem Wunsch s Schisma z überwinde, Beschträbige zu ere Iiberuefig vo eme Konzil gäh. E Reform vo de Chile, wo sit langem vo vilen für dringlich ghalte worde-n-isch, het vo eme Konzil solle durchgsetzt werde.

De Johannes (XXIII.) isch sälber uf Konschtanz cho und het s Konzil am 5. November 1414 eröffnet. Er het ghofft, wil er jo sit em 1409 quasi de Kompromisspapscht isch gsi, dass er in sim Amt beschtätiget wird. Us dere Hoffnig isch nüd worde. Aafangs März 1415 het de Johannes e Erklärig unterschribe, wo er verschproche het, bi eme Rücktritt vo sine beide Konkurrente au zrück z träte. Aber wo er Endi März d Chance gah het, isch er us Konschtanz gflohe. Unterschtützt worde isch er doderbi vom Habsburger Friedrich em IV. vo Tirol. De Sigismund isch so hässig uf de Friedrich gsi, dass er en gächtet het und d Eidgnosse ufgforderet het, vorderöschtrichische Gebiet z erobere. De Bärner Aargau, d Grafschaft Bade, s Freiamt und s Chälleramt isch de Habsburger in de Folg unwiderbringlich verlore gange.<br>
S Konzil het dann am 6. April 1415 s Dekret "Haec sancta" verabschiidet, wo d Oberhoheit von Konzil über de Papscht postuliirt het. De Johannes isch vom Konzil für abgsetzt erklärt worde und im Juli 1415 hei si au de Gregor, Papscht z Rom für abgsetzt erklärt. De Gregor het de Konzilentscheid zwar nöd akzeptiirt, isch dann aber me oder weniger freiwillig selber zrückträte. De Benedikt (XIII.), Papscht z Avignon, het en Rücktritt abglehnt und isch aus Avignon gflohe. Er het noch bis 1423 z Schpanie gläbt, het aber kei Rolle me gschpilt. Zumindescht einigi vo sine Bischöf sind au uf Konschtanz cho und hei am Konzil teilgnoh. Offiziell isch de Benedikt im Juli 1417 abgsetzt wirde und so isch de Wäg frei gsi zu ere Papschtwahl, wo s Schisma het chönne überwinde. Am 11. November 1417 isch de noii Papscht gwählt worde, wo sich Martin V. gnennt het. S Konzilsgebäude, wo di Wahl schtattgfunde het, cha me hüt no z Konschtanz go aaluege.

S Konzil het au d Frog vo de Einheit vo de Chile erörteret. Drü Theologe und ihri Lehre sind bim Konzil verurteilt worde, de John Wyclif, de Jan Hus und de Hieronymus vo Prag. De John Wyclif isch scho im 1384i gschtorbe gsi, aber de Jan Hus und de Hieronymus vo Prag sind bim Konzil aawesend gsi, wil de König Sigismund freies Geleit verschproche het gha. Us politische Gründ het de Sigismund aber sis Verschpräche nöd ghalte und so sind di beide z Konschtanz uf em Schiterhufe verbrannt worde.

D Frog vo de Reforme isch z Konschtanz nöd glöst worde, d "cause reformationis" het me nöd emol vernünftig diskutiirt, obgliich vili führendi Theologe, bsunders au de Pierre d'Ailly sich defür iigsetzt hei. D "causa reformationis" wär aber insofern dringlich gsi, wil si öppe hundert Johr schpöter en wichtiger Uslöser für d Reformation isch gsi.



</doc>
<doc id="27709" url="https://als.wikipedia.org/wiki?curid=27709" title="Pierre d'Ailly">
Pierre d'Ailly

De Pierre d'Ailly (* 1350/51 z Compiègne; † 9. August 1420 z Avignon) isch en französischer Theolog, Bischof und Kardinal gsi. Hüfig wird er in de wüsseschaftliche Literatur au mit sim latinische Name "Petrus de Alliaco" oder mit sim dütsche Name "Peter/Petrus vo Ailly" gnennt. Er isch en Aahänger vom Konziliarismus gsi und het s Konzil vo Konschtanz massgeblich mit beiiflusst.

De Pierre d’Ailly isch im 1350i in ere aagsehene Bürgerfamilie z Compiègne uf d Wält cho. Ab em 1364i het er z Paris am Kolleg vo Navarra schtudiirt. Wi in dere Zit üblich, het er z erscht de Magischter in de frei Künscht und de Wüsseschaft gmacht. Im 1372 het er dann an de theologisch Fakultät schtudiirt. Im 1375 heter de "baccalaureus sententiarius" gmacht und en Kommentar zu de Sentenze vom Petrus Lombardus gschribe. D "licentia docendi", s Rächt z unterrichte, het er im 1381 übercho und im gliiche Johr het er promoviirt und isch ab do Doktor vo de Theologii gsi.

Bim grosse Abendländische Schisma het d Universität, zumindescht d Franzose, de Clemens VII. aaerkannt und de Pierre isch uf Avignon gschickt worde, wo er em Clemens „d Unterwerfig vo de französische Nation vo de Universität“ het solle mitteile.
Bi de Suechi nach eme Wäg, mit dem me s Schisma chönnt überwinde, het sich d Pariser Universität am 20. Mai 1381 eischtimmig für d Iiberuefig vo eme Generalkonzil usgschproche und de Pierre d’Ailly het de Uftrag übercho, de damalig französisch Regent, de Ludwig von Anjou vo dem Wäg z überzüge. Des isch em nöd glunge, er het sogar müesse Paris verlah und het es Kanonikat z Noyon übernoh. In dere Zit het er sich intensiv mit de Frog vom Schisma usenandgsetzt und noch im 1381 e Schrift derzu usegäh, d Epistola diaboli Leviathan. Vermuetlich isch er de Erschti gsi, wo di drü mögliche Wäg ufzeigt het, mit dene s Schisma het chönne überwunde wärde: d "via concilii" (de Wäg über es Generalkonzil), d "via compromissi" (de Wäg über en Kompromiss) oder d "via cessionis". Wo de Ludwig Frankriich verloh het, het de Pierre wider retour uf Paris chönne und isch im 1384i Rektor vom Kolleg vo Navarra worde. Im 1389 isch er dann Kanzler vo de Universität worde und Biichtvater vom französische König, em Karl VI..
De Nochfolger vom Papscht Clemens, de Benedikt XIII. het de Pierre d’Ailly dann am 2. April 1395 zum Bischof vo Le Puy-en-Velay gmacht. Numme öppe einehalb Johr schpöter, am 15. November 1396, het de Benedikt de Pierre zum Bischof vo Cambrai ernannt, obwohl de Herzog vo Burgund, de Philipp degäge gsi isch. Will Cambrai zum Riich ghört het, het de König Wenzel sini Investitur müesse gäh, wo am 3. April 1398 erfolgt isch. De Pierre d’ Ailly het sich dann vom 1399i bis ins 1402 us de Politik und de Diskussione um d Überwindig vom Schisma zrückzoge und het sich um sini Diözese kümmeret.

Bim Konzil vo Pisa, wo im 1409 en erschte Aalauf gno orde-n-isch, ums Schisma z überwinde, het de Pierre zwar teilgnoh, aber kei grossi Rolle gschpilt. Me het derte de Alexander (V.) zum Papscht gwählt und ghofft so s Schisma z überwinde, will di Päpscht vo Rom und Avignon den Papscht nöd anerkennt hei und au poltisch vo verschidnige Herrscher unterschtützt worde sind, isch s Konzil vo Pisa en Fehlschlag gsi und d Chile het plötzlich drü konkuriirendi Päpscht gha. De Nachfolger vom Alexander isch dann de Johannes (XXIII.) worde, wo de Pierre d’Ailly im 1411i zum Kardinal ernannt het und im 1413i zum Legat für Dütschland und d Niderlande.
Im November 1414 het dann s Konzil vo Konschtanz aagfange, bi dem de Pierre e herusragendi Schtellig gha het. Bi allne drü grosse Themene, wo s Konzil het welle löse, isch er massgeblich beteiliget gsi, an de causa unionis, de causa fidei und de causa reformationis. Er het massgeblich zum Schturz vom Johannes bitrait, het d Verhör vom Jan Hus gleitet und isch Mitglid vo de Reformkommission gsi, wo vom August 1415 bis zum Sommer 1417 taget hät. In dere Zit het er au sini wichtigschti Schrift veröffentlicht, s Tractatus super reformatione ecclesiae. De noi gwählti Papscht Martin V. het s Konzil im April 1418 beendet, d Frog vo de Refom vo de Chile, wo im Piere d’Ailly so wichtig isch gsi, isch nöd glöst worde.
De Martin het de Pierre nach em Konzil zum päpschtliche Legat vo Frankriich ernannt, so isch de Pierre d’Ailly uf Avignon gange, wo-n-er am 9. Auguscht 1420 gschtorbe-n-isch.




</doc>
<doc id="27711" url="https://als.wikipedia.org/wiki?curid=27711" title="Kolleg von Navarra">
Kolleg von Navarra

S Kolleg vo Navarra isch e Schuel vo de Pariser Universität Sorbonne gsi. Uf Aaregig und mit Unterschtützig vo de Johanna I. vo Navarra isch si im 1304 gründt worde. Di urschprünglich Intention isch gsi, Studente us Navarra s Studium z Paris z erlichtere. Aber de Zugang zum Kolleg isch nöd abhängig gsi vo de Herkunft, weder us landsmannschaftlicher noch us sozialer Sicht. Vo de traditionelle mittelalterliche Studiefächer het me am Kolleg numme Grammatik, Logik und Theologii chönne schtudiire, Medizin und Rächt aber nöd.

In de Zit vo e französische Revolution isch s Kolleg vo Navarra ufglöst worde.



</doc>
<doc id="27714" url="https://als.wikipedia.org/wiki?curid=27714" title="Frankoprovenzalische Sprache">
Frankoprovenzalische Sprache

S Frankoprovenzalisch odder Arpitanisch (Eigebezeichnige: "patouès, francoprovençâl, arpitan, arpetan") isch e galloromanischi Sproch, wu z Frankriich, z Italie un in de Schwiz gschwätzt wird. Es wiist Gmeinsamkeite mit em Französische un em Okzitanische uff.

De Usdruck „Frankoprovenzalisch“ – oder au „Franko-Provenzalisch“ – goht uff de italiänisch Linguist Graziadio Isaia Ascoli zruck, wu 1873 gschribe hät:

Zur Chlorheit un für d'Uuabhängigkeit vu de Sproch vürezhebe, isch s Wort meischtens ohni Bindestrich gschribe wore. Die Schriibig soll au d'Aanahm vermiide, dass s Frankoprovenzalisch numme e Kombination vu "langues d'oïl" un "langues d'oc" isch.

S Wort „Provenzalisch“ hät zur Zit vum Ascoli nit numme d'Sproch vu de Region Provence bezeichnet, sundern s Okzitanisch als Ganzes, wu vor sinem hüttige Namme zerscht „limousin“ un deno „provençal“ gheiße hät.

Sälle Namme isch sit em 15. Johrhundert als Bezeichnig für s Frankoprovenzalisch belèggt. Er daucht zum erschte Mol i'me-ne Dokumänt us Friiburg im Üechtland uff, wu de Notar erlaubt, ihri Brief uff Dütsch un Frankoprovenzalisch z schriibe („faire des lettres en teif [= allemand] et en rommant“). Z Friiburg isch die romanischi Umgangssprooch sid dänn also en ofizielli Landessprooch gsi. In der Waadt un z Friiburg daucht der Naame au während em 17. un 18. bis ins 19. Johrhundert immer wider uff, er hät's abber nie übber d'Schwizer Gränze uuse gschafft.

"Arpitan" odder "arpian" isch als nöie Kunschtnaame entstande, wiil de Begriff "Frankoprovenzalisch" au chly verwirrt hät. Es bedütet ursprünglig „Bärgbewohner“ un gliichzitig „Hirt“. Es chunnt vu de indogermanische Wortwurzle "alp-" (vgl. Alpe). Im Frankoprovenzalische bedütet s Wort "arp" allerdings nit „Bärg“, sundern es bezeichnet "d'Bärgweide, wu d'Herde anedribe were gò de Summer verbringe," also d Alpweid. Au in viile Ortsnämme und Fluernämme findet mer s Grundwort verstreut übber s ganze Sprochgebiet widder, wie bi "Arp" z Bionas im Augschttaal, "Arpetta" bi Mase im Wallis oder "Arpille" bi Ormont-Dessus im Kanton Waadt. Variante devuu gitt's au z Dütschland un z Östriich.

In de 70er- un Aafang 80er-Johr isch au di orthografischi Variante "harpitan" bruucht wore.

Der frankoprovenzalisch Radiosänder, wo ane 2007 gründet worden isch, het der Name "Radiô Arpitania".

De Wäg vum Latiin zum Frankoprovenzalisch isch nit übberliefert. Es gitt keini Tekscht, wu übber di eltiste Forme vu de Sproch dete Uffschluss gee, numme alti Ortsnämme "(Arrondine, Arve, Alpe, Truc, Bec)" sin erhalte blibe. De Iifluss vu de Kelte, wu in viile Däler sesshaft wore sin, zeigt sich an Wörter wie "nant" (*nantu, „Dal“) un "balme" (*balma, „Loch“). D'Existänz vu'me-ne burgundische Superstrat isch umstritte.

Als romanischi Sproch leitet sich s Frankoprovenzalisch einewäg in erschter Linie vum Latiin ab. De Pierre Bec nümmt aa, dass es de erscht Zwiig gsi isch, wu sich vu de Langues d'oïl unterschide hät, un setzt die Spaltig im 8. odder 9. Johrhundert aa. Eso wär s Frankoprovenzalisch e konservatiivi Sproch, während sich di westlig glägene Langues d'oïl viil witer entwickelt hänn. Eso hät's e Reihe vu mittelalterlige Wörter biibhalte ("bayâ" für frz. "donner" „gee“; "pâta" für frz. "chiffon" „Lappe“; "s'moussâ" für frz. "se coucher" „gò schlofe goh“). Gwüssi phonetischi un vokabularischi Veränderige vu de Lagues d'oïl hät s Frankoprovenzalisch zwar mitgmacht, neueri Entwicklige abber keini. Was d'Morphologii bedrifft, lönn sich Gmeinsamkeite mit em Okzitanisch feststelle.
Bsunders z Frankriich isch s Frankoprovenzalisch (genauso wie di andere Sproche un Dialäkt vu Frankriich) scho lang abglähnt wore un isch sällewäg au schnäll am Verschwinde. Ähnlig isch es in de Schwiz, wo die Sproch in de Zit vum 18. bis 20. Johrhundert fascht ganz verschwunden isch; me findt si hütte in erschter Linie no im Greyerzerland (e Charte dodezue hets im Artikel Frybùrger Patois) un in de abglägene Deil vum Kanton Wallis, wu's vor allem Lüt ab 60 im Alldag bruuche. Am läbigschte i d Sproch no im Aostadal. Z Frankriich un in de Schwiz wird s Frankoprovenzalisch nit vum Staat als Regionalsproch aaerkännt, z Italie isch es eini vu de Minderheitesproche.

E größere Aadeil Chinder, wu's vu ihrer Familie no lehre, findet sich numme z Evolène im Wallis un i gwisse Däler im Aostadal. Dass s Frankoprovenzalisch im Aostadal so güet erhalte blibe isch, hät boliitischi Gründ. Bis zum 19. Johrhundert isch in säller Region d'Bevölcherig zweisprochig gsi, wubii s Französisch s Frankoprovenzalisch all meh abglöst hät. Noch de Vereinigung vu Italie im Johr 1861 isch s Französisch abber gächtet un usdribe wore, viili Frankophoni sin uff Frankriich usgwandert. S „patois“ (was in demm Fall für Frankoprovenzalisch stoht) isch degege duldet wore, solang's kei negatiive Iifluss uff s Italiänisch gnuu hät, wu Unterrichts- un Amtssproch gsi isch. Hütt hät d'Regionalsproch im Aostadal e Aadeil vu 27 Prozänt, isch allerdings zimmli ruckläufig.
Sit 2004 bemieht sich de gränzübberschritend Verei "Arpitania – Aliance culturèla arpitana" drum, dass s Frankoprovenzalisch „für d'Öffentligkeit sichtbar“ wird. S Programm umfasst e Verlag, Lehrmethode, d'Verbreitig vu-n-ere eiheitlige Schriibig, zweisprochigi Stroßeschilder un e arpitanischs Internetradio. Si verbreitet de Namme „Arpetanisch“ anstell vu „Frankoprovenzalisch“, wiil er als eidütiger weder dää iigstuft wird. 

Trotz denne Verei isch s Frankoprovenzalisch im Alldag nit viil meh presänt: In de Region Rhône-Alpes z Frankriich zum Bispil hänn's 2009 uff em Land zwei Prozänt vu de Lüt regelmäßig bruucht, in urbane Regione praktisch niemer meh.

2015 sind d Region Rhone-Alpes und d Regierig vom Augschttal übery cho, für d Enwicklig vo der gmeinsame Sprooch d "Charta de la lengoua arpitana" z verabschide.

Der Schwiizer Bundesroot het am 7. Dezämber 2018, wie vom Öiroparoot empfohle, bschlosse, ass i der Schwiiz s Frankoprovenzalisch als Minderhäitesprooch anerchänt isch.

Dokumäntiert wird dr frankoprovenzalisch Wortschatz vu dr Westschwiz vom Glossaire des patois de la Suisse romande, wo a der Uni Nöieburg dehei isch.

2019 isch noch 25 Johr Aarbet dr digital "Atlas linguistique audiovisuel du francoprovençal valaisan (ALAVAL)," wo mer am Centre dialectologique au z Nöieburg uusgschaffet het, publiziert wore.

Lueg au:

Charakterisdisch für s Frankoprovenzalisch sin vor allem:

E fundierti Übersicht über s Frankoprovänzalisch in dr Schwyz findt mer im "Geografische Läxikon vu dr Schwyz".

In derre Tabälle wird s Frankoprovenzalisch mit modärne romanische Sproche un em Latiin vergliche. Si zeigt vor allem d Evolution vum latiinische "p" zu "v", vum "c/g" zu "y" un s Verschwinde vu "t" un "d". Allgemein isch es im Französisch am nöchste.

S Frankoprovenzalisch hät nie Literatuur chönne vürebringe, wu im gliiche Maß bekannt gsi wär wie die in sine dräi große benochberte Sproche Französisch, Okzitanisch un Italiänisch. Dodezüe hänn bsunders d'Uffdeilig uff dräi Länder, d'Usbreitig vu de französische Sproch (gradd in de Stedt) un d'Umsidlig vum Land in d'Stedt gfiehrt.

De eltist bekannt Tekscht uff Frankoprovenzalisch chunnt us em 12. Johrhundert. Es handelt sich um de Aafang vu'me-ne Gedicht übber de Alexander de Groß un er bstoht us 105 Vers. Us demm un de Johrhundert denoch sin witeri Tekscht übberliefert wie de lang Tekscht "Vie de sainte Béatrice d’Ornacieux" vu de Marguerite d’Oingt, wu im 13. Johrhundert im Dialäkt vu Lyon gschribe wore isch. Us em 14. Johrhundert sin viil Tekscht vu Friiburg erhalte, wiil sällemols s Frankoprovenzalisch Amtssproch vu de Stadt gsi isch; es sin Protokoll vu Rothuussitzige, Dokumänt vu Notär uvm. Scho vorhär hät mer bi de Verwaltig s Latiin uffgee. Im 14. Johrhundert isch au e größeri Zahl Lieder un Gedicht uff Frankoprovenzalisch gschribe wore.

S Frankoprovenzalisch verschwindt sit em 19. Johrhundert. Kulturälli Institutione hänn drum zu derre Zit aagfange, Gschichte, Sprichwörter un Legände bi de Dialäktsprächer z sammle. Modärneri Literatuur uff Frankoprovenzalisch sin d'Übbersetzig vum Büech "Le petit prince" "(Lo Petsou Prince)" vum Antoine de Saint-Exupéry, de Comic "Le rebloshon que tyouè !" vum Félix Meynet un em Pascal Roman un d'Übbersetzige vu dräi Usgobe vu de Comicheftli "Aventures de Tintin". Trotz sälle Bemiehige blibt s Frankoprovenzalisch bsunders noch de Industrialisierig un de Mobilitet vu de Bevölcherig, wu dodemit verbunde isch, hauptsächlig e gsprocheni Sproch.





</doc>
<doc id="27719" url="https://als.wikipedia.org/wiki?curid=27719" title="Hermann VII. von Baden">
Hermann VII. von Baden

Dr Markgrof Hermann VII. vu Bade, gnännt "dr Wecker", (* 1266; † 12. Juli 1291) isch vu 1288 bis 1291 dr regiered Markgrof vu Bade gsi.

Dr Hermann VII. isch dr Suhn vum Rudolf I. vu Bade un dr Kunigunde vu Eberstei (* um 1230; † 12. April 1284/90 z Lichtedal), dr Dochter vum Grof Otto vu Eberstei.

Anne 1291 het dr Markgrof Hermann VII. vu Bade Bsitzige vum Chloschter Waisseburch iberchuu, zem Byschpel z Bietge.

Dr Hermann VII. vu Bade isch im Chloschter Lichtedal begrabe.

Dr Hermann VII. het vor em 6. Oktober 1278 d Agnes vu Truhedinge († noch em 15. März 1309) ghyrote. Us däre Eh sin die Chinder fiirigange:


</doc>
<doc id="27721" url="https://als.wikipedia.org/wiki?curid=27721" title="Friedrich II. von Baden (Markgraf)">
Friedrich II. von Baden (Markgraf)

Dr Markgrof Friedrich II. vu Bade († 22. Juni 1333) isch vu 1291 bis 1333 dr regiered Markgrof vu Bade gsi.

Dr Friedrich II. isch dr Suhn vum Hermann VII. vu Bade un dr Agnes vu Truhedinge († noch em 15. März 1309).

Dr Friedrich II. het vor em 16. Oktober 1312 d Agnes vu Weinsberg († 3. Mai 1320) ghyrote. In ere zwote Eh het er noch em 3. Mai 1320 d Margarete vu Vaihenge († 1348) ghyrote.

Dr Friedrich het fimf Chinder gha. Weli us dr erschte un weli us dr zwote Eh stamme, losst isch nit sicher zueordne, wel d Gebrutsdate vun ene nit bekannt sin.


</doc>
<doc id="27722" url="https://als.wikipedia.org/wiki?curid=27722" title="Friedrich II. von Baden">
Friedrich II. von Baden

Friedrich II. vu Bade isch dr Namme vu däne Persone:


</doc>
<doc id="27725" url="https://als.wikipedia.org/wiki?curid=27725" title="Kuntillet 'Adschrud">
Kuntillet 'Adschrud

Kuntillet ‘Adschrud (arabisch: كونتيلة عجرود Kūntīllat ‘Ajrūd) isch en Ort uf de Sinai-Halbinsle z Ägypte ganz nöch a de Gränze zu Israel. Archäologe hei derte in de 1970er Johr Usgrabige gmacht. Höchschtwahrschinlich isch Kuntillet Adschrud e Karawanserei gsi, uf em Wäg vo Kadesch Barnea Richtig Elat und Ägypte. Bekannt worde-n-isch de Ort, wil me bi de Usgrabige Inschrifte und Zeichnige uf Tonkrüg gfunde hät, wo vom "JHWH ... und sinere Aschera" d Red isch.

Kuntillet ‘Adschrud heisst "einsamer Hügel vo de Wasserquelle". Hüt wird de Ort "Ḥorvat Teiman" gnennt. Er ligt öppe 50 km südlich vo El-Quseme uf eme Plateau.

S archäologisch Inschtitut vo de Universität vo Tel Aviv het in der Johr 1975 und 1976 Usgrabige gmacht. Bi dene Usgrabige sind Gebäuderäst entdeckt worde, wo uf d früheri Exischtenz vo ere Karawanserei hiidüte und us zu Zit zwüsche 850 und 750 v. Chr. schtammet. Zum Teil hei d Archöologe und Theologe d Meinig verträte, s Gebäude sig es Heiligtum gsi, aber es si kei Altär oder ähnlichs gfunde worde, wo di These chönnt stütze. Im Iigangsberich isch aber vermuetlich en Aadachtsruum gsi. Derte het me nämlich uf zweine Pithoi di Tekscht gfune, wo Kuntillet Adschrud so bekannt gmacht hei. Au Abbildige sind uf de Pithoi gsi. 

De Pithos A zeigt e Frau wo ufeme Thron sitzt und e Lyre spillt und zwee Bes, zwergehafti ägyptischi Götter. Denebet wered au Tier, so e Chue miteme Chalb, zwee Staiböck öbereme Loi und anderi Tier abbildet. D Inschrift öberlappt s Bild vomene Bes. Do de Stil vo de verschidnige Zaichnige variert isch, werd agnoo, as de Chrueg vo merere Mensche bimoolt und bischriftet woren isch und ass kann Zämehang zwösched de Inschrift und de Bilder bistot. De Pithos B zaigt e Zeremonii mit merere Mensche..

Es isch einisch vo JHWH vo Samaria und einisch vo JHWH vo Teman d Red, wo jewils in e Beziihig zu Aschera gestzt werdet. Di Tekscht sind in ere früene Form vo de althebräischer Schrift verfasst.

<br>



</doc>
<doc id="27726" url="https://als.wikipedia.org/wiki?curid=27726" title="Reformiert.">
Reformiert.

S reformiert. isch e reformiirti Monatszitig in de Schwiiz. Entschtande isch di Zitig us ere Fusion vom Bärner "Saemann" und drü kantonale Chilezitschrifte, wo alli "Chilebot" (offiziell: Kirchenbote) gheisse hei. Es sind d Chilezitschrifte vo de Kantonalchilene vom Aargau, vom Bündnerland und vo Züri gsi.

Di Zitig isch zum erschte Mol am 30. Mai 2008 erschine und wird in alli Hushalt vo de beteiligte Kantonalchilene verteilt, wo zmindescht ein Reformiirte läbt. D Uflag isch bi öppe 700'000 Exemplar. Zu eme gmeinsame Mantelteil chunnt noch en regionaler Teil vo de einzelne Kantonalchilene.



</doc>
<doc id="27729" url="https://als.wikipedia.org/wiki?curid=27729" title="Durrës">
Durrës

Durrës (Ussprooch: ; bestimmti Form im Albanische: "Durrësi"; griechisch: Δυρράχιον "Dyrrhachion"; latiinisch: "Dyrrachium"; italienisch: "Durazzo") isch e Stadt in Mittelalbanie aa de Adria. Es isch mit über 200.000 Ywohner nooch de Hauptstadt Tirana di zweitgrööschti Stadt vo Albanie un di wichtigscht Hafestadt vum Land.

Mit sym Hafe isch Durrës eis vo de wichtigschte Wirtschaftszentre vo Albanie. De Hafe isch d wichtigschti Handelsverbindig zum Ussland un bsunders nooch Italie. Täglich faare Fääre vo Durrës uff Italie. Usserdäm het Durrës no e Werft. Dernäbe isch d Stadt au en Stroose-un Ysebahnchnotepunkt.

De "Durrës Plazh", de Strand vo Durrës, ghört zue de beliebteschte Badeplätz vo Albanie. Bsunders im Summer spiilt de Tourismus wäge däm e wichtigi Roll. D meischte Urlauber sin Usslandsalbaner un Kosovare, oder chömme uss de Hauptstadt Tirana uff Durrës.

S Klima z Durrës isch mediterran. Am niidrigschte sin d Temperature im Januar mit durchschnittlichi Höggschtwärt vo 5 °C i de Nacht un 12 °C am Daag. Am wärmschte sin de Juli un de Auguscht mit Durchschnittstemperature vo 21 °C i de Nacht un 28 °C am Daag.

Wäge synrer lange Gschicht het Durrës mehreri archäologischi Fundplätz. Am wichtigschte devo isch e Amphitheater, wo au Mosaike bsichtigt werde chönne. Es isch im 1. Joorhundert n.Chr. baut worde, un isch mit enere Kapazität vo 20.000 Mensche s gröschti uffem Balkan. Im Archäologische Museum sin verschidni Fundstugg uss de Gschicht vo de Stadt ussgstellt.

Dernäbe isch vorallem de Strand vo Durrës e beliebts Ussflugziil.


</doc>
<doc id="27731" url="https://als.wikipedia.org/wiki?curid=27731" title="Pogradec">
Pogradec

Pogradec (Ussprooch: ; bestimmti Form im Albanische: "Pogradeci") isch e Stadt im Südoschte vo Albanie aa de Gränz zue Nordmazedonie am Ohridsee. De Name vo de Stadt chunt ussem Slawische un bedütet „unterem Städtli“. In de Stadt sälber gits zwar kei slawischsproochigi Bevölcherig mee, es git aber Dörfer in de Umgebig, wo Aaghörige vo de mazedonische Minderheit läbe.

Pogradec het wäge Zerstörige in de Balkan- un de beide Wältchrieg kei bsundri historischi Sehenswürdigkeite. Als Ussflugsziil isch d Stadt aber einewäg wäge em Ohridsee un kulinarischi Bsunderheite beliebt. Usserdäm herrscht in de Gegend durch de Yfluss vum See e gmässigters Klima wie in andri Landesdeil. De Tourismus wird allerdings no durch Problem mit de Müll- un Abwasserentsorgig behindret. Syt em Joor 2007 bemiet sich d Stadtverwaltig in Zämmearbet mit internationale Organisatione die Problem z löse. Usserem Tourismus isch vorallem d Landwirtschaft un d Fischerei wichtig.


</doc>
<doc id="27732" url="https://als.wikipedia.org/wiki?curid=27732" title="Pseudogottheit">
Pseudogottheit

Under Pseudogottheit, Pseudogott oder Pseudogöttin werd i de Religiosforschig e Gotthait verstande, wo i de wüsseschaftliche und populäre Literatur uuftaucht, aber vo de Forschig nöd as echt historisch anerchennt werd. Anderi Bizaichnige sind "faltschi Gotthait", "unhistorischi Gotthait", "unechti Gotthait", "erfundeni Gotthait" und äänlich. Pseudogotthaite sind bsunders typisch för Religione, wo nu schlecht öberliferet sind, so i de slawische oder südgermanische Religioo, im Gegesatz zu de nordgermanische oder antike Religioo, wo e riichi Öberliferig erhalten isch. Nöd dezue ghöret rain literarischi Gstalte, wo de fiktivi Charakter aidüttig isch, wie d Götter i de Opere vom Richard Wagner oder i de Büecher vom J. R. R. Tolkien.

Denebet cha de Bigriff Pseudogotthait usserhalb vo de Religiosforschig au abschätzig bruucht were, för Gotthaite, wo anere andere Religioo as a de aigne aghöört.

De Grund wiso au i de wüsseschaftliche Litertatur Pseudogotthaite uuftauchet isch verschide. E Grund cha sii, as e Forscher d Sprooch zwenig guet chennt, e faltschi Lesig vonere öberlifrete Schrift öbernoo werd aber au faltschi Öberlegige und Rekonstruktione. Denebet cha au de Wunsch bistoo, us verschidnige Gründ enere fremde Kultur Gotthaite z underschiebe oder groossi Lugge i de Öberliferig uufzfülle. I de moderne Zitt chunnt no d Wunsch vo neopagane Chraise dezue, eri religiöse Vorstellige as alt und historisch z verbürge.

Im Mittelalter sind a de Muslim regelmässig Gotthaite zuegschribe wore, entweder us Uuchenntnis vom Islam, aber au mit Absicht, um d Muslim as Haide abzstempfle. Sarazenischi Pseudogotthaite vo de mittelalterliche Quele z Tütschland, z Frankriich oder z England sind: Apolle, Jupiter, Mercurius, Terfîant (»de Find«) oder Vigant (»Find«), Tôt, (»Tod«), Medelbolt, Machazên und Machmet. Die Abgötter, wo de Sarazene zuegschribe sind, sind aidüttig e Mischig us antike Gotthaite, tütsche Näme und au de Name vom Prophet Mohammed ghört zu de underschobne Götter. Obwoll de Islam kai Bilder chennt, werd i de Heldesaage beschribe, wie christlichi Helde Götteridol vo de Sarazene vernichtet hend.

I de "Genealogia deorum" (»Genealogii vo de Götter«) vom Giovanni Boccaccio (1313-1375) taucht as Stammvatter vo de antike Götter de Demogorgon uuf. De Name isch aber e Faltschlesig vom Wort "demiurgos" (agriech. »Handwercher, Schöpfer«). Obwoll de Feeler scho glli uufzaigt woren isch, isch de Demigorgon no lang i de Literatur zitiert wore.

Zu de germanische Pseudogotthaite zällt d Cisa, wo z Augschburg vereert wore si söll. De mittelalterlichi Tegscht, wo de Kult vo dere Pseudogöttin gnau bischribt, isch vo de moderne Forschig as Phantasterai entlarft wore. Au anderi früemittelalterlichi Tegscht, drunder Hailigelegende, nennet Götter, wo vo de moderne Forschig as unecht bitrachtet wered.

Meriri Pseudogotthaite stamet us de Forschig vom Jacob Grimm, wo as erste di "tütschi Religioo" seriöös erforscht gha het. Obwoll spööteri Forscher hend chöne bilegge, as Göttine wie Hruoda, Ostara oder Ricen nöd historisch bilait were chönet, tauchet a paar, drunder d Ostara, immer wider as historischi bizügti Gotthaite i de nödwüsseschaftliche Literatur uuf.

Anderi Gotthaite hend ere Uursprung usere faltsche Lesig vo antike und mittelalterliche Quele, so d Hertha vo de Germania vom römische Historiker Tacitus öber d Göttin Nerthus oder de Lollus, wo ageblich imene verlorene Tegscht vom Julius Cäsar vorchoo söll.

Zu de germanische Pseudogoothaite zälet under anderem: Alemanus Hercules, Baldruus, Biel, Cisa, Fosta, Hama, Hertha, Hulda, Jecha, Krodo, Lollus, Ostara, Ricen, Satar, Siwa, Stuffo, Teut, Thisa etc.

I Büecher, wo di vorchristlichi Religio vo de Prusse, Lette und Litauer bihandlet, tauchet bsunders vill Pseudogotthaite uuf, vili devo sind aber volkstümlichi Umformige vo christliche Hailige, wie Mara för d St. Maria oder Tenis för de St. Antonius. So het de Jan Lasicki (16.Jh.) 78 Götter und Gaister gnennt, aber nume acht vo dene sind echt! Mit de nationale Romantik hend die »Pseudogötter nicht nur die vulgäre Vorstellungswelt, sondern sogar hervorragende wissenschaftliche Arbeiten bis zum heutigen Tage beeinflusst«. 

Au för di slawischi Religioo gits nume wenig alti zueverlässigi Quelle. Die grosse Lugge im slawische Götterhimmel hend bsunders polnischi Chroniste usem 16. und 17. Jh. versuecht noch antikem Vorbild uuszfüle

Lang isch i de wüsseschaftliche Literatur en illyrischi Göttin Oethe bihandlet wore, bis nochegwise woren isch, as die Ring, wo die Göttin nene sölet, usem 11. Jh. stamet und e verstümmlete christlichi Sege zaiget.

E Schöpfig vo de Romantik isch de Ármány, wo de dunkli Weltaspekt verkörpere tuet.



</doc>
<doc id="27734" url="https://als.wikipedia.org/wiki?curid=27734" title="Elbasan">
Elbasan

Elbasan (Ussprooch: ; bestimmti Form im Albanische: "Elbasani") isch e Stadt in Mittelalbanie un mit öbe 126.000 Ywohner eini vo de gröschte Stedt vo Albanie. Es isch e relativ jungi Stadt, wo vo de Osmane wääred de Eroberig vo Albanie gründet worde isch. Z Elbasan befindet sich d ältischt Moschee vo Albanie, wo im Joor 1492 baut worde isch.

D Stadt goot uff e Militärlager wo d Osmane bi de Eroberig vo Albanie im 15. Joorhundert gründet hen. Im Joor 1467 het de Mehmed II. e Feschtig baue lo. "Elbasan" bedütet uff Türkisch „starchi Feschtig“. D Stadt isch deno e Zentrum vo de orientalische Kultur z Albanie worde. D Stadt isch e wichtigs Handelszentrum, un e kulturell viilfälltigi Stadt gsi. Näbe de Albaner hen au Grieche, Slawe, Aromune un natürli Türke in de Stadt gläbt. D Stadtmuure sin im Joor 1834 vum Reshit Pasha wider ygrisse worde.

In de Mitte vum 18. Joorhundert isch z Elbasan e eigni Schrift für s Albanische entwigglet worde, wo sich aber nit het chönne duresetze. 

Unter em König Zogu het d Aasiidlig vo Induschtri, mit Tabak- un Alkoholherstellig, aagfange. Unter de Kommunischte isch Elbasan de zum Induschtrizentrum vo Albanie uffbaut worde.

Z Elbasan spiilt vorallem d Induschtri e Roll. Im Joor 1974 isch vo de Chinese e Stahlwerch baut worde. Es het dertemool "Celiku i Partise", also „de Stahl vo de Partei“ gheisse. Wyl de kommunistisch Diktator vo Albanie, de Enver Hoxha, aber bal s Bündnis mit de Chinese broche het, isch die Fabrik nie ganz fertig worde, un het aneme Mangel an Ersatzdeil glitte. Usserdäm isch s Shkumbim-Tal durch d Stahlproduktion verpeschtet worde. Bis zum Zämmebruch vum Kommunismus im Joor 1990 hen dört öbe 12.000 Lüt gschafft. S Stahlwerch isch de bis 1999 gschlosse gsi, wo e türkischi Firma de Betrieb wider uffgno het. Trotz dass Fortschritt bim Umwältschutz gmacht worde sin, isch d Luftverschmutzig z Elbasan e grosses Problem.

Usserdäm git es z Elbasan au e Zementfabrik, wo in de Region als vorbildlich bim Umwältschutz gilt.



</doc>
<doc id="27736" url="https://als.wikipedia.org/wiki?curid=27736" title="Friedrich I. von Baden (Markgraf)">
Friedrich I. von Baden (Markgraf)

Dr Markgrof Friedrich I. vu Bade (* um 1249 z Alland/Nidereschtryych; † 29. Oktober 1268 z Neapel) isch vu 1250 bis 1268 dr regiered Markgrof vu Verona un Bade gsi, derzue Herzog vu Eschtryych.

Dr Hermann Friedrich I. isch dr Suhn vum Hermann VI. vu Bade un dr Gertrud vu Babenberg gsi, dr Nichte vum Herzog Friedrich em Strytbare vu Eschtryych, em letschte Herrscher us em Huus vu dr Babenberger.

Syy Vater Hermann vu Bade het im Namme vu syyre Frau Aaspruch ghobe uf Eschryych, het syy Aaspruch uf d Noofolg aber nit chenne dursetze. No syym Dod het dr Friedrich mieße flichte vor em Chenig Ottokar Přemysl vu Behme, wu Eschtryych anne 1251 ohni Widerstand het chenne bsetze. Dr Friedrich het derno zerscht in dr Steiermark gläbt, derno bi syym Schwoger Ulrich III. vu Kärnten, syt 1266 aber z Bayern, wun er si aagfryndet het mit em Konradin vu Hochestaufe. Anne 1267 het er sich eme Italiefäldzug vum Konradin aagschlosse, wu dää uuszoge isch go s staufisch Erb zruckerobere.

Zämme mit syym Frynd Konradin, wu sich as Chenig vu Jerusalem un Sizilie gsähne het, isch dr Friedrich I. vu Bade gege Sizilie zoge. Dr Papscht het dr Konradin nume as Hwerzog vu Schwobe gsähne un Chenig vu Jerusalem un het derfir dr Karl vu Anjou, dr Brueder vum Ludwig IX. vu Frankryych, zum Chenig vu Sizilie gmacht. Anne 1267 sin dr Konradin un dr Friedrich I. mit eme chleine Heer geg dr Karl vu Anjou zoge. Am 18. Novämber 1267 isch derno dr Konradin vum Papscht Clemens IV. exkommuniziert un as Chenig vu Jerusalem abgsetzt wore.

Am 24. Juli 1268 isch dr Konradin unter Jubel z Rom yyzoge, noch em Abzug us Rom hän dr Konradin un dr Friedrich dr Karl vu Anjou im Arnodal gschlaa. Am 23. Augschte isch s wider zuen ere Schlacht chuu un wider sin di bede Frynd im Vordeil gsi. Dur e blanlosi Verfolgig vum Fynd het sich s Blatt aber gchehrt un di bede sin bi Tagliacozzo in dr Abruzze bi dr Schlacht bi Tagliacozzo vum Karl vu Anjou bsiigt wore. Am 8/9. Septämber 1268 sin di bede Frynd gfange gsetzt un an dr Karl vu Anjou ibergee wore. Dää het sii un 10-15 Begleiter, uf Bedryybe vum Chenig Ottokar Přemysl, unter fadeschyynige Argumänt am 29. Oktober 1268 z Neapel zum Dod verurteile un chepfe loo. Si sin derno in uugweitem Grund verlocht wore.



</doc>
<doc id="27737" url="https://als.wikipedia.org/wiki?curid=27737" title="Friedrich I. von Baden">
Friedrich I. von Baden

Friedrich I. vu Bade isch dr Name vu däne Persone:



</doc>
<doc id="27740" url="https://als.wikipedia.org/wiki?curid=27740" title="Berat">
Berat

Berat (Ussprooch: ; bestimmti Form im Albanische: "Berati") isch e Stadt in Südalbanie mit öbe 64.000 Ywohner. Si het eini vo de am beschte erhaltene Altstädt vo Albanie, wo vo de UNESCO syt 2008 als Wälterbi anerkannt isch. In Albanie isch Berat au als „die Stadt mit de tuusig Fenschter“ bekannt.

Berat lait uff beide Syte vum Fluss Osum. D Altstadt bestoot uss drüü Stadtdeil: Gorica uff de linke Syte, un uff de rächte Ufersyte Mangalem un d Burg Kalaja, wo au bewohnt isch. Uff de rächte Syte isch au d Neustadt, wo vorallem uss kommunistischi Plattebaute bstoot. Öschtlich vo de Stadt lait s Bergmassiv Tomorr, wo 2,416m hoch isch.

D Hügel wo hüt d Burg isch, isch im 4. Joorhundert v.Chr. vo de Illyrer zum erschte Mool befeschtigt worde. Spööter isch d Gegend unter de Yfluss vo de Makedonier groote, un Antipatreia gnannt worde. Im 2. Joorhundet v.Chr. isch d Stadt vo de Römer erobret worde.

Noochem Fall vum Römische Rych isch Berat vo de Byzantiner kontrolliert worde, un het "Pulcheriopolis" gheisse. Im 9. Joorhundet hen de d Bulgare d Stadt ygnoo, un in "Beligrad" (wysi Stadt) umbenannt. Uss däm isch schliessli de Name "Berat" entstande.

Im Joor 1018 hen d Byzantiner Berat zruggerobret. Deno isch es je noch däm vo verschidni lokale Despote, de Chönige vo Neapel, Bulgare un Serbe kontrolliert worde. 1274 isch es wider zu de Byzantiner cho. 1345 isch es Deil vum Serbische Rych worde. Im 14. Joorhundert hen sich warschynts au d Albaner in de Gegend niiderglo.

Im Joor 1417 isch Berat zum erschte Mool vo de Osmane erobret worde. Bim Uffstand vum Skanderbeg het s Adelsgschlecht vo de Muzaka, wo in de Gegend vil Yfluss gha het, sich ihm aagschlosse. Im Joor 1450 hen d Osmane d Stadt allerdings zruggerobret, un es isch em Skanderbeg nit glunge si wider yznee. Im Joor 1455 het er bi de Belagerig vo Berat e schweri Niiderlag erlitte.

Ab em 17. Joorhundert het es sich de zumene regionale Handelszentrum entwigglet. Im 19. Joorhundert isch es de Sitz vumene Bey im Vilayet vo Janina gsi.

Berat e grossi Roll in de Rilindja, de albanische Nationalbewegig, im spööte 19. Joorhundert gspiilt. Es isch au e wichtigi Machtbasis für d Unabhängigkeitsbewegig gsi.

1944 het de Anti-Faschistisch Befreiigsroot z Berat e provisorischi Regierig bildet, wo vum Enver Hoxha aagfiert worde isch, un schliessli d Kontrolle über s ganz Land erunge het.

Berat het e bsunders guet erhalteni Altstadt, wo zum Wälterbi vo de UNESCO ghört. Es zeigt die typischi Architektur vum Balkan uss de Zit vo de Osmane. De Grossdeil vo de Hüüser stammt ussem 18. oder 19. Joorhundert. S Stadtbild zeigt de Yfluss vo de muslimische un orthodoxe Kulture.

D Altstadt gliidret sich in drüü Deil: de Stadtdeil "Gorica" am rächte Flussufer, wo friener s Viirtel vo de Orthodoxe gsi isch, de Stadtdeil "Mangalem", wo vo Muslime bewohnt gsi isch, un de Burg "Kalaja", wo näbe de türkischi Garnison vorallem Chrischte gwohnt hen.

Im Mangalem finde isch mehreri beriemti Moschee ussem 16.-18. Joorhundert, e Tekke un s Ethnographischi Museum. Im Museum isch s Läbe zur Zit vo de Türke rekonstruiert.

In de Burg sin Hüüser uss de Türkezit, wo zum Deil hüt no bewohnt sin, un mehreri orthodoxi Chilche z bsichtige. D Burg sälber isch im 6. Joorhundert vum Chaiser Justinian baut worde, un im 13. Joorhundert erneueret worde. De Grossdeil vo de Chilche stammt au ussem 13. Joorhundert. Beriemt sin d Chilche für Freske un Ikone vum Freskemooler Onufri, wo im 16. Joorhundert gläbt het un vo Berat gsi isch. D St. Nicholas Kathedrale isch hüt e Museum über de Onufri.


</doc>
<doc id="27741" url="https://als.wikipedia.org/wiki?curid=27741" title="Schwarzwaldmelodie">
Schwarzwaldmelodie

Schwarzwaldmelodie isch a deitscha Farbfilmkomeede vom Regisseur Géza von Bolváry us-em Johr 1956. D Enna-Ufnahma send en de UFA-Studios z Berlin-Tempelhof dreht worra ond d Ussa-Ufnahma em Schwarzwald. S erscht Mol ens Kino komma isch der Film am 9. Auguscht 1956 en Stuegert.

Em alda Stettner sei Uhrafabrik stoht kurz vor dr Pleide. Am meischda wurmed-en d Schulda, wo-nr bei seim reicha Nochbr Herbert Olberg hot. Der ischt schau lang hentr-em Stetter seim Dechtrle Susanne her, abr dui lôôt en emmr wiidr aablitza. Wenn se no endlich amol deam seim Werba nochgäa dät, no wär’r mit oim Schlag seine finanzielle Sorga laus. Abr des Mädle schwärmt jo bloß fir da jonga Kombonischda Hans Homann, ama brotlosa Kintschtlr. Deam sei nuiaschts Werk isch d "Schwarzwaldmelodie", ond dui hot’r dr Susanne zo ihrem Geburtsdag gwidmet.

Em Stetter sei Bsuach bei dr Bank isch et omsonscht gwäa: Mit-ra Dasch vol Geld kommt’r hoim. Dô drmit will’r am nägschda Dag seine Schulda zahla. Bis dônôô kommt s Geld en da Kassaschrank. Dees griagt au sei Jongr Fredy mit. Der isch s schwarz Schôf vo dr Familie ond hot bloß Weibr, Saufa ond hoißa Musig em Kopf. Seit seim ledschda kromma Gschäft hot-en au noh a Erpressr e dr Hand, ond der bschdoht uf-ra schnella Zahlong. Wia dr Fredy e dr Nacht a da Tresor nôgôht, wuud’r vo seira Schwestr vorwischt. Dui abr hot Mitleid mit-em ond hilft-em mit ihrem oigna Geld aus.

Am andra Dag geit d Susanne em Olberg s Ja-Wort. Bei ihrer Geburtsdagsfeier daucht au dr Hans Homann uf ond ischt ganz baff, deet a frisch vorlobts Pärle zo treffa. Der Ôôblick vorsetzt-em en Stich ens Herz. Drom haut’r glei wiidr ab ond lôôt-ra sei "Schwarzwaldmelodie" als Ôôdengga zruck.

Derweil treibet sich uf-em Stettner seim Grondstick ond en dr nähera Omgeabong drei Landstreichr rom, wo mit ihrer Musig – se schbiilet Quetschkommod, Klarinedd ond Gidarr – de Leit a bissle Geld us de Dascha locket ond drneaba emmr mol wiidr ebbas aastaubet. Uf oimol abr bricht em Stettner seim Fabrikle a Fuier aus. Schuld dô drô isch dr Kneacht Balthasar. Damit abr uf dia drei Wandrmusikanda koi Vordacht falla soll, suachat se ganz schnell s Weide. 

Dr Hans fendet a Ôôstellong bei-ma Zirkus, wo grad fir sei Amerika-Turnee an Kabellmoischtr suacht. Bei dr Ibrfahrt freindet’r sich mit dr Amerikanere Harriet ôô, wo-nen en seim Kommr a bissle treeschda kô. Uf-em Schiff send au dia drei Schwarzwald-Vagabonda, ohne abr au bloß oin Pfennig fir ihr Passaasch zahlt zo han. Dr Hans kommt deane uf d Schlich ond hot Mitleid mit-en. Er sorgt drfir, dass-se beim Zirkus als Tiirpfleagr ihr Brot vordeana kennet.

Kaum hot des Gaschtschbiil vom Zirkus ôôgfanga, scheint’s au schau mit-em rom zo sei, weil a granadamäßigr Sturm ens Zelt neifegt ond nemme viil drvo ibrig lôôt. Abr d Reddong lôôt et lang uf sich warda. Zwoi vo de Landstreichr werret zo oofreiwillige Helfer: Mit-ma „gliahna“ Audo nemmet se – ohne dass-se’s wisset – a-ma Schroddwagarenna doil ond gwennet da erschda Preis. Der langet, om em Zirkus aus dr Patsche zo helfa.

Je lengr dr Hans en Amerika leabt, je graißr wuud sei Hoimweh noch-em Schwarzwald. Au d Susanne Stettner schbuggt-em emmr noh em Meckl rom. Wia-nr wiidr e dr Hoimet ischt, erfehrt’r, dass-en sei "Schwarzwaldmelodie" zo-ma reicha Môô gmacht hot: En viil Lendr wuud se gschbiilt ond brengt-em an Haufa Geld ei. Bei dr erschda Begegnong mit’r Susanne merkt’r glei, dass au dui emmr noh a-nem hanget. Sogar em reicha Olberg isch et vorborga bliiba, dass-s Herz vo seira Braut ema andra gheert. Graußmiadig geit’r se frei, ond so kôô der Film mit ma Happy End ufheera, wo schliaßlich vo (fascht) älle Zuaschauer herbeigsehnt worra ischt.

Schau dr Titl lôôt vormuada, dass d Musig e deam Film a graußa Roll schbiilt. Dui hot dr Gerhard Winkler (1906 bis 1977) gschriiba, oinr vo de erfolgreichschde deitsche Schlagr- ond Opreddakombonischda vo de 40er bis 60er-Johr vom 20. Johrhondert. Gschbiilt wuud se vom Egon Kaiser ond seim Orkeschtr. D Liadtekscht, wo ma et grad als Perla vo dr deitscha Lyrik bezoichna kôô, stammet vom Carl Niessen (1923 bis 1990), vom Fred Rauch (1909 bis 1997) ond vom Walter Rothenburg (1889 bis 1975). D Kehrreim vo deane viir Schlagr, wo e deam Film gsonga werret, ganget so:

<poem style="font-style:italic">
Schwarzwald-Schwarzwald-
Mädele, Mädele,
zum Geburtstag wünschen wir,
Schwarzwald-Schwarzwald-
Mädele, Mädele,
alles Gute Dir!
</poem>
<poem style="font-style:italic">
Die Welt ist so schön,
dort wo die grünen, grünen Tannen steh’n.
Die Welt ist so schön,
so schön, wie ich sie nie geseh’n!
Wo der Eulenruf durch die Lichtung schallt,
da ist meine Heimat, 
dort in unser’m Wald!
Die Welt ist so schön,
dort wo die grünen Tannen steh’n.
</poem>
<poem style="font-style:italic">
Schwarzwald, mein Schwarzwald
wie bist du so schön.
Ohne dich kann ich nimmermehr sein.
Mädle vom Schwarzwald,
seit ich dich gesehn
schenk ich dir meine Liebe allein.
Wo die Tannen so grün,
wo der Himmel so weit,
dort bleib’ ich mit dir allezeit.
Schwarzwald, mein Schwarzwald,
wer je dich gesehn,
kann die Liebe zur Heimat verstehn.
</poem>
Ond zletscht noh:
<poem style="font-style:italic">
Der Kuckuck im Walde, er ruft dir zu:
Kuckuck, Kuckuck, Kuckuck!
Im nächsten Jahr küsst eine andre du:
Kuckuck, Kuckuck, Kuckuck!
Doch küsst du dieselbe noch nächstes Jahr:
Kuckuck, Kuckuck, Kuckuck!
</poem>

S "Lexikon des internationalen Films" (Bd. 7 en dr Ausgab vo 1988) moint, es dät sich om a gfihlvolls Hoimetluschtschbiil handla, wo mit a bissle Zirkusathmosphäre gwirzt wär. D Fernsehzeitschrift "Gong" (Nr. 31/2010, S. 96) werdet-en mit drei vo sechs megliche Ponkt, was "durchschnittlich" bedeidet.

S Programm zom Film (Verlag "Das neue Filmprogramm" GmbH Mannheim)



</doc>
<doc id="27743" url="https://als.wikipedia.org/wiki?curid=27743" title="Hermann IX. von Baden">
Hermann IX. von Baden

Dr Markgrof Hermann IX. vu Bade († 13. April 1353) isch vu 1333 bis 1353 dr regiered Markgrof vu Bade un Herr zue Eberstei gsi.

Dr Hermann IX. isch dr Suhn vum Friedrich II. vu Bade un dr Agnes vu Weinsberg († 3. Mai 1320).

Anne 1334 wird d Iburg vum Hermann IX. an dr Rudolf IV. vu Bade ibergee. 1350 git dr Chaiser Karl IV. d Iburg em Hermann IX. as Läche. Im glyche Johr, 1350, chauft dr Hermann s Dorf Mörsch vum Chloschter Herrealb zruck. Dr Markgrof Rudolf het des Dorf am 20. Juli 1306 an s Chloschter verchauft unter dr Bedingig vun eme Ruckchaufrächt.

Dr Hermann IX. het vor em 3. Juni 1341 d Matilde vu Vaehenge († 13. April 1381) ghyrote. Us däre Eh isch ei Chind fiirigange:


</doc>
<doc id="27755" url="https://als.wikipedia.org/wiki?curid=27755" title="Hesso I. von Baden">
Hesso I. von Baden

Dr Markgrof Hesso I. vu Bade († 13. Februar 1296/97) isch vu 1273 bis zue syym Dod Markgrof vu Bade gsi. Dr Hesso isch e Suhn vum Rudolf I. vu Bade un dr Kundigunde vu Eberstein gsi.

Dr Hesso I. het drejmol gyhrote. Zem erscht Mol vor em 5. Jänner 1278 d Klara vu Klingen († vor em 10. Juni 1291), d Dochter vum Walther vu Klingen. Noch em Dod vu dr Klara het dr Hesso I. derno d Irmengard vu Wirtteberg (* 1261/64; † vor 1295) ghyrote, d Dochter vum Ulrich I. "mit em Duume", Grof vu Wirtteberg, un dr Agnes vu Liegnitz. In ere dritte Eh het dr Hesso I. derno no 1295 d Adelheid vu Rieneck († 1299, begrabe im Chloschter Klingedal) ghyrote, d Dochter vum Gerhard IV. vu Rieneck.

Us dr erscht Eh vum Hesso I. isch ei Suhn fiirigange:

Us dr Eh mit dr Adelheid vu Rieneck isch au ei Suhn fiirigange:



</doc>
<doc id="27756" url="https://als.wikipedia.org/wiki?curid=27756" title="Albrecht I. (HRR)">
Albrecht I. (HRR)

De Albrecht I. (* Juli 1255 z Rhiifälde; † 1. Mai 1308 z Königsfälde (Windisch) isch unterem Name "Albrecht V." Graf vo Habsburg gsi, unterm Name "Albrecht I." sit em 1282i Herzog vo Öschtriich und de Steiermark und ab em 1298i König vom Heilige Römische Riich. Er isch vo sim Neffe, em Johann vo Schwobe ermordet worde.

De Albrecht isch us de Familie vo de Habsburger gsi, wo ihri Schtammburg uf de Habsburg im hütige Aargau gha hei. Er isch de ältschti Sohn vom Rudolf I. vo Habsburg und sinere Frau, de Gertrud Anna vo Hohebärg gsi. Wo de Rudolf in de Schlacht uf em Marchfäld gäge de Ottokar II. Přemysl gwunne het, het er im 1282i de Albrecht zäme mit sim Brueder Rudolf zum Herzog vo Öschtriich und de Steiermark gmacht. De Albrecht het de Rudolf mit ere Erbteilig, wo in de Rhiifälder Husordning isch feschtglägt worde, derzu brocht, dass de Albrecht eleige Herzog vo Öschtriich und de Steiermark isch worde, de Rudolf het dodefür de Aargau und di vorderöschtriichische Gebiet in Südweschtdütschland verschproche übercho, aber ebe numme verschproche. Wo de Rudolf im 1290i gschtorben isch, het de Albrecht allei d Bsitzige chönne verwalte. Er het sich schnell unbeliebt gmacht, wil er versuecht het, de iiheimisch Adel zrückzdänge und dodefür sini schwäbische Verbündete z schtärke. So het er Ufschtänd in de Steiermark (1291) und z Öschtriich (1295) provoziirt und es isch sicher kein Zuefall, dass de Schwiizer Mythos vom Wilhelm Tell mit em Rütlischwur und em Gesslerhuet im 1291i schpilt.

De Vater vom Albrecht, de Rudolf, het versuecht, sin Sohn zum Mitkönig zmache, in de Absicht s Königtum für d Habsburger erblich z mache, aber d Kurfürschte hei sich in de Mehrheit degäge gschtellt. Wo de Rudolf dann im 1291 geschtorbe-n-isch, hei d Kurfürschte nöd de Albrecht gwählt, sondern im 1292i de Adolf vo Nassau. De Albrecht het sich nöd in Politik vom Riich iigmischlet, au wil er mit de Ufschtänd vo Adlige z Öschtriich gnueg z due het gha. Wo de Adolf vo Nassau im 1298i abgsetzt worde-n-isch, isch dann de Albrecht zu sim Nochfolger gwählt worde. De Adolf isch noch im gliiche Johr in ere Schlacht gäge d Habsburger gfalle. De Albrecht het Striitigkeite mit Frankriich und Böhme chönne biläge. Mit de Kurfürschte am Rhii het er wäge sinere Machtpolitik für d Habsburger kei Fründe gha und vom Papscht Bonifatius VIII. het er erscht nach grosse Zugschtändnis im 1303 d Anerkennig übercho. So het es de Albrecht gschafft, grossi Gebiet z Mitteleuropa unter habsburguschi Kontrolle z bringe, aber er isch au immer wider uf Widerstand gschtosse und sini Plän hei Rückschläg erlitte.

Zum Verhängnis worde isch im aber e familieinterni Usenandersetzig. Di in de Rhiifälder Husordning sim Brueder Rudolf zugschtandne Gebiet het dem sin Sohn und Erb, de Johann vo Schwobe beaaschprucht. De Albrecht het aber dodervo nüd welle ghöre und het de Johann immer wider vertröschtet. De Johann hat us dem Grund e Verschwörig aazettlet und zäme mit de Freiherre Rudolf vo Wart, Rudolf vo Balm, Walter vo Eschebach und em Konrad vo Tegerfäld de Albrecht, wo uf em Wäg vo Bade zu sinere Frau uf Rhiifälde isch gsi, umbrocht. Wäge dem Mord het de Johann de Biname "Parricida" übercho, was eigentlich "Vatermörder" heisst.

Zum Gedenke an de Albrecht het sini Frau Elisabeth s Chloschter Königsfälde gschtiftet. Iiri Dochter Agnes isch döört d Leiterin vom Konvänt vo de Klarisse woorde.



</doc>
<doc id="27757" url="https://als.wikipedia.org/wiki?curid=27757" title="Definitheit (Linguistik)">
Definitheit (Linguistik)

Mit Definitheit meint mer in de Sproochwüsseschaft d Eigeschaft vumene Substantiv, entweder e spezifischs oder e allgemeins Konzept usszdrugge. Im Alemannische wird des wie in de meischte europäische Sprooche au, mit eme Artikel ussdruggt: "de Maa" vs. "e Maa". Mit "de Maa" meint mer also en bstimmte Maa, mit "e Maa" irget e Maa.

In mangi Sprooche wird d Definitheit mit noochgstelltem Artikel ussdruggt. In Europa chunt des vorallem in Südoschteuropa vor. S Albanisch, Mazedonisch, Bulgarisch un Rumänisch sin so Sprooche. Im Albanische isch zum Byspil "fshat" di unbestimmt Form vum Wort „Dorf“, un "fshati di bestimmt. Im Albanische wird d Definitheit au bi Eigename markiert. So isch "Bashkim" de unbestimmt Name, wääred "Bashkimi e bstimmte Maa, wo "Bashkim" heisst, meint. So hen au alli albanischi Ortschafte zwei Namensforme, e bstimmti un e unbestimmti: "Tirana" (bestimmt) un "Tiranë" (unbestimmt).

In andri Sprooche wird d Definitheit nit direkt ussdruggt. Byspil defür sin Japanisch, Finnisch, Baskisch un d meischte Slawische Sprooche. 


</doc>
<doc id="27768" url="https://als.wikipedia.org/wiki?curid=27768" title="Ottokar II. von Böhmen">
Ottokar II. von Böhmen

De Ottokar II. vo Böhme au Ottokar Přemysl (* öppe 1232; † 26. August 1278 z Dürnkrut z Nideröschtriich) isch us de Familie vo de Přemysliden gsi. Er isch Herzog vo Öschtriich, de Steiermark, vo Kärnte und Krain gsi. Kein anderer us sinere Familie het jemols so en grosse Iifluss gha.

De Ottokar isch de zwaiti Sohn vom böhmische König Wenzel gsi und vo sinere Frau, de Kunigunde vo Schwobe. Me weiss hüt nümm, wann er genau gebore worde-n-isch. In de Gschichtsforschig wärde verschidnigi Date zwüschem 1230i und 1233i vermuetet. Sin Name het de Ottokar Přemysl nach sim Grossvater, em Ottokar I. Přemysl.
Politisch isch er s erschti Mol im 1247i in Erschinig träte, wo-n-er sich uf Site vom Olmützer Bischof Konrad gschlage het. Sin Vater het den Bischof welle absetze. Es Johr druf het sich de Gägesatz zu sim Vater noch verschärft, wo de Ottokar sich uf Ufständische, wo gäge sin Vater rebeliirt hei, zum "jüngere König" het la usrüefe. Wo di Ufständische bi Brüx e Niderlage hei müesse iistecke, hei si es Abkomme mit em König Wenzel gschlosse, wo de Ottokar in sim Aaspruch es Stück wit aaerkennt het. Er isch zum offizielle Mitregent worde.

De Papscht Innozenz IV. het dann im April 1249 de Ottokar exkommuniziirt, wil sin Ufstand au d Staufer unterstützt het. Ufgrund vo sinere Exkommunikation het er dann d Unterstützig vo eme Teil vo sine Gfolgslüt verlore und het sich spöter, wo sin Vater Prag eroberet het, em Wenzel müsse unterwerfe. Dodefür het er Markgrafschaft Mähre zum Lehe übercho.

Scho de Vater vom Ottokar het sich in de Striit um Öschtriich iigmischt, wo im 1246 sin Aafnag gno het. D Babebärger sind in dem Johr mit em Tod vom Friedrich II. im Mannesschtamm usgschtorbe. Sini Nichte, d Gertrud, isch mit dem badische Markgraf, em Hermann VI. ghürote gsi. De Hermann het versuecht sini Macht z Öschtriich z etabliire, wo-n-em aber nöd glunge-n-isch. Au de Riichsverweser het d Aasprüch vom Riich nöd chönne düresetze. De Wenzel het dann um 1250 in d Verhältnis z Öschtriich iigriffe. Di öschtriichische Ständ hei zugschtimmt, dass de Wenzel sin Sohn, de Ottokar, zum Statthalter gmacht het. Im 1251i hei d Ständ ihn zum Herzog usgrüeft. Wil er sini Machtaaschprüch het welle legitimiire, het er d Schwöscht vom Friedrich II., d Margarete ghürote, obgliich si öppe 30 Johr älter isch gsi.

Wo de Wenzel im 1253i gschtorbe-n-isch, isch de Ottokar König vo Böhme worde. De Ottokar het au ghofft, er chönnti König vom Riich wärde, isch aber nöd gwählt worde. Er isch in de folgende Johr in verschidnigi Usenandersetzige verwicklet gsi und wo er im 1260i in de Schlacht bi Kressebrunn Ungarn besigt het, het er sich im 1261 zum Herzog vo de Steiermark gsicheret. Au do isch ihm wider wichtig gsi, sis Herzogtum z legitimiire und so het er sich vo de Margarete la scheide und het s Grosschind vom ungarische König, d Kunigunde vo Halitsch ghürote.
Uf Grund vo eme Erbvertrag mit em Ulrich III. vo Kärnte het de Ottokar im 1269 ärnte und Krain gerbt. D Adlige in dene Gebiet hei des aber nöd guet gfunde und au im Riich het me sich me und me Sorge gmacht über de böhmisch König, wo immer me Macht dezuegwunne het. Z spüre übercho het er des im 1273i, wo d Kurfürste ihn nöd zum König gwählt hei. D Wahl isch uf de Rudolf vo Habsburg gfalle, emene "arme Graf", wi d Kurfürschte gmeint hei. De Wenzel het de Rudolf nöd welle aaerkenne und de Rudolf het dodefür alli Richsterritorie iigforderet. Bi ere Verhandlig vor em Riichsgricht het de Ottokar verlore und de Rudolf het über ihn d Riichsacht verhängt. De Ottokar het dodermit di letschte Unterstützer im Riich verlore und au z Böhme hei vili Adlige sich vom Ottokar abgwendet. Er het sich mit offne Ufschtänd müesse umeschloh und im 1276 het er z Wien uf alli Erwerbige verzichtet. Numme ni Böhme und Mähre isch ihm blibe. De Ottokar het dann no einisch versuecht, sin Herrschaftsberiich wider uszdehne, isch aber bi de verlorene Schlacht uf em Marchfäld am 26. August 1278 gfalle.

Die erschti Ehe mit de Margarete vo Babebärg (1205-1267) isch kinderlos blibe und de Ottokar het sich im 1261 vo ihre la scheide.

Zweiti Ehe: Kunigunde vo Halitsch (1246-1285)

De Ottokar het au no zahlriichi Chind mit ere Hofdame gha.




</doc>
<doc id="27771" url="https://als.wikipedia.org/wiki?curid=27771" title="Westmitteldeutsche Dialekte">
Westmitteldeutsche Dialekte

Di weschtmitteldytsche Dialäkt bilde zämme mit dr ostmitteldytsche Dialäkt (Thüringisch-Obersächsischi Dialäktgruppe) di mitteldytsche Dialäkt. Si wäre vor allem am Mittel- un 
Niiderryy lang gschwätzt.

Im "Mitteldytsche", wu im Biet zwische dr Benrather Linie (nerdligs "maken" gege sidligs "machen") im Norde un dr Speyerer Linie im Side (nerdligs "Appel" gege sidligs "Apfel") gschwätzt wird, isch di zwot Lutverschiebig in weniger starkem Umfang uusbregt wie im "Oberdytsch". Dergege het s die Lutverschiebig im "Niderdytsch" un Niderländisch gar nit gee.

Di oschtmitteldytsche Dialäkt unterscheide sich vu dr weschtmitteldytsche dur d Verschiebig vu germ. p im Aalut (weschtmitteldt. ‚Pund’ – oschtmitteldt. ‚Fund’)


S Weschtmitteldytsch wird unterdeilt in Mittelfränkisch (Ripuarisch un Moselfränkisch) un Ryyfränkisch (Pfälzisch un Hessisch). Abgränzt wäre die bode Gruppe dur d Verschiebig vu germ t. in verschidene "Chleiwerter" (Sankt Goarer Linie): mittelfränkisch "wat", "dat", "et", "allet" u. a. gege ryyfränkisch "was", "das", "es", "alles"

Di sidfränkische (oder sidryyfränkisch) im Ruum Wysseburg un Charlsrue ghere nit zum Weschtmitteldytsch, wel in däne "Apfel" verschobe isch, dodermit ghere si zem Oberdytsch.

Dää unterschidlig Stand vu dr Lutverschiebig im Ruum vum Niderfränkisch iber di weschtmitteldytsche Dialäkt bis zum Südfränkisch mit ere ganze Zyylede vu Isoglosse, wu zmeischt vu Wescht no Oscht verlaufe, wird zämme in dr Sprochwisseschaft "Rheinischer Fächer" gnännt.


Im Norde vum weschtmitteldytsche Sprochruum git s Ibergäng zum Niderländische Sprachbiet un zum Niderdytsch.
Im Side git s Ibergäng zum Sidfränkisch, zum Ostfränkisch, un zum Alemannisch.

Dr Wortschatz vu dr weschtmitteldytsche Dialäkt isch bschribe im Rheinische Werterbuech (Dialekt vu dr ehmolige preußische Provinz Rheinland), im Pfälzische Werterbuech (pfälzischi Dialäkt), im Luxeburgische Werterbuech (luxemburgischi Dialäkt), im Werterbuech vu dr dytsch-lothringische Mundarte (lothringischi Dialäkt), im Hessen-Nassauischen Werterbuech (Dialäkt z Hesse-Nassau) un im Südhessische Werterbuech (rheinhessischi Dialäkt).




</doc>
<doc id="27774" url="https://als.wikipedia.org/wiki?curid=27774" title="Ostmitteldeutsche Dialekte">
Ostmitteldeutsche Dialekte

Di oschtmitteldytsche Dialäkt bilde zämme mit dr weschtmitteldytsche Dialäkt (Mittelfränkisch un Ryyfränkisch) di mitteldytsche Dialäkt. Si wäre vor allem z Dytschland in dr eschtlige Bundesländer gschwätzt. Zmittsen im oschtmitteldytsche Dialäktruum lyt s Biet vu dr Sorbische Sproch.

Im "Mitteldytsche", wu im Biet zwische dr Benrather Linie (nerdligs "maken" gege sidligs "machen") im Norde un dr Speyerer Linie im Side (nerdligs "Appel" gege sidligs "Apfel") gschwätzt wird, isch di zwot Lutverschiebig in weniger starkem Umfang uusbregt wie im "Oberdytsch". Dergege het s die Lutverschiebig im "Niderdytsch" un Niderländisch gar nit gee. 

Di oschtmitteldytsche Dialäkt wäre vu dr weschtmitteldytsche abgränzt dur d Isoglosse vu dr Verschiebig vu germ. p im Aalut (oschtmitteldt. ‚Fund’ – weschtmitteldt. ‚Pund’). Vor allem di sidlige oschtmitteldytsche Dialäkt (Erzgebirgisch, Nordböhmisch, Nordmährisch) hän aber d Form ‚Pfund’).


S Oschtmitteldytsch wird unterdeilt in Thüringisch, Obersächsisch un Lausitzisch. Im Norde bildet s Sidmärkisch zwische dr maken/machen un dr ik/ich Linie e Ibergang zum Niderdytsch. Bis in d Mitti vum 20. Johrhundert het s no s Schlesisch un s Hochpreußisch gee, wu aber dur d Verdryybig vu dr dytschsprochige Bevelkerig noch em Zweite Wältchrieg zum große Deil untergange sin. Vor allem in Mittelschlesie um Oppeln git s aber no Räscht vu dr dytschsprochige Schlesier. 

D Gränze zwische Thüringisch un Obersächsisch bildet d Isoglosse thür. 'mach(e)' (Inf.) – obersächs. 'machen'. S Obersächsisch un s Lausitzisch-(Schlesisch) wäre dur Isoglosse obers. ‚den’ (Art. Akk.) – laus.-schles. ‚da’ abgränzt.


Dr Wortschatz vu dr oschtmitteldytsche Dialäkt isch bschribe im Brandeburg-Berlinische Werterbuech (Berlin-Brandeburgischi un Lausitzischi Dialäkt), im Thüringische Werterbuech (thüringischi Dialäkt), im Werterbuech vu dr obersächsische Mundarte (obersächsischi Dialäkt), im Schlesische Werterbuech (schlesischi Dialäkt), im Sudetedytsche Werterbuech (ostmitteldytschi Dialäkt vum Sudeteland) un im Preußische Werterbuech (hochpreußischi Dialäkt).




</doc>
<doc id="27780" url="https://als.wikipedia.org/wiki?curid=27780" title="Liste der Markgrafen und Herzöge von Österreich im Mittelalter">
Liste der Markgrafen und Herzöge von Österreich im Mittelalter

In de Lischte vo de Markgrafe und Herzög vo Öschtriich im Mittelalter sind alli Persone ufgführt, wo faktisch Landesherre vo Öschtriich si gsi, gliich ob d Bezeichnig "Markgraf" oder "Herzog" isch gsi. Us dem Grund fähle einigi Familiemitglider vo de Habsburger, wo - wi bi de Habsburger üblich - e Ordningszahl hei, aber nöd z Öschtriich regiirt hei.

"Ostarrîchi" isch im 996 s erschti mol schriftlich erwähnt. Us dem Biet het sich d "Marcha orientalis" entwicklet, mit ere bairisch Besidlig. Mit em "Privilegium Minus" us em 1156i isch Öschtriich vo Baiere unabhängig und es Herzogtum worde.

D "Mark Öschtriich" isch vom Friedrich I. Barbarossa uf em Hoftag vom 8. September 1156 mit em "Privilegium Minus" in es eignigs Herzogtum umgwandlet worde und het ab do nüm zu Herzogtum Bayere ghört.
Vom Usschtärbe vo de Babebärger bis zu de Verleihig vom öschtriichische Lehe an d Habsburger sind Herzög vo Öschtriich in ihrem Machtaaschpruch umschtritte gsi. Us dem grund nennt me di Ziit s öschtriichisch Interregnum.

De König Rudolf het im 1282i sim Sohn, em Albrecht d Herzogtümer vo Öschtriich und de Steiermark zum Lehe gäh. Ab do isch es bi de Habsburger blibe.

De Albrecht II. het welle, dass sini beide Söhn zäme s Herzogtum regiiret. Di hei aber so Krach mitenand gha, dass es nöd funktioniirt het. Wo de Rudolf IV. gschtorbe-n-isch, isch es us dem Grund im 1379i zu ere Teilig cho. Es het danach noch witeri Teilige und Striitereie gäh, bis de Friedrich V. vo Öschtriich, wo au de König Friedrich III. vom Riich isch gsi, ab em 1463i wider alli Habsburger Gebiet z Öschtriich unter sini Kontrolle brocht het.
Albrecht II. hatte verfügt, dass seine Söhne gemeinsam regieren sollten, was aber an deren




</doc>
<doc id="27781" url="https://als.wikipedia.org/wiki?curid=27781" title="Wilhelm II. von der Ostmark">
Wilhelm II. von der Ostmark

Wilhelm II. († 871 z Großmähre) isch Markgrof ("comes terminalis") vu dr bayrische Oschtmarch un Grof im Traungau gsi.

Dr Wilhelm II. isch dr Suhn gsi vum Grof Wilhelm I. im Traungau us em Huus vu dr Wilhelminer un dr Engilrat.

Anne 870 hän är un syy Brueder Engelschalk I. dr Ufdrag iberchuu, s Biet vu dr Oschtmarch nerdlig vu dr Duene z verwalte un gege Großmähre z schitze. In dr Kämpf gege dr mährisch Chenig Zwentibald I. sin dr Wilhelm II. un dr Engelschalk I. ei Johr derno, 871, gfalle. Ihre Noofolger as Gränzgrof isch dr Aribo I. wore.



</doc>
<doc id="27783" url="https://als.wikipedia.org/wiki?curid=27783" title="Rudolf III. von Baden">
Rudolf III. von Baden

Dr Rudolf III. vu Bade († 2. Februar 1332) isch vu 1288 bis zue syym Dod 1332 Markgrof vu Bade gsi. 

Är isch dr dritt Suhn vum Markgrof Rudolf I. un däm syyre Frau Kunigunde vu Eberstei us em Ebersteiner Adelsgschlächt gsi. 

Dr Rudolf III. het anne 1278 em Chloschter Lichtedal d Stadt Ettlinge gschänkt. Är het vier Chrieg gfiert gege d Stadt Stroßburi un dr Bischof vu Stroßburi. Am Aafang isch dr Rudolf II. no Aahänger gsi vum Chenig Friedrich vu Eschtryych, isch aber im Lauf vu dr Zyt zue däm syym Gegner, em Ludwig vu Baiern, ibergange.

Vor em März 1306 het er d Jutta († 27. März 1327, begrabe im Chloschter Lichtedal) ghyrote, d Dochter vum Berchtold II. Grof vu Stroßburi. 

Dr Rudolf III. isch 1332 gstorbe un isch im Chloschter Lichtedal begrabe.


]

</doc>
<doc id="27784" url="https://als.wikipedia.org/wiki?curid=27784" title="Tour de Suisse 2010">
Tour de Suisse 2010

Die 74. Tour de Suisse het vom 12. bis 20. Juni 2010 stattgfunde. S Organisationskomitee vo der Schwiizer Landesrundfahrt het am 31. Juli 2009 d Etappenort bekannt gee. D Gesamtlengi isch 1353,1 Kilometer gsi. Die zweiti Etappe het e churzes Stück über italiänischs Gebiet gfüehrt und d Fahrer hai drbii dr Simplonpass überquert. Die sächsti Etappe, die sogenannti Königsetappe, isch über e Suste-, Oberalp- und Albulapass gange. D Tour het z Lugano mit em Prolog aagfange, si het mit eme abschliessende Zitfahre vo Liestel uf Basel und wider zrugg uf Liestel gändet.. Zum erstemol sit Johre het kei Etappe e Bergakumft gha.

D Tour de Suisse isch eins vo de ProTour Renne und dorum hai alli achzäh ProTour Mannschafte mitgmacht. Drzue si no drei Mannschafte iiglade worde, s amerikanische BMC Racing Team, s Schwiizer Cervélo TestTeam und s holländische Vacansoleil

Zu de Favorite vo dr Tour de Suisse 2010 hai dr Andy Schleck, Fränk Schleck, Fabian Cancellara vom Team Saxo Bank ghört, dr Lance Armstrong vom Team RadioShack, dr Mark Cavendish vom Team HTC-Columbia und dr Thor Hushovd vom Cervélo TestTeam.



</doc>
<doc id="27785" url="https://als.wikipedia.org/wiki?curid=27785" title="Critérium du Dauphiné 2010">
Critérium du Dauphiné 2010

S 62. Critérium du Dauphiné isch e Veloetapperenne gsi, wo vom 6. bis 13. Juni 2010 stattgfunde het. Es het us eme Prolog und siiben Etappe bestande.

S Critérium du Dauphiné isch e ProTour-Renne, und alli 18 ProTour-Mannschafte mache mit.
Drzue si 4 Mannschafte vo dr Continentale Pro iiglade worde: BBox Bouygues Telecom, Cofidis, Saur-Sojasun und Cervélo TestTeam.


</doc>
<doc id="27787" url="https://als.wikipedia.org/wiki?curid=27787" title="Finnenbahn">
Finnenbahn

D Finnebahn, ( "Finnenbahn") isch en bsunders buute Wäg, wo Cross- oder au Friizittläufer chönd druf ränne. Speziell isch, das de Bode us ere 10 Zäntimeter dicke Schicht us Sägmähl und Holzschnitzle bestoot. Drunder isch e Drainageschicht us Sand, Chies oder Schotter. Wägem weiche Belag wärde d Glänk weniger belastet. 

Finnebahn isch vo finnische Läufer fürs Uusdurtrainig erfunde worde as e glänkschonendi Alternative fürs Laufe uf de Tartarbahn. Dezue ane isch si mit em weiche Bode gäbig fürs Crosstraining. 

D Betriiber schetze d Finnebahne, will si eifach und nöd tür sind zum Baue und zum Warte. 


</doc>
<doc id="27788" url="https://als.wikipedia.org/wiki?curid=27788" title="Fabian Cancellara">
Fabian Cancellara

Dr Fabian Cancellara (* 18. Merz 1981 z Wohle bi Bärn) isch e Schwizer Velorennfahrer mit italiänische Wurzle. Si Vater, dr Donato Cancellara, isch vo San Fele (PZ) in der südlige Region Basilicata uf Bärn usgwanderet.

Dr Cancellara het scho bi de Juniore viili Zitfahrrenne gwunne. 1998 und 1999 isch er Juniore-Zitfahrwältmeister worde und het 1999 dr Velowältcup vo de Juniore gwunne. Hüte isch er ein vo de beste Zitfahrer und Spezialist für d Eidagklassiker. Bim Bärgfahre het er ehnder Schwiirigkeite gha, het aber bi dr Tour de France 2008 zeigt, ass er sich bim Bärgfahre no verbesseret. 2009 het er d Tour de Suisse gwunne, bis jetzt si grösst Erfolg.




</doc>
<doc id="27789" url="https://als.wikipedia.org/wiki?curid=27789" title="Basel Tattoo">
Basel Tattoo

S Basel Tattoo isch e Tattoo-Show, wo sit 2006 jedes Johr im Juli in dr Schwiizer Stadt Basel stattfindet. Inhaltlig isch si em Edinburgh Military Tattoo ähnlig und isch noch em Edinburgh Tattoo die zweitgrösst Tattoo-Verastaltig wältwiit.

S Basler Top Secret Drum Corps het 2006 s erste Freiluft-Tattoo organisiert, wo s Corps s Johr vorhär am Edinburgh Military Tattoo grossi Erfolg het chönne fiire. Vorhär het s 2004 und 2005 s ‹"Yshalle Tattoo"› as Halleverastaltig in der Basler Iissportarena St. Jakob gee. As ‹Open Air Tattoo› isch s Basel Tattoo einzigartig in dr Schwiiz.

S Basel Tattoo findet im Hof vo dr Kaserne Basel im Glaibasel statt. D Verastaltig wird jedes Johr vo guet 100.000 Zueschauer bsuecht und isch sit 2008 scho Mönet vorus usverchauft. Dr Spiilort, dr Innehof vo dr historische Kasärne am Rhii, git em Alass e Rahme, wo spürbar authentisch isch.

Sit 2008 findet d Tattoo Street statt, e Parade dur d Basler Altstadt vom Münsterplatz zum Kulturzentrum Kasärne Basel.

S Programm wächslet jedes Johr und wird vo internationale Kapälle, Bands und Tanzformationen bestritte. Bestanddeil vom Programm si d Ufdritt vo de ‹"Massed Pipes and Drums"›.

S Basel Tattoo wird vo 7 Vollzit- und 4 Deilzitarbetschreft währed am ganze Johr organisiert. Dr Produzänt vo dr Verastaltig isch dr Erik Julliard. Für dass alles ohni Broblem ablauft git s öbbe 320 freiwilligi Hälferinne und Hälfer.

Dr militärisch Begriff "tattoo" leitet sich vom holländischen Usdruck «Doe den tap toe» ab, was sovil wie «mach dr Zapfhahne zue» bedütet. Dä Ruef het im 17. und 18. Johrhundert z Holland die militärischi Nachtrueh iigleitet. Dr militärisch Usdruck "tattoo" het aso nüt mit em Begriff "tattoo" für Tetowierig z due, wo gliich gschriibe wird.

S änglische Wort "tattoo" het in sinere militärische Verwändig die gliichi Doppelbedütig wie s dütsche Wort Zapfestreich. Ursprünglig het "tattoo" usschliesslig dr Zitpunkt bezeichnet, wo d Nachtrueh in ere Garnison oder Kasärne agfange het. Wil dä Zitpunkt hüfig mit eme Trompetesignal bekannt gmacht worden isch, het sich d Bedütig vom Begriff über d Johrhundert erwiiteret. Zur ursprünglige Bedütig Nachtrueh isch die zweiti Bedütig cho: s Spiile vo Militärmusik.



</doc>
<doc id="27790" url="https://als.wikipedia.org/wiki?curid=27790" title="Lugano">
Lugano

Lugano (lombardisch "Lügàn;" gurynerdt. "Loowasch", dütsch veraltet "Lowens, Lauis" oder "Lauwis") isch e Schwiizer Stadt im Kanton Tessin. D Gmeind ligt im Bezirk Lugano im Sottoceneri und isch di gröscht Stadt im Kanton. 

Lugano ligt am Luganersee, wo uf italiänisch «Lago di Lugano» und au «Ceresio» heisst.

Lugano het in de letschte Johrzähnt mit es baar umligende Gmeinde fusioniirt und isch so nöd numme nach de Iiwohner, sondern au in de Flächi gwachse. Im 1972i sind Brè-Aldesago und Castagnola zu Lugano dezue cho. Im 2004i sind Breganzona, Cureggia, Davesco-Soragno, Gandria, Pambio-Noranc, Pazzallo, Pregassona und Viganello dezue cho. E witeri Fusion isch uf de 20. April 2008 umgsetzt worde, wo Barbengo, Carabbia und Villa Luganese in d Stadt iiglideret worde sind. Am 13. April 2013 sind Bogno, Cadro, Carona, Certara, Cimadera, Sonvico und Valcolla mit Lugano fusioniert worde. Mit de letschte Igmaindig isch d Flechi vo Lugano vo 32 uf über 75 Kwadratkilometer gwachse.

Im Oschte ligt d Stadt über en längi Streki a dr Landesgränze vo dr Schwiiz mit Italie. Uf dr iteliänische Syte sind divärsi Gmeinde vo dr Provinz Como und grad änet em See Campione d’Italia.

Lugano isch zum erschte Mol anne 804 als "Luanasco" gnennt wore, 874 denn als "Luano" und 1189 als "Lugano".

De Stadtpresidänt (Sindaco) vo Lugano isch sid 2013 de Marco Borradori (* 1959) vo de Lega.

Dr lombardisch Dialäkt vu Lugano ghert zu dr Sproochgruppe vom Comasco-Lecchese.





</doc>
<doc id="27793" url="https://als.wikipedia.org/wiki?curid=27793" title="Janez Brajkovič">
Janez Brajkovič

Dr Janez Brajkovič (* 18. Dezember 1983 z Metlika, Bezirk Novo mesto; Vorname hüfig as Jani agee) isch e slowenische Velorennfahrer.

Dr Janez Brajkovič isch 2004 slowenische Meister vo der U23-Klass uf dr Stross und im Einzelziitfahre worde, spöter het er au s U23-Ziitfahre vo der Wältmeisterschaft z Verona gwunne. Bis zum Juli 2005 isch dr Brajkovič für s Continental Team KRKA-Adria Mobil gfahre, denn het er si erste Profivertrag bim US-amerikanische Discovery Channel Pro Cycling Team übercho. Im Johr druf isch men uf en ufmerksam worde, won er Fümfte bi dr Tour de Suisse worden isch. Im gliiche Johr het er bi der Vuelta a España mitgmacht, si ersti dreiwöchigi Landesrundfahrt, und het dört zwei Däg lang s goldige Liibli vom Erste im Gsamtklassemänt aghaa.

2007 het dr Brajkovič d Gsamtwärtig bi der Tour de Georgia gwunne, won er im Johr vorhär scho dr Erst im Nochwuchsklassemänt gsi isch.

Für d Saison 2008 isch dr Brajkovič zum Team Astana gange und isch bi dr Dütschland Tour vo däm Johr Dritte worde. 2009 het er zum erste Mol bim Giro d'Italia gstartet und isch am Schluss uf en 18. Platz cho. Sit em Afang vo dr Saison 2010 stoht dr Brajkovič im Dienst vo dr RadioShack Mannschaft, wo vom Lance Armstrong neu gründet worden isch.









</doc>
<doc id="27795" url="https://als.wikipedia.org/wiki?curid=27795" title="Paraguay">
Paraguay

Paraguay isch en südamerikanische Schtaat, wo zwüsche Brasilie, Argentinie und Bolivie ligt. Paraguay het kein direkte Zugang zum Meer, isch also en Binneschtaat. De Name vom Schtaat isch us em guaranische, wo "pará" "Ozean" heisst, "gua" "zu" oder "von" und "y" "Wasser". De Schtaatsname heisst dann quasi "Vom Wasser zum Wasser" und gmeint isch s Wasser vom Fluss, wo Richtig Atlantik flüsst. D Hauptstadt vo Paraguay isch Asunción.

Paraguay het e Flächi vo knapp 407'000 km² und isch dodermit öppe so gross, wi Dütschland und d Schwiiz zäme. D Gränzi het e Längi vo 3739 Kilometer und verteilt sich si öppe so: D Gränzlängi mit Bolivie isch 750 km, di mit Brasilie 1290 km und di mit Argentinie 1699 km.

S Land isch durch de Rio Paraguay, wo vo Norde nach Süde flüüst, in zwei Naturrüm iiteilt. Im Weschte isch "Gran Chaco", wo relativ wenig Lüt düent läbe und wo öppe 60 % vo de Landesflächi iinimmt. Im Oschte de sognannti "Oriente", wo öppe 97 % vo de Bevölkerig läbet.

Was d'Ethniie un d'Kultuur bedrifft, isch d'Bevölcherig vu Paraguay eini vu de homogenste vu Südamerika. Öbbe 65 Prozänt vu de Iiwohner sin Mestiize mit spanische un indianische (vor allem Guaraní-) Hintergründ, gfolgt vu Wiße mit 31, Asiate (Chinese, Taiwaner un Japaner vu Okinawa) mit 2 un Indianer mit 1 Prozänt.

E anderi Bsunderheit vu Paraguay isch s Übberläbe vu de indigene Kultuur, wu's do im Gegesatz zu andere ehemolige Koloniie gschafft hät, zämme mit de spanische z übberläbe. Säll zeigt sich in de Datsach, dass d'Sproch vu de Guaraní vu 94 Prozänt vu de Iiwohner gschwätzt wird, si isch also au bi de nitindigene Bevölcherig un de Mestiize verbreitet un chunnt no vor em Spanische, wu 75 Prozänt beherrsche, während im Räst vu Südamerika Mestiize praktisch übberall di jewiiligi europäischi Sproch schwätze. Unter de jüngere Lüt macht sich d'Tendänz bemerchbar, di beide Sproche z mische, was de Aafang vu-n-ere Kreolsproch chönnt bedüte. D'Uursach isch, dass keini vu de beide Sproche eidütig dominiert un dass zumindest vor de jüngste Iiwanderige e Homogenisierigsprozäss stattgfunde hät.

D'Verdeilig vu de Paraguayer über s Land isch weniger homogen. Rund 56 Prozänt läbe in Stedt, d'Bevölcherig konzentriert sich im östlige Deil, rund um d'Hauptstadt un s wirtschaftlig Zäntrum Asunción, wu 10 Prozänt vu de Iiwohner läbe. Dodegege behärbärgt de Chaco, wu 60 Prozänt vu de Landesflächi iinümmt, numme 2 Prozänt.

Am witiste verbreitet isch de römisch Katholizismus. Denäbe gitt's e baar Minderheite vu protestantische Mennoniite (vor allem Nochfahre vu Dütsche) un Mormone.

Guaraní wird vu 95 Prozänt gschwätzt, gfolgt vum Spanisch mit 75 Prozänt. Sälli beide Sproche sin Amtssproche vu Paraguay. Näbe ihne gitt's no chleineri Gruppe vu Iiwanderer, wu ihri jewiilige Sproche bewahrt hänn (Italiänisch, Dütsch, Japanisch, Koreanisch, Chinesisch, Arabisch, Portugiisisch un argentiinischs Spanisch).


</doc>
<doc id="27796" url="https://als.wikipedia.org/wiki?curid=27796" title="Rudolf IV. von Baden">
Rudolf IV. von Baden

Dr Rudolf IV. vu Bade († 25. Juni 1348), gnännt "dr Wecker", isch vu 1291 bis zu syym Dod Markgrof vu Bade gsi.

Är isch dr Suhn vum Hermann VII. vu Bade un dr Agnes vu Truhedinge († noch em 15. März 1309).

Dr Rudolf isch zerscht Kanoniker z Speyer gsi. Bi dr Belagerig vu Speyer het er dr Leopold vu Eschtryych unterstitzt. Bal isch er aber uf d Syte vum Ludwig vu Baiern ibere gwägslet un het vu däm derno anne 1334 d Burg Orteberg verpfändet iberchuu, d Stedt Offeburg, Gengebach un Zell, derzue alles Ryychsguet in dr Ortenau.

Dr Rudolf IV. het vor em 28. Februar 1318, in ere erschte Eh, d Liutgard vu Bolanden († 1324/25) ghyrote, in ere zwote Eh, vor em 18. Februar 1326, d Marie vu Oettingen († 10. Juni 1369). 
Us dr Eh mit dr Marie sin die Chinder fiirigange:


</doc>
<doc id="27797" url="https://als.wikipedia.org/wiki?curid=27797" title="Hermann VIII. von Baden">
Hermann VIII. von Baden

Dr Markgrof Hermann VIII. vu Bade († 1300) isch vu 1291 bis 1300 Markgrof vu Bade gsi.

Dr Hermann VIII. isch dr Suhn vum Hermann VII. vu Bade un dr Agnes vu Truhedinge († noch em 15. März 1309).

Noch em Dod vum Hermann VII. hän di drej Brieder, dr Friedrich II., dr Rudolf IV. un dr Hermann VIII. zämme regiert.

Dr Hermann isch scho friej, 1300, gstorbe. No syym Dod hän dr Friedrich un dr Rudolf s Erb ufdeilt, dr Friedrich het Bade un Eberstei iberchuu, dr Rudolf Pforze.


</doc>
<doc id="27798" url="https://als.wikipedia.org/wiki?curid=27798" title="Rudolf Hesso von Baden">
Rudolf Hesso von Baden

Dr Markgrof Rudolf Hesso vu Bade († 17. Augschte 1335) isch vu 1297 bis zue syym Dod Markgrof vu Bade gsi.

Dr Rudolf Hesso isch dr Suhn gsi vum Hesso I. vu Bade un dr Agnes vu Liegnitz.

Am 23. Februar 1326 het er d Johanna vu Mömpelgard (1284-1349), ghyrote, d Wittfrau vum Grof Ullrich II. vu Pfirt (1281-1324).

Us däre Eh sin zwo Dechtere fiirigange:


</doc>
<doc id="27799" url="https://als.wikipedia.org/wiki?curid=27799" title="Gottfried W. Locher">
Gottfried W. Locher

De Gottfried Wilhelm Locher (* 1966) isch en Schwiizer Pfarrer und Theolog. Ab em 1. Jänner 2011 isch er Präsident vom Schwiizerische Evangelische Chilebund (SEK).

Im 1993i isch de Locher zum "Verbi Divini Minister" ordiniirt wurde. Vom 2001 bis ins 2005 het er d Abteilig für Ussebezihige vom SEK gleitet und isch sit em 2006 Leiter vom Inschtitut für Ökumenischi Studie an de Uni Friburg im Üechtland. Im 2008 het er erfolglos fürs Synodalrotspräsidium vo de Reformierte Chilene Bärn-Jura-Soledurn kandidiirt, isch aber in de Synodalrot gwählt worde. Au isch er Vizepräsident vom Reformierte Wältbund.

D Abgordneteversammlig vom SEK het en bi de Sitzig am 14. Juni 2010 z Herisau für d Amtszit 2011-2014 zum vollamtliche Präsident vom Rot vom SEK gwählt.

De Locher isch ghürote, het 3 Chind und läbt z Muri bi Bärn.



</doc>
<doc id="27800" url="https://als.wikipedia.org/wiki?curid=27800" title="Friedrich III. von Baden">
Friedrich III. von Baden

Dr Markgrof Friedrich III. vu Bade (* 1327; † 2. Septämber 1353) isch vu 1348 bis zue syym Dod Markgrof vu Bade gsi.

Är isch dr Suhn vum Rudolf IV. vu Bade († 25. Juni 1348) un dr Marie vu Oettingen († 10. Juni 1369) gsi, dr Dochter vum Grof Friedrich I. vu Oettingen.

Dr Friedrich III. het um 1345 d Margareta vu Bade († 1. Septämber 1367) ghyrote, d Dochter vum Markgrof Rudolf Hesso vu Bade. Us däre Eh sin die Chinder fiirigange:


</doc>
<doc id="27801" url="https://als.wikipedia.org/wiki?curid=27801" title="Rudolf VI. von Baden">
Rudolf VI. von Baden

Dr Markgrf Rudolf VI. vu Bade († 21. März 1372), gnännt „dr Lang“, isch vu 1353 bis 1372 dr regiered Markgrof vu Bade un Grof vu Eberstein gsi.

Dr Rudolf VI. isch dr Suhn gsi vum Markgrof Friedrich III. vu Bade (* um 1327; † 2. Septämber 1353) un dr Margareta vu Bade († 1. Septämber 1367).

Unter em Rudolf VI. isch Bade anne 1361 wider vereint wore, wel di andere Linie alli verlosche sin. Unter syyre Regäntschaft sin Markgrofe vu Bade s ercht Mol as Ryychsfirschte anerkännt wore.

Dr Markgrof Rudolf VI. isch ghyrote gsi mit dr Matilde vu Sponheim († 1. Novämber 1410). Us däre Eh sin die Chinder fiirigange:


</doc>
<doc id="27802" url="https://als.wikipedia.org/wiki?curid=27802" title="Rudolf V. von Baden">
Rudolf V. von Baden

Dr Markgrof Rudolf V. vu Bade († 28. Augschte 1361), gnännt „dr Wecker“, isch vu 1348 bis 1361 Markgrof vu Bade gsi, syt 1349 „Herr vu Pforze“, syt 1354 „Herr vu Bade“.

Dr Rudolf V. isch dr Suhn vum Rudolf IV. vu Bade († 25. Juni 1348) un dr Marie vu Oettingen († 10. Juni 1369) gsi, dr Dochter vum Grof Friedrich I. vu Oettingen.

Syy Vater het d Stedt Offeburg, Gengebach un Zell, derzue alles Ryychsguet in dr Ortenau, as Pfand iberchuu. Well dr Chenig Karl IV. em Berthold vu Buchegg, em Bischof vu Stroßburi d yylesig vu däm Pfand iberloo het un dää aber kei Gäld gha, het dr Berthold em Rudolf dr Zoll z Stroßburi verpfändet.

Mit syym Neffe Rudolf VI., Suhn vum Friedrich III., het dr Rudolf V. anne 1356 e Erbvertrag abgschlosse, ass dää syy Erb soll syy. Wu dr Rudolf V. anne 1361 gstorbe isch, het dr Rudolf VI. derno alli Deil vum dr Markgrafschaft Bade wider chenne vereine.

Dr Rudolf V. het am 26. Augschte 1347 d Adelheid († 1370/73), Dame de Belfort, ghyrote, d Doichter vum Rudolf Hesso vu Bade un dr Johanna vu Mömpelgard. Si hän keini Chinder mitenand gha. D Adelheid vu Bade het no syym Dod am 4. April 1369 dr Grof Walram IV. vu Thierstein († 1386) ghyrote.


</doc>
<doc id="27804" url="https://als.wikipedia.org/wiki?curid=27804" title="Markgrafschaft Baden-Hachberg">
Markgrafschaft Baden-Hachberg

D Markgrofschaft Bade-Hachberg isch anne 1190 entstande, wu sich unter em Heinrich I. d Sytelinie vu dr Markgrofe vu Hachberg vu dr Markgrofschaft Bade abgspalte het. D Stammburg isch d Hochburg uf em Hachberg bi Ämmedinge gsi. 

D Hachberger Linie het sich im 13. Jahrhunderts gege d Kunkerränz vu dr Grofe vu Fryybeg im Ruum zwisch em Schwarzwald un em Ryy chenne behaupte. 

1306 hän dr Heinrich III. (1290–1330) un dr Rudolf I. (1290–1313) ihre Erb deilt. Dr Heinrich het d Herrschaft iber Hachberg mit dr Stadt Ämmedinge iberchuu, dr Rudolf d Landgrofschaft Suseberg mit em neje Stammsitz, dr Suseburg un d Vogtei iber s Chloschter St. Bläsi un d Probschteie dodervu, Bürgle, Sitzechilch un Witenau, 1315 no erwyteret um d Herrschaft Röttle. Mit dr Herrschaft Badewyyler, wu 1444 no derzue chuu isch, sin d Herrschaft Suseberg un d Herrschaft Röttle zum Markgreflerland vereinigt wore.
Die Markgrafschaft Hachberg mit em Stammsitz Hochburg het s bis 1415 gee, wu dr Markgrof Otto II. vu Hachberg d Burg un d Herrschaft Hachberg an dr Markgrof Bernhard I. vu Bade verchauft het. Mit em Dod vum Otto II. anne 1418 isch d Linie Hachberg derno erlosche.

Vu 1584 bis 1590 het s nomol fir e churzi Zyt e Markgrofschaft Bade-Hachberg gee, wu dr Jakob III. us dr Linie Bade-Durlach s Biet ibernuu het.

Dr Philipp vu Hachberg-Suseberg het anne 1490 mit em Markgraf Christoph I. vu Bade e Erbvertrag gschlosse, s „Röttelsche Gemächte“. Noch em Dod vum Philipp anne 1503 isch s Markgreflerland, wu us dr Vereinigung vu Suseberg, Röttle un Badewyyler gschaffe woren isch, an d Markgrofschaft Bade chuu.




</doc>
<doc id="27808" url="https://als.wikipedia.org/wiki?curid=27808" title="Rudolf VII. von Baden">
Rudolf VII. von Baden

Dr Markgrof Rudolf VII. vu Bade († 1391) isch vu 1372 bis 1391 Markgrof vu Bade gsi.

Dr Rudolf VII. isch dr Suhn vum Markgrof Rudolf VI. († 21. März 1372) un dr Matilde vu Sponheim († 1. Novämber 1410).

Är un syy Brueder Bernhard I. vu Bade hän zerscht zämme regiert, am 16. Oktober 1380 hän si ne Erbschaftsvertrag abgschlosse, ass d Markgrofschaft nie in meh wie zwei Deil derf ufdeilt wäre. 1388 schließli hän si in eme Deiligsvertrag d Markgrofschaft ufdeilt, dr Rudolf VII. het d Biet um Ettlinge, Raschti un Bade-Bade iberchuu, dr Bernhard I. d Biet um Durlach un Pforze.

Anne 1380 het dr Rudolf dr Stadt Raschti e neji Verfassig gee. Doderno het si e großi Säbschtverwaltig iberchuu, e Burgermeischre un 12 Ret. D Grichtsbarkeit isch bin eme Amtmann gläge, wu vum Markgrof yygruefe woren isch. Däm Amtmann sin derno 12 Richter us dr Burgerschaft byygstande. Raschti het e wichtige Wyy-, Holz un Salzmärt ghaa. Dr Salzmärt, wu Raschti ne Monopol druf gha het, isch eso wichtig gsi, ass d Markgrofe vu Bade-Bade am Salzgroßhandel Kapitalaadeil gha hän.
Anne 1387 het dr Rudolf vum Grof Wolf vu Eberstein d Helfti vu dr Burg Neu-Eberstein, d Helfti vu dr Stadt Gernsbach, d Helfti vu dr Burg un dr Stadt Muggenstrum, d Helfti vu dr Stadt Gochsheim gchauft un anne 1388 vu sällem au d Burg Mandelberg.

Im Johr 1388 het er mit em Grof Eberhard I. vu Wirteberg in dr Schlacht vu Deffinge kämpft, 1388/89 mit em Ruprecht von der Pfalz gege Stroßburi. 

Dr Rudolf VII. het nie ghyrote un het au keini Chinder gha. No syym Dod isch syy Bsitz an syy Brueder gange.


</doc>
<doc id="27809" url="https://als.wikipedia.org/wiki?curid=27809" title="Bernhard I. von Baden">
Bernhard I. von Baden

Dr Markgrof Bernhard I. vu Bade (* 1364; † 5. April 1431 z Bade-Bade) isch vu 1372 bis 1431 dr regiered Markgrof vu Bade gsi.

Dr Bernhard I. isch dr Suhn vum Markgrof Rudolf VI. († 21. März 1372) un dr Matilde vu Sponheim († 1. Novämber 1410).

Är un syy Brueder Rudolf VII. hän zerscht zämme regiert, am 16. Oktober 1380 hän si ne Erbschaftsvertrag abgschlosse, ass d Markgrofschaft nie in meh wie zwei Deil derf ufdeilt wäre. 1388 schließli hän si in eme Deiligsvertrag d Markgrofschaft ufdeilt, dr Rudolf VII. het d Biet um Ettlinge, Raschti un Bade-Bade iberchuu, dr Bernhard I. d Biet um Durlach un Pforze.

Dr Bernhard het syy Stammsitz uf dr Burg Hochebade gha, iber dr Stadt Bade. Är het d Burg um di gotisch Unterburg erwyteret 

Är het anne 1415 d Markgrofschafft Hachberg um d Hochburg fir 80.000 Gulde vum Markgrof Otto II. vu Hachberg gchauft un het dodermit d Näbelinie vu dr Markgrofe vu Hachberg noch em Dod vum Otto in d Hauptlinie zruckgfiert.

Dr Bernhard het iber 50 Johr regiert. Är het in dr Markgrofschafft Bade e neji Verwaltig un e Ämterverfassig yygfiert mit ere Chanzlei, wu ne Chanzler gha het un wu Jurischte un uusbildete Schryyber gschafft hän. 

Är het vil Ussenandersetzige gha mit dr Stedt Stroßburi un Speyer un mit em Chenig Ruprecht I.. Gege dää isch dr Bernhard au em Marbacher Bund byydrätte. Mit Stedt im Bryysgau un im Elsass het er Stryt gha wäg dr Zell. S het e churze Fride gee, wu dr Chenig Siegmund vermittlet gha het. E Zytlang het dr Bernhard au d Landvogtei Bryysgau as Läche iberchuu vum Siegmund. Uf d Grofschaft Sponheim an dr Nahe het eer sich anne 1425 d Aawartschaft gsicheret.

Dr Bernhard I. vu Bade het zweimol ghyrote. Zerscht anne 1384 d Margerete vu Hohenberg († 26. Februar 1419). Us däre Eh, wu anne 1393 gschide woren isch, sin keini Chinder fiirgange.

Di zwot Eh het dr Bernhard am 15. Septämber 1397 mit dr Anna vu Oettingen (* um 1380; † 9. November 1436) gschlosse. Mit ihre het er die Chinder 

Dr Bernhard het au no die nit ehlige Chinder gha:

Dr Bernhards isch in dr Stiftschilche z Bade-Bade begrabe.



</doc>
<doc id="27810" url="https://als.wikipedia.org/wiki?curid=27810" title="Heidi Kabel">
Heidi Kabel

D Heidi Bertha Auguste Kabel, ghyroteni Mahler (* 27. Augschte 1914 z Hamburg; † 15. Juni 2010 ebe dert), isch e dytschi Volksschauspileri gsi.

D Heidi Kabel isch im Huus in dr Große Bleiche Nr. 30 z Hamburg uf d Wält chuu, diräkt vis-a-vis vum hitige Ohnsorg-Theater. Ihre Vater isch e Druckereibsitzer gsi un zytwyys Vorsitzer vum "Verein geborener Hamburger e. V." Syy Bedriib „Kabel Druck“ un syy Kabel-Verlag git s bis hite. Ihri Mueter isch Huusfrau gsi. Eigetli het d Heidi sotte Kunzärtpianischti gee, aber si het nit gnue Talänt gha. Anne 1932 isch si mit ere Fryndin zum Vorschwätze in dr „Niederdeutschen Bühne Hamburg“ gange, em hitige Ohnsorg-Theater, eme Theater, wu Stuck uf Plattdytsch uffiert. Doderbyy isch si entdeckt wore un het vum Theatergrinder Richard Ohnsorg ihre erscht Engaschmänt im Stuck „Ralves Carstens“ iberchuu. Si het Schauspiilunterricht gnuu un isch iber 66 Johr uf dr Bihni blibe. Ihri Schauspiilkarriere umfasst insgsamt 75 Johr.

Anne 1937 het si ihre Kolleg Hans Mahler (1900–1970) ghyrote. Dää isch 1949 as Noofolger vum Rudolf Beiswanger Leiter vum Ohnsorg-Theater wore un het e große Yyfluss gha uf d Rolle vu dr Heidi Kabel. Si het syt 1954 dur d Färsehiberdragige vu Theateruffierige us em Ohnsorg-Theater, wu zmeischt uf Missingsch gsi sin, e großi Bekanntheit im dytschsprochige Ruum gha.

Am Silveschteroobe 1998 het d mittlerwyyli 84-jehrig Heidi Kabel mit ere Uffierig vum Stuck „Mein ehrlicher Tag“ im Hamburger Kongrässzäntrum CCH Abschiid gnuu vu dr Bihni. Ab 2003, mit 89 Johr, isch s ere gsundheitli all schlächter gange, wäge däm isch si in e Senioreresidänz z Hamburg-Othmarschen zoge, wu vum Ernst Jung gstiftet woren isch.

Au wänn sich d Kabel syt 2002 allmeh us dr Effetligkeit zruckzoge het, het 2007 im Alter vu 92 Johr e chleini Rolle an dr Syte vu ihre Dochter Heidi Mahler in s Detlev Bucks Verfilmig vu „Hände weg von Mississippi“.

Us ihre Eh mit em Hans Mahler stamme drej Chinder, d Sihn Jan Rasmus Mahler (* 1938) un Heiko Mahler (* 1942) un d Dochter Heidi Mahler (* 1944), wu au Schauspiileri am Ohnsorg-Theater woren isch. D Heidi Kabel het fascht alli Premiere vu ihre Dochter am Ohnsorg-Theater bsuecht.

D Heidi Kabel isch au as Sängeri bekannt wore. Si het e baar Schallblatte ufgnuu mit zmeischt Hamburger Lieder. Di bekannteschte sin "Hammonia – Mein Hamburg, ich liebe dich", "In Hamburg sagt man Tschüß", "An de Eck steiht’n Jung mit’n Tüdelband", "Hamburg ist ein schönes Städtchen", "Tratschen, das tu ich nich", "Der Junge von St. Pauli" un "Kleine Möwe flieg nach Helgoland". As Wärbespruch bekannt wore isch "Ich bin die Oma aus dem Internet". Au in dr 1990er Johr isch si als no as Sängeri un Entertaineri ufdrätte, wie zem Byschpel im Theater Madame Lothár z Bremen, wu si im Juni 2002 bin ere Galashow zum sibzgjehrige Theaterjubileum ein vu ihre letschte effetlige Ufdritt gha het.

D Heidi Kabel isch au fir ihr bsunder sozial Engaschmänt bekannt gsi.

Si isch am Morge vum 15. Juni 2010 gege 6:00 Uhr im Alter vu 95 Johr gstorbe.

D Heidi Kabel het in iber 250 plattdytsche Stucker mitgspiilt:



D Heidi Kabel isch vilmol z säh gsi in chleine Werbefilmli fir d ARD-Fernsehlotterie „Ein Platz an der Sonne – Mit 5 Mark sind Sie dabei“, zem Byschpel 1966 mit em Otto Lüthje oder 1969/70 mit em Henry Vahl.


Dr Bundesverdienschtorde het si abglähnt wie s in dr hanseatische Tradition gängig isch.




</doc>
<doc id="27811" url="https://als.wikipedia.org/wiki?curid=27811" title="Lucelle JU">
Lucelle JU

Lucelle JU, uf Dütsch "Lützel", isch en Wiler wo zu de Gmeind Pleigne ghört. De Wiler ligt direkt an de französische Gränze im Schwiizer Kanton Jura.

D Ursprüng vom jurasische Wiler Lucelle liget im frühene Chloschter, wo im 1123/24 genau uf de Sproochgränze zwischem dütschsprochige Sundgau und em welsche Jura gründt worden isch. D Ruine vom ehemolige Chloschter liget im Elsass, aber einigi Näbegebäude vom ehemolige Chloschter ghöret scho zu de Schwiiz.
Au d Gränzkontrollschtelle isch uf Schwiizer Territorium, ebeso wi ne grosse Buurehof.

Zu Lucelle ghört au de Lìtzelstausee grad an de Gränze zu Frankriich, wo zwar chli aber äinewäg de gröschti See im Kanton Jura isch.



</doc>
<doc id="27812" url="https://als.wikipedia.org/wiki?curid=27812" title="Bertha von Baden und Verona">
Bertha von Baden und Verona

D Bertha (* um 1116 † no 1148) isch Markgrefi vu Bade un Verona gsi.

Ihri Härchumft isch nit sicher. Ass si ne Dochter vum Chenig Konrad III. un dr Gertrud vu Comburg isch, giltet mittlerwyli as widerlait.

D Bertha het vor 1134 dr Hermann III. vu Bade ghyrote. Us däre Eh isch ei Suhn fiirigange:

No ihrem Dod anne 1148 isch si in dr Grablegi vu dr Markgrofe vu Bade begrabe wore, im Augustiner-Koorherrestift St. Pancratius z Bagene.

In ere zwote Eh het dr Hermann III. d Maria vu Behme ghyrote, d Dochter vum Herzog Soběslav I.



</doc>
<doc id="27813" url="https://als.wikipedia.org/wiki?curid=27813" title="Maria von Böhmen">
Maria von Böhmen

D Maria vu Behme († um 1160) isch Markgrefi vu Bade un Verona gsi.

Si isch d Dochter vum Herzog Soběslav I. un dr Adleyta, dr Dochter vum Almusch vu Ungarn (Almuš Uherský). D Maria isch d Änkeldochter vum erschte behmische Chenig Vratislav II.

In ere erschte Eh het d Maria vu Behme 1138 dr Markgrof Leopold IV. vu Eschtryych († 18. Oktober 1141) ghyrote, wu syter anne 1139 au dr Herzog vu Bayern gsi isch.

Noch em Dod vum Leopold IV. het d Maria dr Markgrof Hermann III. vu Bade ghyrote.

No ihrem Dod anne um 1160 isch si in dr Grablegi vu dr Markgrofe vu Bade begrabe wore, im Augustiner-Koorherrestift St. Pancratius z Bagene.


</doc>
<doc id="27814" url="https://als.wikipedia.org/wiki?curid=27814" title="Judit von Baden">
Judit von Baden

D Judit vu Bade († 1162) isch Markgrefi vu Bade gsi.

D Judit vu Bade isch d Dochter vum Markgrof Hermann II. vu Bade un dr Judith vu Bagene gsi. Ihre Brueder isch dr speter regiered Markgrof Hermann III. vu Bade gsi.

Si het dr Herzog Ulrich I. vu Kärnten († 1144) ghyrote. 'Usb däre Eh sin die Chinder fiirigange:


</doc>
<doc id="27815" url="https://als.wikipedia.org/wiki?curid=27815" title="Judit von Backnang-Sulichgau">
Judit von Backnang-Sulichgau

D Judit vu Sülchen-Backnang († um 1123 z Bagene) isch d Frau vum Hermann II. gsi, em Markgrof vu Limburg un spetere Markgrof vu Bade.

D Judit vu Bagene isch d Dochter vum Hesso III. (un d Änkeldochter vum 1057 gnännte Grof Hesso II. vu Sülchen) un syyre Frau Gisela vu Bagene, un d Schweschter vum Sigehard vu Wolfsölden, wu ab 1075 di nej Burg Wolfsölden as neje Herrschaftsmittelpunkt vu dr Familie het böue loo. Si het in d Eh di umfangryyche Bsitzige am mittlere Neckar mit em Schwärpunkt Bagene yybrocht, wu s ihrem Mann megli gmacht gha hän, dert e neje Herrschaftsschwärpunkt z bilde.

Dr Markgrof Hermann II. un syy Frau Judit hän anne 1116 as neji Familiegrablegi s Augustiner-Koorherrestift mit dr Stiftschilche St. Pankratius z Bagene grindet, wu si beidi begrabe wore sin.

Us dr Eh mit em Hermann II. vu Bade sin die Chinder fiirigange:




</doc>
<doc id="27816" url="https://als.wikipedia.org/wiki?curid=27816" title="Judith die Ältere">
Judith die Ältere

D Judith di Elter ( † 1091 z Salerno) isch d Frau vum Markgrof Hermann I. vu Verona gsi, em Begrinder vu dr Linie vu dr Markgrofe vu Bade.

Vu dr Judith chännt mer nume dr Vornamme, e Yyreihig in eini vu dr sidweschtdytsche Adelsfamilie isch nonig glunge. Dr Vornamme Judith chennt in d Familie vu dr Welfe wyyse. Di Vermuetig, wu vu dr eltere Forschig ufgstellt woren isch, ass si ne Dochter vun eme Grof vu Calp gsi isch, isch no dr nejere Forschig widerleit.

Wu ihre Mann no syyne Erfahrige im Burgerchrieg im Investiturstryt, wu di schwebische Stammland vu dr Zähringer verwieschtet gha het, sich anne 1073 ins Chloschter Cluny zruckzoge gha het, het au si sich vum wältlige Läbe zruckzoge, het e große Deil vu ihrem Erb em Chloschter Hirsau gschänkt un isch speter uf Salerno gange zum Papscht Urban II., wu si anne 1091 gstorben isch.

D Judith wird in dr eltere Literatur als mit dr Judith vu Bagene glyychgsetzt, was aber no dr nejere Forschig nit zuedrifft.

Us dr Eh mit em Hermann vu Verona sin die Chinder fiirigange:



</doc>
<doc id="27817" url="https://als.wikipedia.org/wiki?curid=27817" title="Bertha von Tübingen">
Bertha von Tübingen

D Bertha vu Dibenga († 24. Februar 1169) isch Markgrefi vu Bade un Verona gsi.

D Bertha isch d Dochter gsi vum Pfalzgrof Ludwig vu Dibenga. Si het vor 1162 dr Markgrof Hermann IV. vu Bade ghyrote. Us däre Eh sin sächs Chinder fiirigange, Hermann V., Markgrof vu Bade († 16. Jänner 1243), Heinrich I., Markgrof vu Bade-Susebärg († 2. Juli 1231), wu mit de Agnes verhyrootet gsi isch, Friedrich (* um 1167; † 1217 gfalle), wu Mitregänt gsi isch, d Jutta, d Bertha und d Gertrud († vor 1225), wo de Albrecht II., Grof vu Egisheim un Dagsburg († 1211) ghyrote het.

Ihre Mann Hermann IV. isch Deilnämmer am Dritte Chryzzug gsi und isch anne 1190 z Antiochia gfalle.

No ihrem Dod isch d Bertha vu Dibenga in dr Grablegi vu dr Markgrofe vu Bade begrabe wore, im Augustiner-Koorherrestift St. Pancratius z Bagene.


</doc>
<doc id="27818" url="https://als.wikipedia.org/wiki?curid=27818" title="Gertrud von Baden">
Gertrud von Baden

D Gertrud vu Bade (* vor 1160; † vor 1225) isch e markgrefligi Prinzässi vu Bade gsi un e Grefi vu Dagsburg.

D Gertrud isch e Dochter gsi vum Markgrof Hermann IV. vu Bade un dr Bertha vu Dibenga, dr Dochter vum Ludwig vu Dibenga. Si isch e Schweschter zum Markgrof Hermann V. vu Bade.

D Gertrud het um 1180 dr Grof Albrecht II. vu Dagsburg († 1211) ghyrote. Us döre Eh isch ei dochter fiirigange:


</doc>
<doc id="27819" url="https://als.wikipedia.org/wiki?curid=27819" title="Friedrich I. (Baden und Verona)">
Friedrich I. (Baden und Verona)

Dr Markgrof Friedrich vu Bade (* um 1167; † 1217/1218 z Damiette) isch as Mitregänt Markgrof vu Bade un vu Verona gsi.

Dr Friedrich isch e Suhn vum Hermann IV. vu Bade un dr Bertha vu Dibenga gsi, ere Dochter vum Pfalzgrof Ludwig vu Dibenga.

Dr Markgrof Friedrich isch mit em Chenig Andreas II. vu Ungarn in dr Chrieg gege Ägypte zoge un isch anne 1217 bi Damiette gfalle.



</doc>
<doc id="27820" url="https://als.wikipedia.org/wiki?curid=27820" title="Mechthild von Baden">
Mechthild von Baden

D Mechthild von Baden (* no 1225; † no 1258) isch Grefi vu Wirttebärg gsi.

D Mechthild isch d Dochter vum Markgrof Hermann V. v Bade un dr Irmengard vu dr Pfalz gsi. Si het vor em 4. April 1251 dr Grof Ulrich I. vu Wirttebärg, dr Stifter, ghyrote

Die Hochzyt isch fir d Entwicklig vu Wirttebärg un Bade zimli wichtig gsi: s Huus bade het dr Schwärpunkt vu syyre Herrschaft verlageret vu dr Bsitzige im mittlere Neckarruum in dr nerflig Schwarzwald zwische Pforze un Bade. Mit däre Hochzyt isch di spete Landeshauptstadt Stuegert zue Wirttebärg chuu. 

Us dr Eh vu dr Mechthild mit em Ulrich I. sin die Chinder fiirigange:

D Mechthild von Baden isch in dr Stiftschilche Beutelsbach begrabe wore. Ihri Bei sin 1316 oder 1320 uf Stuegert in di dertig Stiftschilche iberfiert wore.



</doc>
<doc id="27822" url="https://als.wikipedia.org/wiki?curid=27822" title="Markgraf">
Markgraf

Dr Markgrof (Lat. "marchio" oder "marchisus") isch dr Titel fir Grof as cheniglige bzw. chaiserlige Amtsdreger, wu ne Gränzmarch zum Läche gha het, also ne Biet, wu diräkt an dr Ryychsgränze vum Fränkische Ryych bzw. em Oschtfrankeryych gläge un zur Verteidigung vu däre Gränze yygrichtet woren isch. Fir dr Markgrof isch au dr Titel "Gränzgrof (Comes terminalis)" gängig gsi. 

Im Heilige Remische Ryych sin d Markgrofe Aagherigi vum Ryychsfirschtestand un dodermit dr Herzeg faktisch glyychgstellt gsi. 

S Amt vum Markgrof isch vum Chaiser Karl em Große um 800 yygfiert un vu syyne Noofolger langi Zyt byybhalte wore. Em Karl syy Ziil isch es gsi, d Gränze vum Ryych gege Aagriff vu usse z sichere.

Ass si ihri risikoryych Ufgab hän chenne erfille, hän d Markgrofe Gränzbiet as diräkt Läche vum Chenig bzw. vum Chaiser iberchuu. D Markgrofe hän gegeniber dr normale Grofe bsunderi Rächt. Zem Byschpel hän si dr Heerbann un di hoch Grichtsbarkeit gha. Si hän au chenne Bfeschtigunge aaordne un hän doderzue e greßeri Aazahl vu fränkische Vasalle as Unterstitzig zuegwise kriegt. Die Vollmachte hän ene as Befählshaber vu wichtige Gränzmarche e groß Sälbständigkeit gee, wu däre vu dr Stammesherzeg glyych gsi isch. Wehrhafti Buure sin im ganze Frankeryych fir d Aasidlig in dr Marche aagworbe wore. D Markgrofe hän di Hoch Grichtsbarkeit uusgiebt, ohni ass si ihne zerscht vum Chenig het ,ieße iberdrait wäre, also ohni Chenigsbann.


</doc>
<doc id="27823" url="https://als.wikipedia.org/wiki?curid=27823" title="Gebhard III. von Zähringen">
Gebhard III. von Zähringen

Dr Gebhard III. vu Zähringe († 12. Novämber 1110) isch ab 1084 Bischof vu Konschtanz gsi.

Dr Gebhard III. isch e Suhn vum Berthold I. vu Zähringe un dr Richwara gsi.

Är isch im Investiturstryt e prominänte Verdrätter vu dr päpschtlige Bartei gege dr Chaiser Heinrich IV gsi. Anne 1089 isch er vum Papscht Urban II. zum päpschtlige Legate z Dytschland ernännt wore. Dr Gebhard het d Sihn vum Heinrich IV. gege ihre Vater unterstitzt. Är het versuecht fir dr Konrad anne 1093 s Herzogtum Schwabe un Bayern z gwinne un het em Heinrich V. dr päpschtli Sege iberbrocht. Är isch vum Heinrich IV. vu syym bischeflige Stuel verdirbe wore, het aber, au vum Paschalis II. as Legat bstetigt, syy Widerstand furtgsetzt un het e große Yyfluss gha uf dr Ingelheimer Ryychsdag 1105, wu dr Heinrich IV. gnetigt woren isch, uf dr Drohn z versichte.



</doc>
<doc id="27825" url="https://als.wikipedia.org/wiki?curid=27825" title="Briefträger Müller">
Briefträger Müller

Briefträger Müller isch a deitscha Farbfilmkomeede vom Regisseur John Reinhardt us-em Johr 1953 mit-em Heinz Rühmann en dr Titlroll. Gleichzeidig hot der au als Co-Regisseur fungiirt. D Enna-Ufnahma send en de UFA-Studios z Berlin-Tempelhof ond em Hotel „Gehrhus“ z Berlin-Grunewald dreht worra ond d Ussa-Ufnahma am Bodasee, hauptsächlich z Meersburg. S erscht Mol ens Kino komma isch der Film am 1. Oktobr 1953 em Universum-Filmtheatr z Stuegert.

Bald a Virtljohrhondrt vorsiiht dr Titus Müller sein Denscht als Briafträgr en-ra siddeitscha Kleistadt. A-ma scheena Dag fangt s Schicksal ôô, sei Leaba ganz gheerig duranandrzowirbla. Sei stenkreicha Dande Anna hot s Zeitliche gsegnet ond ihrn Neffa Titus zom Erba eigsetzt. Abr eigentlich isch dr richtig Erb jô d Ambrosia, dr Hond vo dr Dande. Weil dui abr da Titus fir bsondrs tiirliab helt, däff der dr Nutzniaßr vo ihre Milliona sei, ond zwar so lang, bis au d Ambrosia da letschda Schnaufr duat. Nôô soll dr Tiirschutzvorei da Rescht vom Vormeega griaga.

Eigentlich isch dr Titus Müller gar et guad uf d Hond zo schbrecha; se hend-em schau z oft seine Hosa vorrissa. Drom braucht’s au a schees Weile Zeit, bis’r sich mit dera Ambrosia ôôgfreindet hot. Abr was duat mr et ällas, wenn oim a Geldseaga wenkt?! – Bald ischt em Titus sei Siidlongsheisle nemme guad gnuag. Er zuit mit seira Frau Charlotte ond de Kendr Mieze, Gisela ond Karl-Heinz om en a brachtvolla Villa ond hengt sein Beruaf an da Nagl. Schliaßlich gheert’r jetzt zo de bessre Leit ond vorkehrt au en de bessre Kreis. Er lôôt sich en da Ufsichtsrat vo a paar Firma wehla ond tridd en d „Aufwärts-Partei“ ei. Deet schafft’r’s sogar, zom Schbitzakandidat fir de negscht Wahl ufzosteiga. Emmr eftr lôôt’r sich au mit dr Opredda-Diva Mira Belle fodografiira ond nemmt Reitondericht. Kurz ond guad: Dr Titus schbiilt da graußa Môô. Wia-nr a-ma Ôôbad en ra Bar a bissle z diaf ens Glas gugget hot ond deet a Mädle vo dr Heilsarmee ufdaucht, geit’r dera an Scheck ibr 100.000 Mark.

Weil sich dr Titus emmr seldenr drhoim bligga lôôt, entfremdet’r sich emmr meh vo seira Familie. Seira 18-jähriga Dochtr Mieze vorbiadet’r, dass-se ihrn Freind Hugo Strobl heirada däff. Der ischt nemlich bloß dr Soh vo ma Wei-Hendlr ond drom fir d Familie Müller nemme standesgemäß. Em zwelfjähriga Günther vorbasst’r a franzesischa Erziihere, was deam Bua ibrhaupt et gfellt. Schliaßlich platzt dr Charlotte Müller dr Kraga. Zamma mit de Kendr zuit se aus on lôôt ihrn Môô alloi en seim graußa Haus. Au mit dr „Aufwärts-Partei“ gôht’s bald abwärts: Dr Vorstand hot glammheimlich d Kass blendret ond sich ens Ausland aagsetzt. Abr s kommt noh schlemmr: Em Titus sei Hondle hot sich mit-ra Promenadamischong eiglau ond haucht en-ra Tiirklinik sei Leaba aus. Ois vo de Nochkomma hot ma grad noh redda kenna. Dr Titus nemmt’s mit hoim ond geit deam Welba da Nama „Ambrosius“. So uf da Hond komma denkt dr Titus ibr sei vorpfuschts Leaba nôch. Jetzt muass’r mit ôôgugga, wia sei Dochtr ihrn Hugo heiradet, ohne dass’r gfrogt worra ischt. 

Ama scheena Dag griagt dr Titus ganz oovorwardet Bsuach vo-ma Môô vo dr Heilsarmee. Der ladet-en ei zor Eiweihong vo ma Aldrsheim, wo vo seira graußzigiga Schbende baut worra ischt. Bei dr Feier heert’r ganz ergriffa, was fir a guadr Mensch’r ischt ond wia-nr als Wohltätr globt wuud. Dui Red lauft a-nem naa wia Eel. Scho will’r sich hälenga drvoschleicha, dô stoht uf oimol sei Charlotte neabad-em. Trotz ällam, was’r-ra ôôdoa hot, isch se ganz stolz uf ihrn Titus. Hand en Hand laufet se mitnandr weg.

Jetzt schafft dr Titus wiidr als Briafträgr ond wohnt mit seira Familie wiidr glicklich ond zfriida en seim Siidlongsheisle.

D Musig zo deam Film hot dr Friedrich Schröder gschriiba, oinr vo de erfolgreichschde deitsche Schlagr- ond Opreddakombonischda vo de 40er bis 60er-Johr vom 20. Johrhondert. Gschbiilt wuud se vom Egon Kaiser ond seim Orkeschtr. D Liadtekscht stammet vom Fred Ignor. D Kehrreim vo deane drei Schlagr, wo e deam Film gsonga werret, ganget so:

<poem style="font-style:italic">
Es darf niemand ahnen 
das heimliche Glück,
denn wenn man verliebt ist,
dann gibt’s kein Zurück!
Drei Rosen im Mai
und viel Liebe dabei,
ich bin so glücklich, weil niemand es weiß.
</poem>

<poem style="font-style:italic">
Eins – zwei – drei – 
Es lebe die Partei !
Zwei – drei – vier – 
denn die Partei sind wir!
</poem>

<poem style="font-style:italic">
Ja, wenn die gute, alte Post nicht wär,
ja, wo kämen dann die vielen Briefe her
aus Europa, aus Australien und aus Afrika,
die Pakete von dem Onkel aus Amerika?
Ja, wenn die gute, alte Post nicht wär,
ja, dann wüsst man voneinander gar nichts mehr,
und wie sollte man den süßen
Schatz in weiter Ferne grüßen?
Wenn die gute, alte Post nicht wär,
wenn die gute, alte Post nicht wär.
</poem>


S Programm zom Film (Verlag "Das neue Filmprogramm" H. Klemmer & Co., Neustadt an der Weinstraße)



</doc>
<doc id="27827" url="https://als.wikipedia.org/wiki?curid=27827" title="Schaumwein">
Schaumwein

Chlepfmoscht, Schum- oder Perlwy, isch es Schprudugetränk, wo nume ganz wenig Aukohou het und verglychbar isch mit Schämpis, Sekt, Prosecco oder Suuser, wo nach em Gäre vom Obschtsaft Cholesüüri produziert. Chlepfmoscht werd us Truube, aber ou us Öpfu u Bire gmacht.

Goofe trinke gärn Chlepfmoscht zum Siuveschter oder zum Geburi, vor auem drum, wüus bym Uftue „chlepft“ (drum dr Name). Es isch aber ou schüsch es augemeins Erfrüschigsgetränk o für Erwachseni vor auem im Summer. I dr Schwyz gits e Härschteuer, wo es verglychbars, kommerzieus Produkt macht, wo populär worde isch. Es isch ungerem Name „Rimuss“ gläufig, woby „Ri“ für Riesling und -„muss“ für moussiere schteit.


</doc>
<doc id="27829" url="https://als.wikipedia.org/wiki?curid=27829" title="Rösti">
Rösti

Röschti (), im Seisler Dialäkt Brägel oder Brägu, uf Luzärnisch Brausi, im Aargau Bräusi, im Walliserdütsch Häärpflchoch, wyter ume i der Schwyz früehner prägleti oder präätlet/pröötlet oder praate/prootni oder gchochet(i) Härdöpfel, isch e Spezialität vo der Dütschschwyzer Chuchi und das in som ene Maass, ass d Gränze zwüsche de dütsch- und de französischspraachige Schwyz Röschtigrabe gnennt wird.

D Röschti isch e Zuebereitigsart vo Härdöpfu, wome zersch tuet im heisse Wasser choche u de e Nacht i Chüeuschrank schteut. Am nächschte Tag tuet me si schinte u nähr di gschintete Härdöpfle raschple. Ire Gussisepfanne tuet me de mit e chly Anke d Röschti aabrätle. Das isch die bärnischi Zuebereitigsart. Es isch sehr umschtritte, weles die originale Art zum Röschti choche isch. Aus Bylag git me z Bärn es bräglets Ei oder Schpäck drzue und z Züri gschnätzlets Chaubsfleisch.

Hie gseht dr, wie me Röschti chochet:


</doc>
<doc id="27835" url="https://als.wikipedia.org/wiki?curid=27835" title="Wertkauf">
Wertkauf

Wertkauf isch e dytsche Einzelhandelskonzärn gsi, wu bis zue dr Ibernahm dur d US-Supermärtchette Wal-Mart 21 Märt gha het. D Hauptverwaltig vum Konzärn isch z Charlsrue gsi.

Di erscht Filiale het dr Hugo Mann anne 1958 z Charlsrue ufgmacht. Uf ere Verchaufsflechi vu rund 3500 m² sin aber kei Läbesmittel abotte wore.

Acht Johr speter, 1966, isch s zweit Verchaufshuus z Fryybeg ufgmacht wore mit ere Flechi vu 6000 m². Anne 1968 het s Unternämme schließli s zue sällem Zytpunkt grescht europäisch SB-Warehuus im Minchner Euro-Induschtriipark ufgmacht mit ere Verchaufsflechi vu 13.500 m².

Bis am Änd het die Chette mit ca. 6000 Mitarbeiter e Johresumsatz vu bis zue 1,5 Milliarde Euro gwirtschaftet. 

Dr Eigetimer sin dr Hugo Mann un syy Frau Irene, geb. Porst gsi. Dr Mann het scho d Mebelchette Mann Mobilia grindet gha, wu Wertkauf speter drus fiirigangen un derno abgspalte woren isch. Noch em Verchauf vu dr Wertkauf-Märt an di amerikanisch Handelschette Wal-Mart anne 1997 het s nume no d Mebelmärt Mann Mobilia z Manne, z Charlsrue, z Wiesbaden, z Dreieich, z Ludwigsburg, z Fryybeg un z Eschborn gee. 

Zum 1. Juli 2005 isch d Mebelchette Mann Mobilia vu dr eschtryychische XXXLutz-Gruppe mit Sitz z Wels ibernuu wore. Im Zug vu däre Ibernahm isch s Hauptverwaltig z Charlsrue schließli ufglest wore.




</doc>
<doc id="27836" url="https://als.wikipedia.org/wiki?curid=27836" title="Findling vom Geissturm">
Findling vom Geissturm

De Findling vom Geissturm isch en grosse Schtei, wo z Züri am Oscht-Egge (Chilegass/Zwingliplatz) vom Theologische Seminar vo de Uni Züri z finden isch. Er isch öppe 1800 Kilogramm schwer.

De Findling isch ursprünglich en Teil vo de Muur vom Geissturm gsi. De Geissturm, wo zu de Befeschtigungsaalag vo Züri ghört het, isch es Pulvermagazin vo de Schtadt gsi. I de Turm het am 10. Juni 1652 de Blitz iigschloh. Wäg em Pulver isch de Turm explodiert und de Stei isch öppe 230 Meter wit gfloge, bis a die Schtell, wo men en hüt no cha aaluege.


</doc>
<doc id="27841" url="https://als.wikipedia.org/wiki?curid=27841" title="Remseck am Neckar">
Remseck am Neckar

Remseck am Neckar isch a Stadt an dr nordeschtlige Stadtgränze vu Stuegert z Bade-Wirttebärg. Si isch di segstgrescht Stadt vum Landchreis Ludisburg .

Die Gmei, wu erscht im Ramme vu dr Gebietsreform zum 1. Jänner 1975 zerscht unter em Namme "Aldingen am Neckar" nej bildet woren isch, het anne 1977 dr Namme „Remseck am Neckar“ iberchuu un isch syter em 1. Jänner 2004 ne Großi Chreisstadt.

Remseck am Neckar lyt vor dr Dor vu dr Landeshauptstadt Stuegert im Dal vum Necker un an dr Remes, wu do mindet. D Ortschafte links vum Necker zelle zum sognännte Lange Fäld, d Ortschafte rächts vum Nekcer zue dr Bagener Bucht. 

Dr niderscht Punkt im Stadtgebiet isch mit 203 m s Flussbett vum Necker, dr hegscht Punkt lyt im Hochberger Wald uf 299 m NN.

Die Stedt un Gmeine gränze an d Stadt Remseck (im Uhrzeigersinn vu Weschte uus): Kornweschte, Ludisburg un Marbach (alli Landchreis Ludisburg), Woeblenge un Fellbach (beidi Rems-Murr-Chreis) un Stuegert.

D Stadt Remseck am Neckar bstoht us dr segs Ortsdeil Aldenge, Hochberg, Hochdorf, Neckergreanenge, Neckerrems un Pattonville. Mit Uusnahm vum Ortsdeil Pattonville, wu bis 1993 a Sidlig vum amerikanische amerikanischi Militer gsi isch, sin die Ortsdeil ehmoligi Gmeine. Die hän glyych gheiße un au d Gränze vu dr hitige Stadtdeil sin idäntisch mit dr friejere Ortsgränze. Zum Ortsdeil Aldenge ghere s Dorf Aldenge am Necker un s Gheft Sonnehof. Zum Ortsdeil Hochberg ghere s Dorf Hochberg un di abgegange Ortschaft Egenhöft. Zum Ortsdeil Hochdorf ghert s Dorf Hochdorf am Necker. Zum Ortsdeil Neckergreanenge ghert s Dorf Neckergreanenge. Zum Ortsdeil Neckarrems ghere s Dorf Neckerrems un s Gheft Remseck, derzue di abgange Ortschaft Reningen. Zum Ortsdeil Pattonville ghert r eschtli Deil vu dr Sidlig Pattonville, dr weschtli Deil ghert zue Kornweschte.

Remseck ghert zum Mittelberyych Ludisburg/Kornweschte in dr Region Stuegert, s Oberzäntrum vu däre isch d Stadt Stuegert.

Remseck ischt zom 1. Jänner 1975 durch dr Zammaschlus vo dr Gmoede Aldingen, Hochberg, Hochdorf, Neckargröningen ond Neckarrems entstanda onder em Name "Aldingen am Neckar". Am 1. Juli 1977 hot d Stadt ihra heitiche Name kriagt, noch dr gleichnamige Burg. Aldingen ischt zom erschte Mol gnennt worda om 1100 als "Almendingen", Hochberg em Johr 1231 als "Hohenberg", Hochdorf om 1100, Neckargröningen em Johr Jahre 806 als "Gruonincheim". Dr Stadtdoel Pattonville ischt em Johr 1955 entstanda als Sidlong fir d US-Armee. Durch Pattonville verlauft d Grenze zwische Remseck ond dr Stadt Kornweschte.

Remseck ghert zua koenere Verwaltongsgmoeschaft.

Dr OberSchuldes vo Remseck ischt dr Dirk Schönberger.

Ergäbnis vo de Landdagswahla seid 2006: 

Dr Dialekt vo Remseck ghert zom Schwäbisch. Neckarrems ischt a Aufnahmeort vom Sprochatlas vo Nord-Bade-Wirttebärg gwea.




</doc>
<doc id="27848" url="https://als.wikipedia.org/wiki?curid=27848" title="Röstigraben">
Röstigraben

Mit Röschtigrabe (uf französisch wird näbem Wort "Röschtigrabe" mängisch au "Rideau de röschti" gseit, wo soviil heisst wie "Röschtivorhang," zuedem gits no de Usdruck "Barrière de roesti", wo sovil wie Röschtibarriere oder Röschtihürde heisst) isch dr Mentalitätsunterschid, ebe en Grabe, zwüschem Wälschland und de Dütschschwiiz gmeint. Obs de überhaupt git, isch starch umschtritte. Wiu au a mängem Ort s Vorurteil bschteit, im Wälschland gäbs keini Röschti, het me des Wort bruucht, für der Ungerschiid dütlich z mache. 

Aus Argument für de Röschtigrabe wird immer wider druf verwise, dass bi Vouksabschtimmmige s Wälschland anderscht schtimmt wi d Dütschschwiiz. Bi ere genauere Analyse vo de Abschtimmige muess me aber säge, dass es nöd gäng so isch.

Am dütlichschte isch de Unterschiid zwüschem Wälschland und de Dütschschwiiz in Abschtimmige zu ussepolitische und soziale Themene feschtzschtelle. Bi de Abstimmig über de EWR-Bitrit hei zum Bischspil alli welsche Kantön de Vorlag zugschtimmt, wobi d Zueschtimmig zwüsche 80 % im Waadtland und 55,8 % im Wallis gläge het, wobi in de Dütschschwiiz d Ablehnig, abgseh vo de beide Basel, einhellig isch gsi. Am dütlichschte Abglehnt worde isch de EWR-Bitritt z Uri mit 74,9 %.<br>
Au bi de Abschtimmig über d Intiative "für e soziali Einheitskrankekasse" isch de Unterschiid dütlich gsi. D Initiative isch zwar in allne Kantön bachab gange, het aber – mit Usnahm vom Kanton Wallis – in allne welsche Kantön 37 % und meh Ja-Schtimme erreicht, in de Dütschschwiiz aber numme Ja-Aateil zwüsche 8,3 % im Appizäll Innerroode und 34,6 % z Basel-Schtadt.<br>
Offe wär bi de Poschtulierig vo eme Röschtigrabe, uf wellere Siite de Kanton Tessin ligt. Bi ussepolitische Vorlage schtimmet Tessiner nämlich gwöhnlich ehnder mit de Dütschschwiiz, bi sozialpolitische ehnder mit de Romandie.


</doc>
<doc id="27858" url="https://als.wikipedia.org/wiki?curid=27858" title="Fränk Schleck">
Fränk Schleck

Dr Fränk Schleck (* 15. April 1980 z Luxeburg) isch e luxeburgische Profi-Strossevelorennfahrer. Dr Velorennfahrer Andy Schleck isch si Brueder.

Im Schleck si Vater, dr Johny Schleck isch au Radprofi gsi, und dr Fränk het in de Jugendmannschafte afo fahre, wo vom Claude Conter trainiert worde si, und wo au si elter Brueder Steve und der spöter luxeburgisch Radprofi Kim Kirchen drzue ghört hai. Spöter isch er e baar Johr im Usland dätig gsi, z. B. bi De Nardi z Italie oder z Frankriich.

Die guete Kontakt vom Marcel Gilles hai s em möglig gmacht, ei Monet im Team CSC-Saxo Bank vom Bjarne Riis z fahre, und er het dank siine guete Leistige e Festastellig übercho. Si Brueder Andy fährt sit 2005 au für s Saxo Bank Team.

Am 16. April 2006 het dr Fränk s Amstel Gold Race.

E wiitere bedütende Erfolg het dr Schleck am 18. Juli 2006 gfiirt, won er d Königsetappe vo der Tour de France vo Gap uf L’Alpe d’Huez gwunne het. Eso isch er der erst luxeburgisch Velofahrer sit em Edy Schütz im Johr 1966 gsi, won e Etappe bi der Tour de France gwunne het.

Am 27. April 2008 isch er bi Lüttich–Bastogne–Lüttich im Final nume vom Alejandro Valverde und vom Davide Rebellin gschlage worde. Ei Platz hinter ihm isch si jünger Brueder Andy aachoo, wo d Entscheidig scho früehner gsuecht het und usgrissen isch. Wo s Füehrertrio dr Andy uf ere Kuppe überholt het, het dr Fränk si Brueder e chli agschobe.

Vom 20. Juli bis zum 23. Juli 2008 het dr Fränk Schleck s Gäle Liibli vom Füehrende in der Gsamtwärtig bi der Tour de France aghaa.

Dr Schleck het die 17.Etappe, die sogenannti "Königsetappe", vo der Tour de France 2009 gwunne, vor em Alberto Contador und siim Brueder Andy Schleck.

Die Süddeutsche Zeitung het in ihrer Usgob vom 27. September 2008 behauptet, ass dr Schleck enttarnt worde siig as Kund vom Arzt Eufemiano Fuentes, wo im Dopingskandal Fuentes dr Name gee het. Das siig bewiise dur en Überwiisig im März 2006 für e Fuentes. Wo d Zitig dr Schleck gfrogt het, het er gsait, ass er nit dopt haig. S Gäld, won er überwiise het, siig für e Trainingsprogramm bestimmt gsi. Dr Schleck het zuegee, ass er Kontakt zum Fuentes gha het, die haig si aber sofort abbroche, won er vo däm siine Verbindige zum Doping ghört haig. Ufgrund vo de Vorwürf het die luxeburgisch Anti-Doping-Agentur "ALAD" gegen e Schleck ermittelet, het s Verfahre aber iigstellt, wil s weder Bewiis gäb für Dopingversüech no für Doping wo duregfüehrt worde siig..

De Schleck isch uf de 13. Etappe vo de Tour de France 2012 positiv uf s Diuretikum Xipamid testet worde. Das het de Velosportweltverband UCI am Obe vom 17. Juli mitdäilt. Sii Team het en am gliche Dag vo de Tour zruckzoge.












Am 15. Dezember 2006 isch dr Fränk Schleck zum beste männlige Sportler 2006 z Luxeburg uszeichnet worde. Er het 146 Stimme Vorsprung uf dr Zweitplatziert David Fiegen, dr 800 Meter Silbermedaillegwünner bi dr Europameisterschaft 2006.



</doc>
<doc id="27860" url="https://als.wikipedia.org/wiki?curid=27860" title="Python (Programmiersprache)">
Python (Programmiersprache)

Python // isch e Programmiersprooch wo vorallem uf gueti Lesbarkeit setzt. Oft wird Python als Skriptsprooch benutzt, das haisst, de Sourcecode wird diräkt bim Usführe compiliert und usgführt. So chan sie zum Bispiil bi OpenOffice.org oder Blender zur Erwiiterig vo dene Program gnutzt werdä.

Sie isch i de 90er-Johr vom Guido van Rossum entwickelt worde und wird vo de "Python Software Foundation" betreut und wiiter entwicklet.

E eifachs "Hallo Wält!" loht sich mit Python wie folgt usgeh:

print("Hallo Wält!")


</doc>
<doc id="27867" url="https://als.wikipedia.org/wiki?curid=27867" title="Bilabialer Konsonant">
Bilabialer Konsonant

Mit bilabial meint mer in de Phonetik en Artikulationsort. Un zwar die Konsonante, wo mer d Unter- un Oberlippe defür bruucht. Zum Byspil duet mer bim Luut /m/ wie in „Muus“ beidi Lippe zämmedrugge.

Im Alemannische gits drüü bilabiali Konsonante: //, // un //. Die drüü sin unter de Sprooche vo de Wält au die hüüfiggschte bilabiale Luut, di andre sin änder sälte. Bilabiali Luut gits in fascht jedere Sprooch, zue de sältene Ussnaame ghöre s Mohawk un s Tlingit, beids Sprooche vo Nordamerika. 

S Änglisch // wie in "water" isch au bilabial, allerdings wird zuesätzlich au wyter hinte im Mund, bim weiche Gaume (Velum) e engi bildet. Wäge däm sait mer däm Luut „labiovelar“.


</doc>
<doc id="27869" url="https://als.wikipedia.org/wiki?curid=27869" title="Labiodentaler Konsonant">
Labiodentaler Konsonant

Mit labiodental meint mer in de Phonetik en Artikulationsort. Un zwar die Konsonante, wo mit de Unterlippe (lat. "labia") un de Obere Zään (lat. "dentes") artikuliert werde. Zum Byspil duet mer bim /f/ in „Fisch“, d Oberzään aa d Unterlippe drugge.

S Alemannisch het je nooch Dialäkt bis zue fümf labiodentali Konsonante: de labiodentale Fortis wie in "offe", di labiodentali Lenis wie in "Ofe", de labiodentale Approximant wie in Wasser", s labiodentali Affrikat wie in Pfiil" un allophonisch de labiodentale Nasal wie in "Gämf". 


</doc>
<doc id="27876" url="https://als.wikipedia.org/wiki?curid=27876" title="Plattdüütsch Woort vun’t Johr">
Plattdüütsch Woort vun’t Johr

S plattdytsch Wort vum Johr (niderdt. "Plattdüütsch Woort vun’t Johr") wird syter anne 1995 uusgwehlt. In de erschte Johr het des dr Landesheimatverband Meckleburg-Vorpommern zäme mit em Fritz-Reuter-Literaturmuseum z Stavenhagen gmacht, syt dr Landesheimatverband 2012 bankrott gangen isch, macht s Literaturmuseum ellai wyter. 

Bekannt gee wird s plattdytsch Wort vum Johr als bi dr Fritz-Reuter-Feschtschpiil. Anne 2010 het s zum plattdytsche Wort vum Johr insgsamt 123 Vorschleg gee vu 86 Yysänder.

S git drej Kategorie:





</doc>
<doc id="27883" url="https://als.wikipedia.org/wiki?curid=27883" title="Thank God It's Christmas">
Thank God It's Christmas

"Thank God It's Christmas" isch es Wiehnachtslied vo de britische Rockgruppe Queen. S Lied isch vo de beide Band-Mitglider Brian May und Roger Taylor gschribe worde. 

D Single het in de irische Charts de 8. Platz erreicht, in de britische isch si 6. Woche derbi gsi, mit de beschte Plaziirig uf em Rang 21. Au in Dütschland und z Öschtriich isch d Single in de Charts gsi.

Veröffentlich worde isch s Lied, wo-n-e Längi vo 4 Minute und 19 Sekunde het, am 26. November 1984. Uf de zweite Site sind zwei Lieder us em Album "The Works" gsi, "Man On The Prowl" und "Keep Passing The Open Windows".

Uf der Liste "Billboard’s All Time Top 100" isch dr Song uf e 34. Blatz choo.


</doc>
<doc id="27884" url="https://als.wikipedia.org/wiki?curid=27884" title="An Comunn Gàidhealach">
An Comunn Gàidhealach

D An Comunn Gàidhealach (Gälisch , alem. "Gälisch-Gsellschaft") isch e Organisation z Schottland, wu di gälisch Sproch un Kultur will ferdere un wu in dr Tradition vu dr irische GAA stoht. Dr Sitz vu An Comunn Gàidhealach isch z Inverness, d Schirmherrschaft het di britisch Chenigi Elisabeth II.

Grindet zum Schutz un fir d Entwicklig vu dr Gälische Sproch, setzt sich An Comunn Gàidhealach aktiv derfir yy, ass Gälisch glehrt un brucht wird, derzue au fir d Erforschig und Bflääg vu dr gälische Literatur, Musik un Chunscht. 

An Comunn Gàidhealach veraastaltet s "Am Mòd Nàiseanta Rìoghail", e populär Feschtival vu dr gälische Musik, Chunscht un Kultur.

S Magazin, wu An Comunn Gàidhealach uusegit, het urspringli "Deò-ghrèine" gheiße, isch speter umgnännt wore in "An Gaidheal" un heißt hite "Sruth".

An Comunn Gàidhealach Ameireaganach ("Amerikanischi Gälisch-Vereinigung") isch ä ähnligi Sproch- un Kulturorganisation z Kanada un in dr USA.

Au d ACGA veraastaltet e national "Mòd", derzue e Hufe regionali Dräffe. Die Sproch-Gsellschaft isch bekannt fir ihri Gälisch-Immersions-Wuchenände un fir d "ACGA Gaelic Song and Language Week" all Summer.

Mit ihrem "Gaidhealtachd Support Grants program" unterstitzt d ACGA Organsiatione un Persone, wu sich fir di Gälsich Sproch yysetze, zem Byschpel sin scho verschideni Schuele, wu Gälisch unterrichtet wird, unterstitzt wore. 

S Magazin vu An Comunn Gàidhealach Ameireaganach heißt "An Naidheachd Againne" un wird z Denver, Colorado vereffetligt.



</doc>
<doc id="27885" url="https://als.wikipedia.org/wiki?curid=27885" title="Milchmaa">
Milchmaa

Dr Milchmaa (* 1984 z Chur, bürgerlich Goran Vulović) isch e Rapper us Chur mit serbische Wurzle. 

Dr Milchmaa isch e serbisch-schwizerische Doppelbürger. Er isch im Rhiiquartier vo Chur ufgwachse und het as Jugendlige nit sälte under de Vorurdeil vo de Schwiizer glitte. Zum Bispiil het er, wo n er us dr Schuel cho isch, kei Lehrstell chönne finde. Sini erschte Tegscht het er 2001 gschribe. Uf synere Début-EP "Balkan Troubles" us em Johr 2004 spilt är gekonnt mit Clichées und thematisiert so sy aigeni Identiteet als dopplete Ussesyter in der Dütschschwytz - als Bündner mit serbische Wurzle. D Musig stammt vom Spoon vo Liricas Analas. Vo 2005 bis 2007 het er sini Trilogii "Podium I-III" uuseggee. 

Dr Milchmaa isch au en versierte Battle-Rapper und het 2008 bim Fight Club-Battle z Züri gwune. Im gliiche Joor het er au de dritti Platz im inofizielle Schwizer Freestylewettberwerb Ultimate MC Battle Vol. VI. erraicht.

Dr Milchmaa schafft au mit anderne bikannte Schwizer Räpper zäme, so em Gimma, Breitbild oder Baze.

2010 het er de Kulturförderigspriis vo de Stadt Chur gwune. Zur Zitt studiert dr Milchmaa z Züri Gschicht und Germanistik.




</doc>
<doc id="27886" url="https://als.wikipedia.org/wiki?curid=27886" title="Velarer Konsonant">
Velarer Konsonant

Mit velar meint mer in de Phonetik en Artikulationsort. Un zwar die Konsonante, wo am Weiche Gaume (lat. "velum") artikuliert werde. Zum Byspil duet mer bim <gg> in „Brugg“, de Zungerugge aa de Weiche Gaume drugge. Wyl de Weiche Gaume relativ gross, un e präzisi Bewegig vum Zungerugge für de Mensch schwer isch, verändre sich velari Konsonante vilmool je nooch Wort.

Velari Luut gits in fascht jedere Sprooch uff de Wält. 

S Alemannisch het je nooch Dialäkt bis zue sibe velari Konsonante: de velare Nasal wie in "singe", de velare Fortis-Plosiv wie in "Hagge", de velare Lenis-Plosiv wie in gee", e behuuchte Fortis wie in gha", s velari Affrikat wie in "Ankche", de velare Fortis-Frikativ wie in "mache", un de velare Lenis-Frikativ wie in "chalt". Des isch aber je nooch Dialäkt sehr verschide. 


</doc>
<doc id="27894" url="https://als.wikipedia.org/wiki?curid=27894" title="Titania (Mond)">
Titania (Mond)

D' Titania (au „Uranus III“) isch mit eme Durchmesser vu 1578 km dr gröscht Mond vum Planet Uranus un nooch im Neptun sinem gröschte Mond Triton dr achtgröscht Mond im Sunnesystem.

Si isch am 11. Jänner 1787 vum Wilhelm Herschel entdeckt worre. Dr Herschel het guet vier Johr devor dr Uranus entdeckt. Alli Mönd vum Uranus sin uf Figure vum William Shakespeare oder vum Alexander Pope daift. D'Titania isch in im Shakespeare sinem "Summernachtsdrüm" d'Chenigi vu dr Elfe. Die erschte vier entdeckte Uranusmönd (Oberon, Titania, Ariel, Umbriel) sin vum John Herschel, em Suhn vum Entdeckers, daift worre.

D'Titania umchreist dr Uranus ime middlere Abstand vu 463.300 km in guet 8 Däg un 17 Stund. D'Bahn wiist e liichti Bahnexzentrizität vu 0,0017 uf un isch guet 0,08° gegeniber em Äquator vum Uranus gneigt.

D'Titania rotiert in 8 Däg un 17 Stund au um die eige Ax un wiist demit, wie dr Erdmo, e bundeni Rotation uf.

D'Titania het e Durchmesser vu 1578 km un isch demit numme chnappi 50 km grösser wie dr zweitgröscht Mond vum Uranus, dr Oberon. Iberhaupt ähnle sich die beide Mönd starch. Ihri middleri Dichti betrait 1,71 g/cm un ihri relativ hochi Albedo 0,28; säll heisst 28 % vum igstrahlte Sunnenliecht werre vu dr Oberflächi reflektiert. Die ring Dichti un die hoch Albedo len vermuete, dass d'Titania us ca. 50 % Wassereis, 30 % silikatischem Gstei un 20 % Chohlestoffverbindige, wie bispilswiis Methan, bestoht.
Die middler Oberflächetemperatur betrait -190 °C. An dr Oberflächi betrait d'Schwerbeschlünigung 0,378 m/s, säll entspricht numme 4 % vu dr irdische.

D'Titania isch bim Vorbiflueg vu dr Rümsonde Voyager 2 photographiert un vermesse worre. S'uffälligscht Merkmal vu ihrer Oberflächi isch e risige Canyon, wo degege dr Grand Canyon uf dr Erde winzig wirkt. Vu sinere Usdähnig isch er mit dr Valles Marineris uf em Mars oder Ithaca Chasma uf em Saturnmond Tethys vergliichbar.



</doc>
<doc id="27895" url="https://als.wikipedia.org/wiki?curid=27895" title="Oberon (Mond)">
Oberon (Mond)

Dr Oberon (au Uranus IV) isch dr usserscht un zweitgröscht vu dr grosse Mönd vum Planet Uranus. Er isch am 11. Jänner 1787 vum Wilhelm Herschel entdeckt un wie die andere vu dr vier zerscht entdeckte Uranusmönd (Oberon, Titania, Ariel, Umbriel) vu sinem Sohn John uf Figure vum William Shakespeare oder vum Alexander Pope daift worre. Dr Namenspatron vum Oberon isch in im Shakespeare sinem "Summernachstdrüm" dr Chenig vu dr Elfe.

Dr Oberon umchreist dr Uranus ime middlere Abstand vu 583.519 km in guet 13 Däg un 11 Stund. D'Bahn wiist e liichti Bahnexzentrizität vu circa 0,0016 uf un isch etwa 0,7° gegeniber em Äquator vum Uranus gneigt.

Dr Oberon het e Durchmesser vu 1523 km un isch demit numme gringfüegig (45 km) chleiner wie d'Titania. Driber nus ähnle sich die beide Mönd in ihrene physikalische Date starch, wobi Oberon mit ere middlere Dichti vu 1,63 g/cm nochmols eweng liichter isch wie si „Ehefrau“. Dr Oberon wiist e relativ hochi Albedo vu 0,24 uf, säll heisst 24% vum igstrahlte Sunneliecht werre vu dr Oberflächi reflektiert. Us beide Date losst sich ableite, dass dr Oberon wohrschins zue guet 50% us Wasseris, 30% us silikatischem Gstei un 20% us Chohlestoff- un Stickstoffverbindige bestoht. 

Die middler Oberflächetemperatur betrait -188° Celsius. An dr Oberflächi betrait d'Schwerbeschlünigung 0,346 m/s, säll entspricht numme 4% vu dr irdische.

Dr Oberon rotiert ebefalls in 13 Däg un 11 Stund um die eige Ax un wiist demit, wie dr Erdmo, e bundeni Rotation uf.

Ufnahme vu dr Rümsonde Voyager 2 hän e vu Chrater ibersaiti, veristi Oberflächi zeigt, wo offesichtlich sehr ald isch un numme wänig geologischi Aktivitäte ufwiist. In vilene Chrater finde sich uf em Bode Ablagerige vu ere noch ubekannte, dunkle Substanz.



</doc>
<doc id="27896" url="https://als.wikipedia.org/wiki?curid=27896" title="Asowsches Meer">
Asowsches Meer

S Asowsche Meer (ukr. "Азовське море, Azovske more"; russ. "Азовское море, Asovskoje more"; krimtat. "Azaq deñizi") isch e Nebemeer vom Schwarze Meer und lit z Osteuropa. Da Binnemeer isch noch de Stadt Asow a de Mündig vom Don binamst.

D Flächi vom Asowsche Meer isch mit 38'000 km² öppe 76 mol grösser as de Bodesee, d Tüüfi bitrait aber nume grad 15 m. Drum werd s Wasser im Summer 25 bis 30 °C warm und im Winter isches deför wääred zwee bis vier Mönet zuegfroore. De Salzghalt litt bi 11 ‰, im Nordoste nume bi 2 bis 4 ‰.

Die wichtigste Zueflüss sind de Don und de Kuban. Si sind för de nidrig Salzghalt verantwortlich.

Im Asowsche Meer hets grad nume e hampfle Insle.

As Asowsche Meer grenzet nume d Ukraine im Weste und Norde und Russland im Oste. D Halbinsle Krim im Südweste und d Halbinsle Taman im Südste trenet s Asowsche Meer vom Schwarze Meer, d Verbindig isch d Stroos vo Kertsch. Im Weste a de Krim litt no de Siwasch oder au s Fuule Meer, e flachs salzhaltig Gmisch us Buchte und Binneseeje.

S Asowsche Meer isch i de Antiki as "Mäotis" (agr. "Μαιῶτις λίμνη, Maiōtis limnē"; lat. "Maeotis palus") gnennt wore, de Name het s Meer vom Volch vo de Mäotier öberchoo, wo im Oste vom Asowsche Meer glebt hend. Ab em 7.Jh.v.Chr. hend griechischi Koloniste us Milet am Asowsche Meer afange Händlerkolonie gründe und im 5.Jh.v.Chr. isch a de Stross vo Kertsch s Bosporansiche Riich entstande, e riiche Händlerstaat, wo bis is 4.Jh.n.Chr existiert het und de Handel mit de Skythe und Sarmate am Asowsche Meer kontrolliert het. Ends 3.Jh. sind Germane i de Umgebig uuftaucht und ab 375 d Hune. Noch antike Quelle hend am Siwasch Heruler glebt und a de Stross vo Kertsch Krimgote und Hune. Im 7.Jh. hend d Chazare e Riich um s Asowsche Meer ume errichtet, werum da Meer im Mittelalter au "Chasarisches Meer" gnennt woren isch.

De Fischfang isch im fischriiche Meer e wichtige wertschaftliche Faktor, dezue chunnt no de Tourismus, wo wege de de flache Stränd uf Familie uusgrichtet isch.

Well de Don mit Kanääl mit de Wolga, und öber die mit em Chaspische Meer, de Ostsee und em Wiisse Meer verbunden isch, stellt s Asowsche Meer mit de Stroos vo Kertsch e wichtigi Verbindig zum Schwarze Meer dar.


</doc>
<doc id="27897" url="https://als.wikipedia.org/wiki?curid=27897" title="Uranus">
Uranus

Uranus (altgr. "οὐρανός" [uranós], „Himmel“) stoht fir:



</doc>
<doc id="27898" url="https://als.wikipedia.org/wiki?curid=27898" title="Gandhi">
Gandhi

Gandhi isch e indisch Familiename.

De Beditung uf Hindi un Sanskrit isch „Gemüshändlr“. Internationale Bekanntheit het dr Name bsundrs dur Mohandas Karamchand Gandhi (Mahatma Gandhi) (1869–1948), de indisch Menschenrechts- un Unabhängigkeitskämpfr.




</doc>
<doc id="27899" url="https://als.wikipedia.org/wiki?curid=27899" title="Bundesversammlung (Schweiz)">
Bundesversammlung (Schweiz)

D Bundesversammlig isch gmäss dr Bundesvrfassig s Parlamänt vo de Schwiiz.

Si isch di legislatyvi Gwalt vom Land.

D Bundesversammlig het het zwoo Chammere:

D Rootsmitglieder wäärde all vier Joor vom Volch gwählt.

Wenn die beide Greemie zämme taage, was öppe bi de Wahl vom Bundesroot und de Bundesrichter de Fall isch, isch si die "Vereinigti Bundesversammlig".

Für d Arbet hälfen em Root d Parlamäntsdienschte.

D Bundesversammlig git’s sit de Gründig vom Schwiizer Bundesstaat im Joor 1848. Si trifft sech z Bärn, wo drum au «Bundesstadt» heisst. Sit em 1858i si der Nazional- und der Ständeroot im erschte Deil vom Bundeshuus, em hütige «Bundeshuus Wescht» zämechoo, wo dozmol «Bundesroothuus» gheisse het. Sit em 1902i isch de Tagigsort de zentrali Chuppelbau vom Bundeshuus, wo dänn noi baut worde-n-isch.

Es baar mol het d Bundesversammlig wäge Bouarbete am Bundeshuus an anderne Ort i de Schwiiz taget, nämli z Gämf (für d Herbschtsession 1993), z Lugano (für d Früeligsession 2001) und z Flims (für d Herbschtsession 2006).

D Sitzverteilig im Nazionalrot entspricht em Bevölkerigsaateil vo de einzelne Kantöön, und jede Kanton het mindeschtens ei Person als Verträtig; im Ständerot hei 20 Kantöön je zwöi Sitz, sächs Kantöön aber numme eine (des sin die, wo me früener als «Halbkantöön» agluegt het).

De Presidänt oder d Presidänti vom Nazionalroot leitet d Tagige vo der "Vereinigte Bundesversammlig" und heisst drum au „dr höchscht Schwiizer“ – odr „di högscht Schwiizeri“. Nach em protokollarische Reglemänt vo de Schwiizer Bundesbehörde chunt dä Poschte aber eigentli erscht an achter reschpäktiv nünter Schtell.

Di "Vereinigti Bundesversammlig" wählt d Bundesrööt, de Bundespräsident oder d Bundespresidänti, d Bundesrichter, de Bundeskanzler oder d Bundeskanzlerin und im ene Fall, wo s zum Chrieg chönt cho und mä öppe müesst s Militäär uufbiete, de General as Oberbefäälshaber vo dämm. 

Wenn öpper vom Bundesgricht verurteilt worde-n-isch, chaner es Gsuech uf Begnadigung iireiche, wo vo de Rööt beurteilt wärde muess.

Wenn sech di drei politische Gwalte vom Bund – s Parlamänt, der Bundesroot und s Bundesgericht – inere Sach eifach nid drüber eis wäärde, was jetz sell gälte, so entscheidet d Bundesversammlig drüber; si isch vom Schwiizer Volk, em Suverään, au do derfür ygsetzt.





</doc>
<doc id="27900" url="https://als.wikipedia.org/wiki?curid=27900" title="Digraph">
Digraph

In de Linguistik isch e Digraph e Zämmesetzig vo zwei Büechstabe, wo für numme ei Lut stönn und zu me neue Graphem werre. Bi meh wie zwei Büechstabe schwätzt mer vo me Trigraph (3 Büechstabe), Tetragraph (4) oder Pentagraph (5).

Im witere Sinn bstoht e Digraph uss zwei Graphem, wo sich me Phonem züeordne lönn (z. B. d Konsonantebüechstabe-Kombination <ch> im Alemannische im Phonem bzw. ). Au Büechstabekombinatione, wo sich re Phonem-Kombination züeordne lönn, wenn ihri Bstanddeil nit eidütig für di einzelne Bstanddeil vo de Büechstabekombination stönn (z. B. s <ch> im Änglisch, wo für stoht, wo nit s <c> für s und s <h> für s stoht).

Mänkmol meint mer mit em Begriff "Digraph" aber au e Graphem, wo uss mehrere Büechstabe bstoht. Säll heißt, dass Kombinatione wie s <ch> oder s <qu> als ei Graphem und dodemit als Digraph gälte. Mit derre Benännig isch aber no nüt über d Ussproch devo gsait.

Im ängere Sinn sin Digraphe d Büechstabebaar, wo so äng zämmeghöre, dass si zum Bispyl au bi de alphabetische Sortierig wie ei Büechstabe behandelt werre. Säll elei garantiert aber no nit, dass es sich um ei Phonem handelt: Mer cha zum Bispyl s Phonem , wo im kroatische als <dž> gschrybe wird, als zwei Lut alüege, woby s <d> für s und s <ž> für s stoht - deno wär's genauso wenig e Digraph wie s <dr> und anderi.

De Begriff "Trigraph" (vom griechische "tri-", "drei") wird für e Kombination vo drei Büechstabe brucht. Des gältet under anderem für s <sch>, wo im Alemannische, Dütsche, Luxemburgische und Schwedische für de Lut stoht oder s dütsch <ieh> .

Sälli Reihe losst sich beliebig witerfiehre: Tetragraphe git's zum Bispyl im Änglische Wort brought, wo s <ough> für e stoht; d Kombination <tzsch> im Name "Nietzsche" isch e Pentagraph. Als Heptagraph losst sich s <schtsch> als Transkription vom kyrillische Büechstabe щ bezeichne, we mer devo usgoht, dass säll Graphem im moderne Russisch als usgsproche wird und nit - wie friehner - .

Digraphe und Mehrfachkombinatione werre au für d Transliteration und Transkription vo andere Sproche verwändet, zum Bispyl <zh, sh> im Änglische für d Frikativ , .

Usserdem nimmt mer si oft für d Darstellig vo Sunderzeiche, wenn sälli wäge technische Yschränkige nit darstellbar sin.

Di latynische Büechstabe sin allgemein für Umschrifte verbreite; säll chunnt au vo de Verbreitig vom Ascii-Zeichesatz in de elektronische Dateverarbeitig. Au anderi Schriftsystem verwände e analogs Vorgoh, eso zum Bispyl di traditionälli chinesischi Umschrift Fǎnqiè (z. B. chin. 德红, dī-jīng für d Lutig dīng vom Zeichen 丁).



</doc>
<doc id="27902" url="https://als.wikipedia.org/wiki?curid=27902" title="Epimetheus (Mond)">
Epimetheus (Mond)

Dr Epimetheus (au Saturn XI) isch ein vu dr innere Mönd vum Planet Saturn.

Dr Epimetheus isch am 18. Dezember 1966 vum Richard L. Walker entdeckt worre. Drei Däg devor am 15. Dezember 1966 het au dr Audouin Dollfus e neje Mond bim Saturn entdeckt gha, wo er "Janus" het daife welle. Bim vum Richard L. Walker drei Däg später entdeckte Mond het mer drum erscht gmeint, ass es dr glich Chörper sei..

S' Objekt het aber e ugwöhnlichs Bahnverhalte zeigt. Im Oktober 1978 hän no dr Stephen M. Larson und John W. Fountain d'Beobachtige mit dr Annahm erchlärt, dass zwei Chörper statt einem uf eng bienander glägene Bahne dert chreise däte. Trotz ere Kantestellig vu dr Saturnring in sällere Zit isch es aber mit dr domolige Möglichkeite vu irdische Beobachtige schwirig gsi, Bahne vu dr Mönd us dr Beobachtigsdate abzleite..

Anno 1980 isch aber d'Theori bim Vorbiflueg vu dr Rümsonde Voyager 1 bestätigt worre. Offiziell deilt sich doher dr Walker si Entdeckig mit em Larson un Fountain. Dr vu Voyager ufgnumme Chörper isch erscht vorlaifig "1980 S 3" gnennt worre. Uf Epimetheus isch er no offiziell 1983 daift worre. Zue sällerm Zitpunkt isch au dr Namme Janus vu dr Internationale Astronomische Union (IAU) offiziell anerchannt worre, obwohl er scho sit 1966 verwendet worre isch.

Namenspatron vum Mond isch dr Epimetheus, dr Brueder vum Prometheus un Ehemann vu dr Pandora us dr grichische Mythologi.

Dr Epimetheus isch praktisch koorbital mit em Mond Janus, säll heißt, die beide Mönd laufen uf fascht gliche Bahne um dr Saturn. Ihri middere Abständ vum Planet underschide sich numme um 50 km - wäniger wie d'Hälfti vu dr jewilige Monddurchmesser. Obwohl es alli vier Johr zu ere enge Begegnig vu dr beide Mönd chummt, stosse si trotzdem nit anenander, wil si sich no durch ihri Schwerchraft gegesitig beiflusse. Dr inner, schneller Mond wird debi beschlünigt un wanderet uf e höcheri und no wiider langsameri Bahn, so dass er dr usser, langsamer Mond nit ihole cha. Dr Usser Mond wir glichzittig abbremst, sinkt uf e nidrigeri Bahn ab un wird debi schneller. Sällewäg tüsche dr Epimetheus un dr Janus ihri Umlaufbahne, ohne isch debi z'iberhole. Säll Verhalte vu dr beide Mönd isch noch bisherigem Chenntnisstand einzigartig im Sunnesystem. 

1980 sin no d'Bahndate vu dr Rümsonde Voyager 1 bestimmt worre. Dr ledscht Bahnwechsel het am 21. Jänner 2006 stattgfunde, dr nächscht wird im Jänner 2010 stattfinde. Vor sällem Wexel het dr Epimetheus dr Saturn ime middlere Abstand vu 151.422 km in 16 Stund un 40 Minüte umchreist. D'Bahn het e Exzentrizität vu 0,009 gha un isch 0,34° gegeniber dr Äquatorebeni vum Saturn gneigt gsi. Dr Janus isch um dr Saturn ime middlere Abstand vu 151.472 k chreist.

Nooch em Wexel isch jetz dr Epimetheus dr usser Mond vu dr beide. Aktuelli Bahndaten liige no nit vor.

Dr Epimetheus isch e zimli uregelmässig gformter Chörper mit ere Usdähnig vu 144×108×98 km. Uf sinere Oberflächi befinde sich mehreri grösseri Chrater mit eme Durchmesser vu 30 km sowie Höchezüg un Verdiefige. Us dr Struktur vu sinere Oberflächi wird gschlosse, dass es sich um e relativ alde Himmelschörper handelet. Dr Epimetheus un dr Janus stamme wohrschins vu eme gmeinsame Ursprungschörper ab, wo durch e „Störig“, zum Bispil ere Kollision mit eme andere Objekt, in ere früehe Phase vum Satellitesystem in zwei Chörper ussenanderbroche isch.

Wäge sinere sehr gringe Dichti vu 0,6 g/cm un sinere hoche Albedo vu 0,5 schint dr Epimetheus e isige, poröse Chörper z'si.

Er rotiert in 16 Stund un 40 Minüte um die eige Ax un wiist demit wie dr Erdmo e bundeni Rotation uf. Si schinbari Helligkeit betrait 14,5.

D'Rümsonde Cassini het dr Mond bi eme Vorbiflueg am 3. Dezember 2007 nächer undersucht.



</doc>
<doc id="27903" url="https://als.wikipedia.org/wiki?curid=27903" title="Lothar I. (Frankenreich)">
Lothar I. (Frankenreich)

Dr Lothar I. (* 795; † 29. September 855 z Prüm) isch e fränkische König und Kaiser gsi, d. h. währed dr Herrschaft vo siim Vater zerst Mitkaiser vom römische Riich.

Dr Lothar isch as dr eltist Sohn vom Ludwig em Fromme und siiner Frau, dr Irmingard 795 uf d Wält cho. Er isch im Juli 817 bi dr Deilig vom Riich Mitkaiser worde, nochdäm er sit em August 814 Bayre regiert het. Er het sich Mitti Oktober 821 z Diedehofe (Thionville) mit dr Irmingard vo Tours verhürotet, dr Dochter vom Graf Hugo vo Tours. 822 het er Italie übercho und e Johr spöter het en dr Papst Paschalis I. an dr Ostere, am 5. April 823, zum Kaiser krönt.

Im Novämber 824 het er d Konstitution erlo, wo d Rächt vom Kaiser und vom Papst z Rom und im Chillestaat festgleit het. Wo aber dr Ludwig dr Frommi em Karl em Kahle, em Sohn vo siiner zweite Frau, dr Judith, im August 829 Alemannie ge het, hai siini drei Söhn vo siiner erste Frau sich gegen ihre Vater erhobe und hai en 830 abgsetzt. Dr Ludwig isch aber wider befreit worde und dr Lothar het 831 d Regäntschaft verlore.

Bim ene neue Ufstand 833 si beidi Parteie Ändi Juni scho uf em Rotfäld bi Colmar sich gegenüber gstande, bis dr Ludwig alli Understützig verlore het und am 30. Juni zwunge gsi isch, sich z erge und faktisch abzdanke. Es isch en öffentligs Schuldbekenntnis cho und d Verbannig vo dr Judith und deren ihrem Sohn Karl in e Chloster. S Colmarer Rotfäld isch wäge de Eid, wo dört broche worde si, bald num no as Lugifäld bezeichnet worde.

Dr Lothar isch jetzt sicher gsi, ass si Herrschaft über s ganze Riich gsicheret siig, doch siini Brüeder hai sich jetzt gegen ihn zsämme mit ihrem abgsetzte Vater Ludwig und hai dä am 1. März 834 z Saint-Denis wider uf e Dron gsetzt. Dr Lothar, wo noch Burgund gflüchtet isch, het sich im Juni 834 z Blois müesse underwärfe; er het nume Italie as Underkönigriich döfe bhalte, und het s Land, ohni dass dr Ludwig zuegstimmt het, nit döfe verlo.

Bi dr neue Deilig vom Riich noch em Pippin siim Dod het men em Lothar wider verge und er het usser Italie Austrasie ohni Bayre (Juni 839) übercho. Noch em Vater siim Dod im Juni 840 het dr Lothar die volli Anerkennig as Kaiser beasprucht. Aber dr Ludwig und dr Karl hai en bi Fontenoy im Burgund am 25. Juni 841 gschlage. Im Verdrag vo Verdun vom 10. August 843 het dr Lothar usser dr Kaiserwürde und Italie Burgundie und d Länder zwüschen em Rhii, dr Maas und dr Schelde bis an d Nordsee übercho, mit de beide Hauptstedt Rom und Aache, das isch s sogenannte Mittelriich gsi.
Währed er z Aache bliiben isch für zum si Macht z befestige, hai d Araber 848 siini italiänische Provinze verwüestet, und d Normanne d Küste vo dr Nordsee plünderet. Dr hoch Klerus het sich e sälbständigi Stellig errunge, und die grosse Vasalle hai noch em Lothar siim Vorbild mit Willkür und Gwalt gherrscht.

Er isch schwer chrank gsi, won er im Septämber 855 in dr Deilig vo Prüm si Riich under siinei drei Söhn ufdeilt het:

Noch siiner Abdankig het er sich schliesslig in d Abtei Prüm in der Eifel zruggzoge, won er e baar Däg druf, am 29. Septämber 855, as Mönch gstorben isch und wo men en au begrabe het. Siini Chnoche si 1721 bim Neubau vo dr Abteichille in dr neu Hochaltar umbettet und 1860 widergfunde worde.

1874 het me mit dr finanzielle Understützig vom Kaiser Wilhelms I. e neus Grabmol baut. In d Grabplatte isch d Grabinschrift vom Hrabanus Maurus iigmeisslet:

"Continet hic tumulus memorandi Caesaris ossa, Hlotharii, magni principis atque pii. Qui Francis, Italis, Romanis praefuit ipsis, Omnia sed sprevit, pauper et hinc abiit. Nam bis tricenos monachus sic attigit annos, Et se mutavit, ac bene post obiit. III. Cal. Octob."

Freiji Übersetzig: "In däm Grab si d Chnoche vom unvergesslige Kaiser, Lothars, em grosse und gottesfürchtige Herrscher, wo über d Franken, d Italier, und sogar d Römer gregiert het, het aber doch alles verschmäht und isch as Arme furtgange. As Mönch isch er jo grad no Sächzgi worde. Er het sich gänderet und isch drnoch selig gstorbe am 29. Septämber." (855).

Uf e Lothar goht dr latiinisch Spruch Tempora mutantur zrugg.

In de Quelle, wo si Gschicht verzele, wird dr Lothar meistens beschriibe wien er vom Ehrgiiz driibe und ohni Staatsräson gsi siig. Dä negativi Ruef wird au vo vile wüsseschaftlige Undersuechige ufgriffe und widerge. Drbii sött me nit vergässe, ass d Hauptquelle us sällere Ziit alli us em Umfäld vom Lothar siine Brüeder, em Karl und em Ludwig, stamme. Es isch kei Gschichtswärk entstande, oder wenigstens nit überliiferet worde, vo öbberem, wo im noochgstande isch, und wo wohrschiinlig positiver usecho wer. S traditionell negative Bild vo däm Herrscher dörft im nit grächt wärde. 

Mit dr Irmingard het dr Lothar nüün Chinder gha:




</doc>
<doc id="27904" url="https://als.wikipedia.org/wiki?curid=27904" title="Ludwig der Deutsche">
Ludwig der Deutsche

Dr Ludwig II. (* öbbe 806; † 28. August 876 z Frankfurt am Main), au Ludwig dr Dütsch "(Ludovicus II Germanicus)," us dr Familie vo de Karolinger isch vo 840 bis 876 dr ostfränkisch König gsi.

Dr Ludwig isch dr dritt Sohn vom Ludwig em Fromme und dr Irmingard gsi. In dr erste Riichsdeilig vo siim Vater, dr sogenannte "Ordinatio imperii" vo 817, het er Baire und d Länder östlig drvo as Underkönigtum übercho. Vo 825 aa isch er in däm Riich datsächlich dr Herrscher gsi und het sich sälber „König vo de Baire“ gnennt. In de Striitigkeite vo siine Brüeder mit em Vater, wil dä siim jüngste Sohn, em Karl em Kahle au e Riichsdeil het welle ge, het isch dr Ludwig bis 831 kuum iigmischt. Erst 833 het er sich mit siine Brüeder Lothar und Pippin gege dr Vater erhobe. Nochdäm si en gstürzt und s Riich under sich ufdeilt hai, het dr Ludwig sich in Urkunde as "rex" bezeichnet. Er isch aber so entrüstet gsi über em Lothar siiner herte Behandlig vom Vater, ass er sich vo siim Brueder drennt und 834 dr Ludwig dr Frommi wider iigsetzt het.
Bi dr Riichsdeilig noch em Pippin siim Dod 839 isch er übergange worde, und 840 het er sich no einisch gege si Vater erhobe. Dä isch am 20. Juni 840 gstorbe. Jetzt het under de Brüeder e mehrjöhrige Chrieg um s Erb agfange, wo dr Lothar gärn ganz für sich elei gha hät. Dr Ludwig und dr Karl hai sich dorum gegen ihn verbündet. Si hai en 841 bi Fontenoy gschlage und en zwunge, dr Verdrag vo Verdun azneh, nochdäm dr Ludwig vorhär no d Sachse, wo dr Lothar ufgstachlet gha het, wider underworfe und 842 im Februar z Strossburg si Bündnis mit em Karl erneueret het. Dr Ludwig het im Verdrag Ostfranke bis zum Rhii und d Stedt Mainz, Speyer und Worms übercho.

Dr Ludwig isch en effiziente Herrscher gsi, wo s bis zu siim Tod fertig brocht het, däm künstlige Gebild e starke Zsämmehalt z ge. So isch, drotz e baar spötere Riichsdeilige, s Ostfränkische Riich zum Vorläufer vom spötere Dütsche Riich im Mittelalter worde.

Scho in siner früechere Ziit as Statthalter z Baire, het dr Ludwig sit 825 immer wider Kämpf mit de Bulgare, wo vo Südoste cho si, und mit einzelne slawischen Völkerschafte, de slawische Stämm vo Böhme , de Sorbe und de Morave, müesse usstoh. Noch siim Regierigsadritt hai em aber d Iifäll vo de Normanne in s Rhiinland und Friesland meh z schaffe gmacht.

S Mittelriich isch noch em Dod vom Lothar I. 855 under däm siine Söhn em Karl, em Ludwig II. und em Lothar II. ufdeilt worde. Wo dr Karl gstorben isch hai siini Brüeder siini Gebiet im Burgund und in dr Provence gerbt, und noch em Lothar II. siim Dod 869 het dr Ludwig dr Dütsch im Verdrag vo Meerse vom 22. Januar 870 die östligi Helfti vo Lotharingie übercho. Drfür het dr Karl dr Kahl noch em Ludwig II. siim Dod 875 Burgund und Italie gerbt und em Ludwig d Kaiserchrone wäggnoh. Dä het sich grächt mit eme verheerende Iifall in s Westfrankeriich.

Dr Ludwig dr Dütsch isch am 28. August 876 z Frankfurt am Main gstorbe und isch im Chloster Lorsch begrabe worde. Si Frau Hemma, won er 827 ghürotet het und drei Söhn, dr Karlmann, dr Ludwig, au Ludwig dr Jünger, und dr Karl III., au Karl dr Dick und vier Töchter, d Hildegard, d Irmgard und d Berta, wo in Chilledienst iidräte si, und d Gisla, wo nüt wiiters über se bekannt isch, hai en überläbt. Dr Ludwig het scho 865 si Riich undere ene deilt gha. Dr Karlmann het Baire, Dr Ludwig Ostfranke und Sachse, dr Karl Alemannie übercho. 

Dr Otfrid vo Wiisseburg het si dütschs Evangeliebuech im Ludwig gwidmet, s dütsche Gedicht "Muspilli" söll er mögligerwiis sälber ufgschriibe ha. Dr Ludwig isch dr Begründer vom ostfränkische Riich gsi, em Vorläufer vom spötere Heilige Römische Riich. In ziitgenössische Quelle us Westfranke sait men em mänggisch „rex Germanorum“ oder „rex Germaniae“. Wäge däm het men em im Dütschland vom 19. Johrhundert, wo si nationali Identitet het afo finde, dr Biiname „der Dütsch“ ge, en Anachronismus, wo andersch as zum Bispil dr Biiname vom Karl em Grosse in keine ziitgenössische Urkunde erwähnt wird.

Dr Ludwig isch sit 827 mit dr Hemma, dr jüngere Schwöster vo siiner Stiefmueter, der Kaiserin Judith, verhürotet gsi. Mit ihre het er siibe Chinder gha:





</doc>
<doc id="27905" url="https://als.wikipedia.org/wiki?curid=27905" title="Umbriel (Mond)">
Umbriel (Mond)

Dr Umbriel (au Uranus II) ghört zue dr fimf grosse Mönd vum Uranus un isch am 24. Oktober 1851 vum Astronom William Lassell entdeckt worre. Dr Umbriel isch uf e uguete Geischt us em Alexander Pope sinere Komödie "„Der Lockenraub“" daift worre. Alli Mönd vum Uranus sin uf Figure vum William Shakespeare oder vum Alexander Pope daift. D'Nämme vu dr erschte vier entdeckte Uranusmönd (Oberon, Titania, Ariel, Umbriel) sin vum John Herschel, em Suhn vum Uranus-Entdecker Wilhelm Herschel, vorgschlage worre.

Dr Umbriel umchreist dr Uranus ime middlere Abstand vu 266.300 km in 4 Däg, 3 Stund un 27 Minüte uf ere fascht chreisrunde Bahn. D'Bahn wiist e Exzentrizität vu 0,005 uf un isch 0,4° gege dr Äquator vum Uranus gneigt.

Dr Umbriel het e Durchmesser vu 1169 km. Er besitzt e middleri Dichti vu 1,4 g/cm un isch vermuetlich iberwigend us Wasseris sowie Adeile vu silikatischem Gstei un Chohlestoffverbindige, wie Methan, zämmegsetzt. Dr Umbriel besitzt e Albedo vu 0,16, d. h. 16 % vum vu dr Sunne igstrahlte Liecht werre reflektiert. Er isch demit dr dunkelscht vu dr grosse Uranusmönd. Er rotiert ebefalls in 4 Däg, 3 Stund un 27 Minüte um die eige Ax un wiist demit, wie dr Erdmo, e bundeni Rotation uf.

Dr Umbriel isch im Jänner 1986 bim Vorbiflueg vu dr Rümsonde Voyager 2 photographiert un vermesse worre. Debi het sich zeigt, dass si Oberflächi ald un verchruschtet isch un numme wänigi Spure vu geologischer Aktivität ufwiist. In dr Nächi vum Äquator (uf em Voyagerphoto obe z'sähe) befindet sich s'uffälligscht Merkmol uf sinere Oberflächi, e 140 km grosse Ring us hellem Material. Sällem si Entstehig isch bis jetz nit vollständig klärt, aber offesichtlich cha si mit eme Impaktereignis in Verbindig brocht werre. Bim Ischlag vu eme Asteroid chännt hellers Is us diefere Chruschteschichte usgworfe worre si. Dr vermuetlich Ischlagchrater heisst "Wunda" un dr Ring, wo ihn usfüllt wird „fluorescent cheerio“ gnennt.



</doc>
<doc id="27906" url="https://als.wikipedia.org/wiki?curid=27906" title="Spanischbrötlibahn">
Spanischbrötlibahn

D Spanischbrötlibahn, wo vo de Schwiizerische Nordbahn (SNB) betribe worde-n-isch, isch die erschti Bahnstrecki gsi, wo ganz uf Schwiizer Bode gsi isch. D Linie isch im 1847i eröffnet worde und isch vo Züri uf Bade im Aargau gange.

De Name vo de Bahn chunnt vo de „Spanisch Brötli“, eme Gebäck us Bade, wo z Züri so beliebt isch gsi, dass d Lüt de Zug uf Bade gno hei, um die Brötli derte ga poschte.

Im Vergliich zu de Nochberländer het s Iisebahnzitalter in de Schwiiz spot aagfange. Das het verschidnige Ursache gha. Zum eine isch es in de Topografii begründet gsi, zum zweite in de verschidnige kantonale Interesse und zum dritte hei d gsetzliche Möglichkeite gfählt, um Lüt z enteigne und eso s Land für e Strecki z übercho.

Scho im Joor 1836 hets Plän gäh, en Iisebahnlinie vo Züri uf Basel z baue. D Liniefüehrig isch über Dietike, Würelos, Wettige, Ännebbade und Obersiggetal durs Limettal abe planet gsi, vo derte wyter durch s untere Aaretal und em linke Ufer vom Rhy nooch bis uf Basel.

Di Plän hei aber ned chönne realisiirt werde, bsunders will sich d Landbevölkerig gäge d Geometer gwehrt het, wo sich go s Trassee abstecke. Au het d Nöchi vo de Linie zu de Landesgränze Bedenke usglöst, un wäge all däm isch de Bau vo dere Iisebahnstrecki gschiteret.

Im Mai 1845 het sich es Komitee zämetaa zum e Schtrecki am linke Ufer vo de Limet z baue. Erscht bi Turgi hätti me welle d Limet überquere, un de wäär d Strecki wyter gange über Koblenz uf Waldshuet, wo de Aaschluss an di Badischi Hauptbahn planet isch gsi.

De Grossi Rot vom Kanton Aargau het aber numme zugschtumme, will män em versproche het, d Strecki vo Bade uf Länzbrg und Aarau witerzfüere. Die erschti Etappe vo Züri uf Bade isch denn d «Spanischbrötlibahn» gsi.

Will de Bahnhof vo Bade uf d Nordsiite vo de Altstadt het solle hiicho, isch de achzg Meter langi Schlossbärgtunnel bauet worde.

De Bahnhof vo Züri het de Gustav Albert Wegmann entworfe, de vo Bade de Ferdinand Stadler. Endi 1845i isch d Nordbahngsellschaft mit eme Aktiekapital vo 20 Millione Franke gründet worde, im Früelig 1846i het mä afo baue. Bim gröschte Teil vo de Strecki si d Bauarbeite ohni grösseri Problem abgschlosse worde, numme zwüsche Noiehof und Bade hets chlineri Hangrutschige gäh. Am schwirigschte isch de Bau vom Schlossbärgtunnel gsi. Uf dere Bauschtell sin au Häftling iigsetzt worde, schpöter au Hilfsarbeiter. Bi eme Schprängunglück hets drei Todesopfer gäh, und sechs Arbeiter sin an Typhus gschtorbe. De Tunneldurchstich isch am 14. April 1847 gsi.

Am 7. August 1847 het me d Bahn uuftoo, die erschte Linie, wo ganz uf Schwiizer Bode isch gsi. De eerscht Zug mit 140 ygladene Gäscht isch am Eis am Nomittag z Züri abgfahre. Zwei Täg schpöter het de fahrplanmässig Betriib aagfange. Jede Tag hets vier Fahrte in beidi Richtige gäh. Für die zwanzg Kilometer langi Strecki het de Zug öppe 45 Minute bruucht. Unterwägs hei d Züg z Altstette, z Schliire und z Dietike aaghalte.

Scho bald nach de Eröffnig het di Bahnstrecki de Übernäme «Spanischbrötlibahn» übercho, wil di «feine» Zürcher Herrschafte ihri Dienschtlüt mit de Bahn uf Bade abe gschickt hei, um derte di beliebte Spanisch Brötli z poschte.

Di Bahn isch wirtschaftlich ned arg erfolgriich gsi. Wägem Sonderbundschrieg und de Revolutione vo 1848 i de Nachbarländer het d Zahl vo de Fahrgäscht schnell abgnoh.

Erst wo s eidgnössische Isebahngsetz im 1852i erloo worde isch und d SNB mit de "Bodesee- und Rhyfallbahne" zu de Schwiizerische Nordoschtbahn im 1853i fusioniert het, het me en witere Usbau afo plane.



</doc>
<doc id="27907" url="https://als.wikipedia.org/wiki?curid=27907" title="Bundesgericht (Schweiz)">
Bundesgericht (Schweiz)

S Schwiizerische Bundesgricht (BGer, ) isch s oberschti Gricht vo de Schwiiz und d Judikative vom Bund. Sit 1875 het s Gricht sin Hauptsitz z Lausanne. Afangs 2007 het s Eidgnössische Versicherigsgricht (EVG) mit em Bundesgricht fusioniirt. Di beide Sozialrächtliche Abteilige vom Bundesgricht hei ihre Sitz z Lözärn. De Präsident vom Bundesgrichts isch de Lorenz Meyer.

Mit de Gründig vom Bundesschtaat im Johr 1848 isch es elfköpfigs Gricht vo näbeamtliche Richter gründt worde, wo für Verhandlige vo sim Präsident an em geignete Ort isch zämmegrüeft worde.

Im 1875i het me s Gricht umorganisiirt, wobi me d Zahl vo de Richter schrittwiis erhöht het. Hüt het s Bundesgricht 35 bis 45 ordentlichi Bundesrichter. Doderzu chömmed nebeamtlichi Bundesrichter, wo aber höchschtens zwei Drittel vo de Aazahl vo de ordentliche Bundesrichter dürfet usmache. In de Regel sin Bundesrichter Mitgliider von ere politische Partei.

S Bundesgricht isch di oberschti Schwiizer Grichtsinschtanz, wo in der Regel letschtinschtanzlich Urteil von de kantonale Gricht überprüeft; es het au d Ufsicht über d Gschäftsführig vom Bundesschtroofgricht und em Bundesverwaltigsgricht. S Gricht isch in de Rächtssprächig unabhängig. D Oberufsicht ligt bi de Bundesversammlig, wo einisch im Johr s Budget, d Rechnig und de Gschäftsbricht vom Bundesgricht duet gnämige. Au d Richter wärdet vo de Bundesversammlig gwählt.

S Bundesgricht isch nitt, wie die meischte oberschte ussländische Gricht, es Verfassigsgricht, es darf Bundesgsetz nitt ändere oder überprüefe. Mehrheitlich isch me bisher in der Schwiiz der Meinig gsii, mit de Referendums-Abschtimmige vom Volk gäbs do derzue es uusreichends "politischs" Regulativ. Grundrächt allerdings chan me vor Bundesgricht probiere dure z setze, sogar auch bis zun ere europäische Instanz, em Europäisch Menscherächts-Grichtshof in Strassburg.



</doc>
<doc id="27908" url="https://als.wikipedia.org/wiki?curid=27908" title="Ymir (Mond)">
Ymir (Mond)

Dr Ymir (au Saturn XIX) isch dr drittusserscht bekannt Mond vum Planet Saturn.

D'Entdeckig vum Ymir durch e Team um dr Astronom Brett Gladman uf Ufnahme vum 7. August bis zum 29. September 2000 isch am 25. Oktober 2000 bekannt gä worre. 
Dr Ymir het zuenächscht die vorlaifig Bezeichnig S/2000 S 1 erhalde. 
Daift worre isch dr Mond schliesslich uf dr Ymir, em Urriis us dr nordische Mythologi

Dr Ymir umchreist dr Saturn uf ere exzentrische Bahn ime middlere Abstand vu 23.041.000 km in 1315 Däg un 10 Stund. D'Bahnexzentrizität betrait 0,335. D'Bahn isch 173,1° gegen d'Äquatorebeni vum Saturn gneigt un demit retrograd, d. h., der Mond lauft in dr Nächi vu dr Äquatorebeni entgegegsetzt zue dr Rotationsrichtig vum Saturn um dr Planet. 

Im Ymir si ugfähre Durchmesser wird uf 18 km gschätzt. Mer vermuetet e Ufbau us Wasseriis mit eme hoche Adeil an silikatischem Gstei, was e im Vergliich mit dr grosse Saturnmönd relativ hochi Dichti vu 2,3 g/cm bedüte dät. Er besitzt - ebefalls anderscht wie die grosse Saturnmönd - e sehr dunkli Oberflächi mit ere Albedo vu 0,06, d. h., numme 6 % vum igstrahlte Sonnenliecht werre reflektiert. 

Mit ere schinbare Helligkeit vu 21,7 isch er e usserscht liechtschwachs Objekt.



</doc>
<doc id="27909" url="https://als.wikipedia.org/wiki?curid=27909" title="Calypso (Mond)">
Calypso (Mond)

D Calypso (oder Saturn XIV) isch ein vu dr Zwergmönd vum Planet Saturn. 

D Calypso isch am 13. August 1980 vu dr Astronome Dan Pascu, P. Kenneth Seidelmann, William Baum und Douglas Currie anhand vu Teleskopbeobachtige entdeckt worre. 
Si het zuenächscht die vorlaifig Bezeichnig "1980 S 25" erhalde. 

Anno 1983 si offiziell uf d Kalypso, e Nymphe us dr grichische Mythologi daift worre, wo dr Held Odysseus siibe Johr lang uf ihrer Insle feschtghalde het.

D Calypso umchreist dr Saturn ime middlere Abstand vu 294.660 km in 45 Stunde un 18 Minüte uf ere chreisförmige Bahn, wo 1,09° gegeniber vu dr Äquatorebeni vum Saturn gneigt isch. 
Si beweggt sich debi, wie au dr Mond Telesto, uf eim vu dr Lagrange-Punkte vum grosse Mond Tethys um dr Planet.
D Calypso lauft debi im folgede Lagrangepunkt L ime Winkelabstand vu 60° hinter dr Tethys um dr Saturn. D Telesto lauft dr Tethys im füehrede Lagrangepunkt L vorus.

D Calypso isch e uregelmässig gformte Chörper mit ere Usdähnig vu 30×16×16 km. 
Ihri Dichti isch mit 1,0 g/cm sehr gring, was druf hiwiist, dass si iberwigend us Wasseriis zämmengsetzt isch.
Si besitzt e helli Oberflächi mit ere Albedo vu 0,7, d. h., 70 % vum igstrahlte Sonnenliecht werre reflektiert. 

Vu dr Erde us gsähe isch si mit ere schinbare Helligkeit vu 18,5 e usserscht liechtschwachs Objekt.



</doc>
<doc id="27910" url="https://als.wikipedia.org/wiki?curid=27910" title="Dione (Mond)">
Dione (Mond)

D' Dione (au Saturn IV) isch ein vu dr grosse Mönd vum Planet Saturn.

D'Dione isch am 21. März 1684 vum italienische Astronom Giovanni Cassini entdeckt worre.
Daift worre isch dr Mond uf d'Titani Dione, in dr Version vum Homer dr Mueder vu dr Aphrodite, us dr grichische Mythologi. Dr Namme „Dione“ un vu wittere siibe Saturnmönd isch vu im Wilhelm Herschel sinem Suhn, em Astronom John Herschel, in ere anno 1847 erschinene Veröffetlichig "„Results of Astronomical Observations made at the Cape of Good Hope“" vorgschlage worre.

D'Dione umchreist dr Saturn imr middlere Abstand vu 377.420 km in 2,737 Däg. D'Bahn wiist e sehr chleini Exzentrizität vu 0,0022 uf und lit mit ere Neigig vu numme 0,02° praktisch in dr Äquatorebeni vum Saturn. Dr Mond Helene chreist im selbe Abstand um dr Saturn un lauft dr Dione ime Winkelabstand vu 60° im füehrede Lagrange-Punkt, L vorus. Im folgede Lagrangepunkt L lauft dr Mond Polydeuces dr Dione im Winkelabstand von 60° hinterher. D'Dione befindet sich in ere 2:1-Resonanz mit em Saturnmond Enceladus.

D'Dione rotiert in 65 Stund un 41 Minüte um die eige Ax un wiist demit, wie dr Erdmo, e bundeni Rotation uf. D'Rotationsax isch mit 0,006° minimal us dr Senkrechte gneigt. D'Oberflächetemperatur betrait −187 °Celsius. 

D'Dione het einen middlere Durchmesser vu 1118 km. Si isch hauptsächlich us Wasseriis zämmegsetzt. Mit 1,47 g/cm wiist si die drittgröscht Dichti under dr grosse Saturnmönd uf (ibertroffe numme vum Enceladus sowie vum Titan, dem si Dichti durch gravitativi Kompression erhöht wird). In ihrem Innere müen drum grösseri Adeile an dichterem Material vorhande si, etwa silikatischs Gstei. 

Ihri Albedo betrait 0,55, säll heisst 55 % vum ifallende Sunneliecht werre reflektiert. Im Vergliich zue dr Mönd Tethys un Enceladus isch ihri Oberflächi zwar relativ dunkel - ghört aber trotzdem zue dr hellschte im Sunnesystem. 

D'Dione gliicht in ihrer Zämmesetzig, Albedo un dr Strukture vu ihrer Oberflächi im Saturnmond Rhea. Beidi Mönd wiise underschidlichi Hemisphäre uf. Uf dr Hemisphäre entgege vu dr Umlaufrichtig vu dr Dione sin e Netzwerk vu helle Strife uf ere dunkle Oberflächi un Impaktchrater sichtbar. D'Strife iberdecke d'Chrater, was druf hiwist, dass si vu jüngerem Ursprungs sin. D'Hemisphäri in Umlaufrichtig isch starch verchrateret un zeigt keini grössere Helligkeitsunderschid. Dr Ursprung vum helle Strifematerial isch nit völlig klärt. Es chännt us Eruptione entlang vu Spalte un Riss stamme un sich as dünni Ablagerig us Iis oder Staub abgsetzt ha. 

Einigi (au grösseri) Impaktchrater hän Zentralberg, wie si fier dr Erdmo oder dr Planet Merkur typisch sin. Offesichtlich het die dünn Iischruste vu dr Dione iber geologischi Zitrüm eweg nit eso noochgä wie uf em Jupitermond Kallisto, wo derartigi Strukture fascht völlig igebnet worre sin. 

Es wird agnumme, dass d'Dione in ihrer Früehzit geologisch aktiv gsi isch. Durch Prozess wie dr Kryovulkanismus (Kältevulkanismus) wär no e Deil vu ihrer Oberfläche ernejeret worre, wobi die beobachtete Strifemuschter zruckblibe seie. Nooch em Ruckgang vu dr Aktivität wär no - so s'Grundmodell vu dr Theori - die in Umlaufrichtig gläge Hemisphäri durch schläg vu Asteroide veränderet worre, dere ihri Krater d'Strifemuschter gröschtedeils usglöscht häbe.

Uf dr Dione ihrer Oberflächi sind no au starch verchraterti Regione sowie Ebene mit numme wänige Chrater sichtbar. Die erschtgnennte Regione wiise zahlriichi Chrater mit Durchmesser vu meh wie 100 km uf, d'Ebene sin mit Chrater vu wäniger wie 30 km Durchmesser iberzoge. Einigi vu dr Ebene sin sehr starch verchrateret, anderi chum. Debi sin aber starch verchraterti Regione uf dr entgege dr Umlaufrichtig glägene, schwach verchraterte Ebene uf dr in Umlaufrichtig glägene Hemisphäri sichtbar. Säll isch aber s'gnau Gegedeil vu sällem, was s'obe beschribe Grundmodell erwarte losst. 

Dr Astronom un Planetegeologe Shoemaker het e Modell entwicklet gha, wo die Verchraterig vu Mönd mit bundener Rotation beschribt. Demnooch seie die meischte Chrater uf dr in dr Umlaufrichtig glägene, die wänigschte Chrater uf dr entgege dr Umlaufrichtig glägene Hemisphäre vu eme Mond z'finde. Im Fall vu dr Dione schint dr Mond währed dr Phase vum heftigschte Asteroidebombardement nämlig gnau entgegegsetzt orientiert gsi z'si. Wil d'Dione relativ chlei isch, cha scho e Impaktereignis, wo e 35 km grosse Chrater hinderlosst, d'Eigerotation vum Mond störe. Wil d'Dione e Vilzahl vu sonige grosse Krater ufwiist, chännt d'Rotation währed dr Phase vum intensive Bombardement wiiderholt gstört worre si. D'Verteilig vu dr Chrater un die hoch Albedo uf dr in Umlaufrichtig glägene Hemisphäri wiise druf hi, dass dr Mond sit mehrere Milliarde Johr die hütig Orientierig bibhalte het.

D'Dione besitzt e schinbari Helligkeit vu 10,4 un isch demit, vu dr Erde us gsähe, ein vu dr hellschte Saturnmönd. Um si z'sähe brücht mer aber e Teleskop mit mindischtens 10 cm Objektivöffnig. 

Am 14. Dezember 2004 het d'Rümsonde Cassini d'Dione erschtmols ime Abstand vu 83.000 km passiert. Am 11. Oktober 2005 het e noch grösseri Annächerig mit numme 500 Kilometer Abstand stattgfunde. Mit sälle un wittere Date vu dr Cassini-Sonde erhofft mer sich e bessers Verständnis vu dr Eigeschafte vu dr Dione.



</doc>
<doc id="27911" url="https://als.wikipedia.org/wiki?curid=27911" title="Erriapus (Mond)">
Erriapus (Mond)

Dr Erriapus (au Saturn XXVIII) isch ein vu dr ussere Zwergmönd vum Planet Saturn.

D'Entdeckig vum Erriapus durch e Astronometeam under dr Leitig vum Brett Gladman uf Ufnahme vum 23. September bis zum 27. November 2000 isch am 7. Dezember 2000 bekannt gä worre. 
Dr Erriapus isch zuenächscht vorlaifig as S/2000 S 10 bezeichnet worre. 
Daift worre isch dr Mond uf dr Erriapus, eme Riis us dr keltische Mythologie. Bis im Dezember 2007 het dr Mond durch e Grammatikfähler dr Namme "Erriapo" trage, d'Dativform vum Namme Erriapus. Per IAU-Entscheidig isch dr Namme uf Erriapus gändert worre.

Dr Erriapus umchreist dr Saturn uf ere exzentrische Bahn ime middlere Abstand vu 17.604.000 km in 871 Däg un 6 Stund. 
D'Bahnexzentrizität betrait 0,4740, wobi d'Bahn mit 34,469° starch gege d'Äquatorebeni vum Saturn gneigt isch.
Dr Erriapus ghört zue dr Gallische Gruppe vu dr Saturnmönd.

Dr Erriapus besitzt e Durchmesser vo gschätzte 8 bis 10 8 km. Ufgrund vu dr Umlaufbahn vermuetet mer, dass er e vum Mond Phoebe abgsprengts Bruchstuck isch. Sällewäg vermuetet mer e Dichti mit 2,3 g/m wie bim Muederchörper, was im Vergliich zue dr andere Saturnmönd relativ hoch isch. Mer goht demit au vu ere Zämmesetzig us Wasseriis mit eme hoche Adeil an silikatischem Gstei us. 
Dr Erriapus besitzt e sehr dunkli Oberflächi mit ere Albedo vu 0,06, d. h., numme 6 % vum igstrahlte Sunneliecht werre reflektiert - d.h er isch so schwarz wie e Brikett.

Mit ere schinbare Helligkeit vu 23,0 isch er e extrem liechtschwachs Objekt.



</doc>
<doc id="27912" url="https://als.wikipedia.org/wiki?curid=27912" title="Uranus (Planet)">
Uranus (Planet)

Dr Uranus (latinisiert, altgr. "οὐρανός" [uranós], „Himmel“) isch vu dr Sunne us gsähe mit durchschnittlich 2.9 Milliarde km Entfernig dr sibt Planet im Sunnesystem un wird zue dr ussere jupiterähnliche (jovianische) Planete grechnet, dr sognennte Gasriese. Dr Planet isch anno 1781 vum ditsch-britische Astronom Wilhelm Herschel entdeckt worre un uf dr Himmelsgott Uranos us dr grichische Mythologi daift.

Mit iber 51.000 km Durchmesser isch dr Uranus viermal so gross wie d Erde un under günschtigschte Umstände freiäugig sichtbar (+6 Magnitude, die underscht Grenze fier e sichtbare Stern bi ganz klarem, dunkle Himmel). S blassgrüen Schibli vu numme 3,5" Winkeldurchmessser isch erscht in Teleskope ab 10 cm Öffnig as sonigs z erchenne. Physikalisch isch dr Uranus mit em Neptun verglichbar un nimmt nooch sällem mit guet 14 Erdmasse in dr Masserangfolg vum Sunnesystem dr viert Platz under dr Planete i. Im Durchmesser lit er chnapp vor em Neptun uffem dritte Platz – nooch em Jupiter un em Saturn. Wäg em Wasserisvorchumme im Innere, wo us der Dichti abgleitet wird, werre dr Uranus un dr Neptun au „Isrise“ gnennt un underschide sich ditlich vum Jupiter un vum Saturn.

S astronomisch Symbol vum Uranus isch im Marssymbol ähnlich. Im Unterschid zue sällem het dr Chreis e Zentralpunkt, und dr Pfil uf em Chreis stoht senkrecht. E anders wit verbreitets Zeichen isch – e H, wo durch dr Middelstrich e senkrechte Strich mit eme chleine Chreis am undere Ende goht. S H stoht fier dr Uranusentdecker Herschel.

Dr Uranus lauft uf ere annächernd chreisförmige Umlaufbahn mit ere Exzentrizität vu 0,0457 zwischenem Saturn un em Neptun um d Sunne. Si sunnennächschte Punkt, s Perihel, lit bi 18,324 AE un si sunnefernschte Punkt, s Aphel, bi 20,078 AE. Mit fascht 3 Mrd. km Abstand het er guet die dopplet Entfernig zue dr Sunne wie dr nächscht inner Planet Saturn. Sälle Bahnradius basst gnau zue dr 1766 formulierte Titius-Bode-Reihe. Dorum het d Entdeckig vum Uranus as Bestätigung vu dr domalige, vum Johannes Kepler begründete Sicht vu ere „Weltharmoni“ gulte.

D Bahnebeni isch mit 0,772° numme wänig gege d Erdbahnebene gneigt - dr gringscht Wert vu alle andere Planete vu dr sognennte Inklination. Fier e Umlauf um d Sunne - s Uranusjohr - brücht dr Uranus guet 84 Erdejohre. Bi ere middlere Bahngschwindigkeit vu 6,81 km/s dürts guet zwei Stund, bis er si eigene Durchmesser uf dr Umlaufbahn zruckglegt het. (D Erde - allerdings numme e Virtel so gross un fimf Mol schneller brücht etwa sibe Minüte). Die zuenämmmende Abwichige zwische dr am Afang berechnte un dr datsächliche Umlaufbahn vum Uranus hän 1846 zue dr Entdeckig vum Neptun gfüehrt.

Dr Uranus drillt sich in 17 Stunde 14 Minüte un 24 Sekunde eimol um si Ax. Wie bi alle Gasplanete weihe in dr Hochatmospäri starchi Wind im Drillsinn. In südliche Breite (guet 60°) beweggt sich die sichtbar Atmosphäri vil schneller un d Rotationsdür isch dert mit 14 Stunde entsprechend chürzer.

D'Nordhalbchugel het mer bim Vorbiflueg vu Voyager 2 am 24. Jänner 1986 - em bislang einzige Bsuech vu dr Erde in dr Nächi - nit beobachte chänne. Denn as e Bsunderheit lit d'Rotationsax vum Planet annächernd in sinere Bahnebeni, er „chulleret“ gwissermasse uf dr Bahn, wenn d'Ax wie anno 1986 in d'Richtig vu dr Sunne zeigt. D'Axneigig gege s'Bahnebenelot betrait 97,77°, so dass dr Uranus rucklaifig rotiert. As Folg vu sällere extreme Neigig isch nooch jedem halbe Umlauf eimol d'Nordhalbchugle un eimol d'Südhalbchugle in dr Sunne zuegwendet. Mit Usnahm vu ere schmale Äquatorregion herrscht no uf dr jewilige Halbchugle ständig Dag bzw. Nacht (verglichbar mit em Polardag un dr Polarnacht uf dr Erde). In dr Nächi vu dr Pole cha e Sunnedag doher bis zu eme halbe Uranusjohr dure.

2007 isch d'Uranusax zue drDag-un-Nacht-Glichi churz in sinere Äquatorebeni gläge.

D'Ursache vu dr extreme Axneigig isch nit bekannt. Die verbreitetscht Hypothese nimmt e Kollision mit eme guet erdgrosse Protoplanet während dr Entstehigsphase a, wobi, wil si in dr Äquatorebeni liige, d'Uranusmönd erscht denoch entstande si sotte.

Dr Uranus het ei fier Gasplanete typisch nidrigi Dichti vu 1,27 g/cm³. Dr Äquatordurchmesser betrait 51.118 km. Säll entspricht zimlig gnau im virfache Erddurchmesser. Wäge dr relativ schnelle Rotation, verstärcht durch die ring Dichti, wiist dr Uranus mit eme Poldurchmesser vu 49.946 km e ditlichi Abplattig vu 1:44 uf. Er isch nooch em Jupiter un em Saturn dr drittgröscht Planet im Sunnesystem, aber wäge dr ringere Dichti liichter wie dr Neptun.

Im Strukturmodell wird dr Uranus as e flüssige Planet mit ere gasförmige obere Schicht oder Atmosphäre agsähe, wo nit chlar nooch unde begrenzt isch. Wil sich dr Druck mit gösserer Diefi iber dr kritisch Punkt erhöht, goht d'Gashülle ohni Phaseibergang vum gasförmige in e flüssige Zuestand iber. As Oberflächi isch sälle Beriich definiert, wo dr Druck 1 bar gross isch. D'Oberflächeschweri macht uf dr 1-bar-Ebeni numme 90 % vu dr Erdschweri us.

Obwohl im Uranus si Dichti eweng ringer wie sälli vum Jupiter isch, het er andeilmässig meh schwereri Elemente (schwerer wie Wasserstoff un Helium) wie sälle. Die 22-mol grösser Masse vum Jupiter füehrt nämlig zue ere grössere Eigegravitation un folglich grössere Eigekompression wie bim Uranus. Sälli zuesätzlich zusammenziegedi Chraft het die höcher Dichti vum Jupiter zur Folg. Dät dr Uranus us dr gliche Elemente wie dr Jupiter bestoh, dät er e noch vil ringeri Dichti ha

D'Hauptbestandteil vu dr obere Schichte vu dr Gashülle sin molekulare Wasserstoff mit 82,5 ± 3,3 Vol-%, atomars Helium mit 15,2 ± 3,3 Vol-% un guet 2,3 Vol-% Methan. S' Masseverhältnis Helium:Wasserstoff isch mit 0,26 nooch bim ursprüngliche Masseverhältnis in dr Sunne vu 0,27. As Näbebestandteil folgt Deuterium mit guet 148 ppm Volumenadeil. As Aerosole werre Ammoniakis, Wasseris, Ammoniumhydrogensulfid un Methanis diskutiert. Wasserstoff cha (vu dr Erde us) im Spektrum vum Sunneliecht, wo durch die planetarische Wolken gstreit wird, noochgwiise werre. S'Verhältnis Wasserstoff zue Helium het durch d'Refraktion (Brechig) vum Radiosignal vu Voyager 2 durch d'Atmosphäri bestimmt werre chänne, wo d'Sonde dr Funkschatte vum Planet durchfloge het. 

S'Sunneliecht wird vu dr obere Wolkeschichte reflektiert. Sälli befinde sich under ere Schicht us Methangas. Wenn s'reflektiert Liecht sälli Schicht durchquert, wird dur s'Methangas dr rötlich Deil vum Liecht absorbiert, während dr blau Adeil ughinderet passiere cha. Dodurch erschint dr Uranus blaugrüen.

Si Atmosphäri cha in drei Schichte unterdeilt werre: D'Troposhäri in Höchene zwische −300 un 50 km un Drücke vu 100 bis 0,1 bar. D'Stratosphäri befindet sich in Höche zwische 50 un 4000 km un d'Drücke betrage 0,1 bis 10 bar. D'Thermosphäri/Korona erstreckt sich vu 4000 km bis zu 50.000 km iber dr Oberfläche. Es git kei Mesosphäri.

D'Troposphäri isch dr unserscht un dichtischt Deil vu dr Atmosphäri. Mit stigeder Höchi fallt ihr Temperatur ab. Am undere Ende vu dr Troposphäri, wo guet 300 km under em 1-bar-Level lit, betrait d'Temperatur guet 320 K (ca. 50 °C). Bis zum obere Beriich vu dr Troposphäri, wo sich in 50 km Höchi befindet, fallt d'Temperatur uf guet 53 K (-220 °C) ab. Si enthaldet fascht die gsamt Masse vu dr Atmosphäri un isch au fier dr Grossdeil vu dr planetarische Wärmiusstrahlig (ferni Infrarotstrahlig) verantwortlich.

D'Wolke bestehe schins us Partikel vu gfrorenem Methan, wo as heisses Gas us diefere Lage ufgstige un in dr ussere Schichte kondensiert isch. Mer vermuetet, dass Wasser die undere Wolke bildet, währed die obere Wolke eher us Methan bestehe. D'Windgschwindigkeite betrage bis zue 200 m/s beziegigswis guet 700 km/h. D'Temperatur betrait bi 1 bar ca. 76 K (−197 °C), bi 0,1 bar 53 K (−220 °C).

Si effektivi Temperatur lit bi numme 58,1 K (−214 °C), chum mehr wie bim entferntere Neptun. Sälli Strahligstemperatur isch d'Temperatur, wo d'Uranusatmosphäri im Berich vu 0,4 bar ufwiist. Die niedrigscht Temperatur in dr Atmosphäri wird bi 70 mbar mit 52 K (-221 °C) gmesse.

In dr Stratospäri, dr middlere Schicht vu dr Uranusatmosphäri, erhöht sich im allgmeine d'Temperatur mit dr Höchelag. An dr undere Grenze bi 50 km (bi dr Tropopause) sin's noch 53 K, währed d'Temperatur in 4000 km Höchi (an dr Grenze zue dr Thermosphäri) scho 800 bis 850 K betrait. Ursach fier die Erhitzig vu dr Stratosphäri isch d'Absorption vu solarer UV- und IR-Strahlig durch Methan un anderi Chohlewasserstoffe, wo sich in sällem Deil vu dr Atmosphäri as Ergebnis vu dr Methanphotolyse bilde. Dr Wärmetransport vu dr heisse Thermosphäri chönnt ebefalls dezue wirke. D'Chohlewasserstoffe besetze e relativ enge Beriich in Höchene vu 100 bis 280 km. Debi betrait dr Druck guet 10 bis 0,1 mbar und d'Temperature lige zwische 75 und 170 K. 

Ethan un Ethin (Acetylen) neige dezue, im chältere undere Beriich vu dr Stratosphäri un in dr Tropopause näblige Schichte z'forme. Si chönnte deilwiis fier die detailarm Erschinig vum Uranus verantwortlich si. D'Konzentration vu Chohlewasserstoffe isch in dr Stratosphäri vum Uranus' oberhalb vu sälle Nebel wesetlich nidriger wie in dr Stratosphäre vu dr andere Gasriise. Säll un dir schwach vertikal Durchmischig iber dr Nebelschicht mache d'Stratosphäri vum Uranus durchsichtiger un as Ergebnis chälter wie sälli vu dr andere Gasplanete.

Die usserscht Schicht vu dr Uranusatmosphäru Uranus' isch d'Thermsphäri un die sognennt Korona. Si wiist e einheitlichi Temperatur vu 800 bis 850 K uf. Säll isch viil höcher wie die 420 K in dr Thermosphäri vum Saturn. D'Wärmequelle fier die Ufheizig sin nit bekannt. Weder solars ultravioletts Liecht noch Polarliechtaktivitäte chänne gnue Energi defir bereistelle. Verringerti Wärmiabstrahlig wäge eme Mangel an Chohlewasserstoffe in dr obere Stratosphäri chännte e Ursach si. Zuesätzlich zue molekularem Wasserstoff enthalte d'Thermosphäri un d'Korona e grosse Adeil an freie Wasserstoffatome. Sälli ihri ring molekular Massi chännt zämme mit dr hoche Temperaturen erkläre, worum sich d'Korona so wit (50.000 km oder zwei Uranusradie) vum Planet eweg usdähnt. Sälli erwittert Korona isch e einzigartigs Merkmal vum Uranus. D'Korona bremst die chleine Partikel ab, wo dr Uranus umchreisen - drum sin d'Uranusring sehr staubarm.

D'Ionoshäri vum Uranus entspricht sinere Thermosphäri zämme mit em obere Deil vu dr Stratosphäri. Hauptsächlich weiss mer iber d'Ione durch Messige vu Voyager 2 Bscheid, sowie durch Infrarot-Emissione vum H-Ions, wo vu erdbundene Teleskopen feschtgstellt worre sin. D'Beobachtige zeige, dass d'Ionosphäri Höchene zwische 2.000  un 10.000 km besetzt. Si wird hauptsächlich vu dr UV-Strahlig vu dr Sunne ufrechterhalte un ihri Dichti hängt vu dr Sunneaktivität ab. D'Aktivität vu dr Aurora (Polarliecht) isch nit so uffällig wie bim Jupiter un em Saturn. Die ober Ionosphäri (d'Region vu dr Thermosphäri) isch d'Quelle vu dr UV-Emission vum Uranus, wo as „Dagesglüehe“ oder „Elektroglüehe“ bekannt isch. Säll goht ebeso wie d'IR-Strahlig vu dr H-Ione numme vu dr sunnenbeschinene Site vum Planet us. Säll rätselhaft Phänomen, wo bi dr Thermosphäre vu allene Gasriise uftritt, wird numme as e UV-Fluoreszenz vu atomarem un molekularem Wasserstoff dütet, wo vu Sunnestrahle mit ere mögliche Beteiligung vu Photoelektrone agregt wird.

Under dr dichte, gasförmige Wasserstoff-Methan-Hülle bestoht dr Uranus us deilwiis verflüssigte Gase, Is un möglicherwiis eme chleine Gsteinschern. D'Gashülle goht durch Kompression in e „Chruschte“ us Wasserstoff un Helium iber, wo guet 30 % vum Planeteradius usmacht. D'Masse vu sälle obere Schicht macht guet die 0,5- bis 1,5-fach Erdmasse us. 

Dr eweng dicker Mantel us Wasser, Methan un Ammoniak het vermuetlich d'Konsistenz vu Is un beinhaltet dr Grossdeil vu im Uranus sinere Masse. Sälli dicht Flüssigkeit, wo elektrisch sehr leitfähig isch, wird menkmol au Wasser-Ammoniak Ozean gnennt.

Sälle Mantel umschliesst e chleine, meglicherwiis flüssige Chern us Silicium un Ise mit ere in dr Erde verglichbare Masse.

Sälle Ufbau isch mit sällem vum Neptun verglichbar, underschidet sich aber dütlich vu dr Riiseplanete Jupiter un Saturn. Sälli hän prozentual meh Wasserstoff un wäniger Helium (ähnlich wie d'Sunne), und ihri Mäntel bestehe grossdeils us metallischem Wasserstoff. D'Cherne vum Uranus un em Neptun ähnle jene vum Jupiter un vum Saturn, aber es fählt die starch komprimiert Hülle us Wasserstoff. Im Zentrum vum Uranus dürft e Druck vu rund acht Millione bar bi ere Temperatur vu etwa 5000 °C - wäniger wie in Erdchern - herrsche.

Mer vermuetet, dass im Uranus si Materie relativ gliichmässig verdeilt isch. In Bezug uf interni Wärmequelle isch er e Usnahme under dr ussere Planete. S isch us bisher unerchlärliche Gründ kei Wärmivorrat meh us dr ursprüngliche Kontraktion un Stofftrennig vorhande. E möglichi Erchlärig fier s'Fähle vu dr innere Wärmiquelle bestoht dodrin, dass wägem Ischlag, wo si Rotationsax kippt ha soll, dr Grossdeil vu dr ursprüngliche innere Hitze verlore gange sei. Nooch ere andere Hypothese existiere in dr obere Uranusschichten einigi Barriere, wo dr Wärmitransport us em Innere behindere. Si Energiquelle isch drum numme absorbierti Sunnestrahlig, denn er strahlt im Underschid zue dr andere Gasplanete nit meh Wärmi ab, wie er vu dr Sonne erhaldet.

Bilder vu Voyager 2 hän anno 1986 im sichtbare Spektrum praktisch keini Oberflächedetails zeigt. Wolkebänder oder Stürme, wie mer si suschst uf andere Gasplanete beobachte cha. het mer chum erchenne chänne. Dr Wolkebänder, wo in Richtig vu dr Rotation schnell weihe, sin numme sehr schwach usprägt. E möglichi Erchlärig fier säll verglichswiis ruehig Wetter un die unuffällige Wolkeformatione chännt in dr schwache innerere Wärmiquelle vum Planet lige.

Während em Vorbiflueg vu Voyager 2 isch d'Sunne iberem Südpol gstande. Trotzdem isch dr Uranus us ubekannte Gründ am Äquator wärmer wie am sunnige Pol gsi. Dodrus hän d'Wisseschaftler errechnet gha, dass sogar dr dunkel Pol eweng wärmer isch, wie sälle wo vu dr Sunne bestrahlt wird. D'Temperature in dr Atmosphäri sin durch die sehr langsam Abchüehlig – un andrersits sehr langsam Erwärmig – erstaunlich usgliche. 

Die südlich Hemisphäri cha in zwei Regione ufdeilt werre: E helli Polarchappe un dunkleri äquatoriali Bänder. D'Grenze lit bi ugfähr 45° südlicher Breiti. E schmals Band, wo dr Planete zwische nem 45te un 50te südliche Breitegrad umspanne duet, isch s'hellscht gross Merkmal uf dr Oberflächi vum Planet. Es wird dr südlich „Chrage“ (engl. „collar“) gnennt. D'Polarkappe un dr „Chrage“ sin möglicherwiis e dichti Region vu Methanwolke. Jedoch hän am Afang vum 21. Jahrhunderts, wo au d'Region vu dr nördliche Polarkappe ins Sichtfeld chumme isch, s'Hubble-Weltrümteleskop un s'Keck Teleskop uf Hawaii weder e „Chrage“ noch e Polarkappe in dr nördliche Hemisphäri beobachtet. Sällewäg erschint dr Uranus asymmetrisch: hell in dr Nähe vum Südpol un einheitlich dunkel in dr Region nördlich vum südliche „Chrage“.
Bis 2007 het sich dr Uranus sinem Äquinoktium gnächeret un drum wird d'Nordhalbchugle immer meh belüchtet. As Folg vu sällere erhöhte Sunneistrahlig zeige nejeri Ufnahme vum Hubble-Weltrümteleskop vil stärcher usbildeti Bänder un erhöhti Wetteraktivität in dr nördliche Hemisphäri. Demnooch herrsche in dr Atmosphäri vum Gasplanet, trotz sinere grosse Entfernig vu dr Sunne, usprägti Johreszitte. Er empfangt numme ei Vierhundertschtel vu dr Sunnenwärmi, wo d'Erde empfangt - 3,5 Watt pro Quadratmeter gege 1400 Watt. D'Sunne erschint vu ihm us numme as e winzigi Schibe. Trotzdem strahlt si immer noch 1100 mol heller wie dr Vollmo am Himmel vu dr Erde.

Bilder vum Keck-Observatorium hän anno 2004 zeigt, dass sich Wirbelstürm deilwiis iber vili Munät lang halte. In dr nördliche Hemisphäri hän d'Forscher e guet 29.000 km langi Wolkeformation entdeckt. Sälli isch die gröscht bislang beobachtet Wolkestruktur gsi. Si het sich aber scho e Munät später wiider ufglöst. Langläbiger het sich e grosse Sturm in dr südliche Hemisphäri zeigt, wo sich scho sit mehrere Johre us ubekannte Gründe iber fümf Breitegrad riber uffi un abi bewegt het.

S'Magnetfeld vum Uranus isch ugwöhnlich un het d'Form vu eme Quadrupol mit 2 Nord- un 2 Südpole. Ei Polpaar isch um fascht 60° gegeniber dr Rotationsax gneigt un het si Ursprung nit im Zentrum vum Planet, sundern isch um ei Drittel vum Planeteradius uf Süde hi versetzt. Vermuetlich wird es durch Bewegige in nit allzue grosser Diefi erzügt, möglicherwiise durch ionisierts Wasser. Dr Neptun het e ähnlich gformts un verschobes Magnetfeld, was druf anidütet, dass die starch Abwichig nint mit dr Grössi vu dr Axneigig z'due he, sundern mit em innere Ufbau. D'Magnetosphäri vum Uranus isch iber sinere Nachtsite anno 1986 durch d'Rotation korkeziegerartig verwirbelet gsi.

Die ugwöhnlich Geometri resultiert in ere hoch asymmetrische Magnetosphäri, wo d'Stärchi vum Magnetfeld in dr südliche Hemisphäri bis zue 0,1 Gauß (10 µT) gring si, in dr nördliche Hemisphäri bis zue 1,1 Gauß (110 µT) starch si cha. S'durchschnittlich Feld uf dr Oberflächi betrait 0,23 Gauß (23 µT). Im Vergliich dezue isch s'magnetisch Feld vu dr Erde an beide Pole etwa gliich starch, un ihr „magnetische Äquator“ isch annächered parallel mit ihrem physikalische Äquator. S'Dipolmoment vum Uranus isch 50 mol stärcher wie säll vu dr Erde.

Im Uranus si Magnetosphäri enthaldrt gladeni Deilli: Protone un Elektrone un e chleine Adeil an H2+ Ione. Dr Partikelfluss isch hoch gnue, um e Verdunkle oder e Erosion vu dr Mooberflächi ime astronomisch churze Zitrüm vu 100.000 Johre z'bewirke. Säll chönnt d'Ursach fier die einheitlich dunkel Färbig vu dr Mönd un vu dr Ring si. Dr Uranus het relativ guet entwickleti Aurorae, wo ass helli Böge um die magnetische Pole gsähe werre.

Dr Uranus isch wie alli Gasriise im Sunnesystem vu vile sehr chleine Chörper un Deilli umgä, wo dr Planet in sinem Drillsinn umchreise un mit ihre underschidlich dicht belegte Umlaufbahne e System vu konzentrische Ringe bilde. Sälli befinde sich meischtens in dr Äquatorebeni vum Planet un in dr Hauptsach innerhalb vu dr Roche-Grenze. 

S'Ringsystem vum Uranus isch am 10. März 1977 vu James L. Elliot, Edward W. Dunham un Douglas J. Mink mit em Kuiper Airborne Observatory entdeckt worre. Sälli Entdeckig isch e Glücksfall gsi. Si hän nämlig plant gha, d'Bedeckig vum Stern SAO 158687 dur dr Uranus z'beobachte, um so im Uranus si Atmosphäri un Durchmesser z'undersueche. Bi dr Analyse vu ihrene Beobachtige hän si festgstellt, dass dr Stern churz vor un nooch dr eigetliche Bedeckig zuesätzlich je fimfmol churzzittig verschwunde isch. Si hän dodrus gfolgeret, dass es e Ringsystem um dr Planet gä müesst. D'Ringe sin no vu Voyager 2 direkt photographiert worre, wo d'Sonde im Jänner 1986 am Uranus vorbigfloge isch. S'isch nooch im Saturn sinem Ringsystem s'zweit gsi, wo im Sunnesystem entdeckt worre isch. 

Im Uranus si Ringsystem isch wie säll vum Jupiter sehr fein un dunkel. Was Deilligrössi agoht, bestoht es wie säll vum Saturn sowohl us grobe Partikel un Brocke mit bis zue 10 Meter Durchmesser, wie au us feinem, aber andeilmässig viil gringerem Staub. Im Durchschnitt sin d'Deilli grösser wie sälli vu dr Saturnring, in dr Gsamtzahl aber viil wäniger. Mit Voyager 2 isch festgstellt worre, dass d'Gsamtmasse vu dr Uranusring ringer wie d'Deillimasse in dr Cassinische Deilig vu dr Saturnring isch. As uffälligschter Underschid zue Ring bi andere Gasplanete sin si meischtens schmal, aber scharf begrenzt un durch grossi, schinbari Leerrüm vunenander trennt. Nit alli vu ihne sin chreisförmig oder liige in dr Äquatorebeni vum Uranus. Dr hellschte vunene – vum Uranus us dr elft – wird mit em grichische Buechstab Epsilon (ε) bezeichnet. In sinem im Planet nächschte Beriich isch er 20 km breit und fascht undurchsichtig, in sinem im Uranus fernschte Abschnitt isch er aber mit 96 km guet fimfmol breiter un au fimfmol transparenter. Die innerschte Mönd Cordelia un Ophelia hebe as Schäfermönd dr dicht Epsilon-Ring vu inne un usse durch ihri Gravitationswirkig zämme.

Die zwei vum Hubble-Teleskop im Dezember 2005 zledscht entdeckte Ring befinde sich wiit usserhalb vu dr scho vorcher bekannte elf und sin wesetlich breiter. Wäge ihrem grosse Abstand zum Uranus werre si s'usser Ringsystem gnennt. Dr grösser Ring lit in dopplwt so grossem Abstand zum Planet wie die vorcher bekannte Ring. Dodemit sin 13 Ring bekannt. Im April 2006 hän Photos vum Keck-Observatorium d'Farbe vu dr neje Ring zeigt: ene isch blau, dr ander rot gsi.

S'Hubble-Teleskop het anno 2003 au zwei chleini Mönd gfunde, vo welle ein, dr Mab, si Orbit mit em usserschte nej entdeckte Ring deilt. Sälle Ring My (μ) zeigt si höchschti Dichti ime Abstand vu 97.700 km zum Uranuszentrum un sini Ringpartikel chönnte vum Mond Mab stamme. 

D'Innechante vu sällem Ring lit 86.000 km vum Planetezentrum entfernt, an dr Umlaufbahn vum Mond Puck. E Besunderheit vum Ring isch e blaus Lüchte, wo suscht nu vom E-Ring vum Saturn bekannt gsi isch. Sälle Saturnring bestoht offebar us sehr feine Iskristalle, wo s'Sunneliecht reflektiere un wo ihri Quelle in Geysire uf em Saturnmond Enceladus hän. Säll stützt d'Vermuetig, dass die wäniger wie 0,0001 Millimeter grosse Ispartikel vum Uranusring, wo chlei gnue sin, um blaus Liecht z'streie, vum sehr ishaltige Uranusmond Mab stamme un durch Meteoriteischläg ins All beförderet worre sin. 

Witter inne lit dr Ring Ny (ν), wo vu rötlicher Farb isch un er bestoht wohrschins näbe chleine au us grössere Komponente wie dr blau Ring. Si höchschti Dichti befindet sich ime Abstand vu 67.300 km zum Uranuszentrum. In sinem Dichtemaximum isch noch kei Mond entdeckt worre. Die innere Ring vum Planete erschine degege grau.

D'Uranusring lige schins nit gnau zentrisch um dr Planet, sundern schwinge eweng um en. As Ursache defür vermuete d'Astronome dr Schwerchraftifluss vu dr Uranusmönd und vu dr planetare Abplattig.

Im Uranus sini Ringe sin wohrschins relativ jung. Spalte in ihrem Umchreis wie au Unterschid in ihrer Trüebig len anämme, dass si nit zämme mit em Uranus entstande sin. D'Materiedeilli in dr Ring chännte emol Deile vu eme Mond gsi si, wo durch e Ischlag mit hocher Gschwindigkeit oder durch Gezittechräfte zertrümmeret worre isch.

Es sin 27 Mönd vum Uranus bekannt. Ihri Durchmesser lige zwische 10 un 1600 km. Fimf vun ene sin gross gnue, um as Zwergplanet igstuft z'werre, wenn si sich inere eigene Umlaufbahn um d'Sunne befände.

Die beide erschte sin vum Wilhelm Herschel anno 1787 entdeckt worre und si Suhn John Herschel het si no uf Figure us em Shakespeare sinem "Summernachtsdrüm" Titania un Oberon daift. Zwei witteri Mönd, wo dr William Lassell anno 1851 entdeckt het, sin Ariel un Umbriel daift worre. Dr Gerard Kuiper het anno 1948 dr Mond Miranda gfunde. Alli wittere Mönd vum Uranus sin ebefalls uf Figure vum Shakespeare oder vum Alexander Pope daift worre. Bim Vorbiflueg vu dr Rümsonde Voyager 2 im Jänner 1986 sin zehn witteri Mönd entdeckt worre. Der Satellit Perdita isch erscht später uf Bilder vu Voyager 2 identifiziert worre. Zwei witteri chleini inneri Mönd sin mit em Hubble-Teleskop entdeckt worre. Bis 1997 isch dr Uranus dr einzige Gasriis ohni bekannti „irreguläri Mönd“ gsi. Siterher sin mit erdbundene Teleskope nün entfernti irreguläri Mönd gfunde worre.

Die ledschte Entdeckige stamme vu anno 2003, wo mit em Hubble-Teleskop näbe zwei wittere Ring au zwei witteri Mönd entdeckt worre sin. Ein vu sääle zwei Mönd, wo dr Namme Mab erhalte het, zerbröselet vermuetlich langsam unter em ständige Bombardement vu Mikrometeorite un bildet dodurch ein vu dr beide nej entdeckte Ring. Bi sällere Glägeheit isch usserdem entdeckt worre, dass vor allem d'Bahne vu dr dicht drängte innere Mönd zwische dr Miranda un dr Hauptring keini stabile Keplerbahne sin, sundern dass die Mönd uf chaotischi Wiis Energi un Drillmoment ustusche. Nooch im Science-Magazin veröffentlichte Berechnige wär's möglich, dass in wänige Millione Johre einigi vu dr Mönd, wo sich gegesittig mit sich chrüzede Umlaufbahne störe chönnte, uf Kollisionskurs gehn.

D'Satellite vum Uranus bilde drei verschideni Gruppe: Ei planetennochi Gruppe mit chleine Durchmesser un chreisförmige Umlaufbahnen, e mittleri Gruppe mit dr fimf grosse Satellite, sowie e usseri Gruppe vu chleine Satellite mit sehr witte, usprägt exzentrische un sehr starch gneigte bzw. gröschtedeils rucklaifige Umlaufbahne. Under dr grosse Uranusmönd befindet sich aber kein vu dr Grössi vu dr Galileische Mönd vum Jupiter beziehigswiis vum Saturnmond Titan, oder au numme vum gröschte Neptunmond Triton.
Die fimf Hauptmönd sin d'Miranda, dr Ariel, dr Umbriel, d'Titania un drOberon. S'uranisch Satellitesystem isch s'masseärmscht under dr Gasriise. D'Gsamtmasse vu dr fimf gröschte Mönd zämme isch ringer wie d'Hälfti vum Neptunmond Triton allei - un demit numme ei Zehntel vum Erdmo. Dr gröscht Satellit, d'Titania, het e Radius vu numme 789 km. Säll isch wäniger wie d'Hälfti vum Triton, aber eweng meh wie vu dr Rhea, em zweitgröschte Mond vum Saturn. D'Titania isch demit dr achtgröscht Mond im Sunnesystem. D'Mönd hän e relativ ringi Albedo. Sälli erstreckt sich vu 0,20 fier dr Umbriel bis 0,35 fier dr Ariel. D'Mönd sin e Asammlig us guet 50 % Is un 50 % Felse. S'Is chännt Ammoniak un Chohledioxid enthalte. 

Under dr Mönd schint dr Ariel mit dr wänigschte Ischlagkrater die jüngscht Oberflächi z'ha, währed dr Umbriel as dr äldischt erschint. D'Miranda besitzt 20 Kilometer diefi Canyons mit Verwerfige, terrassenförmige Schichte, un e chaotischi Variation in Alder un Merkmole vu dr Oberflächene. Ere Hypothese z'Folg chännt d'Miranda vor längere Zitt durch e massive Ischlag komplett useinander gsprengt worre si un sich deno wiider wahllos zämmengfüegt ha. In dr Miranda ihri jüngscht geologisch Aktivität isch vermuetlich durch Hitzeentwicklig, hervorgruefe durch Gezittechräfte, beiflusst. Zitwiis muess d'Umlaufbahn bi ere 3:1 Resonanz mit em Umbriel exzentrischer wie hit gsi si. Grabebrüch, verbunde mit ufstigede Diapire, sin schins d'Gründ fier die oval Erschinigsform vum Mond. Au dr Ariel het wohrschins e 4:1 Bahnresonanz mit dr Titania bildet gha.

Irreguläri Mönd sin igfangeni Satellite in grossem Abstand, wiise e hochi Bahnneigig uf un sind oft rucklaifig.

S'Diagramm veraschaulicht d'Umlaufbahne vu im Uranus sine irreguläre Mönd, wo bis 2008 entdeckt worre sin. D'Exzentrizität vu dr Bahne wird durch gäli Segmente (wo dr Berich vum Perizentrum bis zum Apozentrum iberstriche) un d'Inklination durch d'Y-Ax dargstellt. D'Satellite oberhalb vu dr X-Ax bewege sich prograd (rächtlaifig), d'Satellite drunter retrograd (rucklaifig). D'X-Achse isch mit Gm (Millione km) sowie em betreffede Bruchdeil vu dr Hill-Sphäri beschriftet. D'Hill-Sphäri beschribt dr gravitativ Ifluss, innerhalb sällem e Umlauf um dr Planet möglich isch. Si reicht bim Uranus öppe 70 Millione km in dr Rüm.

Anderscht wie bim Jupiter sine irreguläre Satellite cha in dr bekannte Uranus-Population kei Zämmehang zwische Bahnradius un Inklination gfunde werre. Stattdesse chänne die retrograde Mönd uf dr Grundlag vum Verhältnis vu grosser Halbax un Exzentrizität in zwei Gruppe deilt werre. Die inner Gruppe umfasst Mönd nächer bim Uranus (a < 0,15 r) un sin mässig exzentrisch (~ 0,2), nametlich: Francisco, Caliban, Stephano un Trinculo. Die usser Gruppe (a > 0,15 r) umfasst Satellite mit hocher Exzentrizität (~ 0,5): Sycorax, Prospero, Setebos un Ferdinand.

Gegewärtigi Theorie iber d'Entstehig un Bildig vum Sunnesystem hän Schwierigkeite, d'Existenz vum Uranus un em Neptun so wit jensits vu dr Bahne vum Jupiter un vum Saturn z'erchläre. Si sin z'gross, um sich us dr Materie z'bilde, wo im früehe Sunnesystem in sällere Entfernig z'erwarte gsi wär. Vilmeh vermuete einigi Wisseschaftler, dass sich dr Uranus un dr Neptun vil nächer bi dr Sonne gformt häbe un durch dr Gravitationsifluss vum Jupiter nusgschlüderet worre seie. Allerdings zeige chürzlich durchgfüehrti Simulatione under Berucksichtigung vu dr Planetewanderig d'Möglichkeit, dass sich dr Neptun un dr Uranus in dr Nächi vu ihre jetzige Bahne hätte forme chänne.

Im Uranus si schinbari Helligkeit het vu 1995 bis 2006 zwische +5,6 un +5,9 gschwankt. Dodemit isch er theoretisch grad noch mit freiem Aug sichtbar (d'Grenze vu dr Sichtbarkeit lit bi +6,0). Si Winkeldurchmesser bewegt sich zwische 3,4″ un 3,7″ (Im Vergliich: Dr Saturn zwische 16″ un 20″, dr Jupiter zwische 32″ un 45″). Währed sinere Opposition isch dr Uranus drum in ere chlare, dunkle Nacht under günstige Bedingige theoretisch mit em freie Aug z'sähe. Mit eme Feldstecher isch er immer liicht z'finde. In grössere Amateurteleskope mit eme Objektivdurchmesser zwische guet 15 un 23 cm erschint dr Uranus as e blassi cyanfarbigi Schebe mit ere ditliche Randverdunkelig. Mit eme leischtigsfähigere Teleskop vu 25 cm oder meh chönnte au Wolkestrukture un einigi vu dr grössere Mönd wie d'Titania un dr'Oberon z'sähe si.

D'Tabelle lischtet chronologisch markanti Uranus-Konstellatione bis 2012 uf, wie z. B. Opposition un Konjunktion, ischliesslich Agabe wie die schinbar Helligkeit un schinbar Grössi:

Dr Uranus isch bi guete Bedingige mit blossem Aug sichtbar, allerdings entspricht si Helligkeit numme ime in stockdunkler Nacht grad noch erchennbare Stern vu 6. Grössi. Degege zelle alli in dr Sunne un dr Erde nächere Planete – vum Merkur bis zum Saturn – mit ere Helligkeit vu mindischtens 1. Grössi zue dr uffälligschte Objekte am Himmel un sin sit em Altertum un dr Antike as Wandelstern wohlbekannt. Wäge sinere langsame Bahnbewegig isch dr Uranus au nooch dr Erfindig vum Fernrohr noch lang as Planet unerkannt blibe un isch bi vereinzelte Beobachtige fier e Fixstern ghalte worre. Säll het au dr John Flamsteed due, wo ihn anno 1690 als „34 Tauri“ erschtmols katalogisiert het, oder dr schwäbisch Astronom Tobias Mayer anno 1756.

Sir Friedrich Wilhelm Herschel het dr Planet zuefällig am 13. März 1781 zwische zehni un elfi z'Obe mit em selber baute 6-Zoll-Spiegelteleskop entdeckt, wie er vu sinem Garten us, in dr englische Stadt Bath, e Himmelsdurchmuschterig durchgfüehrt het, um mit ere stärchere Vergrösserig versuechswis Fixsternparallaxe z'messe. Er het dr Himmelskörper, wo sich an dr Grenze zwische dr Sternbilder Stier un Zwillinge bewegt het, aber erscht fier e Komet ghalte, wil chum ebber dra denkt gha het, dass es meh wie die bis dert sex aldbekannte Planete gä chännt. Dr Uranus isch dr erscht Planet, wo nit scho in dr Antike bekannt gsi isch. Innert vu drei Munät nooch sinere Entdeckig het d'Wisseschaft im Herschel si Fund schliesslich as neje Planet anerchennt. D'Mathematiker un Astronome Anders Johan Lexell un Pierre-Simon Laplace hän mit ihrene Berechnige scho bal zeige chänne, dass es sich um e Planet handele muess, wo sich im 19-fache Abstand vu dr Erde um d'Sunne beweggt. Dr Uranus het sich demit gnau in die vum ditsche Astronom Johann Elert Bode veröffetlicht Titius-Bode-Reihe vu dr Bahnradie igfüegt, was die sit em Johannes Kepler postuliert „Harmoni vum Himmel“ schins idrucksvoll bestätigt het. D'Usdähnig vum bekannte Sunnesystem het sich demit verdopplet gha.

Dr Wilhelm Herschel het sex Johr nooch em Uranus au sini zwei gröschte un uffälligschte Mönd, d'Titania un dr Oberon entdeckt. Die gross Neigig vu dr Bahnebene vu dr bis 1986 entdeckte Mönd zue dr Bahnebeni vum Planet um d'Sunne her durch Analogischluss vu dr grosse bekannte Saturn- un Jupitermönd het scho früeh zue dr begründete, aber erscht im 20. Johrhundert bestätigte Vermuetig gfüehrt, dass d'Rotationsax vum Uranus wie d'Mondbahne ebefalls sehr starch gneigt si müesst.

Wil nooch dr Entdeckig d'Abwichige vu dr beobachtete Positione vum Uranus vu dr berechnete immer meh zuegnumme hän, het säll Bahnstörige durch e noch ubekannte wittere Himmelschörper vermuete loh un het zue dr zilte Suechi nooch eme noch fernere Planete gfüehrt, wo anno 1846 mit dr Uffindig vum Neptun an dr berechnete Stell erfolgrich gsi isch. 

Mit dr Entdeckig vum neje Planet het e Debatte um d'Benennig agfange, wo iber 60 Johr durt het. Dr Herschel selber het dr Planet zue Ehre vum englisch-hannoverische König Georg III. "Georgium Sidus" daift – Im Schorsch si Stern. In Frankrich hän ihn d'Astronome degege im Entdecker zue Ehre as "Herschel" bezeichnet, bis dr Bode vorgschlage het, ihn uf dr grichisch Gott Uranos z'daife. Dr Namme het sich aber erscht gege 1850 durchgsetzt und isch, analog zue dr römische Namme vu dr anderen Planete, latinisiert worre. In dr römische Mythologi isch dr Uranus dr Vadder vum Saturn, wo widerum dr Vater vum Jupiter isch. 

Dr Jesuit un Astronom Maximilian Hell het "Urania", dr Namme vu dr Muse vu dr Astronomi vorgschlage gha. 

Wie die siibe klassische Planete us dr Astrologi het mer au im Uranus e Planetemetall zueordne welle, wofier mer s'Platin in Betracht zoge het. Vu sällem het dr Bode e Symbol as astronomischs Zeiche fier dr Uranus entlähnt. In sälle modernere Zit het aber 1790 dr ditsch Chemiker Martin Heinrich Klaproth s'vu ihm im Johr zuvor entdeckt Element „Uranium“ (uf ditsch hit numme Uran gnennt) uf dr nej Planet daift. In Frankrich un au in England isch e Uranussymbol verwendet worre, wo eigens entworfe worre isch un mit dr Initiale H uf Herschel hidütet.

Dr Wilhelm Herschel het in sine Manuskripte vu 1797 scho e Ring um dr Uranus beschrebe, doch sälli Beobachtig isch as e Täuschig ufgfasst worre. Au nooch dr Entdeckig anno 1977 hat niemed dr historische Ufzeichnige traut, wil sich d'Ring vil z'liechtschwach zeigt hän, als dass dr Herschel si eso mit sine Mittel hätt sähne chänne. Bis dr britisch Forscher Stuart Eves d'Notize undersuecht het un in dr Agabe Iberistimmige mit dr Grössi, dr Lag un dr Farb vum Epsilon-Ring gfunde. Im April 2007 het er e These vorgstellt, nooch sällere d'Uranusring vor 200 Johr heller gsi si chänne. Er begründet säll mit ähnliche Veränderige vu dr Saturnring, wo diffuser un dunkler werre.

Die bisher einzig Rümsonde, wo dr Uranus besuecht het, isch Voyager 2 gsi. Si isch am 20. August 1977 gstartet. Uf ihrer "Grand Tour" zue alle vier Riiseplanete het si anno 1979 am Jupiter e sognenntes Swing-by zum Saturn gmacht, wo si 1981 e wittere Schwung in d'Richtig vum Uranus gnu het. An sällem isch si no - um zum Neptun witterzfliege - am 24. Jänner 1986 vorbigfloge un het die meischte vu dr hit vu ihm bekannte Bilder un Date ibermittlet. Ihri Signal vum Uranus – wie au sällem si reflektierts Liecht – hän d'Erde erscht nooch zwei Stunde un 45 Minüte erreicht. 
Bim Aflueg sin mit dr Sonde näbe dr bis derthi nün bekannte Ring un fimf Mönd zwei witteri Ring un zehe neji Mönd entdeckt worre. Dr 16. Satellit isch 13 Johr später uf ihrene photographische Ufnahme entdeckt worre un het nooch wittere vier Johre mit em Weltrümteleskop Hubble bestätigt werre chänne. Wil dr Uranus in dr Sunne bi dr Passage si Südpolregion zuegwendet het, isch Voyager 2 zwische die konzentrische Bahnen vu sine Mönd wie durch die Chreise vu ere ufrächte Zilschibe gfloge. Wil si e Swing-by in d'Richtig vum Neptun het nämme müesse, het si durch sälle Umstand nit mehreri Uranusmönd hinderenander afliege chänne. So het si numme hoch ufglösti Photos vu dr Miranda mache chänne, wo sich aber as dr geologisch interessantischt vu dr fimf grosse Mönd erwiise het. Es isch noch s'magnetische Feld mit sinere uregelmässige Struktur, sinere Neigig un sinere einzigartige chorkeziegerartigi Verwirbelig (Magnetschweif), hervorgruefe durch die sitwärtig Bewegig vum Uranus, undersuecht worre. E neji Sonde zum Uranus isch derzit nit plant.

Dr Uranus het sich anno 2007 in einer vu sine seltene „Chantestellige“ befunde – e Ereignis, wo numme alli 42 Johr vorchummt. Säll het dr Forscher au mit erdbundene Teleskopen bsunderi Glägeheite fier Messige gä. Zum eine het mer versuecht, Veränderige, wo durch dr Wexel vu dr Johreszitte uf em Uranus verursacht werre, in sinere Atmosphäri z'finde. Zum andere isch es durch die speziell Geometri zue gegesitige Bedeckige un Verfinsterige vu dr Uranusmönd chumme. Säll het es ermöglicht, ihri Bahnparameter erheblich gnauer z'bestimme wie es bisher möglich gsi isch.

Lueg au: "Lischte vu dr Entdeckige vu dr Planete un ihrene Mönd"






</doc>
<doc id="27913" url="https://als.wikipedia.org/wiki?curid=27913" title="Aegir (Mond)">
Aegir (Mond)

Dr Aegir (au Saturn XXXVI) isch ein vu dr ussere Zwergmönd vum Planet Saturn.

D'Entdeckung vum Aegir durch dr David C. Jewitt, Scott S. Sheppard, Jan Kleyna un Brian G. Marsden uf Ufnahme vum 12. Dezember 2004 bis zum 11. März 2005 isch am 3. Mai 2005 bekannt gä worre. 
Dr Aegir isch zerscht under dr vorlaifige Bezeichnig S/2004 S 10 gfüehrt worre. Im April 2007 isch no dr winzig Mond uf dr Meeresriis Ägir (au Ægir oder Hlér) daift worre, eme Suhn vum Rifferiis Fornjotr un Brueder vum Logi un Kari, us dr nordische Mythologi.

Dr Aegir umchreist dr Saturn uf ere rucklaifige (retrograde) exzentrische Bahn in 1116 Däg un 6 Stunde (meh wie drei Erdejohr). D'Bahnexzentrizität betrait 0,251, wobi d'Bahn mit 167,43° gege d'Ekliptik geneigt isch (eigetlich 22,57°, Neigige iber 90° stehe fier retrogradi Bahne).

Dr Aegir besitzt e Durchmesser vu gschätzte 6 km. Meh weiss mer eigetlich nit iber ihn.



</doc>
<doc id="27914" url="https://als.wikipedia.org/wiki?curid=27914" title="Albbruck">
Albbruck

Albbruck isch e Gmeind im Landchreis Waldshüet und ligt a dä Mündig vo dä Alb i dä Rhii, wo do d'Gränze zu de Schwiz bildet. S isch vor allem bekannt wäge dä Papierfabrik. Selli gits scho lang, früener händ sie s Holz däfür no d Alb abegflözt. D Alb isch bevor dä Elektrifiziirig ä ganz gfährlichs Wasser gsi wo oft Hochwasser gha hät. Dä Strom wird für d Papierfabrik bruucht.

D'Gmeind gränzt im Norde an Dachsbärg, im Oste an d'Chreisstadt Waldshüet-Dienge und Dogere, im Süde an d'Schwizer Gmeinde Schwaderloch und Mettauertal, im Weste an Laufeburg und Herrischried.

Zu de Gmeind Albbruck mit de Gmeinde Birkchinge ("Birkingen"), Birdef ("Birndorf"), Büech ("Buch"), Schache ("Schachen") und Underalpfe ("Unteralpfen"), wo bis in d'1970er-Johr alli selbständig gsi sin, ghörte insgsamt 20 Dörfer, Wyler, Höf und Hüser. Zu de Gmeind Albbruck in de Gränze vom 31. Dezämber 1974 ghöre s Dorf Albbruck mit Alb und d'Gmeindedeil Albert und Kiesebach. Zu de ehemolige Gmeind Birkchinge ghöre d'Dörfer Birkchinge und Kuchelbach, de Wyler Bohland und s Ghöft Behle. Zu de ehemolige Gmeind Birdef ghöre d'Dörfer Birdef und Schadebirdef und s Ghöft Miehli. Zu de ehemolige Gmeind Büech ghöre s Dorf Büech, d'Wyler Etzwihl, Haide, Hechwihl und Steibach und d'Hüser Görwihler Steg und Hochefäls. Zu de ehemolige Gmeind Schache ghört Steibach und d'Hüser Görwihler Steg und Hochefäls. Zu de ehemolige Gmeind Schache ghört s Dorf Schache. Zu de ehemolige Gmeind Underalpfe ghöre s Dorf Underalpfe und d'Hüser Styg, Jugendheim.

Im Gebiet vo de ehemolige Gmeind Büech litt di abgangeni Burg Ryburg (oder Iburg).

De Orts-Chern Albbruck mit sine Ortsdeil Kiesebach, Alb und Albert hät de Gmeind ihr Name gee; er isch 1403 s erscht Mol gnännt worre. De Ortsdeil Birkige isch 814 als "Birchinga" zum erschte Mol urkundlig erwähnt worre und hät zerscht im St. Galler Chloster, spöter (ab 1528) im Chloster St. Blasie ghört. Birndorf isch au 814 zum erschte Mol i-n-re Urkunde erwähnt worre. Im Ortsdeil hät's e dreischiffigi Chirch im romanische Stil; dört findet mer mehreri Kunschtwerch. Sit 1271 hät Birndorf zum Chloster St. Blasie ghört. De Ortsdeil Büech wird als "puach" im St. Galler Urkundebüech erwähnt.

Am 2. April 1945 isch Albbruck zum Zyl vo me Luftagriff worre. 4 Persone sin deby gstorbe.

Am 1. April 1924 sin d'Gmeinde Albbruck, Alb und Kiesebach zu de "neue" Gmeind Albbruck vereinigt worre. 1936 isch d'Gmeind Alb uff sälli Gmeind ygmeindet worre. Di hüttigi Gmeind Albbruck isch zum 1. Januar 1975 uss de sechs Gmeinde Albbruck, Birkchinge, Birdef, Büech, Schache und Underalpfe bildet worre, wo bis dörthy selbständig gsi sin.

Ergebnis vo dr Landdagswahle sit 2006: 



</doc>
<doc id="27915" url="https://als.wikipedia.org/wiki?curid=27915" title="Albiorix (Mond)">
Albiorix (Mond)

Dr Albiorix (au Saturn XXVI) isch ein vu dr chleine ussere Mönd vum Planet Saturn.

D'Entdeckig vum Albiorix durch e Astronometeam uf Ufnahme vum 9. November bis zum 17. Dezember 2000 isch am 19. Dezember 2000 bekannt gä worre. Dr Albiorix isch zerscht vorlaifig as S/2000 S 11 gnennt worre. Daift worre isch dr Mond uf dr Albiorix, ere Gottheit us dr keltische Mythologi.

Dr Albiorix umchreist dr Saturn uf ere sehr exzentrische Bahn ime middlere Abstand vu 16.394.000 km in rund 783 Däg un 11 Stunde, alo eweng iber zwei Erdjohr. D'Bahnexzentrizität betrait 0,4791, wobi d'Bahn mit 33,979° starch gege d'Äquatorebeni vum Saturn gneigt isch. Dr Albiorix ghört zue dr Gallische Gruppe vu dr Saturnmönd.

Dr Albiorix besitzt e gschätzte Durchmesser vu 32 km. Si us dr vermuetete Zämmesetzig abgleiteti Dichti isch mit 2,3 g/m im Verglich zue dr andere Saturnmönd relativ hoch. Mer vermuetet, dass er us Wasseriis mit eme hoche Adeil an silikatischem Gstei bstoht. 
Er het e sehr dunkli Oberflächi mit ere Albedo vu 0,06, d. h., numme 6 % vum igstrahlte Sunneliecht werre reflektiert. 

Mit ere scheinbare Helligkeit vu 20,5 isch er e usserscht liechtschwach Objekt.



</doc>
<doc id="27916" url="https://als.wikipedia.org/wiki?curid=27916" title="Anthe (Mond)">
Anthe (Mond)

D' Anthe (au "Saturn XLIX") isch ein vu dr chleinschte Mönd vum Planet Saturn. Si Umlaufbahn lit zwische sällere vu dr grosse Mönd Mimas un Enceladus.

D'Entdeckig vu dr Anthe durch s'Cassini Imaging Science Team uf Ufnahme vum 30. Mai 2007 sowie früehere Ufnahme, wo bis in dr Juni 2004 zruckriiche, isch am 18. Juli 2007 bekannt gä worre. 
D'Anthe het zerscht die vorlaifig Bezeichnig S/2007 S 4 erhalde un het vu sine Entdecker dr Spitznamme "Frank" erhalde.
Im August 2007 isch dr Mond no uf eini vu dr Alkyonide us dr grichische Mythologi daift worre.

D'Anthe umchreist dr Saturn uf ere prograde Bahn ime middlere Abstand vu 197.700  km in eweng meh wie einem Erdedag D'Bahnexzentrizität betrait 0,001, wobi d'Bahn mit 0,1° gege d'Ekliptik gneigt isch.

D'Anthe besitzt e Durchmesser vu guet 2 km. Vil meh isch nit iber des Objekt bekannt.



</doc>
<doc id="27917" url="https://als.wikipedia.org/wiki?curid=27917" title="Bebhionn (Mond)">
Bebhionn (Mond)

D' Bebhionn (au Saturn XXXVII) isch ein vu dr ussere Zwergmönd vum Planet Saturn.

D'Entdeckig vu dr Bebhionn durch dr David C. Jewitt, Scott S. Sheppard, Jan Kleyna und Brian G. Marsden uf Ufnahme vum 12. Dezember 2004 bis zum 9. März 2005 isch am 3. Mai 2005 bekannt gä worrre. 
D'Bebhionn het zerscht die vorlaifig Bezeichnig S/2004 S 11 erhalde. Im April 2007 isch dr Mond no uf die keltisch Götti Bebhionn (auch Bébinn) daift worre.

D'Bebhionn umchreist dr Saturn uf ere exzentrische Bahn in guet 835 Däg. D'Bahnexzentrizität betrait 0,469 wobi d'Bahn mit 35,01° gege d'Ekliptik gneigt isch.
D'Bebhionn ghört zue dr Gallische Gruppe vu dr Saturnmönd.

D'Bebhionn besitzt e gschätzte Durchmesser vu guet 6 km. Vil meh isch nit iber si bekannt.



</doc>
<doc id="27918" url="https://als.wikipedia.org/wiki?curid=27918" title="Bergelmir (Mond)">
Bergelmir (Mond)

Dr Bergelmir (au Saturn XXXVIII) isch ein vu chleine ussere Zwergmönd vum Planet Saturn.

D'Entdeckig vum Bergelmir durch dr David C. Jewitt, Scott S. Sheppard, Jan Kleyna un Brian G. Marsden uf Ufnahme vum 12. Dezember 2004 bis zum 9. März 2005 isch am 3. Mai 2005 bekannt gä worre. 
Dr Bergelmir het zerscht die vorlaifig Bezeichnig S/2004 S 15 erhalde. Im April 2007 isch dr Mond no uf dr Riis Bergelmir, eme Enkel vum Ymir, us dr nordische Mythologi daift worre.

Dr Bergelmir umchreist dr Saturn uf ere retrograde, exzentrische Bahn in guet 985 Däg un 23 Stund. D'Bahnexzentrizität betrait 0,123, wobi d'Bahn mit 157,39° gege d'Ekliptik gneigt isch.

Dr Bergelmir besitzt e gschätzte Durchmesser vu guet 6 km. Meh isch iber si Ufbau nit bekannt.



</doc>
<doc id="27919" url="https://als.wikipedia.org/wiki?curid=27919" title="Bestla (Mond)">
Bestla (Mond)

D' Bestla (au Saturn XXXIX) isch ein vu dr chleine ussere Zwergmönd vum Planet Saturn.

D'Entdeckig vu dr Bestla durch dr David C. Jewitt, Scott S. Sheppard, Jan Kleyna un Brian G. Marsden uf Ufnamme vum 13. Dezember 2004 bis zum 5. März 2005 isch am 3. Mai 2005 bekannt gä worre. 
D'Bestla het zerscht die vorlaifig Bezeichnig S/2004 S 18 erhalde. Im April 2007 isch dr Mond no uf d'Iisriisi Bestla, d'Mueder vum Gott Odin, daift worre.

D'Bestla umchreist dr Saturn uf ere retrograde exzentrische Bahn in guet 1083 Däg. D'Bahnexzentrizität betrait 0,5176 - isch also sehr hoch - wobi d'Bahn mit 145,2° gege d'Ekliptik gneigt isch.

D'Bestla besitzt e Durchmesser vu gschätzte 7 km. Meh isch iber si nit bekannt.



</doc>
<doc id="27920" url="https://als.wikipedia.org/wiki?curid=27920" title="Breisacher St. Stephansmünster">
Breisacher St. Stephansmünster

S Brisacher St. Stephansmünschder isch a gotisch-romanischi Kirch un s Wohrzeiche vu dr Stadt Alt-Brisach. Die Sähnswürdigkeit isch ufem Münschderberg gläge un isch wit ybr d Stadtgränze sichtbar. Markant sin dia beide unterschiedliche Kirchtürm vu dem dreischiffige Bau, wu sich – untypisch fir ä chrischdliche Sakralbau – im Chorberich bfinde. D Kirch stammt üs dr spätromanischi Zit vum 12. Johrhundert un isch bis in d Gotik vum 15. Johrhundert erwiteret worre. Dia nach em heilige Stephanus benannti Kirch wird hit vu dr katholischi Pfarrgmei Sankt Stephan gnutzt. S Brisacher Münschder isch bsunders fir sine kulturhistorisch beditsami Innenüsstattig bekannt, wie zum Byspil des Wandbild "S Jüngschdi Gricht" vum Martin Schongauer wo faschd 100 Quadratmeter groß isch.

D Besiedlig uf em Plateau vum hitige Münschderberg reicht zruck bis in d Jungstaizit. Während dr Keltezit isch uf em Plateau a „Fürschdesitz“ gsi, wu Handelsbeziehige bis in d Mittelmeerrüm unterhalte het. Au d Römer hen d strategischi Beditig kennt un dert a Kastell bäut. Dert het denno dr Kaiser Valentinian I. am 30. Äuguschd 369 a Edikt üsgsproche, dem Brisach sini erschdi schriftlichi Erwähnig verdanke duet. In dem Edikt wird wum "mons Brisacus" gsproche, was soviel wie „dr Berg, wu sich s Wasser dra bricht“ beditet. Nach dr Eroberig durch d Alemanne um 400 het sich Brisach zu einem vu de wichtigschde Ort am Oberrhin entwickelt. Dia Zit vu 1198 bis 1218 under Herzog Berthold V. vu Zähringe isch vun äre rege Bäutätigkeit prägt gsi. In sällere Zit isch d Burg Brisach uf dr Nordsyte vum Berg, dr Radbrunne in dr Mitti un s St. Stephansmünschder uf dr Süadsyte entstande. An dr Stell vum hitige Münschder het dr Ort Brisach Vorgängerkirche gha - s gibt abr kaini materielli Spure fir dia Behäuptig, allerdings Vermuatige, dass a Kirche scho in dr merowingische odr karolingische Zit existiert het. 
D Bäuzit vom hitige Münschder isch nit gnau bekannt. S isch wohl noch 1185 mit dr Erichtig begonne worre, dia dann vermutlich erschd 1230 abgschlosse gsi isch. Im 13. Johrhundert isch d Kirch durch an gotische Chor mit polygonalem Abschluss erwiteret worre. Nach 1330 sind umfangriche Erwiterige nach Wesschde vorgnumme worre. Dia sin abr nur bis zua einere Mürehöchi umgsetzt worre, so dass fir guet 100 Johr an dr romanischi Weschdwand a Bäuruine agschlosse het. Dia lange Zit in dr Bäuphas het zu einigi Ungnauigkeite gfiert, sowohl am Weschdportal wie äui am mit enem Maßwerktympanon versehene Nordportal. Erschd am End vum 15. Johrhundert isch d hit bestehende Weschdbau errichtet worre. Er zeigt ditliche Spure vu neui Planwechsel während dr Bäuzit. Anhand vu de Johreszahle 1473 an ämä Pfiler un 1785 an dr Üßesyte vun ämä Treppetürmli uf dr Süadsyte lenn sich Beginn un Endi vu dr Bäuzit ablese.

An de Stei vum Münschder lasse sich d Kriegsfolge rekonstruiere. So erinnert a Inschrift an en Ischlag vu 1870, üsbrocheni Stei an en Treffer üs em Johr 1940, wu äui s Paradiesbild vum Schongauer (lueg unte) bschädigt het. S unterschiedlichi Mürewerk vu d Türm zeigt, dass si noch m End vum Zweite Weltkrieg hän üsbesseret wärre müasse. Dr oberi Deil vum Münscher isch faschd völlig zerstört worre.

S Münschder St. Stephan isch uf dr Südsyte vun ärä vulkanischi Felsscholle, wo yber 600 Meter lang isch un nooch allene Syte steil nab goot. Dr Platz wo d Kirch hit isch entspricht dem vum damalige repräsentative Verwaltungsbäu (Prätorium) vum spätantike Kastell. D Räschd vu de Fundament vum Kastell finde sich nit numme unterhalb vu dr Kirch, sondern äu unter em gsamte Münschderplatz. S Kircheschiff isch 66 Meter lang und s Syteschiff isch 28 Meter breit.

S weschdlichi Häuptportal isch s einzigi mit Figureschmuck. S Tympanon vum Portal zeigt Szene üs em Läbe vum Kirchenpatron St. Stephan. S Weschdportal stammt nit üs dr Zit vu dr Weschderwiterig, sondern wird in d Zit um 1330/40 datiert. D unteri Zone stellt d Beruefig vum Patron durch d Apostel dar. An dia schließt sich d Darstellig vo sinere Predigt vor de Jude a, wo sich d Ohr zuehalte, damit si sini gottesläschdernde Rede nit miesse here. A andere Widersacher versuecht, ihn üs ämä Buech z widerlege. D rechti Syte zeigt d Steinigung vum St. Stephan. Di oberi Szene vum Tympanon zeigt zwee Engel, wo de Liichnam vum Heilige in än Sarkophag lege. Seller feierlichi Vorgang wird durch zwee witeri Engel begleitet, wo Kerze un Weihrauch halte. A fünftr Engel het d Seel vum Stephanus in d Gstalt vun ämä Kleikind im Arm, um si ins Paradies z trage.

A wiße un a schwarze Treppeturm markiere jeweils d Gränz vum ehemalige Weschdabschluss vu dr romanische Kirch un vum Weschdbäu. Dr niedrigere wißi Treppeturm ghört noch zum Weschdbäu. D massivi schwarze Treppeturm wird am Afang vun ämä Weschdbäu zuegrechnet, wu d Planig gänderet worre isch. Dert isch dia neui Johreszahl "1485" igmeißelt. Am End vu dr Wand vum romanische Syteschiff isch ä kleis Pförtli vermüert worre. D Spitzi vum Dach im Weste het a Höchi vu 31 Meter.

D Nordsyte vum Münschder isch zur Stadt zugwendet un schlicht ghalte. Si het zwei giebelbekrönti Portal im romanische Deil un ai gotischs im Weschdbäu. Im Winkel zwische Querhüs un Syteschiff isch früener a ausladends Beihüs mit ärä Michaelskapelle gsi, wo de halbrunde Treppeturm wo hit sichtbar isch verborge het. Der Deil isch vu inne un vu üße zuegänglich gsi. Vu Norde her ka mer a höher planti Kirche feststelle, wu het nach Oschde solle fortgsetzt werre. Statiker meine, dass de Unterbäu z swach fir a hoche Tum gsi wär. Trotzdem hets im 19. Johrhundert Plän gä, a Weschdturm z errichte. Üs denne Gründ het s Brisacher Münschder untypischer Wis uf d Weschdsyte kein Turm, sondern a quaderförmige Baukörper mit ämä pyramideartige Dach, wu insgsamt 31 Meter hoch isch. D eigentlichi Glocketürm sin uf d Oschdsyte vu d Kirch. Dia zwei ungleichi Türm hän a unterschiedlich großi quadratische Grundfläche un äu ebbis vuanader abwichend Fassadeelement un Fenschder. Beidi Türm hän Pyramidedächer; d a weng höcheri un spitzer Süedturm het a Gesamthöchi vu 40 Meter.

Während em gsamte Mittelalter isch rund um s Münschder a Friedhof gläge, weller 1648 vu de Franzose ufghobe un als Paradeplatz verwendet worre isch. D Bäckersäule üs em Johr 1476 hän si an d Weschdfassad vum Müschder vor de Ölberg versetzt.

Dr Großherzog Friedrich I. vu Bade het 1870 em Brisacher Bataillon a Feschdungsgschütz gschenkt, wo d dytsche Truppe in Fort Mortier (Neuf-Brisach) erbeutet hän. Es isch 1782 z Stroßburg gosse worre. S Gschütz isch denno uf em Münschderplatz gegenyber vum Häuptportal ufgstellt worre. Wo s Bataillon im Oktober 1901 nach Nei-Brisach verlegt worre isch, hän si s Gschütz mitgnomme.

Am 7. November 1904 isch zwische dr Stadt Brisach un dr katholisch Kirch a Vereibarig yber d Rächtsverhältniss vum Münschder un Münschderplatz abgeschlosse un am 11. Februar vum Johr druf vum katholische Oberstiftungsrat z Karlsrue gnehmigt worre. In dr Vereibarig stoht, dass s Münster, s Gländ wo s Münschder druf stoht, sowie drei Meter nach Nordoschde un zwei Meter nach Süedoschde als Eigetuem vu dr katholische Gmei anerkannt sin. Der Deil isch hit durch Pflaschderstei üsglegt. Dr ybrigi Deil vum Platz isch s Eigetuem vu dr Stadt Brisach. Well d Münschderplatz als öffentlicher Platz deklariert worre isch, derf derte nit bäut werre. Witer isch gregelt, dass d Kirch bi Bäuarbeite s Rächt het, Bäumaterialie uf em städtische Deil z lagere, sowit des nötig isch. D Kirch het s Rächt, Prozessione uf em Münschderplatz abzhalte. „Unziemlichi un lärmendi Schaustellige un Darbietige“ sin nit erlaubt.

S Langhüs, d Syteschiff un dr Hochchor vum Brisacher Münschers sin a hell ghalteni romanischi Kirchearchitektur. Dr Lettner üs Sandstei versperrt znächschd de Blick uf de Hochchor. Rechts vum Middelgang in Richtig vum Chor stoht a Kanzel üs em Johr 1597, wu mit vili Intarsie verziert isch. Vor em Lettner stoht a Zelebrationsaltar üs em Johr 1996. Am Fueß vu dem Altar isch a silberne Schrein mit Reliquie vu de Stadtpatron Gervasius un Protasius üs em Johr 1496.

In d Nordkonche links vum Lettner stoht s spätgotischi Sakramenthüs. S Sakramenthüs isch a Ufbewahrigsbehältnis üs Stei fir gweihti Hostie. S Konzil vu Trient (1545–63) het d Unterbringig vu de Hostie im Tabernakel uf em Altar agordnet un so s Sakramenthüs yberflüssig gmacht. Erschd s Zweiti Vatikanischi Konzil (1962–65) het d Gebrüch vum Sakramenthüs wieder zueglo. S Sakramenthüs vum Brisacher Münschder stammt üs em End vum 15. Johrhundert un erhebt sich yber a doppelt gliederte Fueß uf ämä schlanke Pfiler. D Pfiler sin mit musizierendi Engel verziert. Zwische de hochzogene Pfiler erhebe sich vergoldeti Gitter. Noch rund 4,5 Meter endet s Sakramenthüs mit ämä gliederte Gesprenge. D Zierdeil sin durch Beschießige üs em Zweite Weltkrieg bschädigt.

Dr Brisacher Lettner isch 1496 vun äme Meischder gschaffe worre, wo 1497 äu d Chornische vum Hochaltar gstaltet het un vu dem mer hit nimmi weiß, wer des gsi isch. A Bsunderheit im Brisacher Münschder isch, dass dr Lettner bis 1960 gschlosse gsi isch un d Funktion vun ere Schiidewand gha het zwischem Hochchor vu de Kleriker un em Middelschiff wu firs Volks gsi isch. Vum Lettner üs sin Evangelium un liturgischi Gsäng vortrage worre. Bis ins Johr 1837 sind uf em Lettner Orgle gstande - bis zum Zweite Weltkrieg sogar drei Altär. Oft wird dr Brisacher Lettner als architektonischs Vorbild fir de Iseheimer Altar agsäh.

Mit sini zierlichi Forme üs gälem Sandstei gilt er als großartigs Meischderwerk vu dr spätgotische Steimetzkunschd. Dr Grundriss vum Lettner isch rächteckig: Zwelf schlanki Pfiler rahme zehn Spitzböge i. Vum Middelschiff üs luegt mer durch fünf bogeförmigi Durchläss. Zum Chor hi öffne sich drei, zua de Syte je ei Boge. D Decki bstoht üs eme Netzgwölb. D Rippe vu dem Gwölb entwickle sich üs de Arkadepfiler un de schlanke Säule vu dr Rücksyte. A rund ei Meter hochi Maßwerkbrüschtig begränzt a begehbari Plattform vum Lettner. Uf de tragendi Pfiler befinde sich in rund drei Meter Höchi Kapitelle, wu üs ämä feschde Kern bstohn. Uf dr Vordersyte vu dene Kern ranke sich ghöhlti Blattwerk. Yber de schlanke Pfiler stohn Figure under Baldachin, wu a engi Verbindig mit dr Tradition vum Brisacher Münschder het. Links vum Middelboge stoht d Maria mit Kind, rechts d Heiligi Drei König. Witer isch dr Josef un dr Kirchepatron Stephanus dargestellt. Dia beide Stadtpatron Gervasius un Protasius sin uf dr nördliche Schmalsyte z finde - ihri Eltere Vitalis un Valeria uf dr süedliche Syte. A weng diafer befinde sich uf Konsole d Heiligi Barbara un d Heiligi Katharina. Dass d Heilige Drei König mit Briisach in Verbindig stohn, hängt mit ärä Legend yber ihri Reliquie un dia vu de Märtyrer Gervasius un Protasius zämme. Nach dere Legend het ihre Weg vu Mailand nach Köln yber Breisach gefihrt. Fachlit vermuete, dass d Lettnerfigure vu zwei verschiedeni Künschdler stamme. Dia Vermutig wird durch Abwichige in Gesamtstatur, Körperhaltig un Detailrichtuem vu de Skulpture gschdützt. Verglicht mr bispilswis d Mariefigur mit dere vum Mohrekönig, denno zeigt sich, dass dia vum Mohrekönig vumene begabtere Steimetz stammt.
D Decki vum Lettner wird vum alte Wappe vu Briisach (sechs silberni Berg uf rotem Grund), vum Wappe vu Vorderöstrich (wißer Querbalke uf rotem Grund) un vum Banner vum
Heilige Römische Riich (schwarzer Doppeladler uf goldenem Grund) ziert.

Noch em Zweite Weltkrieg hen sich d Stimme üs dr Gmei gemehrt, dass dr Blick uf de Hochaltar freigmacht werre soll. Dr Lettner het domols noch a geschlosseni Rückwand mit zwei vergitterti Türöffnige un ämä vergitterte Fenschder gha. Noch em Wille vu de Verantwortliche in dr Pfarrei het dr Lettner in d Weschdhalle solle versetzt werre. Fachlit hän des mit dr Begrindig abglehnt, dass a Veränderig vum Standort a Verfälschig vu dr Historie wäri. Dr domoligi Erzbischof Hermann Schäufele het 1959 de "Lettnerstrit" entschide, indem er d Versetzig abglehnt het. Allerdings het die Wand vum Lettner wo zum Chor zeigt het solle göffnet werre. Glichzitig het solle a neie Zelebrationsaltar in d Vierig vor em Lettner errichtet werre solle. 1960 isch denno d Betonempore in d Weschdhalle abgrisse un im nördliche Querschiff a neie Empore fir d Sänger un d Orgel bäut worre.

Dr Hochaltar vum Brisacher Münschder isch a offene Altarretabel üs Lindeholz. Er bstoht üs zwei gewaltige Flygel, ärä Predella un ämä ufstrebende Gesprenge. De Schrein isch 4,31 Meter hoch un 3,62 Meter breit. Die beide Flygel sin 1,81 Meter breit. D rechteckigi Predella isch 1,07 Meter hoch un 2,05 Meter breit. D Figure sin 2,05 Meter hoch un s Gesprenge ragt bis zue närä Höchi vu rund 6,25 Meter uf. Dr Hochaltar isch in de Johr 1523 bis 1526 durch a Meischter gschnitzt worre, wo s Monogramm "HL" hinterlosse het. Noch ärä Hypothes könnt mr dia Initiale em Bildhäuer Hans Loy zuordne. Dr Hans Loy wird in de Johr 1519/20 in dr Friburger Molerzunft gnannt. Allerdings isch au iber de Hans Loy fascht nyt bekannt. Noch ärä lokale Legend stohn d Initiale fir a Künschdler "Hans Liefrink".

Im Friburger Stadtarchiv liegt a Schrybe üs em Johr 1523 vum Magistrat vu dr Stadt Brisach an de Magistrat vu dr Stadt Friburg mitenre Bitte um Lindeholz, wel des im Brisacher Wald nit ka bschafft werre. D Bildschnitzer selbst het de Brief an d Stadt Friburg yberbrocht. Vil mehr isch yber d Afäng vu dem Kunschdwerk nit yberliefert.
D Altar isch drimol miteme Meischdermonogramm HL in d Form vu Däfelin signiert - jeweils an d Füeß vu dr Maria, em Christus un em Gottvater. Ufeme Betbuech wu rechts am Altarrand an dr Syte vu dr Gottvaterfigur vun ämä Engel nuf ghalte wird, isch mit d Hilf vu Infrarotliecht di Johreszahl 1526 (s Johr vu dr Vollendig) z erkenne.

S zentrali Motiv vum Hochalter isch d Darstellig vu dr Mariekröng. S Vorbild fir dia Szene isch a Hochalter im Friburger Münschder wo zwischen 1512 und 1516 vum Hans Baldung Grien, wo de HL kennt het, gmolt worde isch. D Mariefigur schwebt ufrecht im Altar. Vor dr Brust kreuzt sie ihri Arm und neigt ihre Kopf demutsvoll liicht zur Syte. Ihri lockigi Hoorpracht wird vum Wind nuf trage. S stark gfalteti und vudraihti Gwand schmiegt sich um ihre Körper. Jesus (links) un dr Gottvater (rechts) sitze an de Syte vu dr Maria und halte mit üsgstreckte Ärm a koschdbar verzierti Krone yber ihrem Kopf. Dia Szene wird vu musizierendi Engel umrahmt un a Düb als Sinnbild fir de Heilig Geischd schwebt yber d Krone.




</doc>
<doc id="27921" url="https://als.wikipedia.org/wiki?curid=27921" title="Cookie">
Cookie

E Cookie (US-änglisch: "Plätzle, Keaks") isch en kurzer Iitrag in`ra moischtens kleine Datebank uf ma Computer und dient em Ustuusch vo Informationa zwische Computerprogramm oder vo der zitlich beschränkte Archiviirung vo Informationa. E Cookie bschtoht us mindeschtens zwoi Beschtandtoil: sim Name und em Inhalt oder "Wert" vom Cookie; und zuesätzlich kinned Aagabe über de zweckmäßige Gebruuch vorhande si. Die Datebank ka ohne bsondere Hilfsmittel vom Computer-Benutzer selber oft it iigsea oder verändred werre. Sie isch somit "opak".

Vo Aawendungsprogramm, oder Dtoil bzw. Erwiterunga, vom`ma Betriebssystem vo Computer, wo an Dienscht zu Verfiegung schtelled, ka e Cookie zum Bischpil bim Schtart vom`ma Programm "gsetzt" werre. Andere Programm wird so bekannt, dass se dean Dienscht in Aaschpruch neah kinned, wenn se in der Datebank de vorher vereinbarte Name vom Cookie finded. Der Wert vom Cookie enthält drbi typischerwiis a Schpoicheradress, wo die Funktiona vom Dienscht driber zuegänglich sind. Datebanke vo deam Typ hoißed "Cookie Jar".

Webbrowser schtelled a Cookie-Datebank zu Verfiegung, wo "Cookie Cache" gnennt wird; und wo der Webserver drin vo`ra bsuechte Internetsitte Informationa in Form vo "HTTP-Cookies" hinterlege und bi ma Wiiderbsuech vo der Sitte uslease ka.

"Lueg ou:" Cache, Registry



</doc>
<doc id="27922" url="https://als.wikipedia.org/wiki?curid=27922" title="Daphnis (Mond)">
Daphnis (Mond)

Dr Daphnis (au Saturn XXXV) isch ein vu dr Mönd vum Saturn, wo sich in dr so gnennte "Keeler-Lucke" im usserschte A-Ring vu dr Saturnringe befindet.

D'Entdeckig vum Daphnis uf Ufnahme vu dr Rümsonde Cassini vum 1. Mai 2005 isch am 6. Mai 2005 durch d'Carolyn Porco un s'Cassini Imaging Science Team bekannt gä worre.
Dr Daphnis het zerscht die vorlaifig Bezeichnig S/2005 S 1 erhalde. Im Juli 2006 isch dr Mond deno uf dr Hirt Daphnis daift worre.

Dr Daphnis umchreist dr Saturn in guet 14 Stunde un 15 Minüte ime Abstand vu guet 136.500 km. D'Bahnexzentrizität un d'Bahnneigig sin noch ubekannt.

Dr Daphnis besitzt e Durchmesser vu guet 6 bis 8 km un het e uffällig helli Oberflächi.



</doc>
<doc id="27923" url="https://als.wikipedia.org/wiki?curid=27923" title="Eppenberg">
Eppenberg

De Name Eppenberg oder Eppebergstoot för verschidnigi Ortschafte:





</doc>
<doc id="27924" url="https://als.wikipedia.org/wiki?curid=27924" title="Farbauti (Mond)">
Farbauti (Mond)

Dr Farbauti (au Saturn XL) isch ein vu dr winzige, ussere Mönd vum Planet Saturn.

D'Entdeckung vum Farbauti durch dr David C. Jewitt, Scott S. Sheppard, Jan Kleyna un Brian G. Marsden uf Ufnahme vum 12. Dezember 2004 bis zum 9. März 2005 isch am 3. Mai 2005 bekannt gä worre. 
Dr Farbauti het zuenächscht die vorlaifig Bezeichnig S/2004 S 9 erhalde. Im April 2007 isch dr Mond no uf dr Sturmriis Farbauti, em Vadder vum Gott Loki, us dr nordische Mythologi daift worre.

Dr Farbauti umchreist dr Saturn uf ere retrograde, exzentrische Bahn in guet 1086 Däg. D'Bahnexzentrizität betrait 0,206, wobi d'Bahn mit 156,4° gege d'Ekliptik gneigt isch. Er ghört zue dr sognennte Nordische Gruppe vu dr Saturnmönd.

Dr Farbauti besitzt e gschätzte Durmesser vu villicht 5 km. Ansuschte isch nit iber ihn bekannt.



</doc>
<doc id="27925" url="https://als.wikipedia.org/wiki?curid=27925" title="Fenrir (Mond)">
Fenrir (Mond)

Dr Fenrir (au Saturn XLI) isch ein vu dr winzige ussere Mönd vum Planet Saturn.

D'Entdeckig vum Fenrir durch dr David C. Jewitt, Scott S. Sheppard, Jan Kleyna un Brian G. Marsden uf Ufnahme vum 13. Dezember 2004 bis zum 5. März 2005 isch am 3. Mai 2005 bekannt gä worre.
Dr Fenrir het zuenächscht die vorlaifig Bezeichnig S/2004 S 16 erhalde. Im April 2007 isch dr Mond no uf dr Fenriswolf, em Vadder vu dr riisige Wölf Skalli (au Skoll) un Hati un Suhn vum Gott Loki, us dr nordische Mythologi daift worre.

Dr Fenrir umchreist dr Saturn uf ere retrograde exzentrische Bahn in guet 1260,3 Däg. D'Bahnexzentrizität betrait 0,136, wobi d'Bahn mit 164,9° gege d'Ekliptik gneigt isch. Er ghört zue dr sognennte Nordische Gruppe vu dr Saturnmönd.

Dr Fenrir besitzt e gschätzte Durchmesser von villicht 4 km.



</doc>
<doc id="27926" url="https://als.wikipedia.org/wiki?curid=27926" title="Gemeindehaus Affoltern am Albis">
Gemeindehaus Affoltern am Albis

S alti Gmeindshuus vo Affoltern isch im Johr 1817 bauet worde und isch öppe vom Johr 1900 bis 2007 s Gmeindshuus vo Affoltere am Albis gsi. 

S Gmeindshuus isch im Zentrum vom Unterdorf an de Zürichstrasse, wo am Jonebach vorbi füürt. S Gebäude isch numme vo wenige andre Gebäude umgäh. Im Norden isch s Huus vo de Wasserversorgig und s Reschtaurant Central. Im Oschte isch Wäschhüüsli vo de reformiirte Chile und en chliner Schpilplatz, wo aber numme e Schaukle het. Im Süde isch s Pfarrhuus.

Im 1817i isch s Huus bauet worde, am Aafang als Schuel. S het Muure us Stei, e doppelläufigi freii Stäge, wo us Sandschtei isch und vili Fäischter. S grosse Schuelzimmer im Hauptgeschoss het d südlichi Hälfti vom Ruum in dere Etage iignoh. Näbe dra isch es chlises Unterichtszimmer gsi. Ei Etage drüber hets e Lehrer-Wohnig mit füf Zimmer gha. Sit öppe 1900 isch s Huus als Gmeindshuus bruucht worde. Wils aber für di ganz Verwaltig z chli isch gsi, hei scho bald einzlni Abteilige müesse usglagerte wärde.

Über di witeri Nutzig vom Gebäude isch no ned entschide. Möglicherwiis wird's vo de Chilegmeind übernoh.


</doc>
<doc id="27928" url="https://als.wikipedia.org/wiki?curid=27928" title="Komi">
Komi

Komi stoht für:



</doc>
<doc id="27929" url="https://als.wikipedia.org/wiki?curid=27929" title="L’Année épigraphique">
L’Année épigraphique

L'Année épigraphique, churz: AE, isch e Publikation wo jedes Joor erschiint. Si isch ane 1888 vom René Cagnat gründet wore, wo dozmol de Leerstuel för »Epigraphik und Römischi Gschicht« im Collège de France gha het. Bis ane 1964 isch si mit de "Revue archéologique" zäme usechoo, isch aber sither e aigni Publikation vo de «Presses universitaires de France».

"L'Année épigraphique" veröffetlicht jedes Joor ali noi entdeckte und veröffetlichte Inschrifte vom Römische Riich, i de Regle mitem Abdruck vom Teggscht. Aber au noiji Lesige und Abhandlige werdet uufgnoo. Vo zitt zu zitt chömet Indexbänd use.

D "L'Année épigraphique" sind e wichtigs Hilfsmittel för d Erforschig vo de römische Gschicht, äänlich wie s Corpus Inscriptionum Latinarum (CIL) und s Supplementum epigraphicum Graecum för di griechische Epigraphik.

E Redaktoorin vo dr Ziitschrift isch d Schwiizer Althistorikerin und Inschrifteforscherin Regula Frei-Stolba.

Corpus Inscriptionum Latinarum



</doc>
<doc id="27932" url="https://als.wikipedia.org/wiki?curid=27932" title="Flüsse der Schweiz">
Flüsse der Schweiz

Wäge dr Topographi und de vil Niderschleeg het d Schwiiz sehr vili Flüss. Die Flüss hän über e sehr längi geologeschi Zyt zumene grosse Deil s hytige Bild vor Schwiiz prägt, will si – zämme mit de Gletscher vo de letschte Yyszyyte – die hitige Dääler bildet hän. Praktisch jedi Region vor Schwiiz wird dur e Fluss prägt. Rund um d Alpe het’s au vil Seeè.

Fasch alli wichtige Flüss vor Schwiiz entspringe im Gotthardmassiv, nämli vor allem dr Rhy, dr Rotte (au Rhone gnennt), d Aare, d Rüüss und dr Ticino. Au d Linth entspringt zimli noch am Gotthardmassiv.

Die andere prägende Flüss vor Schwiiz sin d Saane, dr Doubs, d Birs, d Thur und dr Inn. Birs, Aare, Saane, Reuss, Linth/Limmat und Thur sin dodrby Teil vom Flusssyschtem vom Hochrhy. Die Flüss sprudle bi Kwele a ganz verschiidene Ort ir Schwiiz us em Bode.

Vor allne andere präge dr Rhy (zäme mit sim grosse Hauptnäbefluss, dr Aare) und dr Rotte d Landschaft vo dr Schwiz. Si beid ghöre zu de grööschte Flüss vo Europa.

Dur d Schwiiz verlaufe meereri europäischi Hauptwasserscheide: Si trenne d Yyzugsgebiet vo Nordsee, Mittelmeer und Schwarzem Meer. Sogar e dreifachi Hauptwasserscheidi findet sich uff em Lunghinpass im Engadin. D Idee, mit eme transhelvetische Kanal dur s Mittelland zwische Rhy und Rotte d Nordsee und s Mittelmeer zverbinde, isch nie umgsetzt worde.

Innerhalb vo dr Schwiiz het dr Rhy mit 375 km dr längscht Lauf, gfolgt vo dr Aare mit 295 km und em Rotte mit 264 km 

Dr Rhy isch mit enere Lengi innerhalb vo dr Schwiiz vo 375 km dr lengscht Fluss vor Schwiiz. Mit all sine Näbeflüss het er Yyzugsgebiet vo 36'494 km² – dodrmit verloot s Wasser vo 80 % vor ganze Flechi vor Schwiiz s Land bi Basel über e Rhy.

Dr Rhy het total 13 Quellflüssli, die wichtigschte sin Vorder- und Hinderrhy. Die beide fliesse bi Reichenau im Kanton Graubünde zämme. Allerdings duet nume dr Vorderrhy würkli us em öschtlige Gotthardmassiv entspringe. Dr Hinterrhy entspringt im Rhywald in dr Nöchi vom San Bernardino-Pass a dr Gränze zum Tessin – und dodrmit südlig vom Gotthardmassiv. Noch em Zämmefluss wändet sich dr Rhy in nördliger Richtig an Chur vrby em St. Galler Rhytal zue. Dodrby bildet er zerscht Gränze vor Schwiiz zem Fürschtetum Liechtestei, drno, mit zwee Uusnaame, zem öschtriichische Bundesland Vorarlberg. Drno mündet er in Bodesee. Vo do a und bis uf Basel bildet er (usser z Schaffhuuse und z Basel sälber) d Gränze zue Dytschland.

Z Konstanz verloot er dr Bodesee gege Weschte zue. Grad noch Schaffhuuse, südlig drvo, zwüsche Neuhuuse und Laufe, befindet sich dr gröscht Wasserfall vo Mitteleuropa, dr Rhyfall. Bi Choblez ströme Rhy und Aare zämme. Mit em Zuefluss vor Aare vergrössert sich d Wasserfiehrig vom Rhy um meh als Dopplete. Wiiter im Weschte durfliesst dr Rhy – unterdesse zum ene Strom worde – d Stadt Basel und verloot d Schwiiz Richtig Norde, won er d Gränze vom Elsass zu Bade bildet und wiiter i Richtig Nordsee fliesst.

D Aare isch dr wichtigscht Näbefluss vom Rhy, het e Lengi vo 295 km und es Yzugsgebiet vo 17'779 km². Si isch dodrmit dr lengschti rein schwiizerischi Fluss. Zuedäm isch si au dr Fluss mit am meischte Wasser, bim Zämmefluss mit em Rhy het si 50 % mee Wasser als är. Do dr Rhy aber zem Zytpunkt, wo me d Flüss systematisch binännt het, wenigi Kilometer lenger gsi als d Aare, heisst dr Fluss bis zum Meer Rhy. Dur d Begradigung vom Rhy im St. Galler Rhytal und d Juragwässerkorrektion an dr Aare isch dr Rhy mittlerwiile kürzer und d Aare lenger worde. So isch hütte d Aare bim Zämmefluss lenger als dr Rhy und bringt au mee Wasser. Trotzdäm bliibt dr Name Rhy us historische Gründ.

D Aare entspringt im weschtliche Gotthardmassiv im Bärner Oberland und prägt s weschtliche Mittelland. Zwüsche Innerchirche und Meiringe zwängt sich dr jung Fluss dur d Aareschlucht nordwärts. Es baar Kilometer witer fliesst si zerscht in Brienzer- und denn in Thunersee. Drno durchquert si im ene grosse Boge d Bundesstadt Bärn und chunt aschliessend in Wohlesee. Bi Aarbärg fliesst d Aare sit 1878 wäg dr Juragewässerkorrektion in nordöstlicher Richtig in Bielersee. Vo dört fliesst si in westlicher Richtig em Jurasüdfuess noche dur Soledurn und Olte, und bi Brugg tuet si sech im Wasserschloss mit Rüüss und Limmat vereinige. Wenigi Kilometer nordwärts trifft d Aare denn uff e Rhy

D Saane (frz. "Sarine", 126 km / 1'892 km²) entspringt bi Gsteig im westliche Bärner Oberland. Si fliesst zerst westwärts dur s waadtländische Pays-d’Enhaut, aschliessend noch Norde, dur s Greyerzerland – mit em Greyerzersee. Sowiso isch d Saane dr Hauptfluss vom Kanton Fryburg und hüfig bildet er au d Sprachgränze. Unden a Fryburg und em Schifenesee fliesst d Saane bi Aarbärg in d Aare.

D Rüüss (158 km / 3'425 km²) isch dr Fluss vor Zentralschwiiz. Er fliesst vom Gotthard här stetig noch Norde, bildet dodrbi s Urnertal, dur das die transeuropäischi Gotthardroute füert, und dr Vierwaldstettersee. Z Lozärn verloot d Rüüss dr See. Schliesslig mündet si im Wasserschloss bi Brugg in d Aare.

E bizz witer öschtlich entspringt bim Tödi d Linth (140 km / 2'416 km²), wo gege Nordoschte zue die öschtlige Voralpe Richtig Walesee durchquert. Über e Linthkanal fliesst si drno in Zürisee. Am andere Änd lauft si bir Stadt Züri wider us em See. Si heisst ab denn Limet und flüsst gege Nordweschte zu dr Aare im Wasserschloss bi Brugg.

Nomoll witer öschtlig entspringt mit dr Thur (125 km / 1'724 km²) dr gröscht Fluss vor Oschtschwiiz. Si chunt dur s Doggeburg, dr Thurgau und dur Teil vom Zürcher Hinderland. Churz noch em Rhyfall fliesst d Thur in Rhy.

Ganz churz vor Basel schliesslig fliesst d Birs (73 km / 924 km²) in Rhy. D Birs entspringt im Berner Jura, durfliesst die jurassisch Hauptstadt Dälschberg und bildet im Nordweschte vor Schwiiz innerhalb vom Jurahöhezug verschiideni Kluse und e markants Tal – s Laufental.

Dr Rotte, im Wälsche bekannt unter sim französische Name "Rhône" und ir Dütschwiiz "Rhone", isch in dr Schwiiz 264 km lang und het e Yzugsgebiet vo 10'403 km². Är entspringt uf dr weschtlige Syte vom Gotthardmassiv im Rhonegletscher und durfliesst dr Kanton Wallis: zerscht dur s Goms und denn vo Brig über Martinach (Fliessrichtig neu nordwärts) zum Gämfersee. Bis dohi bildet er s Walliser Haupttal, s Schwiizer Rhonetal. Am andere Änd vom Gämfersee verloot dr Rotte dr See und durfliesst d Stadt Gämf, verabschiidet sich drno grad vor Schwiiz und mündet schliesslig im Mittelmeer.

Dr Namensgäber vom Kanton Tessin, dr Tessin (it. "Ticino", 91 km, 1616 km²), entspringt im südliche Gotthardmassiv, fliesst noch Süde dur dr nördlig und mittleri Teil vom Kanton Tessin "(Sopraceneri)," vereinigt sich mit dr Moesa, wo us em bündnerische Misox chunt, strömt in Langesee, wo au dr zweit bedütend Fluss vom Kanton Tessin, d Maggia, ynefliesst, und verloot im See d Schwiiz. In Langesee fliesst au d Tresa, wo als Abfluss vom Luganersee grossi Teile vom Sottoceneri entwässeret. Dr Ticino fliesst schliessli im Süde us zum Langesee us und mündet grad unden a Pavia in Po, wo am Änd in d Adria fliesst.

Dr Inn (104 km, 2150 km²) entspringt bi Maloja im Engadin. Er fliesst dur Silser- und Silvaplanersee in Richtig Nordoste, verloot d Schwiz bi Vinadi und mündet im bayrische Passau in d Donau, wo ins Schwarze Meer fliesst.

Rhy, Rotte, Tessin und Inn entwässere zämme mit ihrne Zueflüss fasch die ganz Schwiiz. Es paar ehnder glaini Gebiet wärde aber no über anderi Flüss entwässeret. Im Nordweschte d Umgäbig vo La Chaux-de-Fonds und St. Ursanne und au d Ajoie dur dr Doubs (Richtig Mittelmeer); ganz im Südoschte vom Land s Münstertal (dur Rom und Etsch in d Adria), d Bündner Südtäler Puschlav (dur Poschiavino) und Bergell (dur Mera) über de Comersee dur Adda; im Süde die südliche und östliche Teil vom Mendrisiotto (dur Breggia und Comersee bzw. dur Gaggiolo und Olona) und s Zwüschbärgetal südlich vom Simplonpass (durs Grosse Wasser und d Diveria) – di letscht gnennte gönd ali via Po i d Adria.

Mit Usnaam vo eim vo de 13 Quellflüss vom Rhy, em Reno di Lei, und em Doubs entspringt kei grössers Schwiizer Gwässer im Usland, aber doch es paar gleineri.
Das sin d Wiise, Birsig, Biber, Spöl, Faloppia, Melezza, Isorno und Arve.



</doc>
<doc id="27933" url="https://als.wikipedia.org/wiki?curid=27933" title="Reformierte Kirche Birmenstorf">
Reformierte Kirche Birmenstorf

Di reformiirt Chile Birmischstorf ligt am weschtliche Dorfrand vo BIrmischtorf uf eme Hügel, wo Räbe düent wachse. Si isch am 28. Juni 1936 iigweiht worde.

Birmischtorf isch sit de Reformation es paritätischs Dorf gsi. Beidi Konfessione hei sich di alti Dorfchile teilt un die Chile het au sit em 1718 beiden Konfessione jewiils zur Hälfti ghört. Am 20. August im 1930i het di katholisch Chilegmeind für 35'000 Schwiizer Franke de reformiirt Aateil kauft.

Nach lange Diskussione het die reformiirt Chilegmeind bschlosse, en eigeni Chile z baue. De Bollrai am weschtliche Dorfrand isch als Schtandort bschtimmt worde. D Chile het de Albert Maurer, en Architekt vo Rüschlike, planet. Bauet worde-n-isch si vo Vogelsanger und Maurer, em Architektebüro, wo de Albrecht Maurer dezue ghört het. D Iiweihig isch am 28. Juni 1936 gsi. Wil s Gäld chnapp isch gsi, het d Chilegmeind erscht emol uf d Turmuur und d Orgle verzichtet. Beides het me im 1952 aber chönne nocheholle. 
D Chile isch es typische Chilebau vom Noie Baue und schtoot unter kantonalem Schutz.

De Chorruum isch mit eme Wandbild vom Kunschtmaler Eugen Maurer vo Böiju gmalet. Es zeigt de Uferschtandne Chrischtus, wo sine Jünger am See Genezareth erschiint (Joh. 21). D Glasfeischter uf de Südsite zeiget di vier Evangelischte.
Im Johr 1952 het d Chile en Orgle mit 17 Regischter übercho. Au d Uur isch in dem Johr iibauet worde. Sit em 1956i het d Chile es elektrischs Glüt.

An Pfingschte im 1995i isch e drüteiligi Figuregruppe und en Abigmahlstisch in de Chorruum vo de Chile iigfügt worde, wo vom Ruedi Sommerhalder und em Otto Strauss gschtaltet worde-n-isch.

S Glüt vo de Chile isch urschprünglich vo de Schtadtchile vo Länzbrg. Zwei Glocke, wo zum Iischmelze a d Glockegiiserei Rüetschi z Aarau verchauft worde sind, het d Chilegmeind erscht chönne uslähne und schpöter chönne günschtig chaufe. Di andere beide sind vo de Iiwoonergmeind Länzbrg usgleent. Im 2002 isch eini vo dene Glockene, wo ursprünglich vo de Chile Schtaufbärg gsi isch, wider dert anne cho und me het z Birmischtorf e noii uffezoge.


</doc>
<doc id="27934" url="https://als.wikipedia.org/wiki?curid=27934" title="Uvularer Vibrant">
Uvularer Vibrant

De uvular Vibrant isch en Konsonant vo dr mänschliche Sprooch, wo änder sälte isch. Im Alemannische ùn andre europäische Sprooche isch es ei Variante vùm Zäpfli-r. S Zeiche defür im Internationale Phonetische Alphabet isch .



</doc>
<doc id="27944" url="https://als.wikipedia.org/wiki?curid=27944" title="Stimmhafter uvularer Frikativ">
Stimmhafter uvularer Frikativ

De stimmhaft uvular Frikativ isch en Konsonant vo dr mänschliche Sprooch. S Zeiche defür im Internationale Phonetische Alphabet isch . Im Alemannische ùn andre europäische Sprooche isch es ei Variante vùm Zäpfli-r. Im Alemannische wird de Luut viilmool als Approximant statt als Frikativ ussgsproche. Im IPA git es für de uvulare Approximant zwar kei eignes Zeiche, wänn e Ùnterscheidig wichtig isch, cha de Approximant aber mit transkribiert werde.

In mangi Transkriptione vùm Alemannische wird des Zeiche usserdäm für de uvulare Lenis-Frikativ bruucht, wo sùnscht au als [] transkribiert wird.



</doc>
<doc id="27948" url="https://als.wikipedia.org/wiki?curid=27948" title="Schwingen">
Schwingen

Schwinge isch en Schwiizer Nationalsport. Es isch d Schwiizer Variante vom Ringe. Jede Schwinger het e bsunderi Hose aa, an dere di beide Kontrahente sich müent gägesitig häbe. Gwunne het, wer es schafft, dass de Gägner mit beidne Schulterblätter de Bode duet berüüre und en immer noch duet an de Hose häbe.

D Schwinger träffet sich vom Frühjohr bis in de Härbscht bi "Schwingfäscht". Di findet unter freiem Himmel uf Sagmähl schtatt. In dene Sagmählchreis düent d Schwinger enand an de Hose häbe und versuechet, uf es Signal vom Ringrichter, de Gägner mit eme "Schwung" ins Sagmähl z befördere. Wenn des nöd in de vorgschribene Zit glingt, dann isch es en "Gschtellte", es Unentschide.
De Kampf wird vo 3 Kampfrichter bewertet. Für en Siig gits maximal 10 Pünkt. Jede Schwinger absolviirt bi eme Schwingfäscht 6 Gäng (bi eme Eidgnössische sogar 8). Di zwei, wo nach em füfte Gang di meischte Pünkt hei, schtönd im Schlussgang gägenand im Sagmähl. De wo im Schlussgang gwünnt isch de Fäschtsiiger, am Eidgenössische de Schwingerkönig.




</doc>
<doc id="27949" url="https://als.wikipedia.org/wiki?curid=27949" title="Stimmloser uvularer Plosiv">
Stimmloser uvularer Plosiv

De stimmlosi uvulari Plosiv isch en Konsonant vo dr mänschliche Sprooch. S Zeiche im Internationale Phonetische Alphabet defür isch . Im Alemannische git es de Luut nit, er wird aber wie es [] ussgsproche, nùmme wyter hinte im Rache.



</doc>
<doc id="27950" url="https://als.wikipedia.org/wiki?curid=27950" title="Wähe">
Wähe

E Waie (hochdütsch "Wähe") isch e traditionells alemannischs Gebäck. Es isch im Wäsentliche e flache Blächkueche mit emene Belag und emene Guss. D Waie heisst nid im ganzen alemannische Sprachruum glych. Anderi Bezeichnige sin Chueche, Tünnä/Dünnele/Tülä, Bierde, Datsche oder Flade. 

Grundzuetate sind Mürbedaig (regional au Hefedaig, sälte Blätterdaig) und e Belag us Frücht, Gmies oder au Kääs. Drüber kunnt e Guss us Milch und Eier oder us Rahm und Eier. Dä Guss wird denn bim Bache dick und gääl. Dr Belag wird bi de Waje immer mitbache. Im gsamte ähnlet e Waie dr französische Quiche oder Tarte, eifach mit em Unterschiid, dass bi dr Waie dr Guss au no zuggeret oder gsalzt wird, drumm gits au als Hauptrichtige siessi und salzigi Waje.

Waie sottme nit verwechsle mit Faschtewaie, was im Prinzip e Weggli mit Kümmel druf isch.

Die frieschte Beleg, wo s "Schwiizerisch Idiotikon" chan afiere, stamme us der Zit um 1550 ume. Noch em Volkskundler Albert Spycher isch d Waie in dr Huusbäckerei entstande. Me het bim Brotbache Daigräscht bruucht, wo in dr Brotschüssle liige bliibe sin. Denn het me d Räschte zumene dünne Flade usgwallt und dr Daigrand zumene Wulscht zämmedruggt, will susch dr Belag und dr Guss usgloffe wäri. Druffdo het me denn, was me so in dr Chuchi gfunde het, also Frücht oder Gmies. Drumm hän salzigi und siessi Waie e gmainsame Ursprung.

D Waie hän schnäll ihre Wäg in die guetbürgerlig Chuchi gfunde. Sit em 19. Joorhundert wärde d Waie au in gwärblige Bäckerei zuebereitet.

In de katholische und gmischt-katholische Gebiet vor Schwiiz, vor allem im Oschte, isch d Waie friener e Faschtespiis gsi, i de reformierte Gegende, also meh im Weschte, e Feschtspiis. Im Üecht- und Waadtland isches es Gricht gsi, wo me vor allem am fleischlose Fritig gässe het. Drumm gits no hüt vili Bäckereie, wo nume am Frytig Waie im Sortimänt hän. In de Bärggebiet kennt me d Waie erscht sit öppe 100 Joor, vermuetlig will me für d Waie e Bachofe bruucht, wo in de Alpe sälte gsi isch. Wäg dr dominierende Milchproduktion und Viehwirtschaft stamme us de Bärge d Kääs- und Rahmwaie. Früchtewaie sin friener vor allem in de Obschtbaugebiet (u. a. em Thurgau) bikannt gsi. Hüt wärde salzigi wie siessi Waie in dr ganze Schwiiz und em Badische bache.

Vili Region hän e eigni Bezeichnig für d Waie. D Begriff bedüte aber immer öppe s Gliich.








E Waie isch en Art Chueche, wo mit emne spezielle Taig bache wird, es git aber au Variatione mit Blättertaig oder mit Mürbetaig. Dä Taig wird derno ganz huuchdünn usgwellt und in e flachi Küecheform dië je nooch Gegend rund oder viereggig isch, usglegt. Ir Schwyz cha me dä Teig fertig und usgwallt chouffe.

Grundsätzlech lö sech süessi (meischtens mit Frücht) u salzigi Waie la unterscheide. Die salzige Waie daile sich uf in Gmieswaje und selligi, wo dr Guss us Milchproduggt (Rahm oder Chääs) dominiert.

Zue de salzige Waie gheere zum eine Gmieswaie, z. B. mit Zucchetti, Spinat, Tomate odr Broccoli. Meglig sin au Härdepfel oder Rhabarber, die beide ka me je noch Guss au siess mache. Drüber kunnt e Guss us Rahm oder Milch und Eier.

Für salzigi Waie ohni Gmies duet me für dr Belag je nochdäm no Ziibele, Kääs und Späck bruuche. Das wird denn mit emene Guss us Rahm und Eier, hüffig au no mit Chääs, überbache. Für d Kääswaie wird als Belag und Guss Kääs, Rahm und Eier bruucht.

Siessi Waie wärde vor allem mit Frücht belait, bsunders beliebt sin Öpfel, Aprikose, Chriesi, Zwätschge oder Heidelbeeri. Wärde Santihansdrübel (Johannisbeere) oder Druube generell bruucht, wärde die meischtens erscht gege Schluss vom Bache druffdoo. Au Vermicelles isch als Belag mögli. Do me Vermicelles aber – anders als Marroni – nid bache cha, zellt das nymmi zue de Waie im eigentlige Sinn. Unter dr Schicht mit de Frücht kunnt hüfig no e Schicht us gmoolene Nüss. Dr Guss bestoot us Milch, Rahm, Eier und Zugger. In dr Romandie wird dr Guss hüfig wäggloo, denn handlets sichs um die französisch Tarte.

E spezielli Art vo de siesse Waie und in dr Zuebereitig dr Kääswaie ähnlig isch d Rahmwaie (hüfiger als Nidlechueche bezeichnet) us em Bärnbiet. Wie bi dr Kääswaie wird zwüsche Belag und Guss nid unterschiide, dr Guss entspricht em Belag. Er bestoot bim Nidlechueche vor allem us Rahm (Nidle), Eier und Zugger.

In viele Gegende, bsunders z'Basel, gelte d’Zibelewaie resp. Kääswaie und Mählsuppe als tradizionelli Fasnachtsesse.

Usserdäm gits au ganz e huffe Waie-Fescht im Alemannische Sproochruum.

Im Bärnischen isst men am Zibelemärit e Zibelechueche.

Daig (viireckigs Bläch):


Alles vo Hand oder mit em Knethooge guet vermische, zuedegge un 1 Schtund kalt schtelle. 
"Des isch jetzt d'Mengi fuer ä viireckigs Bläch. Nimmt ma ä rundes, längds für 2. Da Daig hebt verschlosse 1 Wuuche im Kiihlschrank, ma chan en aba au guet iigfriere."
Ufflaag:

Form (rundi Waieform oder viireckigs Backblech) fedde, Daig uf Mähl uswalle un in'd Form lege. Daigrescht wo überschtoht abschniide oder umlitze, dann wird da Rand eweng dicker un chnuschpriger.
"Obschtwaie:"
Öpfel, Zwetschge, Chirsi, Rhabarber... ebbe alles was ma findet, au gmischt.
Obscht entcherne (Öpfel schälle), chlei schniide un uf da usgwallde Daig lege. Wemma Obscht nimmt wo schuurig Wassser zieht (z. B. Zwetschge), sott ma Brotchrueme ufm Daig verdeile, damit d'Waie nit bebbig wird.

"Ziiblewaie (rundes Bläch):"
5 großi Ziible in Ringel schniide un in da Pfanne glasig dünschde. Ä Schduck gräucherde Schpeck in dünne Streifle oder Würfel schniide un zämme mit da Ziible ufm usgwallde Daig verdeile. "Fuer ä viireckigs Bläch nimmt ma eifach s'dobbelde."

"Lauchwaie (rundes Bläch):"
2 Lauch butze, chlei schniide un blanchiere. 5 Schiibe kochte Schinke in Schtreifle schniide un zämme mit'm Lauch ufm usgwallde Daig verdeile. "Fuer ä viireckigs Bläch nimmt ma eifach s'dobbelde."

"Chäswaie (rundes Bläch):"
300g würzige Chäs riibe un ufm usgwallde Daig verdeile. "Fuer ä viireckigs Bläch nimmt ma eifach s'dobbelde."
Bäbble (rundes Bläch):


"Obschtwaie:"
Eier trenne, Eiwiis schlaa, Eigelb mit Suurrahm vermische.
Fuer alli Obschtwaie 2 Eßl. Zucker (bis uf arg suures Obscht z. B. Rhabarba, do nimmt ma 3) zum Eigelb dazue un vermische. Bäbble ufm Obscht verdeile.

"Ziiblewaie:"
Eier mit Suurrahm vermische. Salz, Pfeffer un Chüümi dazue. Bäbble uf da Ziible verdeile.

"Lauchwaie"
Eier mit Suurrahm vermische. Salz un Pfeffer dazue. Bäbble ufm Lauch verdeile.

"Chäswaie:"
Eier mit Suurrahm vermische. Salz, Pfeffer un Muskat dazue. Bäbble ufm Chäs verdeile.

"Fuer ä viireckigs Bläch nimmt ma eifach s'dobbelde vom Bäbble."

Bache:



</doc>
<doc id="27951" url="https://als.wikipedia.org/wiki?curid=27951" title="Trigraph">
Trigraph

In de Sprochwüsseschaft isch e Trigraph e Kombination uss drei Schriftzeiche, wo als Eiheit behandelt werre und/oder ei einzige Lut widdergänn. E glychartigi Kombination vo zwei Schriftzeiche nännt mer Digraph. E Bispyl für e Trigraph isch s <sch>, wo im Dütsche, Alemannische und Luxeburgische mit em Lutwert [] verwändet wird oder <dzs> im Ungarische wo für de Lut [] stoot.

In de Programmiersproch C werre nün Drei-Zeiche-Sequänze als Trigraphe bezeichnet, wo alli mit codice_1 agange und jewyls für ei einzels Zeiche verwändet werre. Si repräsentiere Interpunktionszeiche, wo's in Zeichesätz, wo nit im ASCII entspräche, nit git. Säll betrifft bsunders nationali Variante noch de ISO 646. D Programmiersproch C verwändet aber fast de ganz ASCII-Zeichesatz.

Hütt müeß mer in de Programmiersproch C fast nümmi verwände, wyl uff aktuälle Computersystem de komplätt ASCII-Zeichesatz dargstellt werre cha.


</doc>
<doc id="27952" url="https://als.wikipedia.org/wiki?curid=27952" title="Stimmhafter uvularer Plosiv">
Stimmhafter uvularer Plosiv

De stimmhafti uvulari Plosiv isch en Konsonant vo dr mänschliche Sprooch, wo sehr sälte isch. S Zeiche im Internationale Phonetische Alphabet defür isch . Im Alemannische git es de Luut nit, er wird aber wie es [] ussgsproche, nùmme wyter hinte im Rache.



</doc>
<doc id="27956" url="https://als.wikipedia.org/wiki?curid=27956" title="Odin von Lejre">
Odin von Lejre

De Odin vo Lejre isch e chliini ggossni Siberstautette, wo de Odin uf sim Thron Hlidskjalf zaigt, der Hoptgott vo de Nordische Mythologii. S Figürli isch i de Wikingerzitt öppe um 900 n.Chr. gmacht wore. 

S Figürli isch vom lokaale Amatöörarchäolog Tommy Olesen am 2. September 2009 grfunde wore, wääred de Uusgrabige vom Roskilde Museum im chliine Dörfli Gammel Lejre (Alt-Lejre), i de Nöchi vo de Stadt Lejre. Sit em 13. November 2009 isch s Figürli im Roskilde Museum uusgstellt und isch e Tail vo de permanente Uusstellig.

S Figürli isch us ggossnigem Silber mit schwarze Niello-Iilage. D Hööchi isch nume 18 Milimeter und s Gwicht bitrait 9 Gramm.

De Odin het e wiite Mantel aa und sitzt uf sim Thron Hlidskjalf, vo wo er öber di ganz Welt luege cha und so mitöberchunnt, wa so abgoot. Di beede Vögel nebet em stelet di beede Rappe Huginn und Muninn dar, wo jede Morge uusflüüget und em Oobe zruggchömed und em Odin verzellet, wa si vernoo und gsie hend. D Rücksitte vom Thron zaigt zwee Tierchöpf, vermuetli die beede Wölf Geri und Freki, wo em Odin sini Huustierli sind. Um de Hals und uf de Brust trait de Odin e Dekoration, wa vellicht de Ring Draupnir darstele cha. Vo dem Ring tropfet all nüü Nächt nüü noiji Ring ab.

S Figüürli vo Lejre zaigt de Odin inere From, wien er vill spööter i de Edda bischriben isch. Zudem understützt de Fund d Theorii, as Lejre i de Wikingerzitt e Königssitz gsii isch, wies jo au i de Sage verzellt werd.



</doc>
<doc id="27959" url="https://als.wikipedia.org/wiki?curid=27959" title="Honduras">
Honduras

Honduras isch en Schtaat z Latinamerika. Er ligt uf de Landbrugg zwüsche Nord- und Südamerika, also z Mittelamerika. Nachbarländer sind Guatemala, Nicaragua, El Salvador. Im Norde und im Süde gränzt Honduras jewils ans Meer, d Nordküschte and Karibik, d Südküschte an de Pazifik.

Di karibisch Küschte vo Honduras isch öppe 644 km und d Pazifikküschte 124 km lang. Vo Oscht nach Wescht ischs Land vo eme Bärg massiv durchzoge. De höchschti Bärg isch mit 2870 Meter ü.M. de Cerro de Celaque. Di meischte Lüt läbet im Weschte vom Land und nördlich vom Yojoasee.

S Klima vo Honduras isch in de Tüüflage tropisch. Es isch derte s ganz Johr füücht und Temperature sind bi öppe 26 °C im Schnitt. An de Pazifikküschte isch es im Winter troche und s Johresmittel vo de Temperatur isch bi öppe 31 °C. No einisch anderscht isch Klima im Landesinnere, wo d Bärge sind. Klimatisch ghört Hochland zu de gmässigte Zone het e e Johersdurchschnittstemperatur vo öppe 20 °C. 

Di meischte Flüss flüsset zum Atlantik reschpektiv zu de Karibik. De längschti Fluss isch de Rio Patuca mit 320 km und de Rio Ulua mit 240 km. De Yojoasee isch mit ere Flächi vo 285 Quadratkilometer de gröschti See im Land und schpilt bi de Trinkwasserversorgig e wichtigi Rolle.


</doc>
<doc id="27963" url="https://als.wikipedia.org/wiki?curid=27963" title="Tom Keenig">
Tom Keenig

De Tom Keenig (* z Basel) isch e Schwiizer Hip-Hop-Beatmaker un -Produzänt.

Sit em 2005i isch dr Tom Keenig mit Beatz baschtle beschäftigt. 

De Tom Keenig produziert Instrumentals für diversi nationali Hip-Hop-Künschtler. Är het au an internationale Wettbewärb dailgno, u. a. am "Enemy Soil Records Remix Contest".

Vo 2011 bis 2018 het de Tom uf Radio X d Hip-Hop-Sändig "Xplicit Contents" moderiert.

2012 het de "Jack the Ripper" als Rapper und dr "Kaen" vo «neumondaufnahmen» und dr Tom Keenig als Produzänte s Album „Time Paradox_MC“ released.

Vo 2013 bis 2016 het dr Tom Keenig im Metro4000-Studio mitgwirkt. Im Metro4000-Studio sin "TNN" (Kalmoo, Red Gee und DJ Philister) und ehemoligi „UnderClassMen“-Members wie dr "DJ ALK" oder "Kaotic Concrete" am musiziere, probe etc. Zuedäm recordet dr Tom Keenig immer wider diversi Untergrund-Rappers us Basel und Umgäbig im Metro4000-Studio.

Im Januar 2014 isch de Tom Keenig as «Basler Beat-Meister» bezaichnet worde.

Doktor Fisch schriibt in sim Review übr s Album „4057” vom Levo rimeD übr de Tom Keenig als Broduzänt «der mit der sexy-raumgreifenden Bassdrum».




</doc>
<doc id="27967" url="https://als.wikipedia.org/wiki?curid=27967" title="Jörg Abderhalden">
Jörg Abderhalden

De Abderhalden Jörg (* 28. August 1979) isch en Schwiizer Schwinger. Bi ere Körperlängi vo 188 cm het er es Gwicht vo 120 kg. Er gilt wäge sine villne Titel als eine vo de beschte Schwinger.

De Abderhalden Jörg isch eine vo de drü Schwinger in de Gschicht vom Schwinge, wo drü mol Schwingerkönig isch worde, en Titel wo me numm all drü Johr cha erreiche. In der Johr 1998, 2004 und 2007 het er s Eidgnössischi Schwinger- und Älplerfäscht gwunne. Au s Unschpunnefäscht, wo numme alli sächs Johr schtattfindt, het er im 1999 chönne gwünne. Im Jänner 2008 isch der Abderhalden Jörg au zum Schwiizer vom Johr 2007 gwählt worde. Am 14. Oktober 2010 het er si Ruggtritt bekannt gää.

De Abderhalden Jörg isch ghürote und het drü Chind. Er isch im Toggeburg ufgwachse und wohnt z Nesslau.



</doc>
<doc id="27970" url="https://als.wikipedia.org/wiki?curid=27970" title="Christoph Bieri">
Christoph Bieri

De Bieri Christoph (* 18. November 1985) isch en Schwiizer Schwinger. Er het e Körperlängi vo 189 cm und es Gwicht vo 110 kg. Bisher het er 77 Kränz gwunne, dodervo drü Eidgnössische, 15 vo Teilverbänd, 14 Bergkränz und 45 Kantonali. 

De Bieri Christoph het im 2003 sin erschte Kranz gwunne und het sither bi 48 Schwingerfäscht gwunne, dodervo bi 20 Krantzfäscht und bi 28 Regionalfäscht. Er ghört zum Schwingerclub Bade-Brugg. 

Ufgwachse isch de Bieri Christoph im Wiler Steinebüehl uf eme Buurehof, wo zu de Gmeind Undersiggetal ghört. Scho sin Vater, de Bieri Max, isch en aktive Schwinger gsi. Nach de Schuel het er e Lehr zum Laschtwagemech gmacht und drü Johr uf em Bruef gschaffet. Sit em 2009 isch er Product Manager bi de Bucher AG z Langetal.



</doc>
<doc id="27973" url="https://als.wikipedia.org/wiki?curid=27973" title="Hans-Peter Pellet">
Hans-Peter Pellet

De Pellet Hans-Peter (* 7. Oktober 1970) isch en Schwiizer Schwinger. Er het e Körperlängi vo 175 cm und es Gwicht vo 100 kg. Bisher het er 136 Kränz gwunne, meh wi jeder anderi Schwinger bisher.

De Pellet Hans-Peter het im 1991 sin erscht Kranz gwunne. Sither sind es wit über hundert. Eidgnössischi Kränz het er in de Johr 1998, 2001, 2004 2007 und 2010 gwunne. Sin Verei isch de Schwingerclub Sense.

De Pellet Hans-Peter isch mit sine elf Gschwischterte uf eme Buurehof z Oberschrot im Friburgsche ufgwachse. Sini sächs Brüedere sind au alli Schwinger, aber er isch de erfolgriichscht. Vo Bruef isch er Schriiner.



</doc>
<doc id="27974" url="https://als.wikipedia.org/wiki?curid=27974" title="Guido Thürig">
Guido Thürig

De Thürig Guido (* 14. Oktober 1981) isch en Schwiizer Schwinger. Er het e Körperlängi vo 185 cm und es Gwicht vo 116 kg. Bisher het er 58 Kränz gwunne, dodervo ein Eidgnössische im 2007. 

De Thürig Guido het im 1998i bim Baselländische Kantonalschwingfäscht sin erschte Kranz gwunne. Sini gröschte Erfolg sin de 3. Rang bim Unspunnefäscht im 2006 gsi und de 1. Rang bi de Kantonlakranzfescht vom Aargau im 2006 und vom Baselbiet im 2004, 2005, 2006 und 2009.

De Thürig Guido isch Betriibsökonom vo Bruef und läbt z Zofige. Sin Brueder isch de Schwinger Thürig Mario.

Di offizielli Website vom Thürig Guido und sim Brueder Mario


</doc>
<doc id="27975" url="https://als.wikipedia.org/wiki?curid=27975" title="Mario Thürig">
Mario Thürig

De Thürig Mario (* 17. März 1985) isch en Schwiizer Schwinger. Er het e Körperlängi vo 192 cm und es Gwicht vo 110 kg. Bisher het er 57 Kränz gwunne, dodervo drei eidgnössischi im 2004i, im 2007i und im 2010i.

De Thürig Mario het im 2002 bim Baselländische Kantonalschwingfäscht sin erschte Kranz gwunne. Sini gröschte Erfolg sin näbe de beide Eidgnössische Kränz d Siig bim Innerschwiizer Schwingfäscht und am Schwarzsee im 2006 gsi. Bim Kilchbärgschwinget im 2008 het er de 5. Rang belait und d Kantonali Schwingfäscht het er im 2005, 2006 und im 2007 im Aargau gwunne, im 2008 und 2009 im Baselbiet, im 2005 und 2006 z Basel-Stadt und im 2009 z Soledurn.

De Thürig Guido isch Zimmermaa vo Bruef und läbt z Mörike. Sin Brueder isch de Schwinger Thürig Guido.

Di offizielli Website vom Thürig Mario und sim Brueder Guido


</doc>
<doc id="27976" url="https://als.wikipedia.org/wiki?curid=27976" title="Eidgenössischer Schwingerverband">
Eidgenössischer Schwingerverband

De Eidgnössischi Schwingerverband (ESV) ischim 1894i gründt worde und het foif Teilverbänd. S Ziil vom ESV isch d Förderig vom Schwinge und d Tradition vo dem Schport z pfläge. De ESV het me wi 50'000 Mitglieder.

Scho bim Eidgnössische Schwingfäscht im 1894i isch de OK-Präsident, de J.J. Müller uf d Idee cho, en Eidgnössische Verband z gründe. Um des Vorhabe chönne um z setze isch es Komitee gründt worde, wo di Gründig het solle vorbereite. Am 11. März 1895 isch dann im Café Born z Bärn de Verband gründt worde. De erschti Obmann isch de Fritz Flück gsi. 

D foif Teilverbänd, wo zum ESV ghöred sind di folgende:


</doc>
<doc id="27978" url="https://als.wikipedia.org/wiki?curid=27978" title="Stimmhafte alveolare Affrikate">
Stimmhafte alveolare Affrikate

Di stimmhafti alveolari Affrikat isch e Konsonant vo de mänschliche Sprooch. S Zeiche im Internationale Phonetische Alphabet für de Luut isch , oder , wemmer eidütig wott kennzeichne dass es e Affrikate isch.



</doc>
<doc id="27980" url="https://als.wikipedia.org/wiki?curid=27980" title="Eidgenössisches Schwing- und Älplerfest">
Eidgenössisches Schwing- und Älplerfest

S Eidgnössischi Schwing- und Älplerfäscht gits sit em 1895, wo z Biu s erscht Fäscht schtattgfunde hät. S findet numme all drü Johr schtatt. Uf schportlicher Ebeni werdet di drü traditionelle Schwiizer Schportarte Schwinge, Hornusse und Steischtosse usgüebt. S Schwinge schtoht im Zentrum vo de Veraaschtaltig und de Siger vom "Eidgnössische" isch de "Schwingerkönig". 



</doc>
<doc id="27981" url="https://als.wikipedia.org/wiki?curid=27981" title="Stimmlose alveolare Affrikate">
Stimmlose alveolare Affrikate

Di stimmlosi alveolari Affrikat isch e Konsonant vo dr mänschliche Sprooch. Es isch de Luut, wo im Alemannische meischt mit <z> gschriibe wird, wie in „Zytig“. S Zeiche im Internationale Phonetische Alphabet für de Luut isch , oder wemmer eidütig wott kennzeichne, dass es e Affrikate isch.



</doc>
<doc id="27984" url="https://als.wikipedia.org/wiki?curid=27984" title="Stimmhafter palataler Frikativ">
Stimmhafter palataler Frikativ

De stimmhafti palatali Frikativ isch en Luut vo dr mänschliche Sprooch. S Zeiche im Internationale Phonetische Alphabet defür isch . De Luut het e groossi Äänlichkeit mit [] wie im Wort „jùng“, aber d Zùng bildet e Engi, wo deno Lùft duredrùggt wird, statt dass d Lùft wie bi [j] frei cha usströmme. Als eigeständigs Phonem isch de Luut sehr sälte, aber viilmool chùnt er als Ussproochmöglichkeit vùm /j/ vor.



</doc>
<doc id="27986" url="https://als.wikipedia.org/wiki?curid=27986" title="Russische Sprache">
Russische Sprache

Russisch, in de Eigebezeichnig "русский язык", isch e slawischi Sproch un bildet zämme mit em Ukraiinische, Wißrussische un Russiinische de ostslawisch Sprochzwiig. Mit rund 145 Millione Sprächer isch s Russisch die slawischi Sproch mit de witeste Verbreitig un ghört au zu de Wältsproche. 

Russisch isch bi witem di meistgsprocheni Sproch vu Russland, es isch uff em ganze Staatsgebiet Amtssproch. Als Folg vu de Russifikation in de Sowjetunion isch es in de Nochfolgestaate, d. h. in de Ukraiine, z Wißrussland, Kasachstan, Kirgisistan, Abchasie, Südossetie, Transnistrie un Kirgistan all no wit verbreitet un wird nit numme vu de russischsprochige Minderheite gschwätzt, sundern findet au bi de Völcher Verbreitig, wu jewiils in de Übberzahl sin. Säll gältet bsunders für d'Agglomeratione un für d'Gebiet in uumittelbarer Nöchi zu de russische Gränze (Oste vu de Ukraiine, Krim, Norde un Weste vu Kasachstan uew.). Di verschidene Völcher z Zäntralasie un im Kaukasus bruuche's unterenand viilmol als Verchehrssproch. In viile Nochfolgestaate vu de Sowjetunion gitt's (gradd in de Stedt) Lüt, wu Russisch besser chönne schriibe wie ihri eigeni Sproch, was de russische Präss dört s Übberläbe ermögligt. Im Baltikum hät d'Uuabhängigkeit degege dezüe gfiehrt, dass di russischi Sproch an Bedütig verlore hät un dass di russische Minderheite sich numme no schwär chönne behaupte.

De Rüef vum Russische hät sich verschlächtert, sit noch em Zerfall vu de Sowjetunion de Iifluss vu Russland in de Wält gsunke isch. Wu's friehjer e obligatorischi Främdsproch gsi isch, wändet mer sich hütt im Änglische züe, allerdings wird's bsunders vu de eltere Generatione no als "lingua franca" benutzt. Schätzige zfolg hät d'Bevölcherig, wu 1991 elter gsi isch wie 20 Johr, Russisch im Durchschnitt flüssig bis sehr güet gschwätzt.

Unter denne Lüt, wu um 1980 uff d'Wält chuu sin, hänn vor allem d'Südslawe s Russisch us kulturälle Gründ meh toleriert wie d'Westslawe (Tscheche uew.) un di nit slawische Völcher (Ungare, Rumäne). Bi de jüngste Generation isch s Änglisch, wu vu devor fast gar nit glehrt wore isch, viil witer verbreitet, wenn au uff weniger güetem Niveau, wie's bim Russisch vu de eltere Lüt de Fall gsi isch. Au Dütsch un Französisch sin no ehner verbreitet wie Russisch.

Bedingt durch d'Immigration gitt's au ußerhalb vu Osteuropa un de ehemolige Sowjetunion größeri russischsprochigi Bevölcherigsgruppe, am meiste devuu z Dütschland, Kanada, in de USA un bsunders z Iisrael, wu vu de sibe Millione e Sibbtel Russisch cha un au no aawändet.

Trotz Machtverlust vu Russland isch d'Rolle vu de Sproch in de Wüsseschaft (Stichwort Ruumfahrt), Kultuur un Bolitiik (mit Russland als militärischer Macht) nit wit gsunke. Wenn au ihr Gwicht als Verchehrssproch z Europa zruckgange isch, blibt si z Zentralasie, im Kaukasus un in de ehemolige UdSSR no erhalte.

Russisch goht wie di andere slawische Sproche uffs Protoslawisch zruck. Säll hät sich wohrschints im 1. odder 2. Johrdausend vor unserer Ziträchnig us de indogermanische Sprochfamilie glösd un sich zu de altslawische Sproch entwickelt. Im 6. un 7. Johrhundert isch sälli in dräi Untergruppe zerfalle, s Ost-, s West- un s Südslawisch. Innerhalb vum Ostslawische (au als „altrussische“ Sprochezwiig bezeichnet) hät sich s Russisch zwüschem 14. un em 15. Johrhundert vum Ukraiinische un em Wißrussische abgspalte, sodass sich bis ins 16. Johrhundert di nord-, mittel- un südrussische Dialäkt uusebildet hänn.

Di russischi Varietet (bzw. eigeni slawischi Sproch), wu z Nowgorod gschwätzt wore isch, bezüügt, dass Russisch nit – entgege ere wit verbreitete Ufffassig – sälber d'Usgangssproch vu de ostslawische Sprochfamilie gsi isch. S Nowgorodisch ghört au zum Ostslawische un wiisd größeri Unterschid zum Russische uff, isch abber scho im 9. Johrhundert schriftlig belèggt. D'Spaltig vu de ostslawische Sproche in Russisch, Ukraiinisch un Wißrussich hät degege erscht im 15. Johrhundert stattgfunde.

Di elteste Dokumänt uff Russisch sin de Nowgoroder Kodex (11. Johrhundert) un s Ostromir-Evangelium (1056/57), wu beidi uff Altchircheslawisch gschribe sin, wie au d'Birkerindeurkunde (Tekscht, wu zwüschem 11. un 15. Jh. entstande sin) uff Altnowgorodisch.

Bedingt durch Fernseh un Radio, wu s Standardrussisch gschwätzt wird, sin d'Unterschid zwüsche de russische Dialäkt am Verschwinde. Einewäg gitt's zwüsche de Varietete vu Moskau un St. Petersburg, de beide gröschte Stedt vu Russland, gwüssi Unterschid.

S modern Russisch hät 42 Phonem, dodevuu sin 6 Vokal un 36 Konsonante. Di hochi Aazahl vu de Konsonante isch mit de für di slawische Sproche charakterisdische Unterscheidig vu weiche (palatalisierte) un harte Konsonante z erchläre.

D'Ussproch hänkt devuu ab, in weler Stellig innerhalb vum Wort de Vokal odder Konsonant stoht. Bi de Vokal wird d'Position in odder diräkt vor de bedonte Silbe vu alle andere unterschide, eso wird s bedont o [] usgsproche, ansunschte abber [] odder []. D'Ussproch vu Konsonante wird oft durch anderi Konsonante bstumme, sodass stimmhafti Konsonante näbe de Stellig am Wortänd au vor eme witere stimmlose Konsonant zu ihre stimmlose Entsprächige were.

Im Gegesatz zum Dütsche un Alemannische unterscheidet d'Längi vu de Vokal nie d'Bedütig vu zwei Wörter, sundern isch für di richtigi Ussproch vu'me-ne Wort gar nit relevant. Bedonti Vokal were allewiil halblang usgsproche, während si in uubedonter Position churz sin. Zudemm unterscheide si sich oft in ihrer Qualitet vu de bedonte Variante, sodass zum Bispil s e un s я zu [] were: пятнадцать (fuffzeh) [], земля (Erde) []. Bi de Silbezellig were zwei Vokal, wu hinterenand stönn, als zwei Silbe zellt, e Usnahm isch numme s <й>, wu mit em alemannische <j> vergliichbar isch. S <e> wird vor eme harte Konsonant churz usgsproche, vor eme weiche lang: кабинет (Studier- odder Arbetszimmer) [], abber в кабинете (im Arbetszimmer) [].

Züesetzlig zu de sechs Vokal gitt's s [], wu mer viilmol als Allophon vum [] bezeichnet. In Chlammere isch d'Schriibig vum jewiilige Vokal uffgfiehrt.

Vu de Konsonante hänn 16 e weichi un e harti Form. In de folgende Tabälle were numme di harte Forme uffgfiehrt.

Russisch wird als atonali Sproch bezeichnet, wiil (wie im Dütsche) d'Bedütig vu'me-ne Wort nit devuu abhänkt, wie hoch e Vokal usgsproche wird. In ere tonale Sproch chönnt d'Intonation d'Bedütig vu'me-ne Wort verändere. Einewäg hät Russisch sini Satzmelodii, wu noch de Art vum Satz (Ussagesatz, Frogesatz, Usrüefsatz) variiert; es gitt sibe Intonatione.

D'Bedonig hät im Russische e wichtigi Rolle, sodass di falschi Bedonig in viile Fäll zu Verwechslige fiehrt, wiil sich mänki Wortpärli mit ganz anderer Bedütig numme durch d'Bedonig unterscheide. Bi mänke Wörter verändert sich bi de Deklination au numme d'Bedonig.

S russisch Bedonigssystem wird fachsprochlig als „fräi“ odder „bewègglig“ bezeichnet.

Grundsetzlig schribt mer s Russisch phonologisch, abgseh devuu, dass de Wortakzänt nit us de Schrift ersichtlig isch. Numme in folgende Sunderfäll siht d'Ussproch odder d'Schriibig nit im Wort aa:





Di hüttigi Rächtschriibig isch s Ergäbnis vu-n-ere Reform us em Johr 1918, wu in de Russische Revolution vorgschla, abber vu de Bolschewiki duuregfiehrt wore isch. D'Zeichesetzig, wu uursprünglig us em Griechische übbernuu wore isch, hät sich im 17. bis 18. Johrhundert dere vum Französische un Dütsche aagnöchert.

Russisch wird mit em kyrillische Alphabet gschribe, wu vu de griechische Mönch Kyrill un Method entwickelt wore isch für d'Bible ins Altchircheslawisch z übbersetze. Es wird au vu andere Sproche (u. a. Wißrussisch, Ukraiinisch, Serbisch) verwändet.

Noch ere Reform vu 1918 hät s Alphabet 33 Büechstabe. Dodevuu gänn 10 (а, е, ё, и, о, у, ы, э, ю un я) Vokal widder un 21 Konsonante. Übrig bliibe ъ un ь, wu de Konsonant vornedraa erhärte bzw. erweiche.

D'Größi vum russische Wortschatz wird uff rund 500.000 gschätzt. Dodevuu sin ca. 150.000 schriftsprochlig, 200.000 dialektal, 5.000 Neologisme, 30.000 Främdwörter, 10.000 wüsseschaftligi Wörter un 25.000 Eigenämme un Spitznämme. Hisdorisch gseh glidert sich de russisch Wortschatz in indogermanischi Erbwörter, slawischi, ostslawischi un russischi Wörter (entstande noch de Spaltig vu de ostslawische Sproche).

De Wortschatz vu de Slawe vor öbbe 1000 Johr wird uff 20.000 bis 40.000 gschätzt, dodemit mien sithär pro Johr uugfähr 1000 Wörter neu entstande sii. De allergröscht Deil vum Wortschatz bstoht us Ableitige (95 Prozänt). E anderi Methode zur Erwiterig vum Wortschatz sin Främdwörter gsi, rund 400 hänn ihr Uursprung im Griechische (uursprünglig sin vu do 1200 Wörter übbernuu wore) un Aafang 18. Johrhundert sin 3.500 neui us de westeuropäische Sproche dezüechuu (widder hät sich numme d'Hälfti bis hütt duuregsetzt), in de Hauptsach holländischi, französischi, dütschi un änglischi. E nännenswerte Deil chunnt ußerdemm us de Turksproche. In jüngster Zit isch vor allem s Änglisch e Gäbersproch vu Främdwörter. E gwüsse Aadeil hänn au di sognännte Internationalisme, wu in erschter Linie us em Griechische un Latiinische chömme.



</doc>
<doc id="27989" url="https://als.wikipedia.org/wiki?curid=27989" title="Arnold Forrer">
Arnold Forrer

De Forrer Arnold (Nöldi) (* 7. Oktober 1978) isch en Ostschwizer Schwinger. Bisher het er 44 Kranzfäscht gwunne und isch im 2001 Schwingerkönig gsi. 

Mit nüni het de Forrer Nöldi mit em Schwinge aagfange und im 1996 bim Nordoschtschwiizerische Schwingfäst sin erschte Kranz gwunne. Insgsamt het er 110 Chränz (Stand: August 2012) gwunne und s vierti mol s Schwingfäscht uf de Schwägalp. Er ghört zum Nordostschwizer Schwingerverband und isch Mitglid vom Schwingclub Wattwil und Umgebig.

De Forrer Nöldi isch z Stai im Toggeburg ufgwachse. Er hät Chäser glärnt (Lehrabschluss 1997) und isch sit 2004 Chäsermaister. Hüt schafft er bi de Micarna (Migros-Betriib) as Flaischhändler. Er het e Körperlängi vo 194 cm, es Gwicht vo 120 kg und d Schuegrössi 52.



</doc>
<doc id="27990" url="https://als.wikipedia.org/wiki?curid=27990" title="Uruguay">
Uruguay

Uruguay (amtlich "República Oriental del Uruguay", alemannisch: "Republik Öschtlich vom Uruguay") isch en Schtaat z Südamerika zwüsche Brasilien und Argentinien. D Hauptstadt isch Montevideo. Wil d Region frühener e Schpanischi Kolonii isch gsi, schwätzt me z Uruguay au hüt no Schpanisch.

S Land het sin Name vom Fluss Uruguay, wo im Weschte d Landesgränz bildet. Im vollschtändige Landesname wird des dütlich, wills als des Land deffiniirt wird, wo im Oschte vom Fluss Uruguay ligt.
De Name "Uruguay" chunnt us de Sproch vo de Guarani, de Uriiwohner vo dere südamerikanische Region. D Interpretation vom Wort variirt:


Uruguay isch näbe Suriname s zweitchleinst Land vu Südamerika; zwar isch au Französisch-Guayana chleiner, isch allerdings kei uuabhängige Staat, sundern e Übberseegebiet vu Frankriich. Näbem fruchtbare Flachland in de Umgebig vum Meer gitt's zwei wälleartigi Gebirgszüg: d Cuchilla de Haedo, wu sich im mittlere Deil vu Uruguay vu Norde noch Süde ziehn, un d Cuchilla de Grande im Oste. De höchst Punkt isch de Cerro Catedral mit 514 Meter. Im Norde gönn d Hügel in di Brasilianischi Hochebeni übber.

Im Süde bis Südweste isch de 300 Killometer lang Río de la Plata. Er isch eigentlig de Zämmefluss vum Fluss Uruguay un em Paraná, erreicht e Breiti vu bis zu 250 Meter un fließt in de Atlantisch Ozean. De zweit groß Fluss, de Río Negro, chunnt vu Brasilie un verlauft vu dört us quer durch s Land, bis er an de Westgränze in de Uruguay fließt.

Zwüsche Cabo Polonio un Punta del Este herrsche sandigi Meerufer vor, wu zahlriichi chleineri Bücht un Laguune hänn. Sälle Landesdeil wird als Riviera vu Uruguay bezeichnet.

Uruguay hät e subtropischs, füüchts Chliima; d Temperatuure sin im Summer mäßig warm, d Winter sin niderschlagsriich, d Temperatuure sinke abber fast nie unter de Gfierpunkt. Wäge de diefe Lag isch Uruguay aafällig für e schnälli Veränderig vum Wätter, sodass zum Bispil de Pampero, e Wind us de argentiinische Pampa, chalti Luft bringe cha.

Uruguay isch prägt vu de Pampa un ihre Palmewälder, wu allerdings durch d'Landwirtschaft mittlerwiili zruckdrängt wore sin un hauptsächlig no um Castillos, Chuy, Paso de los Toros un de Río Negro z finde sin. Am hüfigste isch d'Butiapalme ("Butia yatay"), wu 10-12 Meter hoch wird. Ihri Some were als Würzstoff für s Nationalgedränk, de Mate-Tee, bruucht, während us de Frücht alkoholischi Gedränk un Honig gwunne were.

Uugfähr dräi Prozänt vu Uruguay isch vu Wald bedeckt. Wu d Vegetation blibe isch, herrsche dichti, subtropischi Wälder vor. Iiheimischi Tierarte sin u. a. de Pampashirsch, de Graumazama (e Spießhirsch) un s Wasserschwein. De gröscht Deil vu denne Dier läbe, genau wie di meiste Vögel, entlang de Flüss.

Uruguay hät wenig Nationalparks, defür gitt's entlang em Meer un de Flüss viili Natuurschutzgebiet. Sälli sin meistens im Bsitz vu de Ramsar-Konvention.



</doc>
<doc id="27992" url="https://als.wikipedia.org/wiki?curid=27992" title="Sigismundssäule">
Sigismundssäule

D Sigismundsüüle isch es Dänkmool im Härze vo de Stadt Warschau uf em Schlossplatz.

Es isch eini vo de Sehenswürdigkeite vo de polnische Hauptstadt.

Die barocki Süüle isch im Joor 1644 vom Chönig Władysław IV. Wasa für d'Erinnerig a sym Vater Sigismund III. Wasa buut worde, will er Warschau 1596 zuer Hauptstadt bestumme hät.

S zweiehalb Meter höche Dänkmal isch vom italiänische Bildhauer Clemente Molli gmacht worde. S Dänkmal hät es chöniglichs Ornat mitere Chrone uf em Chopf, em grosse Chrüz i de einte Hand, i de andere en Sabel.

D Süüle isch 20 Meter gross und hät vier Dafele dra. Sie zeiged die grösste Leischtige vom Chönig. I dere Uufmachig tuet d Süüle ender anes religiöses Sybol erinnere weder anes nationals Symbol, wo mit de änge Nöchi vom Chönig mit de katholische Chile sicher nöd zuefällig isch. 

D Sigismundssüüle isch 1944 vo de Dütsche zerstört worde, aber schoo füüf Joor spöter hät me se fascht am alte Platz wiederuufbuut, ab dänn au als Symbol für de Wiederuufbuu vo de ganz kabute Stadt.


</doc>
<doc id="27993" url="https://als.wikipedia.org/wiki?curid=27993" title="Raperswilen">
Raperswilen

Raprswilä, uf Hochdütsch Raperswilen, isch ä politischi Gmeind im ehemolige Bezirk Steckbore, sit 2011 ghörts zum Bezirk Chrüzlinge vom Kanton Thurgau i dä Schwiiz.

Raprswilä isch uf em Seerugge am Untersee. D Gmeind Raprswilä bestaat us de Ortschaft Raprswilä und de Wiiler Müllbärg, Büre, Fischbach und Helsighuuse.

Quelle: Bundesamt für Statistik 2005



</doc>
<doc id="27994" url="https://als.wikipedia.org/wiki?curid=27994" title="Artikulationsart">
Artikulationsart

Mit Artikulationsart meint mer in de Phonetik die Art, wie mit de Zung, de Lippe un andre Artikulationsorgan en Luut bildet wird. Meist werde demit numme Konsonante beschrybe. Wemmer e Konsonant artikuliert werde verschidni Enge un Öffnige im Mund bildet, wo deno de Artikulationsstrom (=de Luftsstrom uss de Lunge) duregoot. Je nooch Artikulationsart erzüügt des de andri Arte vo Luut. 

S wichtigscht Merchmool zur Unterscheidig vo verschidne Artikulationsarte isch de Engegrad, also wie vil d Artikulationsorgan de Mundruum verschliesse. Bi Plosiv isch de Mundruum ganz verschlosse, bi Approximante dergege praktisch ganz offe. Dernäbe unterscheidet mer au no zwüsche nasale un orale Artikulationsarte, also ob de Mundruum vum Naseruum drännt isch. Usserdäm git's au no sognannti Taps, Flaps, Vibrante un Laterale, wo sich nit mit em Engegrad beschrybe lönn.

D Artikulationsart isch näbem Artikulationsort un dr Stimmhaftigkeit eis vo de drüü Hauptmerchmool, wo mer di meischte Konsonante, wo in de menschliche Sprooche vorchömme, mit cha beschrybe.


De Plosiv, Frikativ un Affrikate sait mer au „Obstruente“. De Begriff chunt vum latiinische "obstruo", was „blockiere, uffhalte“ heisst. Was d Obstruente gmeinsam hen, isch nämli dass si alli durch e Hinderniss im Mund bildet werde. De Begriff isch in de alemannische Phonologi zum Byspil wichtig, wyl d Obstruente im Alemannische numme stimmlos vorchömme.

Denne Sproochluut, wo kei Verschluss oder Engi im Mund bildet wird, sait mer „Sonorante“. Si sin in de Regel ällewel stimmhaft. Näbe de Vokal ghöre zue de Sonorante au die Luut:



Bsundri Konsonante sin no d Ejektiv, Implosiv un Schnalzluut (au Klicks gnännt), wo alli zimli sälte in Sprooche vorchömme:


</doc>
<doc id="27997" url="https://als.wikipedia.org/wiki?curid=27997" title="Franz II. (HRR)">
Franz II. (HRR)

Dr Franz II. Joseph Karl (* 12. Februar 1768 z Florenz; † 2. März 1835 z Wien) us em Huus Habsburg isch als Franz II. vo 1792 bis 1806 dr letzt Kaiser vom Heilige Römische Riich vo Dütscher Nation gsi und vo 1804 bis 1835 als Franz I. der erst Kaiser vo Östriich. Vo 1792 bis 1835 isch er usserdäm König vo Böhme, Kroatie und Ungarn gsi. Si Huusmacht si die Habsburgische Erbland gsi.

Für zum em französische Kaiser Napoléon Bonaparte, wo noch dr Hegemonie in Europa gsträbt het, Paroli z biete, e Statusverlust z verhindere und die habsburgisch Kaiserchrone wiiterzfüehre, het sich der römisch-dütsch Kaiser am 11. August 1804 als Franz I. zum Kaiser vo Östriich usgrüeft. Am 6. August 1806 het er en Erklärig abgee, ass er die dütsch Kaiserchrone und s Riichsregiment wurd niiderlege, und ass er d Churfürste, Fürste und übrige Ständ, und au alli Aghörige und d Dienerschaft vom dütsche Riich, vo ihre bishärige Pflichte wurd entbinde. Das het er gmacht wil er besorgt gsi isch, ass d Riichschrone in französischi Händ chönnt falle und ass denn siini östriichische Länder wo zum Riich ghört hai, de jure chönnte under die napoleonischi Herrschaft grote. Er het zwar nit s Rächt gha drzue, het aber eso de facto s Riich ufglöst, wo as Nochfolger vom Ostfrankeriich im Johr 962 mit der Regäntschaft vom Otto I. agfange het. 

Er het e füehrendi Rolle gspiilt in dr Usenandersetzig mit em revolutionäre und denn mit em imperiale Frankriich. Er het bim Wiener Kongress mit Hilf vo siim Kanzler Metternich die reaktionäri Restauration im kontinentale Europa duregsetzt, isch e Partner in dr konservative Heilige Allianz gsi und het sich in die innere Aglägeheite vo andere Staate iigmischt, wenn sich dört e liberaleri Politik het afo duuresetze.



</doc>
<doc id="28001" url="https://als.wikipedia.org/wiki?curid=28001" title="Schwingerkönig">
Schwingerkönig

Schwingerkönig isch en inoffizielle Titel für de beschti Schwinger vo de Schwiiz. Er wird numme all drü Johr vergäh.

De Eidgnössisch Schwingerverband organisiirt all drü Johr es grosses Schwing- und Älplerfäscht, s "Aidgenössische". Bi dem Fäscht git's näbe Hornusse, Schteistosse und vilne andre traditionelle Schwiizer Bsunderheite es Schwingturnier. De Siger vo dem Turnier wird für di nöchschte drü Johr de Schwingerkönig.

Bisher hei s drü Schwinger gschafft jewils drümol bi dem Wettkapf z gwünne. Des sind de Stucki Hans im 1900, 1902 und 1905, de Hunsperger Ruedi im 1966, im 1969 und im 1974 und de Abderhalden Jörg im 1998, im 2005 und im 2007 gsi. Es hät scho Aidgenössischi geh, wos zwee Schwingerkönig geh hät, au scho häts kaine geh, däfür en Erstkrönte oder zum Schwingerkönig no zuesätzlich en Erstkrönte.

De aktuelli Schwingerkönig isch de Glarner Matthias, wo s Aidgenössische vo Estavayer 2016 gwunne het.

Alli Ustragigsort und d Schwingerkönig findet me under: Eidgnössischs Schwing- und Älplerfäscht


</doc>
<doc id="28005" url="https://als.wikipedia.org/wiki?curid=28005" title="Die Mühle im Schwarzwäldertal">
Die Mühle im Schwarzwäldertal

Die Mühle im Schwarzwäldertal isch a deitschr Hoimetfilm mit viil Dramadig vom Regisseur Hermann Kugelstadt us-em Johr 1953, dreht en Schwarz-Weiß. S erscht Mol ens Kino komma isch der Film am 18. Septembr 1953.

Eigentlich isch dr Philipp Kemper, wo e-ma idillischa Dal vom Schwarzwald a Mihle betreibt, a grondehrlichr Kerle, abr’r hot a grauß Laschtr. Emmr wiidr lôôt’r sich vom Hotelier Rapp zo-ma Kardaschbiil vorfihra, wo’s om grauße Geldbeträg goht. Do drbei schbiilt dr Rapp mit zenkde Karda, was dr oifäldig Philipp abr et merkt. Uf dui Weis hot dr Rapp scho an Haufa Schuldvorschreibonga uf da Kemperscha Familiabsitz griagt.

Em Philipp sei jengrer Bruadr Paul kommt noch langr Kriagsgfangaschaft en d Hoimet zruck. En dr Mihle trifft’r uf d Gertrud, wo vor a baar Johr vo seira Muadr als Flichtlengs-Woisakend ufgnomma worra ischt ond jetzt als Hausdochtr d kaufmennische Gschäft erledigt. Dr Paul ond d Gertrud kommet sich bald näher. Schliaßlich nemmet se sich vor, en Belde mitnandr vôr da Altar zo tredda. Noch dr Hauzich dät dr Paul gern uf seira Bsitzhälfde a Tankstell mit ma Raschthaus baua. Mit deane Plee isch’s abr bald aus, wia dr Paul erfehrt, dass sei Bruadr an graußa Doil vom Grond ond Boda vorschbiilt hot. So kommt’s zo-ma Riisakrach zwischa deane Briadr. Dô druf helt’s da Paule nemme drhoim aus ond’r haut ab. D Gertrud abr bleibt e dr Mihle, om deam labila Philipp Kraft ond Halt gäa zo kenna, zomol-ra der vorschbrocha hot, dass’r sich bessra dät. Seine hartneggige Heirats-Ôôträg abr lehnt se ab. Wia nôô abr emmr ärgr d Muadr Kemper uf se neischwätzt, se soll doch da Philipp heirada, geit se schliaßlich nôch. 

Kaum ischt d Gertrud em Philipp sei Weib, lôôt sich der wiidr vom Rapp zo ma Glickschbiil vorfihra. Dr ald Familiabsitz ischt ernschthaft gfährdet. Drom telegrafiirt d Muadr Kemper em Paul, er soll hoimkomma ond-ra helfa.

Wiidr amol sitzt dr Philipp mit-em Rapp beim Kardaschbiil ond vorliirt dô drbei vollends de ganz Mihle. Wia-nr wiidr alloi ischt, sauft’r sich oin ôô. E dr Nacht kommt dr Rapp ond will d Mihle ôôgugga. Dô drbei brengt’r mit seim Gschwätz da Philipp zor Weißgluat. Wia nô au no dr Rapp s Mahlwerk en Bewegong brengt, langet dr Philipp noch-ra Brechstang ond schmeißt se ens Mahlwerk. Om dean tobsichtiga Kerla drô zo hendra, ällas vollends ganz hee-zmachet, wirft sich dr Rapp em Philipp entgega.

Des Geraddr en dr Mihle weckt d Gertrud ond dean vo ihrer Schwiigrmuadr zruckgruafena Paul auf. Mitnandr ganget se naa en Mahlroom. Deet miasset se entsetzt mit ôôgugga, wia dr Rapp da Philipp gega ois vo de grauße Schwongreder wirft. E-ma Hui schbrengt des Schwongrad aus seim Lagr ond vorgrabt dia zwoi Manna ondr sich. Solang dr Rapp da letschda Schnaufr duat, kô dr Philipp grad noh sein Bruadr om Vorzeihong bidda ond em erklära, dass d Gertrud ehn bloß uf Wonsch vo dr Muadr gheiradet, ihr Herz abr emmr bloß ehm golda häb.

Der Film heert uf, wia dr nägschde Dag ôôbricht ond d Gertrud mit-em Paul langsam aus dr Mihle kommet. E dr letschda Eistellong legt dr Paul sein Arm om d Schuldr vo dr Gertrud ond zuit se langsam zo sich her.


S Programm zom Film (Illustrierte Film-Bühne, Nr. 2069)


</doc>
<doc id="28007" url="https://als.wikipedia.org/wiki?curid=28007" title="Claudius">
Claudius

De Tiberius Claudius Caesar Augustus Germanicus (urschprünglich: "Tiberius Claudius Nero Germanicus"; * 1. Ougschte 10 v. Chr. z Lugdunum, † 13. Oktober 54) isch en römische Kaiser gsi. Er het vom Johr 41 bis zu sim Tod im 54i gherrscht. Er isch de viert Kaiser vo de julisch-claudische Dynaschtii gsi und de erschti Kaiser, wo nöd z Italie uf d Wält isch cho. Sini Ältere sind de Nero Claudius Drusus und d Antonia Minor gsi.

De Claudius isch - so jedefalls d Überliiferig vo de römische Gschichtsschriiber - en körperlich schwächlicher Kaiser gsi. Us dem Grund hät z erscht au niemet mit grächnet, dass er chönnti Kaiser werde. D Familie het ihn vo öffentliche Uftritt usgschlosse. Vilicht isch er sogar numme us dem Grund Kaiser worde, wil er vermuetlich deswäge bi de "Süberigesaktione" vom Tiberius und em Caligula nöd umbrocht worden isch. Jedefalls isch er de letschti männlichi Erwachseni vo sinere Familie gsi, wo de Caligula umbrocht worden isch.


</doc>
<doc id="28008" url="https://als.wikipedia.org/wiki?curid=28008" title="Caligula">
Caligula

De Gaius Caesar Augustus Germanicus (* 31. Ougschte 12 z Antium; † 24. Jänner 41 z Rom), wo nach sim Tod isch Caligula gnennt worde, isch vom 37i bis zum 41i römischer Kaiser gsi. Am Aafang vo sinere Herrschaft, het me z Rom ghofft, dass er en guete Kaiser wird und es het au hoffnigsvolli Aasätz gäh. Mit de Ziit isch er aber zu eme ächte Despot worde, wo willkürlich Senatore mit Hochverratsprozäss usgschalte het. Er het sini Macht missbruucht, um gäge si Todesurteil z erwirke.

In antike Quellene wird de Caligula so beschribe, wi wenn er wahnsinig gsi wär. Wil des fascht alli Quellene so behaupte, isch vermuetlich öppis dra gsi. Jedefalls isch er im Jänner 41i vo de Prätorianer, wo eigentlich zu sim Schutz si da gsi, umbrocht worde.




</doc>
<doc id="28027" url="https://als.wikipedia.org/wiki?curid=28027" title="Joachim Gauck">
Joachim Gauck

Dr Joachim Gauck (* 24. Jänner 1940 z Rostock) isch e dytsche Publizischt un Theolog un vum 18. März 2012 bis zum 18. Merz 2017 Bundespräsident vu dr Bundesrepublik Dytschland gsii. 

Noch eme Theologiistudium het er as evangelische Pfaarer gschafft. Bim Zämmebruch vu dr Dytsche Demokratische Republik isch er dr breite Effentligkeit as Burgerrächtler bekannt wore. Ab 1990 isch er fir zeh Johr "Bundesbeufdraite fir d Unterlage vum Staatssicherheitsdienscht" gsi.

Dr Gauck isch e fierend Mitglid gsi vum Neue Forum z Rostock in dr Zyt vu dr fridlige Revolution in dr DDR. Im Summer 1990 het e d Volkskammer as Abgordnete zum Vorsitzende vum "Sunderuusschusses fir d Kontrolle vu dr Uflesig vum Minischterium fir Staatssicherheit (MfS)/Amt fir Nationali Sicherheit (AfNS)". Dr Gauck isch ein vu dr Hauptinitiatore vum Stasi-Unterlage-Gsetz vu dr Volkskammer gsi. As Bundesbeufdraite isch dr Gauck mit Vollzug vu dr dytsche Einheit am 3. Oktober 1990 Chef vu dr chimftige Bundesbeherde wore, wu dr Stasi-Noolass verwaltet un zuegängli macht. No dr zwo maximale Amtszyte isch er im Oktober 2000 vu dr Marianne Birthler abglest wore.
Syterhär wirkt dr Gauck dur Vordreg un Medieaktivitete, au in syyre Eigeschaft as Vorsitzende vu dr Vereinigung "Gegen Vergessen – Für Demokratie". Är isch ein vu dr Initiatore vu dr "Prager Erklärig" un vu dr "Erklärig iber d Verbräche vum Kommunismus".

Noch em Rucktritt vum Horst Köhler as Bundesbresidänt isch dr Gauck as Kandidat fir d Wahl vun eme neje Bundesbresidänt am 30. Juni 2010 ufgstellt wore. Är isch em Gegekandidat Christian Wulff unterläge. 

Nach em Rücktritt vom Wulff am 17. Februar 2012 isch de Gauck am 19. vo de Koaltion vo de CDU/CSU und de FDP und au von de SPD und de Grüene als gmeinsame Kandidat für's Amt vom Bundespräsident vorgschlage worde. Am 18. März 2012 isch de Gauck vo de 15. Bundesversammlig vo de Bundesrepublik Dütschland zum 11. dütsche Bundespräsident gwählt worde. Er het 991 vo 1228 gültige Stimme übercho.

Am 6. Juni 2016 het dr Gauck aagchindet, ass er nimi zuen ere zwote Amtszit wett aadrätte. Sy Noofolger isch dr Frank-Walter Steinmeier.

Syt Aafangs 1990er Johr läbt dr Gauck vu syyre Frau Hansi drännt, wun er vier Chinder mit ere het. Beedi Sihn sin Ändi 1987 un e Dochter im Juni 1989 in dr Weschte uusgreist. 

Dr Gauck isch mit dr Schurnalischti Daniela Schadt vu Nürnberg liiert.







</doc>
<doc id="28029" url="https://als.wikipedia.org/wiki?curid=28029" title="Josef Rennhard">
Josef Rennhard

De Josef Rennhard (* 7. Oktober 1931 z Gippige; † 27. Februar 2010 z Gnadethal (Niderwil)) isch en Schwiizer Publizist, Journalist und Politiker gsi.

De Josef Rennhard het zerscht s Lehrerseminar z Wettige bsuecht. Nach de Usbildig isch er Dorfschuellehrer z Gippige worde. Er het denn noch es Sprochstudium z Lausanne gmacht und s Sekundarlehrer-Patent. Im Aaschluss da dra het er z Leibschadt gschaffet, won er Sek-Lehrer isch gsi, bevor er im 1963i in de Journalismus, nämlich zum "Beobachter" gwechslet het. Meh wi driisg Johr, mit eme Unterbruch, won er Informationschef vom Chärnchraftwärk Leibstadt isch gsi, het er bis zu sinere Pensioniirig im 1996 bim "Beobachter" gschaffet und di letzschte 12 Johr isch er Mitgliid vo de Chefredaktion gsi. Au noch de Pensionierig het er sich witer engagiert. So isch er vom 2002 bis ins 2009 erschte Ombudsmaa bi de AZ Medien Gruppe gsi.

De Rennhard isch scho mit 31i Gmeindammaa z Leibstadt worde. Wo er uf Würelos züglet isch, het er für d CVP für de Grossi Rot kandidiert und isch vo 1981 bis 1989 für sini Partei im Grosse Rot gsi. Im 1987 het er für de Aargauer Regiirigsrot kandidierte, isch aber nöd gwählt worde.

De Josef Rennhard isch mit de Margrit geb. Erne ghürote gsi, wo au us Gippige schtammt. Zäme hei si vier Chind gha.



</doc>
<doc id="28032" url="https://als.wikipedia.org/wiki?curid=28032" title="Ankara">
Ankara

Ankara (offiziell Ankara) isch e Weltstadt im Norde vo de Türkei. Früehner het s Angora gheisse und in dr Antike Ancyra. Sit 1923 isch si d Hauptstadt vo der Türkei und vo dr Provinz Ankara. D Stadt het 4.104.387 Iiwohner (2008) und isch noch Istanbul die zweitgrössti Stadt vom Land.

Ankara lit öbbe 900 m bis 1050 m über em Meeresspiegel und het e strängs trochnigs Kontinentalklima, wo dur heissi drocheni Summer und chalti schneeriichi Winter brägt isch, mit starken Underschiid in de Johresziite, und zwüsche Dag und Nacht. 
D Johresdurchschnittstämpratur isch 11,7 °C. Die wermste Mönat si der Juli und der August mit durchschnittlig über 21 °C, die cheltiste der Januar und Februar mit e chli under 0 °C im Durchschnitt.
Die meiste Niiderschleg falle im Monet Mai mit durchschnittlig 56 Millimeter, die gringste wärde für d Mönet Juli und August mit je 13 Millimeter im Mittel verzeichnet. D Johressumme vo de Niiderschleg bedräit 417 mm; eso isch Ankara eins vo de drocknigste Gebiet vo der Türkei.



</doc>
<doc id="28033" url="https://als.wikipedia.org/wiki?curid=28033" title="Schwäbisches Handwörterbuch">
Schwäbisches Handwörterbuch

S Schwäbische Handwerdorbuach "(deidsch: "Fischer, Hermann: Schwäbisches Handwörterbuch ... 3. Aufl./erw. von Hermann Fischer")" isch a Kurzausgab en oem Band vom "Schwäbisches Wörterbuch" vom Hermann Fischer ond vom Wilhelm Pfleiderer aus-em Jår 1936. S Schwäbische Handwerdorbuach isch ovorzichdbar fir älle, dia må sich wissaschafdlich mid-em schwäbischa Dialäggd beschäfdiched. Dor Vorfassor konzendrird sich sdarg uff regionale phoneddische Variaziona vo de oenzälne Werdor. Grammadikalische Ãgaba, wia a Werdle z. B. deglinird odor konjugird wird, fäled faschd ganz. 

Dor Vorfassor schreibd saene schwäbische Werdor enn-ra Transskribzio ond edd enn-ra alltagstaogliche Schreibweis, z. B. schreibd-or d nasalirde Vokal mid-ma hochgschdellda glaena n. Dor Horizond fir heidiche, en andore eiropäische Schbråcha sdandardisirde Schreibweisa isch no edd då. 

Dor praggdische Gebrauch vo demm Handwerdorbuach isch edd emmor oefach. Manche Werdor send schwär zom fenda. Z. B. tauchd närgeds a Sdichword "äbber/ebber" o. ä. uff. S brauchd scho on zemmlicha Spirsenn, omm ibor "jemand" zo "etwer" zom komma ond då zom läasa, dass dees abor edd "etwer" sondorn äba "ebber" håesa soll. Manche Alldagswerdor wia z. B. "Blume/Blümlein" = schwäbisch "Blåam/Bläamle" odor "Schlaf" = "Schlåf" fäled mergwirdichorweis. 

Noch de Hinweis zor Benutzong (Ufbau vo ma Wort-Artikl, fonedischs Alphabet, Begriff ond Abkirzonga, geografische Bezoichnonga) folget dia zwoi Hauptdoil "Schwäbisch – Deitsch" ond, des ischt nui en dr dridda Uflag, "Deitsch – Schwäbisch". Ufgnomma worra send do drbei Werdr, wo als Wort ond als Bedeidong bloß em Dialekt vorkommet ond Werdr, wo sowohl em Dialekt wia au em Hochdeitscha vorkommet, em Dialekt abr a andra Bedeidong odr Vorwendong hend wia em Hochdeitscha. Des drifft zom Beischbiil uf da "Fuaß" zua, wo e dr Bedeidong vom Schwäbischa bis zom Rompf goht; oder ufs Wort "schmegga", wo em Schwäbischa neaba "schmecken" au noh "riechen" bedeidet. Zwar kennt mr des Wort au guad schwäbisch mit "riacha" schwätza, abr alde Schwoba nemmet des Wort et en ihr Maul. Fir d Ausschbrôôch isch Teuthonischda-Lautschrift gwehlt worra.

Ganz henda em Buach – uf dr ledschda Seit ond em ennra Doil vom Eibanddeggl – kommt noh a Landkart, wo dia 22 Ondr-Arda vom schwäbischa Dialekt – mitgrechnet isch dô drbei dr schwäbisch-fränkisch Ibrgangsbereich – nôch oinzlne Regiona mit de Städt, vo deane se da Nôma hend (z. B. Esslenger Room) ond ihre Grenza zo de net-schwäbische Nochbrdialekt eizoichnet send.

So siiht s Titlbild uf-em Eibanddeggl aus


</doc>
<doc id="28037" url="https://als.wikipedia.org/wiki?curid=28037" title="Tour de France">
Tour de France

D Tour de France [], uf Französich au "Grande Boucle" [] („Grossi Schleife“) oder eifach "Le Tour" [], isch s berüehmtiste und für d Fahrer bedütendste Velorennen uf der Wält. Sit 1903 wird d Tour jedes Johr – mit Usnahm vo der Zit vom Erste (usgfalle 1915–1918) und vom Zweite Wältchrieg (usgfalle 1940–1946) – währed drei Wuche im Juli usdrait. D Streckefüehrig quer dur Frankriich und s nooche Usland wird jedes Johr gänderet. S Renne wird vo der Amaury Sport Organisation (ASO) veraastaltet. D Tour gältet noch der Fuessball-Wältmeisterschaft und de Olympische Spiil as s drittgrösste Sportereignis uf der Wält.

D Tour de France vo de Fraue – "La Grande Boucle Féminine Internationale" – wird sit 1984 usdrait. D Lengi und d Bedütig si im Vergliich zur Tour vo de Manne marginal.

Bi dr Tour de France git s e baar Klassemänt, wo die jewiilige Füehrer von ene e bsunders farbigs Liibli aahai. Die Liibli wärdene in ere Zeremonii aagleit im Augeblick, wo d Klassemäntblatzierige berächnet si. Wenn e Fahrer bi zwei Klassemänt füehrt, het er s wichdigere Liibli aa, und s andere Liibli bechunnt dr Zweiti im Klassemänt. Dr Eddy Merckx isch 1969 dr einzig Fahrer gsi, wo je die wichdigste drei Liibli, s gääle, s grüene und s Punktliibli bi dr gliiche Tour in Paris aaghaa het.









</doc>
<doc id="28038" url="https://als.wikipedia.org/wiki?curid=28038" title="Tour de France 2010">
Tour de France 2010

D Tour de France 2010 isch die 97. Uflag vom wichtigste Etapperenne uf der Wält gsi. Si het am 3. Juli 2010 z Rotterdam agfange – s fümfte Mol ass d Tour z Holland agfange het, noch 1954, 1973, 1978 und 1996 – und isch am 25. Juli 2010 traditionsgmäss uf der Avenue des Champs-Élysées z Paris fertig si.

Si het e Gsamtdistanz vo 3642 km, öbbe 180 km lenger als d Tour de France 2009 gha, 20 Etappe und e Prolog in dr Form vom ene churze Einzelzitfahren, umfasst, im Gegesatz zu 2009. Der Streckeverlauf uf der Charte isch em Uhrzeigersinn gfolgt, zerst über d Alpe und denn über d Pyrenäe.
Als Favorite für e Gsamtsiig hai näben em Titelverteidiger Alberto Contador die ehemolige Toursiiger Carlos Sastre (2008) und Lance Armstrong (1999–2005), der best Nochwuchsfahrer vo dr 2009 Tour, dr Andy Schleck, der Siiger vom Giro d'Italia 2010, dr Ivan Basso, und der Erst in der UCI-Wältrangliste, dr Cadel Evans gulte. Au vom Bradley Wiggins, em Alexander Winokurow und em Denis Menschow het me gsait, ass si gueti Chance haige. Dr Armstrong isch nüm stark gnueg gsi und er het au Päch gha und noch e baar Stürz keini Chance meh gha im Gsamtklassemänt. Er het aber siis Team zum Siig im Manschaftsklassemänt gfüehrt. Dr Ivan Basso isch nit in Form gsi und au dr Wiggins und dr Evans hai entdüscht.

Die beste Sprinter wo drbii gsi si, si dr Thor Hushovd (Cervélo TestTeam) , dr Mark Cavendish (Team HTC-Columbia) und dr Tyler Farrar (Garmin-Transitions) gsi und die si d Favorite für s grüene Liibli gsi, aber au dr Oscar Freire (Rabobank), dr Alessandro Petacchi (Lampre-Farnese Vini), dr Jose Joaquin Rojas (Caisse d'Épargne), dr Gerald Ciolek (Team Milram) und dr Edvald Boasson Hagen (Team Sky) hai bi de Sprint mitgmischt. Dr Cavendish het mit fümf Etappe meh as jede andere gwunne.

D Rennleitig het 22 Mannschafte iiglade: die 18 UCI ProTour-Teams und 4 Professional Continental Teams. Jedes Team bestoht us nüün Fahrer. Im Ganze si 198 Velorennfahrer us 31 Natione am Start gsi, drunder 15 Dütschi, 5 Schwiizer und 3 Östriicher. Wie im Vorjohr isch s Team Milram die einzigi Mannschaft mit ere dütsche Lizänz und s Cervélo TestTeam isch s einzige Team us dr Schwiiz gsi. 

Der Streckeverlauf für s Renne vo 2010 isch am 14. Oktober 2009 bekanntgee worde. Ungwöhnlig drbii isch gsi, ass es abgseh vom Prolog nume en einzigs Einzelzitfahre gee het; au e Mannschaftszitfahren isch nit vorgseh gsi. Im Streckeplan het s nüün Flachetappe gha, vier hügeligi Etappe und sächs Bärgetappe mit drei Bergakümft. Zsämme hai 25 Aastiig vo de Kategorie 2, 1 und HC müesse bewältigt wärde, drundere zweimol der Pyrenäepass Col du Tourmalet.

Noch em Prolog im holländische Rotterdam si die erste drei Etappe dur Belgie gange. Under anderem isch z Brüssel und z Spa Halt gmacht worde. Die ersti Ziilaakumft in Frankriich sälber isch z Arenberg gsi, wo eine vo de elf Ort isch, wo zum erste Mol Etappenort worde si. In der zweite Helfti vo der erste Wuche isch d Tour an Paris vorbii gege Süde gfahre. Zwüsche Montargis und Gueugnon isch mit 227,5 km der lengsti Dagesabschnitt gsi.

In dr 7. Etappe si die ersten Alpepäss vorcho, zwei Hochgebirgsetappe si dur en erst Ruhedag drennt worde und denn isch non e hügelige Abschnitt cho. Drei Überfüehrigsetappe hai s Fäld an dr Rand vo de Pyrenäe brocht, öbbe 100 km vo dr Mittelmeerküste ewäg. Die dritti Tourwuche het mit vier Hochgebirgsetappe und em zweite Ruhedag z Pau agfange, mit dr Bärgaakumft uf em Tourmalet isch die letzti Pyrenäenetappe z Änd gange.

Denn isch e Flachetappe und s Einzelzitfahre vo Bordeaux uf Pauillac cho. Die letzti Etappe het wie immer in dr Nöchi vo Paris aagfange und mit der mehrmolige Umrundig vo de Champs-Elysées g ändet.

Die Tabälle zeigt die Erste in de verschiidnige Klassemänt, wär weles Liibli aahet oder weli farbigi Ruggenummere drait am Ändi vo jeder Etappe.

Notize:

Dr Prolog isch z Rotterdam usdrait worde, und, wie z erwarte gsi isch, hai d Ziitfahrspezialiste guet abgschnitte drbii. Dr Cancellara het gwunne und s gäle Liibli übercho. Dr Dütschi Tony Martin isch mit zäh Sekunde Abstand Zweite worde und dr David Millar Dritte. D Favorite für s Gsamtklassemänt, dr Armstrong, dr Contador und dr Schleck si au nit wiit hindedri gsi. Bi de Flachetappe, wo denn cho si, hai, usser bi dr zweite Etappe, Sprinter ihri Form chönne under Bewiis stelle. 
In dr erste Etappe isch dr Petacchi z Brüssel as Erste dur s Ziil gfahre, nochdäm zwei Kilometer vor em Ziil d Sprinter Freire und Cavendish in en erste Sturz verwigglet gsi si und denn churz noch dr "flamme rouge" fast s ganze Fahrerfäld vom ene Massesturz ufghalte worden isch. 
Bi dr zweite Etappe vo Brüssel uf Spa isch e Gruppe mit em Chavanel zäh Kilometer noch em Start usgrisse. S Peloton isch in en andere Massesturz verwigglet worde und het sich schwer do mit ihrer Verfolgig. Umgfalle si under Andere dr Armstrong, dr van de Velde und d Brüeder Schleck. Dr Fränk Schleck het s Schlüsselbei broche und het müesse ufgee. Dr Andy het sich an dr Achsle verletzt und het mehreri Minute verlore. Dr Cancellara het en mit andere Fahrer vom Saxo Bank Team zum Hauptfäld zrugggfüehrt, aber das het en d Füehrig im Gsamtklassemänt kostet. Dr Chavanel het duureghalte bis zum Schluss und mit meh as drei Minute Vorsprung uf e Cancellara däm s gäle Liibli abgnoh. 

Die dritti Etappe isch vo Wanze uf Arenberg Porte du Hainaut gange und het über mehreri Chopfsteipflasterabschnitt gfüehrt. Dr Chavanel, immer no in Gäl, het zwei Panne gha und sovil Zit verlore, ass dr Cancellara as Sächste bi dr Akumft wiider Gsamterste worden isch. Dr Armstrong het au Päch gha und wägen ere Panne e chli meh as zwei Minute uf e Cancellara verlore und, schlimmer us siiner Sicht, fast ei Minute uf e Contador. Dr Norwäger Thor Hushovd het dr Sprint gwunne vor em Geraint Thomas und em Cadel Evans und isch Erste im Punktklassemänt worde. S Saxo Bank Team het d Füehrig im Mannschaftsklassemänt übernoh vor Garmin und Sky. Bi de Junge het dr Geraint Thomas vor em Andy Schleck gfüehrt, nochdäm dr Tony Martin, wo s wiisse Liibli drait het, gstürzt isch.

Bim Massesprint in dr vierte Etappe z Reims het dr Mark Cavendish wiider entdüscht. Dr Petacchi het si zweiti Etappe in dere Tour gwunne, vor em Julian Dean und em Norwäger Edvald Boasson Hagen. In de Gsamtklassemänt het sich wenig gänderet. Dr Cancellara het s gäle Liibli bhalte, dr Hushovd s grüene, dr Thomas s wiisse und dr Pineau s Liibli vom beste Bärgfahrer. Saxo Bank het d Mannschaftswärtig agfüehrt.
In dr fümfte Etappe si dr José Ivan Gutierrez vo dr Caisse d’Epargne, dr Belgier Jurgen Van De Walle vo Quick Step und der Franzose Julien El Fares vo Cofidis sächs Kilometer vom Start usgrisse und hai s bis zum ene Vorsprung vo siibe Minute brocht. Denn het s Columbia Team vom Cavendish ihri Verfolgig organisiert. E baar Kilometer vor em Ziil hai si zwei vo de Usrisser iigholt, dr Gutierrez het brobiert elei wiiterzfahre, isch aber vier Kilometer vor em Ziil vom Peloton iigholt worde. Dr Ängländer Cavendish isch im Windschatte vom Garmin Team gfahre, wo für e Farrar gschafft het. Dä isch aber schwach gsi und dr Cavendish het en abghänggt und dr Sprint vor em Dütsche Ciolek gwunne. Wil braktisch alli Fahrer immer zsämme bliibe si bis ins Ziil, het sich an de Klassemänt nüt gänderet.
Die sächsti Etappe vo Montargis uf Gueugnon isch die lengsti in dere Tour de France gsi. Schon e Kilometer noch em Rennafang hai sich drei Fahrer abgsetzt, dr Sebastian Lang vo Omega Pharma Lotto, dr Franzos Mathieu Perget vo dr Caisse d'Epargne und dr Spanier Ruben Perez vo Euskaltel. Bi meh as drissig Grad im Schatte si si uf e Vorsprung vo bis zu acht Minute cho, s Peloton het se aber acht Kilometer vor em Ziil iigholt. Im Massesprint het dr Cavendish wiider gwunne und isch jetzt im fümfte Rang vo dr Punggtwärtig gsi. Im Hushovd si Vorsprung uf e Petacchi isch uf vier Pünggt zsämmegschmulze. As kämpferiste Fahrer het dr Mathieu Perget die roti Ruggenummere übercho und im Bärgklassemänt dr Sylvain Chavanel überholt. Sust het sich wenig gänderet in de Klassemänt.

Die siibti Etappe vo Tournus uf d Station des Rousses isch über fümf Päss gange, die letzte drei si in dr zweite Kategorii gsi. Bim letzte Aastig, wo dr Sylvain Chavanel elei alle vorusgfahren isch, hai sich d Sprintspezialiste ändgültig vo dr Klassemäntspitze verabschiidet, und dr Cancellara, wo öbbe vierzäh Minute uf e Chavanel iibüesst het, het s gäle Liibli an dä abgee. D Favorite si zsämme im Peloton bliibe und an ihre relative Positione het sich nit vil veränderet. E grossi Überraschig isch aber gsi, ass dr Klöden, won e sehr guete Bärgfahrer isch, nit mit em Hauptfäld het chönne mithalte und erst meh as zwei Minute spöter as siini Rivale im Peloton am Ziil acho isch. Dr Pineau, wo as Erste über die erste vier Päss gfahren isch, het siis grüene Liibli mit Erfolg verdeidigt. Dr best Jungfahrer isch dr Andy Schleck worde und bim Sprintklassemänt het sich nüt veränderet.

Die erste zwei Drittel vo dr achte Etappe vo dr Station des Rousses uf Avoriaz si nid schwiirig gsi. Zerst isch e Pass vo dr vierte Kategorii und denn e langi Abfahrt mit chliinere Hügel cho. Dr Belgier Mario Aerts, dr Holländer Koos Moerenhout und e baar anderi hai das usgnützt, zum Sprint- und Bärgpünggt zsammle. Die letzte vo dene Usrisser si erst am letzte Bärg überholt worde vom Peloton, wo vo Astana agfüehrt worden isch und wo fast alli Favorite drzue ghört hai, usser em Lance Armstrong, wo noch zwei Stürz meh und meh Zit verlore het, mit 11:45 Minute Abstand am Ziil acho isch und kei Chance für s Gsamtklassemänt meh gha het. Dr Andy Schleck und dr Spanier Samuel Sánchez si churz vor em Ziil usgrisse und dr Schleck het im Sprint d Etappe gwunne.

Die nünti Etappe het mit ere drissig Kilometer langen Abfahrt agfange, denn isch e Bärg us dr erste Kategorii cho, dr Col de la Colombière, denn dr Col des Aravis (zweiti Kategorii) und denn dr Col des Saisies (ersti Kategorie). Dä Rennabschnitt isch prägt worde von ere Usriissergruppe mit em Sandy Casar, em Anthony Charteau, em Luis León Sánchez, em Jérôme Pineau, em Christophe Moreau und e baar Andere, wo vili Pünggt für s Bärgklassemänt gsammlet hai. Bim letzte Ufstiig vom Dag uf e Col de la Madeleine (Hors Catėgorie) hai sich die beste Fahrer abgsetzt und s Tempo afo forciere. Dr Cadel Evans, dr Carlos Sastre, e chlii druf dr Ivan Basso und dr Lance Armstrong hai nit mit em Andy Schleck und em Alberto Contador chönne mithalte. Die beide hai d Verfolgig vo dr Gruppe vom Casar ufgnoh, wo immer chliiner worden isch und uf em Pass nume no us fümf Fahrer bestande het. Uf dr Abfahrt, wo fast drissig Kilometer lang gsi isch, het dr Samuel Sánchez, wo bim Ufefahre e bitz distanziert worden isch, dr Contador und dr Schleck fast iigholt, het aber uf dr fast ebene Strecki uf Saint-Jean-de-Maurienne wiider vierzig Sekunde verlore. Unterdesse het d Gruppe vom Casar sich nit drum kümmeret, ass dr Schleck und dr Contador guet zsämmegschafft hai und si si churz vor em Ziil überrascht gsi, ass dr Schleck se sogar churz überholt het. Dr Casar het aber dr Sprint vor em Luis León Sánchez und em Damiano Cunego gwunne. S gäle Liibli isch an dr Andy Schleck gange, won e Vorsprung vo 41 Sekunde uf e Contador und vo 2:45 Minute uf e Samuel Sánchez gha het. Dr Schleck isch dr best Nochwuchsfahrer und dr Thor Hushovd dr schnällst Sprinter bliibe. Im Bärgklassemänt het dr Anthony Charteau d Füehrig übernoh vor em Pineau und em Moreau.

Die erste siibzig Kilometer vo der zähnte Etappe si hügelig gsi, s Tämpo vom Peloton isch mässig gsi, und vili Fahrer hai brobiert uszriisse. Bi dr Uffahrt zur Côte de Laffrey (1. Kategorii) het sich e Sächsergruppe uusebildet, wo us de Franzose Pierre Rolland und Maxime Bouet, de beide Belgier Mario Aerts und Dries Devenyns, em Portugiis Sergio Paulinho und em Wiissruss Vasil Kiryienka bestande het, wo alli im Gsamtklassemänt kei Bedrohig für d Favorite dargstellt hai. Im Peloton het s dorum niemer bressant gha, und d Usriisser hai ihre Vorsprung bis zum Gipfel vom Col du Noyer (2. Kategorii) uf fast zwölf Minute chönne usbaue. Die letzti Abfahrt isch technisch aspruchsvoll gsi, wil aber niemer under Druck gsi isch, isch au niemer Risike iigange und alles isch ohni Stürz abgloffe. D Füehrigsgruppe het sich ufglöst und dr Paulinho und dr Kiryienka si de andere drvo gfahre. Im Ändsprint isch dr Portugiis grad no vor em Kiryienka an s Ziil cho. Bi de Sprinter het dr Petacchi dr Vorsprung vom Hushovd um drei Pünggt chönne verchliinere, bi de Bärgspezialiste het dr Pineau as Siibte uf dr Côte de Laffrey ei Punggt meh übercho as dr Charteau und het em s Punggtliibli abgnoh. Caisse d'Epargne het bi de Mannschafte dr ersti Platz verdeidigt vor RadioShack und Astana. Im Gsamtklassemänt het sich nüt gänderet.
S erste Drittel vo dr elfte Etappe isch e langsame Astiig uf e Col de Cabre (3. Kategorii) gsi. E Gruppe mit em Spanier José Alberto Benítez und de Franzose Stéphane Augé, Anthony Geslin und em Jérôme Pineau si vorus gfahre und het die wenige Pünggt im Bärgfahre und bi de Zwüschsprint wo s gee het, iigsammlet. Denn isch e langi Abfahrt cho bis zum Ziil. Bi dr Aakumft z Bourg-lès-Valence si alli Usrisser scho lang iigholt gsi und d Sprinterteam hai em Peloton e hochi Gschwindikeit vorgschriibe. Im Sprint het dr Mark Cavendish vor em Alessandro Petacchi gwunne. Dr Thor Hushovd isch nume Siibte worde und het s grüene Liibli em Petacchi müesse überloo. In de andere Klassemänt het sich nüt gänderet. Dr Augé isch zum kämpferiste Fahrer vo dr Etappe gwehlt worde.
Die zwölfti Etappe isch vo Bourg-de-Péage uf Mende gange und isch 210,5 km lang gsi. Dr Fedrigo, dr Hejsedal und dr Costa si am erste Bärg usgrisse, hai d Pünggt für s Bärgklassemänt gnoh und si e baar Kilometer druf wider iigholt worde. Am zweite Bärg het sich e Gruppe vo achzäh Fahrer abgsetzt, drunder dr Anthony Charteau, dr Winokurow, dr Kiryenka, dr Klöden, dr Casar, dr Hesjedal und dr Hushovd. Dä het vorgha d Zwüschsprint z gwünne und im Petacchi s grüene Liibli wider abzneh, was em noch em zweite Sprint au glungen isch, und denn het er sich wider vom Peloton lo iihole. Dr Winokurow het aagrife und isch zsämme mit em Klöden, em Kiryienka und em Hesjedal uf fast vier Minute Vorsprung uf s Peloton cho. Das het reagiert und dr Vorsprung isch langsam zsämmegschmulze. Am letzte Aastiig, wo nume vier Kilometer lang aber sehr steil gsi isch, het sich dr Vorsprung rapid verchliineret, und dr Klöden und dr Hesjedal si ins Peloton zrugggfalle. Dr Contador het aagrife und dr Andy Schleck het e baar Sekunde zum reagiere bruucht und het s nüm fertig brocht zum Contador ufzschliesse. Dä het dr Ändspurt gegen e Joaquim Rodríguez verlore. Dr Schleck het zäh Sekunde uf dr Contador verlore, het aber s gäle Liibli mit eme Vorsprung vo 31 Sekunde bhaltet. Dr Charteau het vor em Pineau im Bärgklassemänt gfüehrt, dr Hushovd isch wider Erste bi de Sprinter gsi und s Team RadioShack isch die besti Mannschaft worde.
Die drizähnti Etappe isch hügelig gsi, drei Bärge in dr vierte und zwei in dr dritte Kategorii. Dr Winokurow het sich mit drizäh Sekunde Vorsprung vor de Sprinter in s Ziil grettet. Dr Mark Cavendish isch Zweite worde und het siini Chance im Punggtklassemänt verbesseret. Dr Petacchi as Dritte het acht Pünggt meh übercho as dr Hushovd as Achte und het däm wider s grüene Liibli abgnoh. Im Gsamtklassemänt het sich bi de Füehrende nüt gänderet.
Die erste zwei Drittel vo dr vierzähnte Etappe vo Revel uf Ax 3 Domaines si hügelig gsi und denn isch dr Aastiig uf dr "hors categorie" Port des Palhères cho, wo 2100 Meter hoch isch. Scho vier Kilometer noch em Start isch die ersti Gruppe usgrisse, wo sich zerst nit wiit vom Peloton het chönne entfärne. Bim Kilometer 27 si si denn zwei e halb Minute vorus gsi, vierzig Kilometer druff scho e chli meh as zäh Minute. Denn het Astana aber afo Dampf mache und dr Vorsprung het sich die ganz Ziit verchliineret. Bi dr Uffahrt zum Port des Palhères isch d Usrissergruppe usenandergheit. Dr Riblon isch dört am Schluss ganz elei alle vorus gsi, au starki Fahrer wie dr Valls, dr Sastre, dr Kiryienka, dr Charteau und dr Cunego si nüme mitcho. Noch ere steile Abfahrt het dr Amaël Moinard dr Riblon fast wider iigholt, aber bim Aastiig uf Ax 3 Domaines, wo zwar nume nüün Kilometer lang aber zimlig stotzig isch, het er kei Chance gha, isch zrugggfalle und isch bald vo dr Gruppe vo de Favorite überholt worde. Dr Christophe Riblon aber het duureghalte und isch mit fast ere Minute Vorsprung vor em Denis Menschow und em Samuel Sánchez, wo im Schleck und em Contador drvo gfahre si, am Ziil achoo. Dr Schleck und dr Contador hai am Schluss zsämmegschafft, zum dr Vorsprung vom Menschow z begränze und hai dr Vorsprung von ere halbe Minute bis uf fufzäh Sekunde im Ziil verchliineret.
Die fufzähnti Etappe isch 187,5 Kilometer lang gsi und het vo Pamiers uf Bagnières-de-Luchon gfüehrt. Dr erst Deil het nume e Bärg in dr vierte Kategorii gha, aber denn si zwei Päss in dr zweite Kategorii cho und zum Schluss dr Port de Balès (hors categorie) und e raschi Abfahrt uf Bagnières-de-Luchon. Uf em erste Bärg hai dr Hushovd und dr Petacchi, wo se im Punggtklassemänt numme zwei Pünggt drennt, um Bärgpünggt gsprintet, dr Hushovd isch Zweite und dr Petacchi Dritte worde, aber bim Zwüschsprint 25 Kilometer spöter si beidi leer usgange. Uf dr Uffahrt zum Col de Portet-d’Aspet het sich en Usriissergruppe bildet, wo dr Bestplatzierti under ne, dr Johan Van Summeren, e halbi Stund hinder em Schleck glägen isch im Gsamtklassemämt. Dorum het me se lo fahre. Dr Voeckler, wo au drbii gsi isch het das usgnützt zum Pünggt für s Bärgklassemänt z sammle. Dr Vorsprung vo dr Spitzegruppe het sich uf fast elf Minute vergrösseret. Bim letzte Aastiig dreiht d Saxobank uf, s Peloton verliert immer meh Fahrer und dr Vorsprung vom Voeckler siiner Gruppe schmilzt zsämme, und die brobiere ihri Gschwindikeit z erhöhe. Die meiste chömme nümme mit und bim Kilometer 159 fahrt dr Voeckler no im Ballan, em Letzte wo no mit em gsi isch, drvo. D Favorite si immer non e baar Minute hinder em Voeckler und zwölf Kilometer vor em Spitz vom Port de Balès grift dr Schleck dr Contador und die andere Favoriten a, aber si Chetti gumpt uuse. Dr Contador macht meh Tempo und fahrt em drvo, währed dr Schleck d Chetti wiider muess iine due und eso dr Aaschluss an die andere Favorite verliert. Bi dr Abfahrt het dr Schleck, wo nit dr best Abfahrer isch, non e baar Sekunde verlore und chunnt im Ziil 3 Minute 29 Sekunde noch em Etappesiiger, em Thomas Voeckler aa, und verliert 39 Sekunde uf dr Contador, wo eso s gäle Liibli übernimmt. Nit wenigi Zueschauer hai s Verhalte vom Contador as unsportlig betrachdet und ihn bi dr Ehrig uspfiffe.

Bi dr Etappe vo Bagnères de Luchon uf Pau hai d Fahrer vier schwiirigi Bärg müesse überwinde: dr Col de Peyresourde, Col d’Aspin (beidi 1. Kategorii), dr Col du Tourmalet und dr Col d’Aubisque (beidi "hors catégorie"). S Peloton het sich im Ufstiig uf e Col de Peyresourde in chliineri Gruppen ufglöst. Am Spitz isch dr Pol Sylwester Szmyd gsi, wo as Erste über e Pass gfahren isch. Noch ihm si dr Charteau und dr Kreuziger cho. Dr Lance Armstrong und wichdigi Fahrer wie dr Winokurow mit nume siibe Minute Rückstand im Gsamtklassemänt si au drbii gsi. S Peloton het se dorum nit allzu vil Vorsprung lo uusefahre. Am zweite Bärg isch dr Charteau Erste worde und het si Vorsprung im Bärgklassemänt usbaut. Uf e Tourmalet zue isch dr Sandy Casar usgrisse und dr Armstrong isch em nooch. Dr Armstrong het dr Franzoos denn hinder sich glo, dr Cunego und dr Fedrigo si aber bald zuen em gstosse, und denn si no dr Moreau und dr Casar und bald druf dr Horner, dr Barredo und dr Plaza drzuecho. Churz vor em Gipfel het dr Moreau aagrife und het as Erste zwanzig Pünggt und d Sunderprämie gnoh. Dr Charteau isch nume Elfte gsi und ohni Pünggt usgange. Er isch denn ins Peloton zrugggfalle und d Armstrong Gruppe het ihre Vorsprung bis uf sächs Minute chönne vergrössere. Churz vor em Spitz vom Aubisque het dr Moreau aagrife und as Erste vierzig Pünggt übercho. Dr Fedrigo isch Zweite und dr Horner Dritte worde. Bi dr Abfahrt het sich dr Abstand zum Peloton bis uf zäh Minute vergrösseret. Dr Barredo isch dr Spitzegruppe drvogfahre, het zitwiis e Vorsprung vo meh as vierzig Sekunde uf se gha gha, aber zwei Kilometer vor em Ziil het en d Armstrong Gruppe wiider iigholt. Bim Ändsprint het dr Pierrick Fédrigo vor em Sandy Casar und em Rubén Plaza gwunne. Wo denn s Peloton aacho isch, het dr Thor Hushovd no die letzte Sprintpünggt vom Dag gnoh und isch wider im Grüene Liibli gsi.

Die letzti Etappe in de Pyreneä het mit eme Bärg vo dr 4. Kategorii agfange, denn si dr Col de Marie-Blanque und dr Col du Soulor (beidi 1. Kategorii) cho und s Ziil isch uf em Col du Tourmalet gsi. Scho fümf Kilometer noch em Start isch e Gruppe vo siibe Fahrer usgrisse. Keine drvo het e Chance bim Punggt- oder bim Bärgklassemänt gha und dorum het sich bi dene nüt g änderet; und wil s die letzti Bärgetappe gsi isch, het dr Charteau, wenn er nume d Tour z Änd fahrt, s Bärgklassemänt scho gwunne gha. D Usriisser si bis zum Tourmalet vorus bliibe und dr Sastre, wo fast 150 Kilometer lang brobiert het, elei zum Spitz ufzschliesse, isch vom Peloton schliesslig gschluggt worde. Dört het Saxobank s Tämpo vorgee und meh und meh Fahrer si zrugggfalle. Schliesslig het dr Schleck nüün Kilometer vor em Ziil aagrife und nume dr Contador het no chönne mithalte. Churz druf hai si dr Letzt vo de Usriisser, dr Alexander Kolobnew, überholt. Dr Schleck het dr Contador nit chönne abhängge, aber au däm si Agriff het em kei Vordeil brocht, so dass die beide zsämme am Ziil achoo si, wo dr Contador em Schleck dr Etappesiig nit striitig gmacht het.

Die achzähnti Etappe isch e Flachetappe vo Salies-de-Béarn gsi. Bim 17. Kilometer si vier Fahrer, dr Breschel, dr Oss, dr Vaugrenard und dr Pineau usgrisse und bis churz vor em Ziil im Peloton vorusgfahre. Si hai eso alli Sprintpünggt iigsammlet, wo s underwägs gee het, und s Schiggsal vom grüene Liibli isch dorum nume vo dr Platzierig am Ziil abhängig gsi. Dr Cavendish het dr Ändsprint souverän gwunne, vor em Dean und em Petacchi. Das het däm glängt, zum im Hushovd s grüene Liibli abzneh.

Bim Zitfahre vo Bordeaux uf Pauillac het dr Fabian Cancellara vor em Tony Martin und em Berti Grabsch gwunne. Vo de erste Zäh im Gsamtklassemänt isch dr Denis Menschow wie erwartet dr Flinkst gsi und het sich uf e dritte Blatz ufe gschafft. Au dr Contador het relativ guet abgschnitte und het im Andy Schleck, wo besser gfahren isch as me dänggt hät, non e halbi Minute abgnoh.

Uf de Champs Elisées het dr Mark Cavendish wider bewiise, ass er zu dere Zit dr best Sprinter gsi isch. Dr Petacchi het si erste Blatz im Punggtklassemänt verdeidigt, dr Thor Hushovd isch aber vom Cavendish vom zweite uf e dritte Blatz verdrängt worde. In de andere Klassemänt het sich, wie erwartet, nüt gänderet.

Wäärend dr Tour de France 2010 het dr Alberto Contador bin ere Bluetbroob Spuure vom verbotnige Clenbuterol im Bluet gha. Er isch druf gsperrt worde, aber dr schbanisch Verband RFEC het en freigsproche und d Sperri ufghoobe. Dr Velosportwältverband UCI isch in d Beruefig gange und 2012 het dr Internazional Sportgrichtshoof (Court of Arbitration for Sport, churz Cas) dr Contador schuldig gfunde und iin für zwäi Joor rückwirkend vo dr Tour 2010 aa, gsperrt. Dr Contador verliert drmit siini Ditel bi dr Tour 2011 und bim Giro d'Italia 2011.


</doc>
<doc id="28042" url="https://als.wikipedia.org/wiki?curid=28042" title="Hosenladen">
Hosenladen

Dr Hosalada isch beim Ma seinr Hosa voanadet. Dia kan ar aufmacha, daßr sa (d´Hosa) beim saicha it radoa muas. Frianar hots no koina Reißvrschluß it gea. Ma kennts am beschta bei da Leadrhosa. Do hots a Leadrstickla voana an dr Hosa, dia mit zwai Klepf feschtgmacht wearad. Übrigens hond o d Hosa vo da Froua an Hosalada, so gond si besser zum aalegga und abzücha.

Mancha sagat o Hosadiarla, Hosalatz oder Hosaschlitz drzua. 



</doc>
<doc id="28043" url="https://als.wikipedia.org/wiki?curid=28043" title="Avenue des Champs-Élysées">
Avenue des Champs-Élysées

D Avenue des Champs-Élysées [] z Paris, au churz Champs-Élysées oder umgangssprochlig Les Champs, isch eini vo de grosse Prachtstrosse vo der Wält. Si lit im nordwestlige Deil vo der Stadt Paris im 8. Arrondissement. Ihre Usgangspunkt si die beide Statue vo de Rossgruppe, d "Chevaux de Marly" vom Guillaume Coustou em Eltere, wo westlig vo der Place de la Concorde stöhn. Si isch 1910 Meter lang und 70 Meter breit und ändet mit der Iimündig in d Place Charles-de-Gaulle, wo der Pariser Triumphboge druf stoht. Si bildet dr mittler Deil und s Ruggegroot von ere einzigartige Sichtachse, wom ere «axe historique» sait.




</doc>
<doc id="28046" url="https://als.wikipedia.org/wiki?curid=28046" title="Hohe Gerichtsbarkeit">
Hohe Gerichtsbarkeit

Di Hochi Grichtsbarkeit oder au Bluetgricht isch en Begriff us de Rächtsgschicht. S goht doderbi um Gricht reschpektiv um Rächtsfäll, wo Todesschtrofe oder Verschtümmelige zur Folg hei gha. 

De Begriff „Hochi Grichtsbarkeit“ stoht im Gägesatz zue de „nidere Grichtsbarkeit“, wo numme für lichteri Schtroftate aagwändet worde-n-isch. D Rächt vo de nidere und de hoche Grichtsbarkeit sind im Mittelalter und bis zum Änd vom Heilige Römische Riich trännt gsi. Wo in de napoleonische Ziit d Nationalschtaat entschtande sind, hei sich d Gränze vo de Schtaate meischt an de höchi Grichtsbarkeit orientiirt.

Für gwüssi Schtroftate het's mittelaterlichi Rächt drakonischi Schtrofe vorgsäh. Raub, Mord, Diebschtahl, sexuelli Beläschtigung, Notzucht, homosexuelle Gschlächtsverchehr, Hexerei und Zauberei sind mit em Tod beschtroft worde. D Methode, mit dere en Verurteilter isch hiigrichtet worde het sich unterschiide, je nach dem zu wellem Schtand und zu wellem Gschlächt di Person ghört het und was s Verbräche gsi isch. 

Au d Verschtümmelig isch e Schtrofform gsi, wo zu de hochi Grichtsbarkeit ghört het, vom Brandmarke und em Uspeitsche bis zum Abschniide vo Körperteili, wi Ohre oder Zunge.

Für Todesurteil het's in de hochi Grichtsbarkeit verschidnige Methode gäh. Fraue, wo es Chind umbrocht hei, het me ertränkt, Notzucht het zum Gang uf de Schiiterhuufe gführt und Mord zum Flächte ufs Rad. Adligi, wo schweri Schtroftate begange hei, het me meischt köpft und s Risko zum Tod verurteilt z wärde isch bi Bsitzlose und eifach Mönsche ungliich vil höcher gsi, wi bi aagsähene Bürger.

S Ziil vo de Hiirichtige isch gsi, d Lüt abzschräcke. Um di Wirkig z erhöche, het me d Hiirichtige meischt in de Öffentlichkeit düregfüürt und d Liichnam oft no länger la ligge oder la hange, damit mer si möglischt guet gseh het.

Di hochi Grichtsbarkeit isch im mittelalterliche Feudalsyschtem vom Herrscher meischt an bstimmti Grichtsort verliihe worde oder isch vom jewilige Fürscht usgüebt worde. In freie Riichsschtädt, wo für gwöhnlich de Fürschte gliichgschtellt gsi sind, isch s Hochgricht gwöhnlich bi de Schtadt gsi.




</doc>
<doc id="28048" url="https://als.wikipedia.org/wiki?curid=28048" title="Leutkirch im Allgäu">
Leutkirch im Allgäu

Leikirch (amtl. "Leutkirch im Allgäu") isch a ehmoligi Freji Ryychsstadt im Sidoschte vu Bade-Wirttebärg.

Leikirch isch no dr Yywohnerzahl no Raveschburg, Wãnge un Wãẽgaade di viertgrescht Stadt vum Landchreis Raveschburg un no dr Flechi vu 175 km² no Stuegert, Baierschbronn, Wuuze un Eegne di fimftgrescht Gmei vu Bade-Wirttebärg. Syt em 1. Jänner 1974 isch Leikirch a Großi Chreisstadt. Mit dr Gmeine Oechschdedda un Oedra het d Stadt Leikirch a Verwaltigsgmeinschaft veryybart.

Leikirch lyt im weschtlige Allgäu am nerdlige Änd vu dr Adelegg, em nerdligschte Uuslaifer vu dr Alpe. D Altstadt lyt zwisch em rächte Stade vu dr Eschach un dr Wilhelmsheh, ere Ufragig am Rand vum Oedrabiet. D Eschach chunnt im usserschte Sidoschte bi Schmidsfelde in s Stadtgebiet, fließt derno no Nordoschte dure an Emerlande, Wenterstette, Frisehofe un Urlau, chunnt derno in d Chärnstadt, wu si vu Side no norde durfließt. Derno goht si am Ort Mailand dure un vereinigt si ne Stuck wyter nerdlig mit dr Wuuzacher Aach, wu vu Weschte härch chunnt, zue dr Oedra, wu a baar Kilometer wyter nerdlig s Stadtgebiet vu Leikirch verloss un schließli in d Iller mindet. S weschtli Stadtgebiet wird iber Näbefliss vu dr Arge zum Bodesee entwässeret. Dodermit lyt Leikirch uf dr Europäische Hauptwasserscheide.

Die Stedt un Gmeine gränze an d Stadt Leikirch (im Uhrzeigersinn vu Oschte uus): Lautrach Legau (bodi Landchreis Unterallgai), Altusried (Landchreis Oberallgai) un Isni, Argebih, Kiißlegg, Wuuza un Oechschdedda (alli Landchreis Raveschburg).

S Stadtgebiet vu Leikirch bstoht us dr Chärnstadt un dr Stadtdeil, wu im Ramme vu dr Gebietsreform vu 1972 yyglideret wore sin: Dobblatshofa ("Diepoldshofen"), Friasahofa ("Friesehofen"), Gäbbrazhofa ("Gebrazhofen"), Härrlazhofa ("Herlazhofen"), Hofs ("Hofs"), Reichahofa ("Reichenhofen"), Winderschdedda ("Winterstetten") un Wuzahofa ("Wuchzenhofen").

Di yygliderete Gmeine sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

Zue dr einzelne Stadtdeil un zue dr Chärnstadt ghere no seperat glägeni Wohnblätz mit eigene Nämme, wu vilmol wenig Yywohner hän, oder Wohngebiet, vilmol neji Böugebiet, wu aber zmeischt kei feschtgleiti Gränze hän.

Leikirch isch a Mittelzäntrum in dr Region Bodesee-Oberschwabe, wu Raveschbrug, Wãẽgaade un Fridrichshafe s Oberzäntrum derzue bilde. Zum Mittelberyych Leikirch ghere no d Gmeine im nordeschtlige Deil vum Landchreis Raveschburg: Oechschdedda, Oedra, Wuuza, Isni un Leikirch. Derzue git s Verfläächtige mit dr Gmeine vum bayrische Oberzäntrum Memmenge. Leikirch lyt noch em Landesentwickligsblan vu Bade-Wirttebärg uf dr Landesentwickligsachse Lindou–Wãnge–Leikirch–Memmenge un dr Regionale Entwickligsachse Sulga–Auladorf–Waldsee–Wuuza–Leikirch–Isni.

Ergäbnis vo de Landdagswahla seid 2006: 




</doc>
<doc id="28051" url="https://als.wikipedia.org/wiki?curid=28051" title="Wattweiler (Begriffsklärung)">
Wattweiler (Begriffsklärung)



</doc>
<doc id="28052" url="https://als.wikipedia.org/wiki?curid=28052" title="Niedere Gerichtsbarkeit">
Niedere Gerichtsbarkeit

Di Nideri Grichtsbarkeit isch en Begriff us de Rächtsgschicht. S goht doderbi um Gricht reschpektiv um Rächtsfäll, wo nöd mit em Tod beschtraft worde sind.

De Begriff "Nideri Grichtsbarkeit" stoht im Gägesatz zu de "höche Grichtsbarkeit", wo bi schwere Verbräche wi Mord und Notzucht aagwändet worde-n-isch. D Rächt vo de nidere und de höche Grichtsbarkeit sind im Mittelalter und bis zum Änd vom Heilige Römische Riich trännt gsi. Ursprünglich sind Dorf- oder Thinggricht mit de nidere Grichtsbarkeit betraut gsi, spöter d Grundherre wi de nideri Adel, Vögt oder Chlöschter. Im Mittelalter isch d Grichtsbarkeit zu eme "dingliche Rächt" worde, wo au het chönne verchauft wärde.

D nideri Grichtsbarkeit isch für di chlinere Delikt zuschtändig gsi, wo im Alltag vorcho sind. Zum Bischpil Beleidigunge und Schlägereie hei do derzu ghört. Au Erb- und Gränzstritigkeite und Strittfäll bim Chauf und Verchauf hei zu de nidere Grichtsbarkeit ghört. Beschtroft worde sind d Deliquente dodefür mit Geldbuesse, Pranger, Gfängnis oder Verbannig. 


</doc>
<doc id="28053" url="https://als.wikipedia.org/wiki?curid=28053" title="Johann-Andreas-Schmeller-Gesellschaft">
Johann-Andreas-Schmeller-Gesellschaft

D Johann Andreas-Schmeller-Gesellschaft e. V. isch e gmeinnitzge Verein mit Sitz im bayrische Tirschenreuth, wu zum Ziil het, dr Noolass vum Johann Andreas Schmeller z erforsche un in dr Tradition vum Schmeller d Dialäktforschig z ferdere.

Im Ramme vu dr „Universitätstage Bayreuth“ 1979 isch d Schmeller-Gsellschaft am 17. Novämber 1979 z Tirschenreuth grindet wore. Dr Ereffnigsvordrag het dr Prof. Hinderling vu dr Universitet Bayreuth ghalte, au iber d Satzig isch d Schmeller-Gsellschaft äng an die Universitet bunde, mer het ihre di wisseschaftli Begleitig un Berotig iberdrait. D Universitet Bayreuth isch e korporativ Mitgliid vu dr Schmeller-Gesellschaft, dr domolig Bresidänt vu dr Universitet, dr Klaus Dieter Wolf, isch eis vu dr erschte Mitgliider gsi.

D Gsellschaft isch au grindet wore as Organisationsforum fir d Fyyr vum 200. Geburtsdag vum Schmeller anne 1985.

Im Grindigsvorstand isch dr Robert Hinderling erschte Vorsitzende gsi, dr Tirschenreuther Burgermeischter Ludwig Wolfrum dr zweet Vorsitzende, dr Kreisheimetpfleger Franz Busl dr erscht Schriftfierer, dr Schuelamtsdirektor Hans Haberkorn dr zweet Schriftfierer un dr Oberamtsrot Josef Reber dr Schatzmeischter.

Syt dr Grindig wird d Position vum zweete Vorsitzende immer vum Tirschenreuther Burgermeischter yygnuu, dr Schatzmeischter isch immer eber us dr Tirschenreuther Stadtverwaltig.

D Schmeller-Gsellschaft veraastaltet Läsige, Vordreg, Uustellige un Fachdagige zum Thema. In ihre Johrbiecher vereffetligt si Arbeite zue dr Dialäktforschig un syter anne 1985 verleit si all zwei Johr dr Schmeller-Bryys, wu mit 2000,- € dotiert isch. Go s Inträssi fir dr Schmeller au bi Gymnasiaschte z wecke, wird syt 2011 alljohr ne Schmeller-Bryys fir seli gueti Facharbete vergee.




</doc>
<doc id="28054" url="https://als.wikipedia.org/wiki?curid=28054" title="Johann-Andreas-Schmeller-Preis">
Johann-Andreas-Schmeller-Preis

Dr Johann-Andreas-Schmeller-Bryys isch e Bryys fir Publikatione zue dr Dialektforschig oder Arbeite zum Läbe vum Johann Andreas Schmeller, wu syter anne 1985 all zwo Johr vu dr Johann-Andreas-Schmeller-Gesellschaft z Tirschenreuth vergee wird. Dr Bryys isch mit 2000,- dotiert.

Wel d Schmeller-Gesellschaft vu Aafang aa näb dr Fachwisseschaftler au dr „inträssiert Laie“ im Aug gha het, isch näb em Hauptbryys au e Ferderbryys yygrichtet wore, wu fir Arbeite vu Dialäktliebhaber un private Dialäktforscher vergee wird.

Näbe däne bode Bryys git s au no ne Anerkännigsbryys fir Schuelerfacharbete, wu dur s Johann-Andreas-Schmeller-Gymnasium z Nabburg uusgwärtet wird.





</doc>
<doc id="28055" url="https://als.wikipedia.org/wiki?curid=28055" title="Erlinsbach SO">
Erlinsbach SO

Ärlischbach (amtlich "Erlinsbach", umgangsprochlich oft au "Speuz") isch e Iiwohnergmein im Bezirk Gösge im Kanton Soledurn, Schwiiz.

Ärlischbach isch es Strossedorf am Übergang Salhöchi-Fricktau. D Gmeindsflächi umfasst 44,5 % langwirtschaftlichi Flächi, 40,9 % Waud, 12,1 % Sidligsflächi und 2,6 % suschtigi Flächi.

Ärlischbach isch zum erschte Mou gnennt worde im Johr 1173 aus "Arnlesbah" (1276 "ze Obern [...] Ernlispach").

Bis zum 31. Dezember 2005 isch Ärlischbach i zwei Teil gsi: "Oberärlischbach" und "Niderärlischbach". Si hei denn uf e 1. Jänner 2006 fusioniert.

Quälle: Bundesamt für Statistik 2005
De Uusländeraateil isch 2010 bi 14,3 % gläge.

32,3 % vo dr Iiwooner si im Johr 2000 evangelisch-reformiert gsii, 47,6 % römisch-katholisch.

Bi dr Nationalrootswaale 2011 hät s das Ergebnis gää: BDP 4,3 %, CVP 20,2 %, EDU 0,8 %, EVP 2,1 %, FDP 11,3 %. GLP 5,8 %, GP 7,0 %, SP 16,6 %, SVP 30,0 %, Suschtigi 2,1 %.

Gmeindspresidänt isch dr Markus von Arx (Stand 2012).

D Arbetslosigkeit isch im Johr 2011 bi 1,8 % gläge.

Bi dr Voukszellig 2000 hei vo dr 2282 Iiwohner 90,9 % Dütsch aus Hauptsproch aagää, 1 % Französisch, 2,3 % Italienisch und 5,8 % angeri Sproche.

Dr hochalemannisch Dialäkt vo Ärlischbach ghört zue dr Dialäkt vo dr Region Oute, wo ähnlech si zue dr Aargauer Dialäkt.



</doc>
<doc id="28056" url="https://als.wikipedia.org/wiki?curid=28056" title="BSU">
BSU

Dr Busbetrieb Solothurn und Umgebung (BSU) isch en regionale Nahverkehrsbetrieb Kanton Solothurn i dr Schwiiz. 

Nün Linie mit ere Gesamtlängi von 108 Kilometer erschliesse d Stadt Solothurn mit em Umland.

Di erschti Linie isch am 13. November 1930 ih Betrieb gange. Sie isch zwische Solothurn und Recherswil gfahre. Inzwüsche ischs Netz natürlich um einiges grösser. Vili Linie wärde im 15min Takt betribe, angeri defür fahre nur 3 mal am Tag (Wie zb. Linie 16 uff Steihof) Uf dr Relation zwüsche Amthus und Bahnhof fahrt fascht alli 5 Minute e Bus, wobi me sege mues, dass si meischtens churz hinderenander fahre, und nacher wider e pause isch.



</doc>
<doc id="28057" url="https://als.wikipedia.org/wiki?curid=28057" title="Swisscom">
Swisscom

D Swisscom isch e Telekommunikationsunternäme i de Schwiiz und bschäftiget öbbe 19'500 Agstellti. 

Dr Geschäftsbereich "Privatchunde" betreut Chunde im Natel - und Feschtnetz-Berich, versorgt d Schwiiz mit Breitband-Internet (DSL) und bietet mit "Swisscom TV" (ehemals "Bluewin TV") digitals Fernsehe (IPTV) a. 

Dr Festnetzbereich vor Swisscom het 2005 2,92 Millionen analogi und 900'000 ISDN-Aaschlüss. Mit Bluewin verfüegt Swisscom zuedem übers grösschte schwiizer Online-Portal für Privatchunden.

D Swisscom Mobile AG im Bsitz vor Swisscom, zählt 4,28 Millione Chunde bi re Netzabdeckig vo ungfähr 99,8 %. 

D Swisscom wird oftmals kritisiert, si däg ihri Stellig missbruche. So wärfe ihre vorallem d weniger erfolgriche Konkurrente vor, si düeg z türi Gebühre witerverrechne.



</doc>
<doc id="28059" url="https://als.wikipedia.org/wiki?curid=28059" title="John F. Kennedy">
John F. Kennedy

De John Fitzgerald Kennedy (* 29. Mai 1917 z Brookline, Massachusetts; † 22. November 1963 z Dallas, Texas) isch de 35. US-Amerikanischi Präsident gsi. Sini Amtszit het im 1961 aagfange und het mit sinere Ermordig im 1963 z Dallas es abrupts Änd gfunde. De Kennedy isch Mitglid vo de Demokratische Partei gsi. 

Sini Wahl isch in zweierlei Hisicht öppis bsunders gsi, wil er de jüngscht Präsident isch gsi, wo in des Amt gwählt worde-n-isch und de erschte (und bislang einzigschti) Katholik. Ussepolitisch prägt gsi isch sini Amtszit vo de Kubakrise, wo d Wält kurz vor eme Atomchrieg gschtande-n-isch. Um d Hintergründ vo sinere Ermordig z Dallas (s Attentat uf de John F. Kennedy) gits bis hüt Verschwörigstheorie.



</doc>
<doc id="28060" url="https://als.wikipedia.org/wiki?curid=28060" title="SNCF">
SNCF

D Société nationale des chemins de fer français (SNCF) isch die staatlichi Isebahngesellschaft z Frankrich. D SNCF betribt eigendlich fasch dr komplett Schinevercher z Frankrich, so au dr sit 1981 fahrendi Schneuzug TGV "(Train à grande vitesse)" und Teil vor Pariser S-Bahn RER. 

Si betribt witerhin die ganze TER Verbindige innerhalb vo der Debartemänt, z. B. TER Elsass, wo ja au bis Basel fahrt. Bis 2012 will d SNCF uf allne Streckene Taktfahrplan ifüere. I einige Regione het me dermit scho agfange.

D SNCF het wohl eis vo de komplexischte Tarifsystem überhaupt. Es git unzähligi Rabattcharte und innerhalb vo dene au no nur verschidni Zyte, wenn dass weli gültig sind. So isch dene ihri Ermässigungscharte für e TGV zur Hauptvercherszyt nur halb so vü wärt, wie ir Randzyt. Allerdings mues säge, das usserem TGV SNCF sehr pünktlich isch. D Agstellte sind meischtens sehr fründlich und sehr kompetänt. 

Die widrum streike gärn mal, was ne in Frankrich ned umbedingt en guete Ruef beschärt. 





</doc>
<doc id="28061" url="https://als.wikipedia.org/wiki?curid=28061" title="Deutsche Bahn">
Deutsche Bahn

D Dütschi Bahn AG (DB) isch es dütsches Verkehrunterneme mit Sitz z Berlin. Es isch 1994 us dr DR (DDR) und dr Dütsche Bundesbahn entschande.

D Dütschi Bahn gseht d Iisebahn in Dütschland aus Chärngschäft a. 

S Ressort Personeverkehr isch i drü Gschäftsfälder "Fernverkehr," "Regio" und "Stadtverkehr" ufteilt. Si betribt z. B. dr bekannti ICE, wo au ir Schwiiz fahrt (zum Bischbil Interlake Ost – Bärn – Olte – Basel – Karlsrue – Frankfurt – Berlin). Di Dütschi Bahn AG fahrt uf vilne Streckene mit ihrne ICE über di dütsch Landesgränze use, so öppen uf Paris, Züri oder Bern.

D Dütsch Bahn AG het oftmals bir Revision vor S Bahn Berlin Gmbh, wo dr Andreas Meyer Scheff gsy isch, spare lo. Das het dr zue gfüert, dass s Bundesamt die gsammte Züg het müesse lo Revidiere. So het me z Berlin langi Zyt fasch kei S-Bahnzüg me gha. Zuedem isch die Dütschi Bahn früener sehr oft unpüntklich gsy. 

Au Projekt wie Schtuttgart 21 stosse bir betroffene Bevölkerig uf wenig Gägeliebi.

D Bahntarife sind sehr unübersichtlich und Automate schwär zum Bediene. Mi muess aber au säge, dass DB einigi sehr attraktivi Agebot het.




</doc>
<doc id="28062" url="https://als.wikipedia.org/wiki?curid=28062" title="Sandra-Lia Infanger">
Sandra-Lia Infanger

D Sandra-Lia Infanger (bürgerlich "Sandra Lia Infanger"; * 13. April 1980 als "Adrian Thomas Infanger" z Olte SO, heimatberechtigt in Saas GR), isch e Schwiizer Politikerin. 

Si het 2004 s erscht mal welle für d Juso en Kantonsratsitz im Kanton Solodurn erobere, isch aber denn vom Kanton gstriche worde, well si als Transsexuelli het welle als Frau kandidiere, aber im Iiwohnerregischter no als Maa gfüert worden isch. Vier Johr spöter isch si uf ere eigene Lischte atrette ("Alternative Schweizer Partei"), wo si meh wi 1000 Stimme gmacht het. Das het aber ned für ne Sitz glängt. 2011 isch si als Nationalratskandidatin für die «Roti Charte» atrete. 



</doc>
<doc id="28065" url="https://als.wikipedia.org/wiki?curid=28065" title="Lateraler Konsonant">
Lateraler Konsonant

Mit Lateral oder l-artigi Konsonante meint mer in de Phonetik e Artikulationsart, wo de Artikulationsstrom (also de Atem wo ussgstosse wird) aa de Syte vo de Zung usströömt. Es wird also mit de Mitte vo de Zung e Verschluss bildet, aber aa de Syte blybt e Öffnig wo d Luft cha usströöme. De Begriff chunt vum latiinische "laterālis", wo „sytlich“ bedütet.

Zämme mit de r-artige Konsonante werde si in de Phonologi vilmol Liquida gnennt.

Im Alemannische gits numme ei Lateralluut, de alveolare laterale Approximant [] wie in „Liebi“. allophonisch chunt de Luut in bstimmti Dialäkt au velarisiert vor: [], vorallem in de Innerschwiiz. De velarisiert Lateral wird mangmool als „dunkels-l“ bezeichnet.

Nooch Artikulationsort unterscheidet mer die Lateral (die Uffzäälig isch nit vollständig):


</doc>
<doc id="28069" url="https://als.wikipedia.org/wiki?curid=28069" title="Metzingen">
Metzingen

Metzeng [medseŋ] odr Metzenga isch a wirddabärgischa Sdadd em Graes Reidleng. Metzeng mid saene 22.000 Aewonor (2017) leid am Fuas vo dor Reidlengor Alb, am Auslaof vom Ermsdaal. Metzeng håd zwåe Beinãma: <br>

Wäaga saem Wahrzåecha, de siba Keldora am Keldornblatz, håd Metzeng dor Beinãma Siba-Keldora-Sdadd. Dor Wae-Ãbau håd scho emmor a gwissa Roll en dor Sdadd gsbiild. Dor Metzengor Wae isch zsẽma mid-em Reidlengor dor sidlichsde en Wirddabärg. <br> 

Wäaga saene ibor 80 (!) Outlet-Shops vo älle bedeidende Klåedorfirmena ond Premiom-Marga, dor haechsda därardicha Konzendraziõ en ganz Deidschland, nennd sich Metzeng ao OutletCity. Ãgfanga håd-s mål mid-em Fabrikvorkaof vo dor Firma Hugo Boss, dui må bis haed en Metzeng dorhoem isch. Enzwischa isch d Sdadd an jedem Wochaende reglmäsich voolgsdobfd mid bis zo zäadaused Schnäbbles-Jägor uff oemål, sälbsd aus Japan ond China kommed-se. 

Metzeng leid zendral en Bada-Wirddabärg, ogfär 30 km sidlich vo Sduagord. Mor kã brima nãfaara, ibor d B27/B312 vo dor A8 (Karlsrua - Sduagord - Ulm) ond vom Flugblatz Sduagord här, ond mid-em Regional-Express Sduagord - Dibenga äll halba Sdond. 

Metzeng isch mid-ma Ãdåel vo 80,2 % vo saenor Fleche am Biosphäragebiid Schwäbisch Alb bedåelichd. Drotzdem isch-s an de Sidheng vom Ermsdaal so warm, dass då no dor Wae waggsd. Om d Sdadd rom håd-s ausordem no relativ viil Sdraeobsdwiisa. 

Om Metzeng rom geid-s edliche Iborräsd vom so gnannda Schwäbischa Vulkan. Am bekanndesda isch dor Jusi (672,8 m i.NN.), em Nåchborflägga Kohlbärg gläaga. Abor ao dor Floriansbärg ond dor Gråfabärg ghaered dorzua, båede em Nåchborflägga Gråfabärg gläaga. 

Zo Metzeng ghaered d Sdadd sälbor, ond dia frijor sälbsdendiche Flägga Nuihausa ond Glems. Nåch-em Zwåeda Wäldgriag baud wårda send uff Metzengor Gmarkong dia zwåe Sidlonga Haugarae (Haugenrain) ond Neigreid (Neugreuth). Fir Nuihausa ond Glems geid-s åegene Ortschaftsrät mid-ma Ortsvorstehor. 

Ondorgange send em Sdaddgebiid d Wiasdong Brenningen; em Sdadddåel Nuihausa on Hof, där må vormuadlich em 14. Jårhondord em Glosdor Zwiifalda ghaerd håd; ond en Glems d Flägga Ondoror Hof ond Oboror Hof. 

An Metzeng grenzed ã (vo Norda aus, em Uhrzaegor nåch): Riadrich, Gråfabärg (båede Landgraes Reidleng), Kohlberg, Neiffa (båede Landgraes Essleng), Deddeng, Sankt Johann, Ẽneng ond Reidlen (älle Landgraes Reidleng). 

Metzeng håd d Funkziõ vom-a Middlzendrom en dor Regiõ Näggor-Alb fir d Sdadd Aurich, fir Deddeng, Grabasdedda, Gråfabärg, Hilba, Riadrich ond Remorsdoe.

Ergäbnis vo de Landdaagswahla seid 2006: 

Metzeng ghaerd zom aehaedlicha zendralschwäbischa Dialäggdgebiid. Ondor de eldore Leid, ao ondor solche, må aersd nåch-em Zwåeda Wäldgriag uff d Wäld komma send, kã-mor beim familiära Schwätza no alde Verbalforma wia "är fluigd" (fliegt), "luigd" (lügt), "schluisd" (schliest) ond so weidor haera. 

Als schwäbische Schreiborenna aus ond en Metzeng wåes-mor: 




</doc>
<doc id="28071" url="https://als.wikipedia.org/wiki?curid=28071" title="Alpenglühen">
Alpenglühen

S Alpeglüe isch en optischi Erschiinig, wo i de Berge mengisch noch em Suneundergang biobachtet were cha. Debii werd s Suneliecht vo fiine Partikel i de Luft gstroit und spieglet sich a Felswänd oder Schnee- und Iisfelder. Di fönd denn a root lüüchte und bildet mit de dunkle Umgebig e starche Kontrast. S Alpeglüe verlöscht, wenn d Sune mee as 6 Bogeminute underem Horizont litt. D Stärchi vom Alpeglüe isch vom Wetter abhängig.

Weniger hüüffig cha s Alpeglüe im Morge vor em Suneuufgang biobachtet were, wo aber nöd ase intensiv isch, wie em Oobe, wo de Purpursoom vo de Gegedämmerig s roti Glüe verstärcht.


</doc>
<doc id="28072" url="https://als.wikipedia.org/wiki?curid=28072" title="Weisweil (Klettgau)">
Weisweil (Klettgau)

Wiswyl ligt direkt a dä Gränze zwüsched Dütschland un de Schwiiz. S isch e Ortsdeil vom Chlettgau, ligt also im Landchreis Waldshüet. Es hät öpper 230 Lüt im Dörfle un isch bis zum 1. August 1971 ä eigini Gmeind gsi. Ab 1971 hät mer sich zsämme gschlosse zu de Gmeind Chlettgau, zsämme mit Erzige, Grieße, Rechberg un Riederä. Spöter im Jahr 1975 sin nu Bühel un Gießlinge dezue cho und bstoht hüt no so. 

870 n. Chr. würds in ere Urkundä vom Kloschter Rhiinau es erschtmol gnannt un isch ab em 12. Jahrhundert de Härresitz vo de Freiherre vo Krenkinge-Wießeburg uf de Burg Wießeburg gsi. Vo sellere Burg stoht hüt nur no de 641 m hohi Festungshügel Napberg. Hüt findet mer nur nu Stei-Überrest vo de Burgmuur uf em bewaldete Napberg sit de Rudolf vo Habsburg für d völlig Zerstörung vo de Burg gsorget hät, als Strof weil die Freiherre in Würklichkeit Raubritter gsi sind.




</doc>
<doc id="28074" url="https://als.wikipedia.org/wiki?curid=28074" title="Internationaler Volkssportverband">
Internationaler Volkssportverband

Dr Internationali Volkssportverband (IVV) isch vo Liechtestei, de Schwiiz, Dütschland und Östrich gründet worde, mit em Zyl, Volkssport ohni Zytdruck zorganisiere. 

In zwische gits der IVV in vilne Landesorganisatione fascht wältwit. Ir Schwiiz und Liechtestei isch dr VSL zueständig, in Dütschland dr DVV, in Östrich dr OeVV, in Frankrich dr FFSP.

In Europa sinds hauptsächlich Volksmärsch, wo vo IVV-Mitglidsvereine organisiert sind. 

I andere Länder gits aber au Volksschwimme, Volksvelofahre (was in Dütschland au no git), Volksskifahre und Volksinlineskating.

S Zyl vom Verband isch es, Mensche vo allne Generatione zumene gsunde Bewege zfüehre. Wie vili Organisatione lidet au dr IVV ar überalterig. Allerdings het de Verband Chance, en Verjüngig vorznäh, well Sportarte au für Jungi und Familie attraktiv sind.

Startgälder sind nämlich so täuf, das sie sich eigentlich jede leischte cha. 

IVV Weltverband
VSL (Schwiz Liechteschtei)


</doc>
<doc id="28075" url="https://als.wikipedia.org/wiki?curid=28075" title="Volksmarsch">
Volksmarsch

Dr Volksmarsch isch en organisierte Wandertag vo Wandergruppe, wo a bestimmten Wochenendi en Wandertag durefüehre. Dabei isch d Zielgruppe Rentner un Seniore und natürlich au andri Wanderfründ.

Die meischte Wandergruppe biete im Winter und im Sommer en Wandertag a. Im Winter isch Streckelängi meischtens 5 km / 1,5h für Familie und 10 km / 3h für alli andere. Im Summer gits denn au 20 km, 30 km und sogar Marathon und 100 km Wandrige wärde abotte.

Es git kei Zytmässig und so isch dr sportlichi Charakter eher ir Streckelängi zueche. 

Vorteil lige uf dr Hand: Statt säuber z plane, lot me das dr Verein lo mache. Und, zudem lernt me so Regione känne, wo me suscht ned go Wandere tät.

Witerhin biete die meischte Verein en sehr günschtigi Verpflegigsmöglichkeit uf der Strecki und am Zil. So isch dr Volksmarsch für jungi Familie perfekt. Chinder chend öbis erlebe, und mi lernt Natur idrücklich kenne.

Organisatioren für dr Volksmarsch isch vorallem dr IVV. Es git denebe no es paar andri Organisatore.



</doc>
<doc id="28077" url="https://als.wikipedia.org/wiki?curid=28077" title="Glarnerdeutsche Sprachinsel in Wisconsin">
Glarnerdeutsche Sprachinsel in Wisconsin

Di glarnerdütschi Sproochinsel z Wisconsin isch e Gegend im Staat Wisconsin im Mittlere Weschte vo de USA, wo sich ab ere erschte Yywandrigswelle im Joor 1845 über meereri Generatione en schwyzerdütsche Dialäkt het chönne halte. Wisconsin isch vo 1845 bis in d 1950er eis vo de Hauptyywanderigsziil vo Schwyzer in d USA gsi. 

D Yywandrer uss de Schwyz hen sich vorallem ùff de Chreis Green County im Südweschte vo Wisconsin konzentriert. Dört bsùnders im Dorf New Glarus ùn im Sitz vo de Chreisverwaltig, Monroe. Im Norde vo Green County sin 1954 bis zumene Drittel vo de Lüt Schwyzer Abstammig gsi. Dörte hen si vorallem in de Landwirtschaft ùn bsùnders in de Chääserei gschafft.

In ere Ùntersuechig vo 1973 het de Brian Lewis niemern ùnter 45 gfùnde, wo no flüssig Schwyzerdütsch gschwätzt het. Im Joor 2017 berichtet d Anita Auer no vo e paar ältre Lüt, wo no flüssig Glarnerdütsch chönnte schwätze. De Dialäkt isch dörte hüt also fascht ussgstorbe. De Dialäkt wird hüt aber no als kultuurells Erbi zum Byspil dur Lieder pflägt. Einewäg het 2016 e Forschigsprojäkt „Swiss Islands in North America“ aagfange, wo die schwyzerdütsche Dialäkt no mool söll ùntersueche. Bi däm Projäkt mache verschiidni Forscher vo de Université de Lausanne, de Ludwig-Maximilian Universität München, de Universität Salzburg, de Queen Mary University of London ùn de University of Wisconsin in Madison mit.

Näbe em Glarnerdütsch z Wisconsin, git es langläbigeri alemannischi Sproochinsle z Nordamerika au no ùnter de Swiss Amish z Indiana, öbe im Adams County, wo de Dialäkt ùffem Bärndütsche basiert, ùn im Allen County, wonner ussem Elsass chùnt. Dernäbe git es au e elsässischi Sproochinsel z Castroville z Texas ùn mööglicherwys z Helvetia z West Virginia no e fascht erloscheni schwyzerdütschi Sproochinsel. In andre Siidlige vo Dütschschwyzer, zum Byspil Gruetli-Laager z Tennessee, Tell City z Indiana oder Highland z Illinois, isch s Schwyzerdütsch dergäge wohl rächt schnäll nooch de Bsiidlig yygange.

Wisconsin isch e beliebts Yywanderigsziil für Dütschsproochigi gsi. Für 1900 wird gschätzt, dass öbe e Drittel vo de Bevölcherig vo Wisconsin Dütsch gschwätzt het. D Mehrheit devo isch vo Dütschland gsi, aber d Schwyzer hen defür gschlosse in eigne Ortschafte gsiidlet, vorallem z Green County.

Di Schwyzer Siidlig z Glarus het ihre Ursprùng im Joor 1845, wo de Niklaus Dürst ùn de Fridolin Streiff im Ùfftrag vo de Glarner Usswandrergsellschaft dur d USA greist sin, ùn schliessli im Juli z Green County 1200 Hektar Land gchauft hen. Zue däm Zytpùnkt sin d 193 Usswander, devom 107 Chinder, scho ùffem Wäg gsi, wo am 16. April 1845 Glarus verlo gha hen. Über Züri, Basel, Rotterdam ùn Amsterdam sin si am 13. Mai schliessli ùff Amerika abgseglet. Am 29. Juni sin si schliessli z Baltimore aacho, ùn vo dörte uss mit em Zug ùn mitem Kanalboot bis St. Louis gfaare sin, wo si am 22. Juli aacho sin. Dörte hen si zerscht no miesse ussefinde, wo de Dürst ùn de Streiff eigetli Land bschafft gha hen, ùn sin deno schliessli am 15. Augùscht di übrige 135 Usswandrer aacho (e paar sin ùnterwägs gstorbe gsi, über 50 sin in andre Wägstatione bliibe, ùn defür hen si ùnterwägs e paar andri Schwyzer ùffgläse gha).

Bis 1860 isch d Bevölcherig ùff 960 Mänsche aagwaggse. Bis de, ùn in de 1880 no emool, sin die Emigrante vorallem Glarner gsi, aber spööter het es au viili Bärner debi gha ùn chlyneri Grùppe uss andre Deil vo de Schwyz. Einewäg sin d Glarner in de Meezaal bliibe, ùn d Grùndlag vùm Dialäkt vo New Glarus isch d Mùndart vùm Glarner Hinterland gsi. De Dialäkt vùm Glarner Mittelland ùn vo Bärn het kei groosse Yyflùss gha.

Am Aafang het s Änglisch no kei groossi Roll im Alldaag gspiilt. Es isch nùmme im Ùmgang mit Främde, ùn in de Schuel bruucht worde. Im Alldaag isch Alemannisch gschwätzt worde ùn warschynts hen di meischte Lüt weenigschtens e weng Hochdütsch chönne. Ùm d Joorhùndertwendi wird berichtet, dass e drüüfachi Diglossi gherrscht het: Änglisch isch mit nit-Schwyzer bruucht worde, ùn isch eini vo de Sprooche in de Schuel gsi, Hochdütsch isch in de Chilche, Zytige ùn de Schuel bruucht worde, ùn Schwyzerdütsch als Ùmgangssprooch ùnter de Schwyzer. Uss derre Zyt stammt des Zitat: „"the people of the village, and also of the surrounding county, among themselves speak the German-Swiss dialect almost exclusively, just as it is spoken in Switzerland. All school and town meetings, and all legal and other business, unless transacted in writing, are of necessity conducted in this language. Many of those who were born here require an interpreter when called upon to testify as witnesses in the courts".“
Übersetzig:
„D Lüt ussem Dorf, ùn au ussem Chreis, schwätze mitenand fascht nùmme de schwyzerdütsche Dialäkt, gnau wienner in de Schwyz gschwätzt wird. Alli Versammlige in de Schuel ùn vo de Gmei, ùn alli rächtligi ùn gschäftligi Sache, usser si sin schriftlig, werde uss Notwändigkeit in derre Sprooch gmacht. Viili, wo doo ùff d Wält cho sin, bruuche en Übersetzer, wänn si als Züüge vor Gricht ussage sölle.“ 

Es het au en begränzte Bruuch vùm Schwyzerdütsche als gschriibene Sprooch gee. Mindeschtens ei Gedichtband isch au erschiine, ùn zwar „E Hampfle Chrut u Uchrut us Gruppner-Chrigel's Garte“, wo 1922 vùm Carl Marty veröffentlicht worde isch. De Marty isch aber kei gebürtige New Glarner gsi, sùndern im Kanton Thurgau ùff d Wält cho ùn 1887 mit 14 Joor nooch Green County cho. In däm Buech isch zum Byspil s Gedicht „Es Stückli Schwyz z'Amerika!“ debi:

Bis öbe 1900 isch die sproochligi Situation stabil bliibe, deno het s Änglisch zerscht s Hochdütsch verdrängt (1914 in de Schuel, 1921 isch di letschti dütschi Zytig erschiine ùn 1950 schliessli in de Chilch). Als Alldaagssprooch het sich s Schwyzerdütsch lenger ghalte, isch aber schliessli au vùm Änglische verdrängt worde.

De Brian Lewis schryybt scho 1973, dass es ihm nit mögli gsi isch, Lüt z finde wo nooch 1929 ùff d Wält cho sin, ùn wo no flüssig Alemannisch gschwätzt hen. Vo syne Informante het fascht niemer d Sprooch mit em Ehepartner gschwätzt; trotz dass zwei Drittel vo de Ehepartner si au gschwätzt hen. Wäge däm goot er im Joor 1973 devo uss, dass „es kei Zwyfel cha gee, dass s Schwyzerdütsch in 20 Joor fascht völlig verschwùnde sy wird, usser in de Sprooch vo e paar Neuakömmling uss de Schwyz“. Mer cha also devo ussgoo, dass es hüt z Wisconsin nùmme no ganz weenigi Sprecher vùm Alemannische git.

Schwyzerdütsch as Ùmgangssprooch git es im Green County nümme. Aber die Tradition vom Jodle, Singe, Alphornblose, Fahneschwinge ùn so wird um de erscht Augùscht in New Glarus jeds Joor no chreftig wytergfiert. Ùn sy singe no ùff Schwyzerdütsch, so guet wie si es chönne usspräche ab em Nooteblatt.

De Yyflùss vùm änglische Wortschatz zeigt sich vorallem in thematische Beryych, wo d Lüt uss de Schwyz nit kennt hen. Bsùnders Ussdrügg uss de Landwirtschaft sin übernoo worde. Scho allei s Konzept vùnere "Farm", wo vùmene "Farmer" oder emene "Ränter" (ängl. "renter" ‚Pächter‘) bearbeitet worde isch, isch für d Glarner völlig neu gsi. De Boode het miesse mit de "Häre" (ängl. "harrow") wo vùmene "Thräkter" zoge worde isch, bearbeitet werde, was zue de "Tschoors" (ängl. "chores" ‚Ùffgabe‘) ghört het. Versorgt worde isch de Thräkter im "Scheed" (ängl. "shed" ‚Schopf‘). Aapflanzt het mer d "Khrap" (ängl. "crop" ‚Frùcht‘). Näbem bekannte Rogge, Geerschte ùn Wäize het mer au "Chore" aabaut, des het aber s glych wie s änglisch "corn" bedütet, also Mais. Glagret worde isch d Ernte in de "Greeneri" oder im "Säilo" (ängl. "grainery", "silo"). D Glarner hen wie in de Heimet Häi oder Häu gmacht, wo "beelt" worde isch (ängl. "to bale"). Im Huus, wo vilycht e "Looghuus" (ängl. "log-cabin" ‚Blockhuus‘) gsi isch, het mer e "Sink" (ängl. "sink" ‚Spülbecke‘) ùn dernäbe e "Khäunter" (ängl. "counter" ‚Chùchenablag‘) gha. 

Mangmool sin änglischi Wörter mit Ussdrügg ussem Schwyzerdütsche kombiniert worde. Des isch bim "Tschuutùbak" (ängl. "chewing tobacco") ùn de "Öpfelphäi" (ängl. "pie" ‚Waie‘) de Fall. De Skunk, wo mer bis de nit kennt het, het de Name "Stinkchatz" übecho. Ùn wänn öber devo aagspritzt worde isch, no het er "stinkchätzelet".

Mangmool sin Glarner Wörter au dur änglischi ersetzt worde. Statt emene Mùni ùn eme Zuu, het mer jetz e "Bùll" ùn e "Fäns" gha. Mer het z Wisconsin au kei Pfnüsel mee gha, sùndern e "Chalt", gnau wie d Anglophone wo "„a cold“" gha hen. Ùn näbe de Zündhölzli, em Äimer ùn em Stuel het mer au "Mätschi", e "Pheel" ùn e "Tscheer" gha (ängl. "matches", "pail" ùn "chair").

Die änglische Wörter sin verschiidne Gschlächter zuegordnet worde. Bi Wörter wo e natürlichs Gschlächt hen, het mer des gnoo: "de Bùll" ‚Stier‘ ùn "de Neffju" ‚Neffe‘. Bi andre Wörter het mer s Gschlächt vùmene Glarnerdütsche Wort, wo di glychi oder e äänligi Bedütig gha het, gnoo: "d Reelrood" ùn "de Fäns" (d Yysebaan ùn de Zuun; vo ängl. "railroad" ùn "fence"). Wänn d Ändig vùmene änglische Wort äänlig wie die vùmene Erbwort gsi isch, no het mer so s Gschlächt zuedeilt: "de Thräkter" ùn "d Greeneri". Bi andre Wörter cha mer nit saage, wie s Gschlächt zuegordnet worde isch: "Suut" ‚Aazug‘ isch wyyblig, "Kheek" ‚Chueche‘ ùn "Nekthäi" ‚Krawatte‘ sin sächlig.

S Luutsyschtem vùm Schwyzerdütsch vo Wisconsin isch praktisch identisch mit däm vùm Glarner Dialäkt in de Schwyz. Es het di typischi Ùnterscheidig vo Lang- ùn Chùrzvokal, vo gschlossene ùn ùffene Vokal, ùn vo Fortis ùn Lenis Konsonante. Wie de Glarner Dialäkt in de Schwyz sin eifachi ùn geminierti // ùnterschide worde. Dur de Yyflùss vo änglische Lehnwörter het es au behuuchti // ùn e retroflexs // gee. Wie im Glarnerdütsche het // e velarisierte Allophon [] gha, was im Änglische au so isch.

Diphthong: .

In änglische Lehnwörter sin au // ùn // vorcho („Fernis“ ùn „Lon“, vo ängl. "furnace" ‚Ofe‘ ùn "lawn" ‚Rase‘).
De Yyflùss vùm Änglische het sich vorallem bi änglische Lehnwörter zeigt. In so Wörter hen d New Glarner viilmool änglischi Vokal ùn Konsonante übernoo, wo es so ursprüngli nit gee het. Sùnscht isch de Yyflùss vùm Änglische minimal gsi. Ganz sälte hen Sprecher d Langvokal /iː eː uː oː/ wie im Änglische diphthongiert. 

Bi de Konsonante hätte d Lüt mangmool s Zungespitze-r dur s änglischi retroflexi-r [] ersetzt, vorallem in änglische Wörter, aber mangmool au in Erbwörter. S änglischi [] isch dur [] ersetzt worde: änglisch "Timothy Grass" isch als „Timmeti Graas“ übernoo worde. Di behuuchte änglische /p t k/ sin au behuucht übernoo worde: „Pheel“ vo ängl. "pail" ‚Eimer‘, „Threen“ vo "train" ‚Zug‘ ùn „Kheek“ vo ängl. "cake" ‚Chueche‘. Intervokalischs änglischs // isch als // übernoo worde: „Riiber“ vo ängl. "river" ‚Flùss‘. Sùnscht wär nùmme bi de Intonation en starche änglische Yyflùss dütli gsi.

Insgsamt het sich d Grammatik vùm Glarner Dialäkt z New Glarus nit gross verändret. Bi e paar Forme cha mer en änglische Yyflùss feschtstelle.

Di änglischi Pluralbildig mit –s isch bi Lehnwörter ussem Änglische viilmool mit übernoo worde. Zum Byspil "Tschoors", ("chores" ‚Ùffgabe‘) oder "Phys" ("peas" ‚Erbse‘). Vo öbe de Hälfti vo de änglische Wörter isch de Plural aber wie mit alemannische Erbwörter bildet worde: sg. "Farm" – pl. "Farme" statt ängl. "farms", "Händel" (ohni Veränderig im Plural) statt "handles", sg. "Bùtscherschap" – pl. "Bùtscherschäp" für ängl. "butchershop" ‚Schlachthof‘. Für andri Wörter isch beids verbreitet gsi: "Greeneris" ùn "Greeneri" für ängl. "granaries" (Getreidesilo). 

S Pronom „du“ isch z New Glarus au für d Höflichkeitsform bruucht worde, warschynts dur de Yyflùss vùm änglische "you". Ùffällig isch de Yflùss vùm Änglische bim Pronom „öppis“ oder „ettis“. Es isch ùff alli Bedütige vùm änglische Wort "some" ‚e weng, e paar‘ ussdennt worde: „öppis Öpfel“ (e paar Öpfel), „öppis sind Schwyzer“ (mangi sin Schwyzer) oder „ettis vu de Manne“ (mangi vo de Manne).




</doc>
<doc id="28079" url="https://als.wikipedia.org/wiki?curid=28079" title="Sunrise">
Sunrise

Sunrise Communications AG isch mit ca. 2,8 Mio.Chunde s zweutgrösschte Telekommunikations-Unternehme vor Schwiiz. s Unternehme mit Hauptsitz z Züri isch en Tochterfirma vor Tele Danmark (TDC) und heisst im Makt Sunrise. Unterem Name "yallo" hends zudem no es No-Frills-Agebot.

Sunrise isch mit guet 1,8 Millionen Mobilfunkchunde (31. Dezember 2009) dr zwoitgröschti Mobilnetzbetriiber ir Schwiiz. 

Am 20. April 1998 het die damaligi "diAx AG" d Konzession für dr Betriib vom ene Dualband-Mobilnetz (GSM 900 und 1800) ir Schwiiz becho. 

Sunrise verfüegt über es eignigs Glasfasernetz mit über 10'000 Kilometer Längi. 

Sunrise wird vorallem für ihre ned sehr guet usbaute Chundedienscht kritisiert. Witerhin git si dr Swisscom tschuld, dass si ned grösser würd. Drby fählts eifach a Innovatione.


</doc>
<doc id="28082" url="https://als.wikipedia.org/wiki?curid=28082" title="Fritz Teufel">
Fritz Teufel

Dr Fritz Teufel (* 17. Juni 1943 z Ludisburg; † 6. Juli 2010 z Berlin) isch as Wescht-Berliner "Spaß-Revoluzzer" in dr Studäntebewegig am Änd vu dr 1960er Johr ere breitere Effetligkeit bekannt wore.

Dr Fritz Teufel isch anne 1963 uf Berlin chuu un het aagfange mit Studiere an dr Freien Universität Berlin (Germanistik, Publizistik un Theaterwisseschafte). Mit em Dieter Kunzelmann isch er ein vu dr Grinder vu dr Kommune I gsi, wu vor allem dur ihri bewusst provokante Aktione Ufmerksamkeit erregt het, wu gege di herrschende Gsellschaftsbedingige grichtetet gsi sin.

Dr Teufel un anderi sin aafangs 1967 feschtgnuu wore unter em Verdacht, e Attetat uf dr domolig US-Vizebresidänt Hubert H. Humphrey blant z haa. Di dytsch Presse het groß iber die vermeitlig Verschwerig berichtet, sogar d New York Times het die Gschicht uf ihre Titelsyte brocht. Di wältwyt Blamaasch isch groß gsi, wu uusechuu isch, ass die Wurfgschoss Budding- un Mehlbumbe gsi sin („Budding-Attetat“). Am Dag noch em Bsuech vum Humphrey sin di vermeintlige Attetäter wider frejgloo wore.

Am 2. Juni 1947 isch dr Fritz Teufel wäg eme aagäblige Steiwurf bi dr Demonschtration gege dr Schah Reza Pahlavi verhaftet wore un isch bis zum Aafang vu dr Verhandlig im Novämber in Untersuechigshaft gsässe. Bi dr Verhandlige isch dr Fritz Teufel vor allem dur – us Sicht vu dr Staatsaawaltschaft – reschpäktlos Verhalte ufgfalle. Wun er e lengeri Stellignahm het welle abgee, isch er vum Richter gmahnt, är soll nume Datsache vorbringe, wu dr Findig vu dr Wohret diene. E weng speter isch er vum Richter ufgforderet wore sich z erhebe. Är isch ufgstande mit dr Bemerkig "„Wenn's der Wahrheitsfindung dient“". Am 22. Dezämber 1967 isch dr Teufel frejgsproche wore.

Mit dr Zyt isch dr Fritz Teufel allmeh in Richtig bewaffnete Kampf un Stadtguerilla gange. Vun eme Münchner Gricht isch er zue zwei Johr Gfengnis verurdeilt wore wäg dr Herstellig vu Brandsätz. D Prässe het vun eme Fählurdeil gschribe, wel kei Bewyys derfir vorgläge sin, ass dr Teufel mitgmacht gha het.

Am 13. Oktober 1980 isch dr Fritz Teufel aagchlagt wore, as fierend Mitgliid vu dr "Bewegung 2. Juni" an dr Entfierig vum Berliner CDU-Vorsitzende Peter Lorenz mitgwirkt z haa. Erscht no dr Plädoyer vu dr Verteidigung un dr Staatsaawaltschaft, wu 15 Johr Haft gforderet gha het, het dr Teufel e Alibi vorgleit, wun ere dermit het chenne noowyyse, ass er zur Tatzyt in ere Essener Fabrik (Pagette) unter eme falsche Namme gschafft gha het. Är isch derno sofort us dr Haft entloo wore. Ass Grund, ass er syy Alibi eso spot bresäntiert gha het, het dr Teufel aagee, er heb welle ufmerksam mache uf di tendenziös Berichterstattg un di pauschale Vorverurdeilige bi Grichtsbrozässe gege bolitisch Linki vu dr weschtdytsche Prässe här.

Am 19. Februar 1982 het er in dr Färnsehsändig "3 nach 9" Ufsäh erregt, wun er unter anderem mit em domolige Bundesfinanzminischter Hans Matthöfer (SPD) iber guet Benämme dischpetiert het. Im Gspräch mit em Moderator het er e Wasserspritzpischtol zoge un het dr Minischter mit Zauberdinte nass gspritzt. Dr Matthöfer het em Teufel derno ne Glas Wein ibergläärt. 

Speter het dr Teufel as freje Mitarbeiter bi dr taz gschafft un as Fahrradkurier z Berlin. Wel er d Parkinson-Chranket iberchuu het, het er dodermit mieße ufhere. Zletscht het er mit syyre Partneri z Berlin-Wedding gläbt.





</doc>
<doc id="28084" url="https://als.wikipedia.org/wiki?curid=28084" title="Grenchen">
Grenchen

Gränche (amtl. "Grenchen", frz. "Granges") isch e politische Gemeinde und Hauptort vom Bezirk Läbere im Kanton Solothurn ir Schwiiz. Zu Gränche ghört au Staad.

D Schtadt lit am Jurasüdfuss zwüsche Solothurn und Biel, am Fluss Aare. D Gmeindsflächi umfasst 38,8 % langwirtschaftlichi Flächi, 40,4 % Waud, 19,5 % Sidligsflächi und 1,3 % suschtigi Flächi.

Nachbargmeinde vo Gränche sind: : Bettlach, Selzach, Arch BE, Rüti bi Büren BE, Büre a.A. BE, Lengnau, Romont und Court.

Es si in Gränche Räschte us dr Römer-Zit gfunde worde. Us em Mittelalter exischtiere ebefalls archäologischi Funde, vor allem d Ruine vo dr Burg Gränche uf em hütige Gmeindsgebiet vo Bettlach. Sie hett sit mindeschtens em 11. Johrhundert als Ritterburg am Jura-Hang exischtiert. Gränche isch damals es chlises Bure-Dörfli mit ganz wenige Iwohner/inne gsi. Sie hei i Holzhütte mit Strohdecher gwohnt, wo, umgäh vo wenige Fälder, a Rodigs-Schtelle zmitts im Urwald drinne gschtande si. Bäre hetts i däm Urwald, wo sech vom Jura-Hang bis zur Aare erschtreckt hett, ebefalls no gä.

Mit dr Zit isch de immer wie meh grodet worde. Vo Afangs 19. Johrhundert gits vo Gränche es Gmäld vom Martin Disteli, wo es witgehend offnigs Gebiet zeigt, praktisch unbebaut. Z'erkenne isch aber näbscht wenige Burehüser s alte "Bachtelebad" und die damols grad neu bauti "Eusebius-Chilche", wo mit Usnahm vom mittlerwile neu baute Turm-Spitzdach bereits so usgseht wie hüt, eifach mit eme Turm-Helmdach.

Um 1850 het d Uhre-Induschtrie mit bescheidene Afäng Fuess gfasst z Gränche. Sie isch es sehr feschts Schtandbei vo dr Gränchner Wirtschaft worde, vor allem mit dr ETA AG, wo hüt d Swatch-Uhre und au Uhrwärch für die ganzi Wält produziert. Zu ihrem Ufschwung het vor allem afänglech au d Isebahn bitreit, wo d Linie Biel-Soledurn öppe glichzitig entschtande isch.
Quälle: Bundesamt für Statistik 2005
De Uusländeraateil isch 2010 bi 30,2 % gläge.

37,8 % vo dr Iiwooner si im Johr 2000 evangelisch-reformiert gsii, 35,5 % römisch-katholisch.

Gränche het ä Gmeindrot und ä basisdemokratischi Gmeindsversammlig. Schtadtpräsident isch syt 2014 François Scheidegger (FDP).

Bi dr Nationalrootswaale 2011 hät s das Ergebnis gää: BDP 6,5 %, CVP 13,6 %, EDU 0,8 %, EVP 1,0 %, FDP 14,2 %, GLP 3,9 %, GP 4,9 %, SP 21,6 %, SVP 29,5 %, Suschtigi 3,9 %.

S Wappe zeigt i de Farbe Rot und Wyss e Pflueg, wo ufrächt stoht, vo obe geseh, mit drü Nietlöcher.

Es git mit folgende Schtädt e Partnerschaft:


Grenche bietet vom Chindergarte über d Primarschuel bis zur Oberstuf alli Schueltype vor obligatorische Schuel.



Grenche hät e großi un traditionsriichi Uuhreindustrii:

Obwohl Gränche e chlini Stadt isch, het si en Flughafe mit dr Möglichkeit Ware z verzolle (ICAO-Code LSZG). Dr Regionalflughafe Gränche isch eis vo dr wichtigste Zentre ir Schwiiz für Piloteusbildig.

Zwe Bahnhöf (Grenche Nord a der Juralinie Basel-Biel und Grenche Süd a der Jurafusslinie Genf-Züri) sorge für e guete Aaschluss vor Stadt as Schienennetz.

Bi dr Voukszellig 2000 hei vo dr 15938 Iiwohner 81,8 % Dütsch aus Hauptsproch aagää, 2,9 % Französisch, 6,4 % Italienisch und 8,9 % angeri Sproche.

Dr hochalemannisch Dialäkt vo Gränche ghört zue dr Dialäkt vo dr Region Soledurn, wo ähnlich si zum Bärndütsch.






</doc>
<doc id="28085" url="https://als.wikipedia.org/wiki?curid=28085" title="Überlingen">
Überlingen

Iberlinge (dt. "Überlingen") isch e Stadt am nerdlige Stade vum Bodesee. Si isch no Fridrichshafe di zwotgrescht Stadt vum Bodeseechreis un bildet e Mittelzäntrum fir d Umlandgmeine. Syt em 1. Jänner 1993 isch Iberlinge ne Großi Chreisstadt. 

Mit dr Gmeine Owinge un Sipplinge het d Stadt Iberlinge ne Verwaltigsgmeinschaft veryybart.

Iberlinge lyt am "Iberlinger See". S Hinterland isch isch e buckligi Moränelandschaft, wu in dr letschte Yyszyt entstanden isch. Dr Bann vu dr Stadt bstoht us 50,8 % Landwirtschaftsfleche, 29,6 % Wald, 18 % Sidlungsflechi un 1,6 % sunschtiger Flechi.

Die Stedt un Gmeine gränze an d Stadt Iberlinge (im Uhrzeigersinn vu Weschte uus): Sipplinge (Bodeseechreis), Bodman-Ludwigshaffe, Stocke (bodi Landchreis Konschtanz, Owinge, Frigginge, Salem un Ulldinge-Milofe (alli Bodeseechreis).

S Stadtgebiet vu Iberlinge bstoht us dr Chärnstadt un dr friejer sälbständige Gmeine, wu im Ramme vu dr Gebietsreform vu dr 1970er Johr yyglideret wore sin: Bamberge, Bonndorf, Disedorf, Hedinge, Lippertsrite, Nesselwange un Nußdorf. Die Stadtdeil sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

Zue dr einzelne Stadtdeil un dr Chärnstadt ghere no seperat glägeni Wohnblätz mit eigene Nämme oder Wohngebiet, vilmol neji Böugebiet, wu aber zmeischt kei feschtgleiti Gränze hän. Doderzue ghere:
Iberlinge bildet e Mittelzäntrum in dr Region Bodesee-Oberschwabe, wu d Stedt Raveschburg, Waegaade un Friedrichshafe (in Funktionsergänzig) s Oberzäntrum derzue sin. Zum Mittelberyych ghere no d Gmeine im weschtlige Deil vum Bodeseechreis: Daesedorf, Frigginge, Hagnao, Holgebeäg, Meerschburg, Owinge, Salem, Sipplinge, Stette un Ulldinge-Milofe.

Im Biet vu dr Stadt Iberlinge sin zurzyt vier Naturschutzgebiet („Aachtobel“ (72 ha, Deilgebiet), „Hedinger Tobel“ (28 ha, Deilgebiet) zwische Hedinge un Sipplinge, „Katharinefelse“ (4 ha) un „Spetzgarter Tobel“ (12 ha) zwische Goldbach un Spetzgart), drej Landschaftsschutzgebiet („Wirttebärgische Bodeneestade“ (Deilgebiet), „Lippersreuter Umland“ (Deilgebiet) un „Drumlin Biblis“), zwei flechehafti Naturdänkmeler („Eggeweiler Hof“ un „Steibalme“) un rund dryssg einzelni-Naturdänkmeler uusgwise. (Stand: 30. April 2009)

Ergebnis vo dr Landdagswahle seit 2006: 







</doc>
<doc id="28114" url="https://als.wikipedia.org/wiki?curid=28114" title="Eislingen/Fils">
Eislingen/Fils

Eislenge (dt. "Eislingen/Fils") isch a Graoßa Kroesstadt z Bade-Wirttebärg. Si isch no Geppenge un Geislenge di drittgrescht Stadt vum Landchreis Geppenge.

Eislenge lyt im Filsdal an dr Mindig vu dr Kromm in 320 bis 480 Meter Hechi 

Die Stedt un Gmeine gränze an d Stadt Eislenge (im Uhrzeigersinn vu Oschte uus): Ottebach, Saale, Siesse, Schlat un Geppenge.

Zue Eislenge gehere d Stadt Eislenge, dr Wyyler Eschebäch, dr Stadtdeil Krommwälde un d Hef Näherhof, Stompehof un Däleshof, derzue di abgangene Ortschafte Ehrenstetten, Brunnenweiler und Hammertsweil.
Uf em Biet vum ehmolige Brunnenweiler git s hite a glyychnamig Wohngebiet am Rand vu dr Nordstadt.

Eislenge ghert zum Mittelberyych Geppenge in dr Region Stuegert, wu Stuegert s Oberzäntrum dervu isch.

Eislenge ischt zom erschte Mol gnennt worde em Johr 861 als "Isininga".

Eislenge hot sich mit dr Gmoede Ottebach ond Saale zom "Gmoeverwaltongsverband Eislenge-Ottebach-Saale" mit Sitz en Eislenge zammegschlosse.

Dr OberSchuldes ischt dr Klaus Heininger.

Ergäbnis vo de Landdagswahla seid 2006: 

Dr Dialekt vo Eislenge ghert zom Schwäbisch.




</doc>
<doc id="28115" url="https://als.wikipedia.org/wiki?curid=28115" title="Chuck Liddell">
Chuck Liddell

De Chuck Liddell (* 7. Dezämbr 1969) isch e US-amerikanische Mixed-Martial-Arts-Kämpfer

De Chuck Liddell het sy MMA-Debüt am 15. Mai 1998 am Ultimate Fighting Championship-Event "UFC 17". Nach em Siig undr anderem über de Guy Mezger und Kämpf by Vraastalter wie d "International Fighting Championship" und de "Pride FC", het er am 6. Juni 2003 an der "UFC 43" gege de Randy Couture um de Titel vum "Light Heavyweight Champions" kämpft. Er het de Kampf verlore, isch aber nach em Siig über de Alistair Overeem, Tito Ortiz, Vernon White un ere Niidrlag geg de Quinton Jackson erneut zuneme Titelkampf gegen Couture aaträte. Desmol, am 16. April 2005 an dr "UFC 52", isch er erfolgriich gsi. In dr Folg het er könne sy Titel geg de Jeremy Horn, Couture, Renato Sobral un de Ortiz vrteidige, bevor er denn de Titel an dr "UFC 71", am 26. Mai 2007, an de Quinton Jackson het müesse abträte. Drnoch isch er em Keith Jardine, em Rashad Evans un em Mauricio Rua unterläge und het geg de Wanderlei Silva gwunne. Am 12. Juni 2010 nach em vrlorene Hauptkampf an der "UFC 115" geg de Rich Franklin het si Wettkampfstatistik 21 Siig und 8 Niidrlage betreit.



</doc>
<doc id="28119" url="https://als.wikipedia.org/wiki?curid=28119" title="Aletschgletscher">
Aletschgletscher

Dr Gross Aletschgletscher isch dr gröschti und dr längschti Gletscher vo dä Alpä. Är isch 23,1 km lang und er het 1973 ä Flächi vo 86,6 km² gha. Sis Schmelzwasser fliesst dur d'Massa in d'Rhone. Früener hei au no dr Ober- und der Mittelaletschgletscher zum Grossä Aletschgletscher zellt wil si denn no mitenand verbunde gsi si.

Dr Gletscher isch Däil vom UNESCO-Wältnaturerb Schwizer Alpe Jungfrau-Aletsch.

Dr Ursprung vom Grosse Aletschgletscher isch in dr 3800m höche Jungfrau-Region. Dört fliesse drei riisigi Firnström zämme.

Vom Konkordiaplatz us chinnt dä Isstrom, wo öppe 1,5 km breit isch, mit ärä Gschwindigkeit vo bis zu 180 Meter pro Joor nach Südoste. Er macht den ä grossi Rächtskurve und biegt immer mehr nach Südweschte ab. Dr undertschti teil vom Gletscher isch bedeckt mit Moräneschutt. D'Gletscherzunge isch im momänt uf öppe 1560 m.ü.M, also no unter dr Waldgränze. Vo dört chunnt dr Bach Massa wo durd Massaschlucht dures Wasserchraftwärk got und spöter ind Rhone fliesst.

In sim Hochstadium währen dr chliine Iiszit - öppe in dr mitti vom 19. Johrhundert - isch dr Gross Aletschgletscher no öpe 2.5 km witer ins Tal abe gange as jetze. Wäg dr allgemeine Erwärmig sit öppe 1870 ischer vorallem underhalb vom Konkordiaplatz chlinnerworde und het grossi Flächene an Fels freigeh. Dr ursprünglich (in der Neuzitt) höchsti Gletscherstand chame no guet an de no fascht unbewachsene Sitemoräne abgläse wärde. Sit 1850 het d Dicki vom Gletscher zum Teil über 100 m abgno. Früener si sogar d Iisström vom Oberaletschgletscher und vom Mittelaletschgletscher diräkt mit em Grosse Aletschgletscher verbunde gsi.

Churzfrischtige Klimaschwankige hei em Gletscher wäg siner grosse Masse nid vil usgmacht. Während däm dass vili anderi Gletscher am ändi vo dä 70er bis aafangs 80er Joor länger worde si, het sich dr Aletschgletscher fascht gar nid bewegt. Ebefalls bi dr Erwährumg sit 1983 het er fascht nid reagiert. Erscht in de letschte Joor wos jetz ame sehr heiss gsi isch het er sich jetz aber doch stark afe zruggzieh, wi au fill anderi Alpegletscher.


</doc>
<doc id="28120" url="https://als.wikipedia.org/wiki?curid=28120" title="Rich Franklin">
Rich Franklin

Rich Franklin (* 5. Oktober 1974 in Cincinnati; volle Name "Rich Jay Franklin") isch e US-amerikanische Mixed-Martial-Arts-Kämpfer und ehemolige "UFC Middleweight Champion".

Bevor de Franklin professionelle MMA-Kämpfr worde isch, het er Mathematik unterrichtet und sich in Karate und Brazilian Jiu-Jitsu güebt. Si MMA-Debüt het er am 24. März 2000 anere Vranstaltig vom Organisator "Extreme Challenge". Er het dört per technischem KO gwunne. Drnoch het er Kämpf an de Events vo "World Extreme Fighting", "International Fighting Championship", "Fighting Network Rings", "World Fighting Alliance" und "TKO Major League MMA" beschtritte, bevor er am 25. April 2003 in Miami bi sim "Ultimate Fighting Championship"-Debüt Evan Tanner per technischem Knockout besiegt het. Au an sinem zweite UFC-Uuftritt, am "UFC 44" vum 26. Septämbr 2003, het er könne für sich entscheide. Bim druf folgende Kampf am "Inoki Bom-Ba-Ye Festival 2003" in Kōbe, het er gege de Lyoto Machida sini erschti Niederlag hinnäh. Nach zwei Kämpf in kleinere Ligene folgt bim "UFC 50" am 22. Oktobr 2004 e Sieg gege de Jorge Rivera. Nach eme letschte Uusflug in e kleineri Liga bliebt dr Franklin künftig bim UFC. Als Dailnähmr an dr erschte Staffel von "The Ultimate Fighter" het er am 9. April 2005 de Ken Shamrock besiegt. Bim Event "UFC 53" am 4. Juni 2005 het er de Evan Tanner erneut besiegt und isch "UFC Middleweight Champion" worde. Am "UFC 56" vum 19. Novämbr 2005 het er de Titel gege de Nate Quarry könne verteidige und am "UFC 58" am 4. März 2006 auch gege de David Loiseau, wobei er sich debi d'Hand broche het. 

Bi sim nächschte Event, "UFC 64: Unstoppable" am 14. Oktobr 2006 in Las Vegas, isch dr Rich Franklin gegen de Anderson Silva KO gange und het si Titel verlore. Nach zwei Sieg über de Jason MacDonald und Yushin Okami isch er erneut im Titelkampf gegen Silva aaträte und isch ihm abermals unterläge. Drnoch sin Siege über de Travis Lutter und Matt Hamill gfolgt, bevor er am "UFC 93: Franklin vs. Henderson", am 17. Januar 2007 in Dublin, gegen de Dan Henderson het müesse aaträte und besiegt worde isch. An dr Vraanstaltig "UFC 99: The Comeback" vum 13. Juni 2009 in dr Kölner Lanxess Arena het er gege de Wanderlei Silva gwunne. Am 19. Septämbr 2009 unterliegt er em Vitor Belfort in dr erschten Runde. An dr "UFC 115" am 12. Juni 2010 het er de Chuck Liddell besiegt durch KO in dr erschte Rundi, het sich im Kampf aber dr Arm broche. Dodurch betreit sini Wettkampfbilanz 28 Sieg und fümf Niederlage sowie ei Kampf ohni Wertung. 

Im Science-Fiction-Film "Cyborg Soldier" us em Johr 2008 spielt de Franklin e Hauptrolle.



</doc>
<doc id="28122" url="https://als.wikipedia.org/wiki?curid=28122" title="Vitor Belfort">
Vitor Belfort

Vitor Vieira Belfort (* 1. April 1977 in Rio de Janeiro, Brasilien) isch e brasilianische Mixed Martial Arts-Kämpfer, wo in Japan und in de Vereinigten Staate aatritt. Er isch ehemalige Halbschwergwichtschampion vu dr MMA-Liga UFC. Sin Spitzname luutet "Phenom". De Belfort dreit de schwarzi Gürtel im Brazilian Jiu-Jitsu und im Judo sowie de blaui Gürtel im Karate.

1996 het de Belfort si Mixed-Material-Arts-Debüt gä und gewunne bi sim erschte Kampf nach nur zwölf Sekunde. Si damalige Trainer isch dr Carlson Gracie gsi. 2004 het er de Halbschwergwichtstitel vu dr UFC gwunne. Drnoch isch er 2008 ins Mittelgwicht gwächslet.

Nach eme positive Dopingtest isch de Belfort 2006 für nüün Monet gsperrt worde.

Von sine 19 Sieg (Stand April 2010) het de Belfort über 68 % durch (T-)KO gwunne, 10 devo in dr erschte Rundi. 

Am 10. April 2010 hätti de Belfort gege de Anderson Silva in Abu Dhabi e erneute Titelkampf bechoh sölle, doch er het sich vrletzt während em Training und isch für de Räscht vum Johr nid kampffähig. Zur Zyt wird er uuf em Platz 6 vu dr Wältranglischte im Mittelgwicht gführt. Aktuell trainiert er bi Xtreme Couture.




</doc>
<doc id="28126" url="https://als.wikipedia.org/wiki?curid=28126" title="Lys (Fluss)">
Lys (Fluss)

D Lys (Greschoneitiitsch: Liisu; Eischemetöitschu: Leisu) isch e linke Nebefluss vo de Dora Baltea im Aostatal.

D Lys entspringt underhalb vo de Vincent Pyramide (4215 m) im Greschoneigletscher im Monte Rosa-Massiv und flüsst geg Süüde. Si bildet s Lystal und mündet noch 40 Kilometer bi Pont-Saint-Martin i d Dora Baltea, wo e Nebefluss vom Po isch. Bi Pont-Saint-Martin goot e Brugg us de Römerzitt öber d Lys. A de Lys liget d Walsergmainde Greschonei und Eischeme.



</doc>
<doc id="28127" url="https://als.wikipedia.org/wiki?curid=28127" title="Oscar Heiler">
Oscar Heiler

Dr Oscar Heiler (gebora am 23. Novembr 1906 z Stuegert, wo-nr am 9. April 1995 au gstorba ischt) isch a schwäbischr Volksschauspiiler gwäa, wo meischdens komischa Rolla gschbiilt hot. Bsondrs bekannt worra isch’r mit dr Figur vom "Häberle" en dera Sketsch-Serie " Häberle ond Pfleiderer", wo dr Willy Reichert sei Partner gwäa ischt.

Dr Oscar Heiler ischt am 23. Novembr 1906 z Stuegert uf d Welt komma. Sei Vaddr isch Hotelier gwäa ond hot da gleicha Vornama ghet. Dr jong Oscar isch grad amol zwoiahalb Johr alt gwäa, nô hot sei Vaddr an Herzschlag kriagt ond s Zeitliche gsegnet. Noch dr Grondschual isch dr Heiler ufs humanischdisch Karls-Gymnasium en seira Hoimetstadt ganga. En seira Jugend isch’r offa gwäa fir a sozialischdischs Gedanggaguat. Seine grauße Idol send d Rosa Luxemburg ond dr Karl Liebknecht gwäa. Zo seira Konformazioo hot’r sich a Buach gwenscht mit de Briaf, wo d Rosa Luxemburg us-em Gfängnis gschriiba hot. Wia-nr 1925 s Abi e dr Dasch ghet hot, hot’r zerscht amol a Buachhendlrlehr gmacht. S hot abr et lang dauret, bis’r gmerkt hot, dass sei graußa Leidaschaft em Theatr gilt. So isch’r em Altr vo 22 Johr zom Stuegerter Schauschbiilhaus komma. (Heitzodag hoißt des Theater "Altes Schauspielhaus".) Oi Johr druf hot da Heiler an graußa Schicksalsschlag troffa: Bei-ra Prob uf dr Bihne isch’r ganz arg nôghaglet, was zor Folg ghet hot, dass mr em da reachda Fuaß bis zom Obrschenkl hot wegmacha miaßa. Trotz ällam hot sich dr Heiler et ondrkriaga lau ond wiidr Theatr gschbiilt, jetzt halt mit ma Holzfuaß.

Em Johr 1931 hot dr Heiler zamma mit seim Bihnapartner Willy Reichert dia Konschtfigura Häberle 

1976 hot dr Heiler sei Buach "Sind Sie ein Schwabe, Herr Häberle? " voreffentlicht. Dô dren schwätzt ond lacht’r ibr sich selbr ond ibr seine Landsleit. 

Em Johr 1983 isch em Heiler sei Frau a-ma Magadurchbruch gstorba, was en schwer mitgnomma hot. A Johr schbätr isch bei-em a Krebsleida feschtgstellt worra. Sechs Opraziona ond an Haufa Kura hend-em gholfa, dass’r sein Beruaf hot wiidr ausiaba kenna. Abr trotzdem hot-en dr Krebs em schbätra Altr wiidr eigholt. Sein letschda effentlicha Uftridd hot dr Heiler em Novembr 1994 en Waiblenga ghet, wo dr domolige Siddeitsche Rondfonk (SDR) a Folg vo seira Sende-Roih "Mundart und Musik" ufzoichnet hot. Seine letschde Däg hot’r e-ma Stuegerter Hoschbiz vorbrocht, bis’r deet am 9. April 1995 em Altr vo 88 Johr seine Auga fir emmr gschlossa hot. Begraba worra isch’r uff-em Uff-Kirchhof en Stuegert-Bad Cannstatt.

Vor em ehemaliga nuia "Friedrichsbau-Theatr" (en dr Zeit vom Johreswechsel 2014 bis 2015 ischs Varieté omzoga) en Stuegert geit’s seit 1994 a Denkmal aus Bronce, wo da Oscar Heiler (lenks) ond da Willy Reichert (reachts) en ihre Rolla als Häberle ond Pfleiderer zeigt.





</doc>
<doc id="28128" url="https://als.wikipedia.org/wiki?curid=28128" title="Lystal">
Lystal

S Lystal (Greschoneititsch: Walleschu; franz. Vallée du Lys) isch e Siitetal vom Aostatal z Norditalie. De Taaliigang lit bi Martinstäg. De Name het s Tal vom Fluss Lys. 

S Lystal litt südlich vo de Walliser Alpe am Fuess vom Monte Rosa-Massiv und verlauf geg Süüde, wo s noch rund 40 Kilometer is Tal vo de Dora Baltea goot. S Lystal isch vo allne Siite vo höche Berge umgee. Päss verbindet s Lystal geg Ooste mit em Valsesia und im Weste mit em Val d’Ayas.

D Gmaind vom Lystal sind vo obe geg abe: Greschonei Oberteil, Greschonei Underteil, Goaby, Eischeme, Fontainemore, Lillianes und Perloz. Di beede Greschonei, Goaby und Eischeme bildet de Gmaindverband Unité des communes valdôtaines Walser, die andere drai d Unité de communes Mont-Rose.

Im Lystal werd traditionell Valdotanisch und Walsertitsch gredt, hüt ninnt aber s Italienische immer mee öberhand. Vo de Walsertielekt sind no s Eischemetöitschu im mittlere Lystal und s Greschoneitiitsch im obere Lystal lebig.

D Walser hend sich im obere und mitllere Lystal niderloo und bis hüt eri Kultur chöne tradiere. Well si früener de Handel zwöschet em Wallis und Italie bitribe hend, isch s Lystal uf tütsch mengisch au «Krämertal» gnennt wore, e Name wo sich aber nie het chöne döresetze. 

Hüt spillt de Turismus, bsunders im obere Lystal, e wichtigi Rolle.


</doc>
<doc id="28129" url="https://als.wikipedia.org/wiki?curid=28129" title="Frankfurt">
Frankfurt

Frankfurt isch de Näme vo zwei dütsche Städt:


</doc>
<doc id="28130" url="https://als.wikipedia.org/wiki?curid=28130" title="Mössingen">
Mössingen

Messenga (dt. "Mössingen") isch a Stadt z Bade-Wirttebärg rund 15 km sidli vu Dibenga. Si isch no Dibenga un Raodaburg di drittgrescht Stadt vum Landchreis Dibenga

Syt em 1. Jänner 2009 isch Messenga a Großi Chreisstadt. 

Messenga lyt am Nordrand vu dr Schwebische Alb im Dal vu dr Stoilach, eme rächte Näbefluss vum Necker. Dr niderscht Punkt vum Stadtgebiet lyt mit 435 m NN bi dr "Untere Mihle" an dr Stoilach, dr hegscht uf em Gipfel vum Dreifirschtestoi mit 853,5 m NN.

S Stadtgebiet vu Messenga erschließt di Gsteifolg us Lätte, Sandstei, Mergel un Chalchsteinbänk vum Schwarze, Bruune un Wysse Jura (Lias, Dogger un Malm). Am wichtigschte sin di iber 100 m mächtige bankte Chalch vum Wysse Jura β, wu d Draufkante vu dr Schwebische Alb bilde. Wyti Beryych vu dr Unterhaale un em Stoilachdal sin iberlageret mit zem Deil seli mächtige periglaziäre Chalchschotterdeckine.

Am 12. April 1983 het s no lange Räägefäll uf em Messenger Baan, am Hirschkopf, dr grescht Bärgrutsch z Bade-Wirttebärg gee. Des isch bedingt gsi dur d Lag vu Messenga am Fueß vum Albdrauf un di speziälle Lagerigsverhältnis vu dr unterschidlige Gstei. Herti Chalch lagere do uf blastische Mergel un Lätte. Derzue wird dur di natyrlig Erosion di alsfurt Gsteinsmatrial ewäg brocht, doderdur chunnt s zwangslaifig iber churz oder lang zue sonige Abrutschige.

Messenga lyt zmitts in ere Gegnig mit Straiobstmatte. Vum April bis Juni git s verschideni Blueschtzyte, s fangt aa mit dr Zwätschge un dr Chriese un hert uf mit em Bluescht vu dr Matte am Albdrauf. An dr Haale vu dr Albbärg im Stadtgebiet un Deil vum Albvorland, wie z. B. em Firschtbärg oder em Bäschtehardt Wald, het s Wald. Vor allem git s forschtli gnutzti Chalch-Buechewälder. D Mergelhaale un Standort iber Lätteschifer un Bruunjuralätte sin in dr Vergangeheit großflächig mit Nodelbaim ufgforschtet wore, wu s dertt vu Natur uus nit gäbt. D Bäch wäre zmeischt begleitet vu naturnoche Erle-Esche-Bachwälder, vilmol gmischt mit yygfierte Hybrid-Bapple.
Chleinflechigi Chalchmagerwase vum Typ Enzian-Schillergras-Wase mahne an dr Bruunjurahaale an d Zyt, wu s no Hirte mit Schofhärde gee het.
Großflechigi Halbdruckewase mit vile Orchideä bilde d Hochflechi vum Filsebärg un dr Cheogel vum Meisebihl sidli vu Eschenga.

Z Messenga git s vil verschideni Vogelarte. Wichtig as Läbesryym sin di strukturryyche un großflechige Straiobstmatte, zem Byschpel fir individueryyche Populatione vum sältene Halsbandschnäpper un vum Grauspächt. Uf dr Hochflechi vum Farrebärg git s Dornägerschte un dr Russisch Bär, a sälteni Art Bärespinner. Uf em Filsebärg bruetlet d Heidelerche. D Straionbstmatte sin au Revier vu Fädermyys. In dr Wälder am Albdrauf het s au a großi Zahl vu dr Bechsteiflädermuus.

Die Stedt un Gmeine gränze an d Stadt Messenga (im Uhrzeigersinn vu Norde uus): Naera, Gõmrenga (Landchreis Dibenga), Reitlenga, Sõnnabihl (bodi Landchreis Reitlenga, Burrladenga, Hächenga (bodi Zollerealbchreis), Bodlshausa un Ofderdenga (bodi Landchreis Dibenga).

D Stadt Messenga bstoht us dr drej Stadtdeil Messenga, Eschenga ("Öschingen") un Daala ("Talheim"). D Stadtdeil sin vum ruum här idäntisch mit dr friejere glychnamige Gmeine un bilde Wohnbezirk im Sinn vu dr bade-wirttebärgische Gmeindsornig. Di bede Stadtdeil Eschenga un Daala in sin hite Ortschafte im Sinn vu dr bade-wirttebärgische Gmeindsornig mit eme Ortschaftsrot, wu vu dr Bevelkerig bi jedere Kommunalwahl nej gwehlt wird, mit eme Ortsvorsteher as Vorsitz.

Zum Stadtdeil Messenga ghere d Stadt Messenga, s Dorf Bälsa ("Belsen"), dr Wyyler Bad Sebastiansweiler un d Hyyser Ziegelhitte. Zum Stadtdeil Eschenga ghere s Dorf Eschenga un d Hyyser Kremlengmihle. Zum Stadtdeil Daala ghere s Dorf Daala un d Hef Bleiche, Obermihle, Salpeterhitte un Unterhitte.

Im Stadtgebiet lige ne baar abgangeni Ortschafte un Burg: "Buch", a Badstube "im Butzen", "St. Johannisweiler" un "Steinhofen" (im Stadtdeil Messenga), d abgange Burg Firscht im Stadtdeil Eschenga un d Wieschtig Weiler im Stadtdeil Dale.

Ergebnis vu dr Landdagswahle seid 2006: 



</doc>
<doc id="28132" url="https://als.wikipedia.org/wiki?curid=28132" title="Dan Henderson">
Dan Henderson

De Daniel Jeffery Henderson (* 24. Auguscht 1970 z Downey) isch e US-amerikanische Mixed Martial Arts-Kämpfer un ehemalige olympische Ringer.

De Henderson isch im kalifornische Downey uf d Welt cho und het dört d'High School z Victorville bsuecht, wo er em Ringteam angehört het. Spöter het er an dr Arizona State University studiert. Im Johr 1988 isch er Siegr vu de amerikanische Juniorenmeischtrschafte worde, sowohl im Freistil wie au im griechisch-römische Stil. 1990 isch dr Titel "FILA Junior World Greco Roman Champion" gfolgt. Näbe wiitere Titel het er für d'USA an de Olympische Sommerspiil 1992 in Barcelona un an de Olympische Sommerspiile 1996 in Atlanta dailgnoh, wo är zähnte und zwölfte im griechisch-römische Stil worde isch. 

De Henderson läbt mit sinere Frau Allison und sine Chinder z Temecula. Sini Spitznäme sin Hollywood un Hendo.



</doc>
<doc id="28134" url="https://als.wikipedia.org/wiki?curid=28134" title="Wanderlei Silva">
Wanderlei Silva

Wanderlei Silva (* 3. Juli 1976 in Curitiba, Brasilie als "Wanderlei César da Silva") isch e professionelle Mixed Martial Arts-Kämpfer us Brasilie und läbt sit 2007 in Las Vegas, Nevada. Sini Stärkene liege hauptsächlich im Standkampf. Si Stil isch prägt durch Technike us em Thai-Boxe/Muay Thai, jedoch bsitzt er au de Schwarzgurt im Brazilian Jiu-Jitsu. Er gilt als eine vo de beschte Kämpfr in dr Gwichtsklass bis 93 kg. 
Er trainiert untr anderen zämme mit MMA-Grössene wie de Mauricio „Shogun“ Rua und de Murilo „Ninja“ Rua in dr „Chute Boxe Academy“ z Curitiba (Brasilie). Zu sine Errungeschafte ghöre 18 Sieg in dr Folg bi Pride FC. De Silva het de Wältmeischtrtitel vom prestigeriiche MMA-Verband „Pride“ im Halbschwergwicht ghalte un isch dr Gwünner vom "Pride FC Light-Heavyweight Grand Prix 2003". 

Dr Erscht, wos gschafft het em Silva si Siigeszug zbrämse, isch dr K1-Grand Prix Champion Mark Hunt (am Silveschtr 2004). De Schwergwichtlr Hunt het 30 kg meh als de Silva gwoge un de Kampf knapp nach Punkte (2:1 Entscheidig) gwunne.

Sini witere Niiderlage: Gege de Tito Ortiz nach Punkt, gege de Artur Mariano durch TKO (Cut), gege de Vitor Belfort durch TKO un im Halbfinale vom "Pride Middleweight GP 2005" (28. Auguscht 2005) gege de Ricardo Arona nach Punkt. De Revanchekampf, wo bin em gliichzitig em Silva si Mittelschwergwichts-Gürtel uf em Spiel gstande isch, het de Silva am Silveschtr 2005 gewünne (2:1 Entscheidig). Sini nächschti Niiderlag isch gege de Mirco „CroCop“ Filipovic im "Pride Grand Prix 2006" gsi. De letschti Kampf bi de Pride FC het er gege de Dan Henderson um de Mittelschwergwichtstitel ka, dä het dr Silva durch KO vrlore.

In Japan und Brasilie wird er wie e Pop-Star gfiirt un zahlt. Wie au zahlriichi anderi Profikämpfer verdient er durch Sponsore un Wärbevrträg Geld. Zuedäm betriibt er die eigeni Sportbekleidigs- un Modemarke "Wand". Nachdäm er in Las Vegas bi "Extreme Couture" trainiert het, um sich uf sini UFC-Kämpf vorzbereite un ihm ds Training nid zintensiv gnueg gsi isch, het er e eigenes Gym in Las Vegas eröffnet.

Nach em Verkauf vo Pride FC an Zuffa un dr Uflösig vo Pride FC, het de Silva e Vrtrag bi de UFC untrschriibe. In dr UFC het er vorhär bereits dreimol kämpft. Dodefür isch de Silva nach Las Vegas, Nevada zoge. Sin erschte Kampf in däm neue Vrtrag het er durch e Punktentscheidig gege de Chuck Liddell bi dr "UFC 79" vrlore. De Kampf isch als "Kampf vom Abig" uuszeichnet worde. Si zweite Kampf het bi dr "UFC 84" gege de Keith Jardine stattgfunde, dä het er nach 36 Sekunde in der ersten Runde KO gschlage. De Wanderlei het für dä KO de Bonus "Knock Out of the Night Honors" bechoh. Em Silva si dritte Kampf isch bi de "UFC 92" gege de Quinton Jackson gsi. Er het dä vrlore in dr erschte Rundi nach 3:21 Minute durch KO. Bi dr erschte Vranstaltig vo dr UFC in Dütschland, d' "UFC 99" in Köln, het dr Wanderlei gege de Rich Franklin kämpft un verlore nach drei Runde nach Punktentscheidig. Dr Kampf het de 60.000$ Bonus für de Kampf vom Obe erhalte. In sim letschte Kampf isch dr Silva uf de Michael Bisping troffe un het dä Kampf nach Punkt gwunne. De Michael Bisping isch mit däm Ergäbnis nid iivrstande gsi, het em Wanderlei abr zue sim Siig gratuliert.

De Wanderlei Silva het zwei Gschwüschtr, ei Schwöschter und en Bruedr. Er isch verhürotet und het mit sinere Frau zwei Kinder, e Tochter und e Sohn.

Am 14. April 2000 het de Wanderlei Silva sini erschti Chance ka e begährte Mixed Martial Arts Gürtel z halten, het aber nach 5 Runde eistimmig (nach Punkt) gege de damalig UFC Light Heavyweight Champion Tito Ortiz vrlore. Fascht e Johr spötr het de Silva sich denn doch de begährti Pride-Middleweight-Championship-Gürtel könne um d'Hüfte schnalle, nachdäm er de Kazushi Sakuraba bi dr "Pride 17 - Championship Chaos" durch TKO besigt het. Dä Gürtel het dr Silva bis zum Februar 2007 drei Mol könne vrteidige un halte, bevor er en bi "Pride - The Second Coming" in dr Rundi 3 durch KO an de Dan Henderson verlore het.

Au het de Silva im Johr 2003 bi de "Pride - Final Conflict 2003" de Pride Grand Prix gwunne und isch zum Nochfolgr vom Mark Coleman worde.





</doc>
<doc id="28138" url="https://als.wikipedia.org/wiki?curid=28138" title="Silbe">
Silbe

E Selbe (v. lat.: syllaba, griech.: συλλαβή "Zusammenfassung". Do: Zfg. vo Lute oder Phoneme) esch e grammatische beziehigswis linguistische Begreff, wo för e Einheit us enemene oder mehrere ufenanderfolgende Lut (Phoneme) stat, wo sich in eneme Zug usspräche lönd (Sprächeinheit). Si stellt die chlinschti Lutgroppe im natürleche Sprächfloss dar. Si esch e phonetischi ond kei Senneinheit. Das bedüted, dass die Iteilig in Selbe oft ned met de Iteilig i bedütigstragende Einheite (Morpheme) öberiistemmt. Au wenn im Dütsche oft de Idrock entstohd, dass die Morphemgränze met de Selbegränze öberistemmt, esch das ned de Fall, wel e Selbe e eigene inhärenti Struktur bsetzt. Mängisch wärdid Morpheme au Sprochselbe gnennt ond denn die do beschribene Selbe zor Verdütlechig als Sprächselbe. Danäbe werd mängisch au e Schriibselbe definiert.


</doc>
<doc id="28145" url="https://als.wikipedia.org/wiki?curid=28145" title="Om">
Om

Om (Sanskrit: ॐ oṃ. auṃ; ओंकार oṃkāra "m." "Om-Silbe" und प्रणव praṇava "m." gnennt) esch e Silbe, wo be de Hindueschte, Jainas und Buddhischte als heilig gelt. 

De Klang stohd för de transzendenti Urklang; us sine Vibratione esch noch hinduistischem Verständnis s gesamte Universum entstande. Es bezeichnet die höchschti Gottesvorstellig, s formlose Brahman, di onpersönlechi Wältseele. Die omfasst s Riich vo de sechtbare Erschiinige ond s Riich vom Transzendänte.

Om esch s omfassendschte ond erhabenschte Symbol vo de hinduistische Metaphysik ond esch s erschtemol ide Upanishade verwändet worde. Spöter esch Om als d Verbendig vo de drü Kläng a, u, m zum Objekt mystischer Meditation worde. Onder anderem symbolisiert es d'Triade vom Brahma, Vishnu ond Shiva. Es korreschpondiert met de Zueständ vom Wache, Träume ond de tiefschte Rueh. I allne hinduistische Religione gilt s als s heiligschte vo allne Mantras.

Om spelt au im Buddhismus, vor allem im Vajrayana als mantrischi Selbe e grossi Rolle. 
Om esch sowohl es Symbol vo de Form als au es Symbol vom Klang ond bezeichnet d Gägewart vom Absolute. 
Die heiligi Selbe esch Gägestand vo onzählige philosophische Spekulatione vo de verschedene Glaubensströmige. De Joachim Ernst Berendt vergliicht es met em chreschtleche Amen. 

Im indische Schrefte werd d Selbe Om dor es spezielles Zeiche dargstellt. Das Om-Zeiche i de Devanagari-Schreft (ॐ) werd oft als Symbol vom Hinduismus wohrgno. 





</doc>
<doc id="28149" url="https://als.wikipedia.org/wiki?curid=28149" title="Niederländische Fussballnationalmannschaft der Männer">
Niederländische Fussballnationalmannschaft der Männer

Di niderländischi Fuessballnationalmannschaft (ndl.: Nederlands Elftal) isch d Uswahl vo de niderländische Spiler bezeichnet, wo für irs Land bi Länderspiil aaträte. De erschti Match het di Mannschaft im 1905i gäge Belgie gha und wird vom niderländische Tschuttiverband organissirt, em "Koninklijke Nederlandse Voetbal Bond", wo uf alemannisch "Königlich Niderländische Fuessballbund" heisst. Di gröschte Erfolg vo de Mannschaft sind de Europameischtetitel im 1988 und di drei Vizewältmeischtertschafte im 1974, 1978 und im 2010 gsi. Au het d Mannschaft drü Mol d Bronzemedaille bi olymische Spiil gwunne, im 1908, im 1912 und im 1920. Sit em 1907 tschuttet di niderländischi Nationalmannschaft in orangne Libli und wil au s niderländischi Königshuus Oranie-Nassau di Farb im Name het, heisst d Mannschaft au "Oranje elftal" oder kurz "Oranje" gnennt.

Am Aafang hei d Niderländer bsunder "Bruederduell" mit de Belgier gschpilt. Scho im 1890 het's erschti Kontäkt gäh. Am 30. März het s erschti mol en belgischi Mannschaft, de FC Antwerpe, wo vo Änglener gründt worde-n-isch und au fascht numme änglischi Spiler het gha, gäge e niderländischi Mannschaft gschpilt. Des isch Concordia Rotterdam gsi und de Match het z Rotterdam schtatgfunde. Im 1891 hets es Rückspiil gäh, wo de spöteri niderländischi Inne- und Landwirtschaftsminischter, de Jan Kan mitgschpilt het. VO ihm isch es Zitat überliifert wo zeigt, dass d Gsälligkeit in dere Zit no vil wichtiger gsi isch, wi de Match sälber:
S het dann witeri Match zwüsche belgische und niderländische Mannschafte gäh, aber au gäge britischi. Bsunders Sparta Rotterdam het do wichtigi Pioniirarbet gleischtet.
Scho im 1889i isch de Niderländischi Fuessbalverband gründt worde. Scho füf Johr schpöter hets dann erschti internationali Match gäh, meischt gäge änglischi Teams, au gäge Dorfclüb wi Saxmundham, wo gäge di niderländischi Uswahl 9:2 gwunne het. 

Bi de Gründig vo de FIFA im 1904i het de niderländisch Verband zu de Gründer ghört. Am 30. Aprile 1905 het d Mannschaft dann ihre erschte offizielle Match gha. Gäge Belgie hets d Uswahl z Antwerpe 1:4 n.V. gwunne
Im 1905 und im 1906 hets dann noch drei witeri Spiil gäge Belgie gäh und dann am 1. Aprile 1907 de erschti Match gäge s "Muetterland" vom Fuessball, gäge Ängland, den d Niderländer höch verlore hei. D Mannschaft het dann noch zweimol gäge Begie verlore, bevor es am 21. Dezember 1907 z Darlingtin e Revanche gäge Ängland gäh het. Bi dem Match hei d Niderländer s erschti mol "oranje" trait. Obwohl de Match 2:12 genndet het, isch oranje d Farb vo de Trikot blibe.

D Verband het nach dere Niderlag glueget, dass d Usbildig vo de Spiler verbesseret wird. Me het versuecht s änglischi Trainigssyschtem iizfüüre und het en ehemolige änglische Bruefsschpiler, de Edgar Chadwick, zum Nationaltrainer gmacht. Mit em Chadwick hei d Niderländer im 1908 bi de Olympische Spiil z London d Bronzemedaille gwunne und sind di beschti kontinentaleuopäischi Mannschaft gsi. Im 1910 und im 1912 hets dann au di erschte drü Match gäge di dütschi Nationalmannschaft gäh. Di erschte zwei Match hei d Niderländer gwunne, im dritte het's es Remis gäh. Bi de Olympiade im 1912 z Schwede isch di niderländisch Mannschaft wider dritte worde.
Mit em Chadwick als Trainer hei d Niderlande dann erschtmols gäge Ängland chönne gwünne. Am 24. März 1913 het's z Den Haag en 2:1-Siig gäh. Mit em Beginn vom erschte Wältchrieg im 1914 het de internationali Niderländischi Fuessball e füfjährigi Pause müesse mache.

Di beschti Ziite het de niderländisch Fuessball in de 1970er Johr gha. Ajax Amsterdam und Feyenoord Rotterdam sind im Fuessball-Europapokal erfolgriich gsi und des het au Uswirkige uf d Nationalmannschaft gha. Bi de WM z Dütschland im 1974 isch di Mannschaft di spiilschtärkschti gsi und isch au in de Final iizoge, het aber derte gäge Dütschland 2:1 verloore. Au z Argentinie im 1978 hets d Mannschaft bis in de Final gschafft, aber derte gäge de Gaschtgäber 3:1 n.V. verloore.

Nach de "goldige 70er" isch d Nationalmannschaft im Mittelmaas versunke und het sich für di folgende Wältmeischterschaft nöd chönne qualifiziire. Erscht im 1988i, bi de Europamischterschaft z Dütschland hei d Niderländer wider öppis erreicht: De Titel.
Sither het sich d Mannschaft immer für di grosse Turniir chönne qualifiziire, mit de Usnahm vo de WM 2002. Immer wider het s Team zu de Favorite ghört, isch aber e paar Mol bim Penalty-Schüsse usgschide: Bi de EM 1992 im Halbfinal gäge Dänemark, bi de EM 1996 im Viertelfinal gäge Frankriich, bi de WM 1998 im Halbfinal gäge Brasilie und bi de EM 2000 im Halbfinal gegen Italie. Erscht bi de EM 2004 isch d Niderlande ohni es Penalty-Schüsse usgschide, im Halbfinal gäge Portugal. Bi de WM 2006 isch dann im Achtelfinal wider gäge Prtugal Schluss gsi. Au bi de EM 2008 het di niderländisch Nationalmannschaft di höche Erwartige enttüscht, wo si im Virtelfinal gäge Russland nach Verlängerig 1:3 verlore het.
Bi de WM z Südafrika het d Niderlande zum dritte Mol en Final vo ere WM erreicht. Mit 0:1 hei si sich aber in de Verlängerig müesse Schpanie gschlage gäh und sind dodermit zum dritte Mol Vizewältmeischter worde.

Iisätz und Goal bi offizielle Match vo de "Elftal"




</doc>
<doc id="28154" url="https://als.wikipedia.org/wiki?curid=28154" title="Spanische Fussballnationalmannschaft der Männer">
Spanische Fussballnationalmannschaft der Männer

Di schpanischi Fuessballnationalmannschaft (span.: Selección de fútbol de España) isch d Uswahl vom schpanische Fuessballverband "Real Federación Española de Fútbol". Schpanie isch im 1964, im 2008 und im 2012 Europameischter gsi.

Wi fascht überall z Kontinentaleuropa isch de Fuessball au uf Schpanie vo Ängland us cho. Schpanie isch eis vo de Gründigsmitglid vo de FIFA gsi, het aber zu dere Zit no kein natiponale Verband gha. Dodefür de Verein "Madrid F.C.", s hütige Real Madrid Schpanie verträte. 
Di erschti Mannschaft isch für di Olympische Spil im 1920 z Antwerpe ufgschtellt worde und het s erschti Länderschpil am 28. Ougschte 1920 z Brüssel gäge Dänemark gha. Schpanie het den Match 1:0 gwunne. Zum Schluss vom Turniir het Schpanie d Silbermedaille übercho und wäge sinere Art z spile ihre Übernäme, wo si bis hüt hei: "la furia roja" (alem.: "di roti Furie").
S erschti Mol z Schpanie het d Mannschaft am 7. Oktober 1921 z Bilbao gschpilt, gäge Belgie, wo si 2:0 gwunne het. Bi de Olymische Spil im 1924 und im 1928 isch Schpanie jewils gäge Italie usgschide, einisch in de Vorrunde, bim zweite Mol im Virtelfinal. 
En bsunderer Match isch im 1929 s Spil gäge Ängland gsi, will Schpanie gwunne het und des für d Ängländer di erschti Nidelag gäge es Team isch gsi, wo nöd vo de Britische Insle isch gsi.
Im 1930i het Schpanie uf e Teilnahm an de WM z Uruguay verzichtet gha, isch dann aber im 1934 z Italie derbi gsi. Nach eme Unentschide gäge Italie im Virtelfinal hets es Widerholigsspiil gäh, wo Schpanie 1:0 verlore het. De Match isch sehr umschtritte gsi und de Schwiizer Schiri isch im Aaschluss ans Spil vo sim Verband läbeslang gschperrt worde. 
Wägem Schpanische Bürgerchrieg het Schpanie in de nächschte Johr kei Länderspil me ustrage.

Schpanie het dann wider bi de WM im 1950i z Brasilie teilgnoh. D Mannschaft isch in d Finalrundi cho und isch derte 4. worde. Im 1954i und im 1958i het sich s Team nöd chönne qualifiziire.
Wo im 1954 d UEFA gründt worde-n-isch, isch Schpanie eis vo de Gründigsmitglider gsi. Us politische Gründ het’s Franco-Regime de Nationalmannschaft d Teilnahm an de EM im 1960i verbote, will s Team hetti müesse uf Moskau reise und gäge d Sowjetunion spile. D UEFA het dänn s Hin- und s Rückspil jewils mit 3:0 für d Sowjetunion gwertet.
Im 1964i, wo d EM dann z Schpanie schtattgfunde het, het di Schpanisch Nationalmannschaft gäge d Sowjetunion im Final gwunne und isch Europameischter worde. Nch dem Erfolg isch es nüm so guet gloffe. Schpanie het sich hüfig nöd chönne qualifiziire oder isch, wi bi de WM 1962, 1966 und 1978 und bi de EM 1980 scho in de Vorrundi usgschide. Au di Heim-WM im 1982, wo d Schpanier so vil Hoffning hei gha, isch enttüschend gsi. Schpanie isch in de Zwüscherundi usgschide.

Im 1984i hets dann zu de Vizeeuropameischteschaft glangt, wo me z Frankriich gäge de Gastgeber de Final verlore het.
Bi de nächschte Turnir isch für Schpanie dann meischt im Virtelfinal Schluss gsi: Bi de WM 1986 gäge Belgie im Penalty-Schüsse, bi de WM 1994 gäge Italie, bi de EM 1996 gäge Ängland im Penalty-Schüsse, bi de EM 2000 gäge Frankriich und bi de WM 2002 gäge Südkorea. Bi de WM 1998 isch Schpanie scho in de Vorrundi usgschide.
Bi de EM 2008 z Öschtriich und in de Schwiiz isch Schpanie dann zum zwoite Mol Europameischter worde. Im Endschpil het s schpanische Team z Wien gäge Dütschöand 1:0 gwunne.

Bi de Wältmeischterschaft z Südafrika im 2010 het Schpanie de Uftaktmatch gegä d Schwiiz 1:0 verlore, aber di nächschte Match alli gwunne. Zum Schluss hei si sich im Endschpil gäge d Niderländer mit 1:0 in de Verlängerig chönne düresetze und hei so de Titel gholt.

Bi de Europameisterschaft z Pole und i de Ukraine im 2012 het Schpanie als erschti Mannschaft de Titel chönne verteidige und dodemit als erschti europäischi Mannschaft drei Titel in Folg gwinne. 

Bi de Wältmeischterschaft z Brasilie im 2014 isch Schpanie scho i de Gruppephase uusgschide.



</doc>
<doc id="28155" url="https://als.wikipedia.org/wiki?curid=28155" title="Herren von Lägern">
Herren von Lägern

D Herre vo Lägern sind es Adelsgschlecht in de Schwiiz gsi, wo me gar nöd vil devo weiss. Si sind numme im 13. Johrhundert belegt, wo si Dienschtlüt vo de Rägeschbärger z Rägeschbärg si gsi. Vermuetlich hei si in de Ziite vo de Gründig vo dem Schtädtli in de Johr 1244 bis 1246 ihri Burg, vo dere me hüt no Überräscht uf de Lägere findt, laa baue. D Burg isch scho vor em 1300 zerstört und nüm noi ufbaut worde. D Herre vo Lägern sind in dere Ziit vermuetlich verarmt und usschtorbe. Jedefalls tauchet si schpöter in keiner Urkund me uf.


</doc>
<doc id="28158" url="https://als.wikipedia.org/wiki?curid=28158" title="Mirko Filipovic">
Mirko Filipovic

Mirko „Cro Cop“ Filipović (* 10. Septämbr 1974 z Vinkovci, Kroatien) isch e kroatische MMA- sowie e K1-Kämpfr, wo am 10. Septämbr 2006 am Pride-„Open-Weight“-Grand-Prix Sieger worde isch.

Filipović isch eine vu de wenige Kampfsportler, wo im K-1 un au im MMA erfolgriichi un spektakuläri Kämpf abglieferet het. Er isch vor sinere Kampfsport-Karriere brueflig bi dr Polizei un dr Anti Terror Einheit „Lučko“ tätig gsi, vu do här chunnt au si Spitzname Cro Cop. Er läbt mit sinere Frau un sim Sohn in Zagreb.

Im Johr 2005 het er die erschti Hauptrolle im Actionfilm "Ultimate Force" übernoh. Es isch sini bishär einzigi Tätigkeit als Schauspieler gsi.





</doc>
<doc id="28162" url="https://als.wikipedia.org/wiki?curid=28162" title="Hornisgrinde">
Hornisgrinde

D Hornisgrinde isch mit dr hegscht Bärg vum Nordschwarzwald. Si isch e langgstreckte Bärgrucke mit ere Lengi vu ca. 2 km un lyt uugfehr in Nord-Sid-Uusrichtig.

Dr Name chunnt wahrschyns vum latyynische "mons grinto", was "moosige Bärg" heißt un uf s Hochmoos hiiwyyst. E anderi Dytig vum Name isch us dr Uusdruck "Horn", "Miss" (vu Moos) un "Grind" abgleitet mit dr Bedytig "chahle Bärgrucke mit eme Moos uf dr Hechi".

Dr Gipfelrucke vu dr Hornisgrinde wird yygrammt vum Muhrkopf (au 'Murkopf') (1003 m) bi Unterstmatt im Norde un em Mummelsee (1036 m) im Side. Im Weschte wird d Haale uf ere Hechi vu 900 bis 1000 m dur d Schwarzwaldhochstroß (B 500) durschnitte, im Osten fallt d Haale gääch zum yyszytlige Kar "Biberkessel" mit em verlandende "Blindsee" ab. Dr Gipfelrucke goht im Sidweschte in dr 1123 m hoche "Katzekopf" iber, im Sidoschte fallt dr Grat in Richtig Seibelseckle ab. Dr Katzekopf un dr sideschtli Grat vu dr Hornisgrinde bilde s Kar vum Mummelsee.

No Weschte fallt s Gländ vum Gipfel vu dr Hornisgrinde bis ins Ryydal uf nume 8 km Entfärnig iber 1000 Hechemeter ab.

D Grinde sin baumlosi Fyychtheide uf dr Hochflechi, entstande no dr Ryti vum Wald un dr Nutzig as Weidflechi ab em 15. Johrhundert. Dergege isch s bis zue fimf Meter stark Hochmoos im sidestlige Beryych vum Gipfelplatoo vu Natur uus waldfrej. S wird aagnnu, ass es zmindescht 6000 Johr alt isch.

Deil vu dr Hochflechi mit em Hochmoos un d Karwand zum Biberkessel sin anne 1992 zum 95 ha große "Naturschutzbiet Hornisgrinde–Biberkessel" erklärt wore.

D Hornisgrinde ghert zue dr niderschlagsryychschte Gegnige z Dytschland. Dr durschnittli Johresniderschlag lyt bi 1931 mm. Iber 99 % vu dr Messstelle vum Dytsche Wätterdienscht zeige nidereri Wärt aa. Dr druckescht Monet isch dr Februar; am meischte rägnet s im Juni. Im niderschlagryychschte Monet git s 1,4-mol meh Räge wie im druckescht Monet. Di johreszytlige Niderschlagschwankige lige z Dytschland im obere Drittel.

Dr Dreifirschtestei isch e Buntsandsteiblatte, wu am sideschtlige Rand vu dr Hochflechi lyt. Är stammt us em Johr 1722 un markiert d Gränze zwische dr Markgrofschaft Bade, em Herzogtum Wirttebärg un em Firschtbischtum Stroßburi. Hite isch dr Punkt d Baangränze zwische dr badische Gmeine Sasbach, Seebach un dr wirttebergische Gmei Baiersbronn. Mit ere Hechi vu isch dr Dreifirschtestei dr hegscht Punkt vu Wirtteberg.

Anne 1938 isch dr gsamt sidli Beryych vu dr Gipfelebeni zum militärische Sperrgebiet erklärt wore. Ab 1942 vu dr Dytsche Luftwaffe as Flugabwehrstellig brucht, hän 1945 di franzesische Luftstrytchreft dr Standort ibernuu. Diese hän uf dr Hornisgrinde e Abherstation bedribe im Ufdrag vum franzesische Uuslandsgheimdienscht SDECE bzw. DGSE. Speter isch dr Standort parallel au vu dr Bundeswehr un dr Nato gnutzt wore. Wu d Aalag 1994 usser Betdrib gangen isch un e baar Johr lang broch glägen isch, isch s Sperrgebiet 1997 frejgee wore. 1999 hän d Aarainergmeine s bishär bundeseige Gländ ibernuu. E Deil vu dr Gebej un vu dr Maschte sin bis hite erhalte. In dr 1960er Johr het s dert au ne Sänderdurm gee, wu as Holzfachwärch böue gsi isch.

Iber dr Bärgrucke goht dr führt der Weschtwäg, am Wescht- un Sidanhang verlauft d Schwarzwaldhochstroß mit eme große Parkblatz am Mummelsee. Vu dert uus fiert e Lehrbfad mit Schautafele vum "Naturschutzzäntrum Ruehstei" iber d Gipfelebeni.

Am sidlige Änd, iber em Mummelsee, stoht dr 23 m hoch Hornisgrindedurm. Syy Böu anne 1910 goht uf e Initiative vum Badische Schwarzwaldverein zruck. As Böumatrial isch dr Buntsandstei brucht wore, wu in dr Nechi aastoht. Zämme mit em Mummelsee isch dr Durm friejer eis vu dr beliebteschte Uusflugsziil in dr Region gsi. Anne 1942 isch er vu dr Dytsche Luftwaffe bschlagnahmt wore. Noch em Zweete Wältchrieg het e s franzesisch Militär gnutzt. Anne 2000 het d Waldgnosseschaft Seebach dr Durm vum Bund zruckgchaft un an d Gmei Seebach in Erbpaacht iberdrait. Am 29. Mai 2005 isch dr Durm wider fir d Allgmeinheit ufgmacht wore. Är isch vu dr Dänmolstiftig Bade-Wirttebärg zum "„Dänkmol vum Monet Juni 2005“" ernännt wore.

Am hegschte Punkt vum Bärg, zmittsen in dr Gipfelebeni, git s noch e Durm, dr 7 Meter hoch, um 1840 böue Signaldurm. Dää isch anne 1892 dur Montasch vun ere Stäge an dr Ussesyte in e Uusichtsdurm umgwandlet wore, isch aber in dr Zyt vu dr militerische Nutzig vum Gipfel nit zuegängli gsi. Anne 2000 isch Signaldurm, wu au 'Bismarckdurm' gnännt wird, saniert un dur e Stahl-Schnäckestäge usse wider zuegängli gmacht wore.

Diräkt an dr Hornisgrinde git s kei Liftaalag. Nerdli vum Gipfel git s dr "Skizirkus Unterstmatt", mit zwe Lifte am Nordhang vum Muhrkopf. Im Side het s dr Schiilift Seibelseckle.

Um dr Gipfel vu dr Hornisgrinde umme goht e 14 km langi Rundloipe, wu zämmegsetzt isch us dr Deilstreckine Mummelseeloipe (6 km), Hundsruckeloipe (4,5 km) un dr Verbindigsloipe Ochsestall-Seibelseckle (3,5 km). Si isch grichtet fir klassischi un fir Skating-Technik. Yystigsmegligkeite git s am Mummelsee, am Bärgsattel Seibelseckle un am Bärgsattel Unterstmatt.

Nerdli vum Hochmoos git s drej Windchraftaalage, e Sändedurm vum Sidweschtrundfunk un e Sändedurm vu dr Dytsche Telekom. Am Dreifirschtestei stehn yyghagti Stahlgittermaschte vun ere militärisch gnutzte Aalag.

Wäg dr hoche Durschnittsgschwindigkeit vu 5,2 m/s im Johresmittel isch uf dr Hornisgrinde Mitti vu dr 1990er Johr e kommerziäll Windpark böue wore. 1994 sin in ere private Initiative zwo Windchraftaalage mit je 110 kW Leischtig böue wore, e dritti mit 132 kW 1996. 2015 sin di drei Aalage durch e greßere mit 2,3 MW ersetzt wore. Di alde Aalage wäre in Italie wider ufböue. Wie bi andere Windpark wird au do iber dr exponiert Standort kontrovers dischpetiert.

Nerdli vum hegschte Punkt git s e 206 m hoche Sändedurm vum Sidweschtrundfunk (SWR) in Stahlbedonböuwyys, wu vu 1971 bis 1972 böue woren isch. Dr Durm isch fir d Effentligkeit nit zuegängli.

Am nerdligen Änd vum Gipfelplatoo het s Sänderdurm vu dr Dytsche Telekom AG. Dert het s unter anderem e Relaisstation fir Amateurfunk-Färnseh. Bis 2005 isch vu däm Durm au s Programm vum Dytschlandfunk uusgstrahlt wore, voreb dr Sänder zum hechere SWR-Durm, wu dodermit au wyter sändet, verlageret woren isch.

Geografischi Koordinate: . Au dää Durm isch fir d Effentligkeit nit zuegängli.



</doc>
<doc id="28164" url="https://als.wikipedia.org/wiki?curid=28164" title="Alveolarer lateraler Approximant">
Alveolarer lateraler Approximant

De alveolari laterali Approximant isch en Konsonant vo dr mänschliche Sprooch. S Zeiche im Internationale Phonetische Alphabet defür isch .



</doc>
<doc id="28168" url="https://als.wikipedia.org/wiki?curid=28168" title="Hohentwiel">
Hohentwiel

Dr Hontes (dt. "Hohentwiel") isch e hoche Bärg im Hegau in dr Nechi vum Bodesee. Uf em Bärg lyt d Feschtigsruine Hontes. Är isch dr Huusbärg vu Singe.

S erscht Mol gnännt isch d Burg in dr St. Galler Chloschterchronik vum Ekkehards IV. (um 980 bis 1060) as "castellum tuiel," wu anne 915 belageret woren isch. Syt em Ibergang vum Spotmittelalter zue dr Frieje Nejzyt isch näbe "Tuiel" oder "Twiel" au dr Name "Hohentwiel" brucht wore. S erscht Mol beleit isch dää anne 1521.

Friejer het mer gmeint, dr Namesdeil "Twiel" heb keltischi Wurzle, hite goht mer wäg em Aalut vun eme alamannische Ursprung uus. S Wort chennt uf dr indogermanische Wurzle "*tu-" mit dr Bedytig „schwelle“ zruckgoh. Gsicheret isch die Aanahm aber nit.

Dr Hontes bstoht in dr Hauptsach us eme Phonolith-Schlotpfropfe. Vor 15 Millione Johr hets e Fase vu aktivem Vulkanismus gee, wu dr Hontes e Vulkan gsi isch. In ere zwote Vulkanismusfase, wu uugfehr vor acht Millione Johr aagfange het, het s Magma nimi an d Oberflechi chenne vordringe un het dää karakteristisch Chapf bildet, wu in dr Yyszyte im Quartär dur Abdragige vu dr Gletscher frejgleit woren isch. Di wichtigschte Gstei, wu dr Bärg ufböue, sin Phonolith un Decketuff. 

Uf em Hontes het s vor allem Druckewase un Wald. In dr Felse un Muure vu dr Ruine het s di sälte Heigumperart „Italienischi Schenschreck“.

Syt 9000 Johr sidle Mänsch an dr Häng vum Hontes. Noogwiise sin Spure us dr Jungsteizyt, dr Rössener Kultur, dr La-Hoguette-Gruppe un vu dr Kelte.

E erschti Bfeschtigung isch ums Johr 915 noogwiise. Di mittelalterli Burg isch ständig erwyteret wore. Am Aafang vum 16. Johrhundert isch si in dr Bsitz vu dr Wirttebärger ibergange, wu si zuen ere Staatsfeschtig uusböue hän. Im Dryssgjehrige Chrieg isch dr Feschtig fimfmol umesunscht belageret wore. Unter em Napoleon isch si gschleift wore un isch scho bal derno zuen ere Attraktion fir Turischte wore. Anne 2008 hän 86.000 Lyt d Ruine bsuecht.

E Bsunderheit isch s hegscht Räbböugebiet vu Dytschland in ere Hechi vu , zwei Wyygieter liige an dr Sidsyte vum Bärg. Im nerdlige Deil vum Hontes het syter anne 1988 e iber 800 Meter lang Tunell fir d BAB 81, friejer emol s lengscht Tunell vu Bade-Wirttebärg.




</doc>
<doc id="28169" url="https://als.wikipedia.org/wiki?curid=28169" title="Hohentwiel (Begriffsklärung)">
Hohentwiel (Begriffsklärung)

Hohentwiel stoht fir



</doc>
<doc id="28171" url="https://als.wikipedia.org/wiki?curid=28171" title="Stimmloser alveolarer lateraler Frikativ">
Stimmloser alveolarer lateraler Frikativ

De stimmlosi alveolari laterali Frikativ isch en Konsonant vo dr mänschliche Sprooch. S Zeiche im Internationale Phonetische Alphabet defür isch . De Luut isch in Europa usserhalb vùm Kaukasus sehr sälte ùn chùnt z Weschteuropa vorallem im Walisische vor. In de indigene Sprooche vo Nordamerika chùnt er dergäge hüüfiger vor.



</doc>
<doc id="28174" url="https://als.wikipedia.org/wiki?curid=28174" title="Schauinslandbahn">
Schauinslandbahn

D Schauinslandbahn isch di lengscht Gondelbahn vu Dytschland. Si fiert vu dr Dalstation z Horbe bi Fryybeg uus uf dr Gipfel vum Schauinsland. Doderbyy iberwindet si uf ere Lengi vu 3.600 Meter e Hecheunterschiid vu 746 Meter. Di 37 schaffnerlose Kabine chenne bis zue 700 Mänsche in dr Stunde dransportiere, pro Johr sin s rund 240.000 Fahrgescht.

Scho anne 1893 het dr dertig Oberburgermeischter vu Fryybeg, dr Otto Winterer, e Bahn uf dr Fryybeger Huusbärg, welle böue. Anne 1925 het d Stadt doderfir e Schauinslandbahn-Studiegsellschaft grindet, wu drej Johr speter, 1928, e Aktiegesellschaft drus woren isch, wu d Stadt d Mehrheit gha het. Aafangs Mai 1929 isch dr Grundstei zue däm Großprojäkt gleit wore, wu 2,15 Millione Ryychsmark gchoschtet het. Noch ere drejjehrige Böuzyt dur d Firma Ernst Heckel GmbH vu Saarbrücke isch d Schauinslandbahn, as erschti Personeseilbahn vu dr Wält noch em Umlaufprinzip, am 17. Juli 1930 in Bedriib gnuu wore. Dr Architekt isch dr Robert Mühlbach (1875-1975) gsi. Di zeh Großruumkabine (23 Persone bzw. 1.915 kg zuelessig Gsamtgwicht) vu dr Zweiseilumlaufbahn, wu friejer e Schaffner mitgfahren isch, hän vo do ab Turischte no Fahrblan uf dr Bärg brocht. Doodemol sin acht Kabine glyychzytig uf dr 3.600 Meter lange Strecki symmetrisch unterwägs gsi. 

Am 26. Novämber 1932 het e dragisch Uuglick dr Bedriibsablauf vu dr Bahn iberschattet, wu bis dert ohni Probläm gangen isch. Dur e schwäre Bedienigsfähler vun eme Schaffner isch nume ei Zugseil an d Bahn kupplet wore. Doderdur isch d Kabine iber e aabeghejt Zugseil grote un isch churz vor dr Dalstation vum Dragseil gheblet wore. D Kabine isch 13 Meter in d Diefi gstirzt, doderbyy sin drej Persone um s Läbe chuu (au dr Schafner). No umfangryyche Untersuechige, wu di grundsätzlig Sicherheit vu dr Bahn bstetigt hän, het dr Bedriib im Jänner 1933 wider chenne ufgnuu wäre. Syterhär het s kei Uufall me gee.

Im Zweete Wältchrieg sin mit dr Bahn Uuswyychslazarett uf em Schauinsland versorgt wore.

Anne 1987 isch dr Bedriib no 56 Johr un ca. 12 Mio. Fahrgescht e Zytlang yygstellt wore. Mer het aagfange mit eme greßere Umböu, wu di ganz Styyrtächnik nej gmacht woren isch un au d Großruumkabine abgschafft wore sin. D Schauinslandbahn het 37 neji, aber chleineri Kabine iberchuu (Kapazität: maximal elf Persone oder 825 kg), wu nimmi begleitet wäre vun eme Schaffner. Dr Umböu isch am 6. Däzember 1988 abgschlosse wore. Dr gsamt Fahrbedriib isch deilautomatisiert wore. Doderdur un dur di hecher Aazahl vu Kabine chenne meh Lyt beferderet wäre. D Fahrte chenne jetz no Bedarf aabotte wäre, doderdur sin au d Wartezyte seli verchirzt wore. Am Konstruktionsprinzip isch nyt gänderet wore, d Bahn isch z Dytschland allno di lengscht Seilbahn noch em Umlaufprinzip.

Wel d Fahrgaschtzahle allmeh zruckgehn (2007: 221 000, 2009: 206 400), isch d Schauinslandbahn fir Fryybeger VAG scho lenger e Verluschtgschäft.

Sit em 1. Jänner 2009 fahrt d Schauinslandbahn, wie au alli andere VAG-Bahne usschließlich mit 100 % Ökostrom vo badenova.

Ab em November 2012 isch d Seilbahn für rund drei Millione Euro generalüberholt worde. Die beide alte Seil sin ustuscht und die beide neuere um jewils nün Meter verschobe worde, damit anderi Stelle belastet wärde. Zuesätzlich hät me d Elektrik, de Antriib und d Brämse erneueret. Am 30. April 2013 isch d Seilbahn wider in Betriib gange.

D Schauinslandbahn isch vo de Dänkmolstiftig Bade-Würtebärg zum "„Denkmal des Monats September 2013“" ernannt worde.



</doc>
<doc id="28175" url="https://als.wikipedia.org/wiki?curid=28175" title="Lushnja">
Lushnja

Lushnja (Ussprooch: ; unbestimmti Form im Albanische: "Lushnjë") isch e Stadt in Mittelalbanie mit öbe 41.000 Ywohner. 

Gründet worde isch Lushnja im Spöötmittelater vun ere türkische Witwe als Raschtplatz. Es het dertemool „Lusme“ gheisse. De Name Lushnja wird im Joor 1850 zum erschte Mool erwäänt.

Bekannt isch di Stadt vorallem für de Kongress vo Lushnja im Joor 1920, wo Verträter uss allene Landesdeil vo Albanie d Unabhängigkeit vum Land gegenüber de Teiligsplän vo Italie un Griecheland bestärcht hen, e neui Regierig un Verfassig ygsetzt un Tirana als Hauptstadt bstimmt hen. S Huus wo de Kongress stattgfunde het isch hüt e Museum. Wytri Sehenswürdigkeite sin s Chloschter vo Adenica 10km nördlich un d Lagune vo Karavasta.

Wääred em Kommunismus hets z Lushnja e weng Industri gee, hüt isch d Gegend eini vo de wichtigschte Landwirtschaftsregione vo Albanie.

Es isch au d Heimetstadt vo eine vo de bekannteschte Sängerinne vo Albanie, de Vaçe Zela.

Lushnja isch mit de Ysebaan aa de Rescht vum Land aagschlosse, un syt 2008 au mit enere Autobaan.


</doc>
<doc id="28176" url="https://als.wikipedia.org/wiki?curid=28176" title="Andy Schleck">
Andy Schleck

Dr Andy Raymond Schleck (* 10. Juni 1985 z Luxeburg) isch e luxeburgische Profi-Strossevelofahrer. Er isch der jüngsti vo drei Söhn vom ehemolige luxeburgische Veloprofi Johny Schleck.

Im Johr 2005 het dr Andy Schleck im Alter vo 19 Johr si erste Profivertrag bim dänische Team "CSC-Saxo Bank" vom Bjarne Riis underschriibe. Dä Vertrag lauft bis zum Ändi vo der Saison 2010. Si Brueder Fränk, wo fümf Johr elter isch, isch au e Radprofi bim Team Saxo Bank.

Bim Giro d’Italia 2007 het dr Schleck zum erste Mol bin ere grosse Tour uf sich ufmerksam gmacht, won er im Gsamtklassemänt dr zweit Platz hinder em Italiäner Danilo Di Luca beleit het und s Liibli vom beste Jungprofi gwunne het. Im Johr druf het er zum erste Mol bi der Tour de France mitgmacht, isch dört uf e 12. Platz cho und und het s wisse Liibli vom beste Nochwuchsfahrer bi dere Tour übercho, won er im Team vom spötere Siiger Carlos Sastre mitgfahren isch. Bi der Flèche Wallonne 2009 het er dr 2. Platz hinder em Italiäner Davide Rebellin beleit. Vier Dag druf het er si erst gross Siig errunge: er isch erst 23 Johr alt gsi, won er im Eleigang Lüttich-Bastogne-Lüttich, die ‹Doyenne› vo de Klassiker, gwunne het mit 1:17 Sekunde Vorsprung vor em Zweitplatzierte.

Bi der 16.Etappe vo der Tour de France 2009 het er knapp si erste Etappesiig verbasst. Am Schluss isch er im Gsamtklassemänt Zweite worde, mit 4:10 Minuten Rückstand uf dr Siiger Alberto Contador. Usserdäm het er zum zweite Mol s wisse Liibli vom beste Jungprofi übercho.

2010 isch dr Andy Schleck Luxeburger Meister im Einzelziitfahre worde. Er het die achti Etappe vo der Tour de France gwunne und het sich uf der 9. Etappe s Gäle Liibli gholt, won er uf der 15. Etappe wäg eme technische Defekt wider verlore het. Dr Schleck het die 17. Etappe uf e Col du Tourmalet gwunne, nodäm dr Alberto Contador ihm dr Etappesiig nid strittig gmacht het. Im Gesamtklassemänt isch er Zweite worde mit 39 Sekunde Rückstand uf dr Contador. S wisse Liibli vom beste Jungprofi het er zum dritte Mol übercho.












</doc>
<doc id="28177" url="https://als.wikipedia.org/wiki?curid=28177" title="Alberto Contador">
Alberto Contador

Dr Alberto Contador Velasco (* 6. Dezember 1982 z Madrid) isch e spanische Velorennfahrer.

Si ersten Erfolg het dr Contador im Johr 2002 gha, won er 19 Johr alt gsi isch und die spanischi U-23-Meisterschaft im Zitfahre gwunne het.

In der nechste Saison isch dr Contador bim Radsportteam ONCE Profi worde. In siim erste Johr bi ONCE het er e Zitfahre bi der Pole-Rundfahrt gwunne. Vo 2004 bis 2006 isch er für Liberty Seguros gfahre, der neue Mannschaft um e Manolo Saiz.

Währed ere Etappe bi der Asturie-Rundfahrt im Mai 2004 het dr Contador Chrampfafäll übercho und isch umgfalle. D Ärzt hai bin im e Kavernom im Hirni diagnostiziert, wo churz druf operativ uusegnoh worden isch. Dr Contador isch für dr Räst vo der Saison usgfalle.

2005 het dr Contador si Durchbruch gha: er het en Etappe bi der Tour Down Under gwunne und ei Etappe und s Gsamtklassemänt bi der Katalanische Wuche. Bi de ProTour-Renne Baskeland-Rundfahrt und Tour de Romandie het er bi jedem ei Etappe gwunne und isch Dritte bzw. Vierte in der Ändwärtig worde. Au 2006 het er wider en Etappe in der Tour de Romandie gwunne und isch dasmol Zweite im Gsamtklassemänt worde.

Im Johr 2007 isch dr Contador für s amerikanische Discovery-Channel-Team gfahre. Am 18. März 2007 het er d Abschlussetappe und d Gsamtwärtig bim Paris–Nizza gwunne. Am 22. Juli 2007 het er die 14. Etappe vo der Tour de France gwunne. Wo am 25. Juli 2007 der Gsamtfüehrendi Michael Rasmussen vo sim Team suspendiert wordem isch, isch dr Contador im Gsamtklassemänt vo der Tour de France Erste worde.

Ändi 2007 isch s Team Discovery Channel ufglöst worde, und dr Contador isch zsämme mit vile vo sine Teamkollege zum kasachische Team Astana gange, und er het mit em am 1. Juni 2008 dr Giro d’Italia gwunne. Wil s Astana Team nit het döfe an der Tour de France 2008 mitmache, het er si Siig vo 2007 nit chönne verteidige.

Im Septämber 2008 het er vor siim Teamkolleg Levi Leipheimer d Vuelta a España gwunne, eso isch dr Contador eine vo de wenige Fahrer, wo alli drei grosse Landesrundfahrte hai chönne gwünne. Vor ihm hai das nume dr Jacques Anquetil, dr Bernard Hinault, dr Felice Gimondi und dr Eddy Merckx fertig brocht.

Im Juli 2009 het er die 15. Etappe vo der Tour de France souverän gwunne und het d Füehrig im Gsamtklassemänt übernoh. In der 17. Etappe het er si Vorsprung wiiter usbaut. Nume ei Dag druf isch er Erste im Zitfahre worde mit 3 Sekunde Vorsprung uf dr Fabian Cancellara. Er het denn zum zweite Mol d Tour de France gwunne. Im 2010 het er no einisch d Tour de France gwunne, aber ohni bin ere einzige Etappe Erste z sii.

Am 2. August 2010 het dr Bjarne Riis bekannt gee, ass dr Contador e 2-Johr Verdrag bi siner Mannschaft Saxo Bank unterschriibe haig.

Vom Contador sait me, ass er Kontakt zum Eufemiano Fuentes gha haig und eso im Dopingskandal Fuentes verwigglet gsi siig. Me het en verdächtiget, under dr Abchürzig „A.C.“ in der Kundekartei vom Arzt registriert gsii si. In er überarbeitete Version vo dr Fuentes-Liste, wo churzi Zit druf veröffentligt worden isch, chunnt er aber nüme vor. Contador sälber het alli Doping-Vorwürf ständig bestritte.

Bi Dopingprobe, wo am 21. Juli 2010 während dr Tour de France durgfüehrt worden isch, isch e positive Befund von ere gringe Mengi Clenbuterol in dr A- und dr B-Probe festgstellt worde. Noch em Reglement vo dr UCI isch e vorläufigi Suspendierig vom Contador erfolgt, wo aber sii Saison scho Endi September abgschlosse gha hät. Dr Contador hät uf di gring Mengi vum festgstellte Stoff hiigwise un vermuetet e Nahrigsmittelveruureinigung als möglichi Ursach. Am 30. September 2010 isch dr Contador gsperrt worde.

Dr schbanisch Verband RFEC het en denn aber freigsproche und d Sperri ufghoobe. Dr Velosportwältverband UCI isch in d Beruefig gange und 2012 het dr Internazional Sportgrichtshoof (Court of Arbitration for Sport, churz Cas) dr Contador schuldig gfunde und iin für zwäi Joor rückwirkend vo dr Tour 2010 aa, gsperrt. Dr Contador verliert drmit siini Ditel bi dr Tour 2010 und bim Giro d’Italia 2011.

2002

2003

2005

2006

2007

2008

2009

2010
2011
Noch dr Dopingverurdäilig isch dr dr Contador im Joor 2011 gsperrt gsi. Sini Resultat us däm Joor zelle nid.
2012

2013

2014




</doc>
<doc id="28181" url="https://als.wikipedia.org/wiki?curid=28181" title="Das Posthaus im Schwarzwald">
Das Posthaus im Schwarzwald

Das Posthaus im Schwarzwald isch a deitschr Hoimetfilm vom Regisseur Rudolf Schündler us-em Johr 1958. Der Film basst au en d Kadegoria "Luschtschbiilfilm", "Koschtimfilm" ond "Musigfilm". Hergstellt worra isch’r em Filmstudio Geddenga. D Außa-Ufnahma send em Schwarzwald dreht worra. S erscht Mol ens Kino komma isch der Film am 10. Oktobr 1958. Zo dera Zeit hot’r noh da Titl "Mein Mädchen ist ein Postillion" ghet.

Dr Prinz Georg vo Bada-Werrach reist em Sommr 1910 inkognito zor Burg Werrach. Begleidet wuud’r vom großherzoglicha Hofdichtr Richard Hebele ond em Kammrdiinr Jacob, wo dia zwoi Herra em Landauer durch da Schwarzwald kutschiirt. Bei dr Rascht en Oddadal kommt dr Georg ens Gschbräch mit-em Poschthaltr Schpiiß. Dô drbei erfehrt’r, dass dr Minischtr Siesenstein d Poschtkutscha abschaffa ond durch de moderne Omnebus ersetza lassa will. Wia dia zwoi so mitnandr schwätzet, kommt d Barbara Carlebach drzua, de oinzig Frau, wo em Schwarzwald als Poschtillione schafft. Durch an Briaf vom Minischtr Siesenstein hot se erfahra, dass ihr Eigab, d Poschtkutscha noh lengr em Denscht z lau, aaglehnt worra ischt. Weil des Mädle uf da Georg an graußa Eidruck macht, geit-ra der da Rôt, se soll sich doch gradweags a da Graußherzog selbr wenda. Dr Poschthaltr Schpiiß abr dät’s bessr fenda, wenn d Barbara ihrn Wonsch persenlich em Prinza Georg vortraga dät, wo – wia mr em Städtle woiß – heit odr morga uf dr Burg erwardet wuud. Dô druf biadet dr Georg dr Barbara ôô, se deet nôô-z-brenget, er wär nemlich em Prinza sei Jägr. 

Solang dr Diiner Jacob da Hofdichtr Hebele uf d Burg brengt, fehrt dr Georg mit dr Barbara nôch Kaltenau, wo des Mädle drhoim ischt. Uf dui Weis lernt dr Georg au dr Barbara ihr Muadr ond ihrn kloina Bruadr Willy kenna.

Uf dr Burg trifft dr Hebele uf d Zwillengsschweschtra Lilli ond Cilli. Dia hend sich en Kopf gsetzt, oobedengt Hof-Tenzorenna zo werra. Wia nôô dr Hebele erfehrt, dass deane zwoi ihr Onkl dr berihmde Schnapsfabrikant Kuno Loder ischt, vorschbricht’r en hoch ond heilig, dass’r sich ganz arg fir se eisetza dät.

Am nägschda Dag vorzehlt dr Georg dr Barbara, er häb erreicht, dass dr Prinz weaga ihrem Ôôliaga scho an Briaf an da Graußherzog gschriiba häb. Dô driibr freit sich d Barbara so arg, dass-se glei uf dr Burg a musikalischa Kondgeabong inszeniirt, om uf dui Weis em Prinza da Dank zo zeiga. Der selbr dauscht gschwend sei Roll mit-em Hebele, damit-en d Barbara emmr noh fir em Prinza sei Jägr halda soll. Ond so bedankt sich dr Hebele als „Prinz“ fir des scheene Stendle. 

A baar Däg schbätr wuud z Oddadal s "Theresiafescht" gfeiret. Blôskabella schbiilet uf, ond s Duo Lilli ond Cilli danzt. Au dr Schnapsfabrikant Loder hot da Weag dôher gfonda, weil’r guade Gschäft widdret ond hofft, vom Herrscherhaus da begehrda Titl "Hofliiferant" zo kriaga. 

D Barbara ond dr Georg merget emmr meh, dass-se firanandr bstemmt send, ond machet am Dag druf a Schbaziirfahrt mit dr Poschtkutsch. Ondrweags begegnet-en dr Minischtr Siesenstein, wo mit seim nuia Audomobil uf d Burg will. Damit-en der et siiht, schbrengt dr Georg schnell vo dr Kutsch ond macht sich vom Agger. Uf oimol geit em Siesenstein sei Karra da Goischt uf, ond d Barbara biadet em Minischtr an Platz en ihrer Poschtkutsch ôô. Em Gschbräch mit-em merkt se abr bald, dass sich der vo seira Moinong – was d Poschtkutscha betrifft – et aabrenga lôôt. 

Uf dr Burg erfehrt dr Georg vom Minischtr, dass dr Graußherzog vellig ibrraschend vo-ra schwera Kranket hoimgsuacht worra ischt ond seine Amtsgschäft nemme ausiaba kôô. Des wär jetzt sei Ufgab. Sei erschda Amtshandlong wär, dui nuia Omnebuslinie eizoweiha. 

Am Dag vo dr Eiweihong gôht’s drondr ond driibr. D Barbara wardet z Oddadal vor dr Poschthalterei uf da Prinza, om-em s traditizionelle Wabba vo dr Poschtkutsch zruckzogäa. Bei dera Zeremonii merkt se endlich, welem Môô se ihr Herz gschenkt hot. Jetzt hot se’s eilig, sich us-em Staub zo macha. Se schbrengt uf d Poschtkutsch ond jagt drvoo. Dr Georg fehrt-ra nôch ond kôô se ibrzeiga, dass’r se ganz arg môôg ond se heirada will. Mitnandr fahret se zor Residenz.

S Schicksal abr moint’s et guad mit deane zwoi. Dr Graußherzog schliaßt seine Auga fir emmr ond dr Georg wuud sei Nôchfolgr. Als Landesfirscht isch-em ondrsagt, a Birgrlicha zo heirada. Se vorschbrechet sich abr gegaseidig, emmr en Freindschaft mitnandr vorbonda zo bleiba. S dauret au et lang, bis dr nui Graußherzog bei dr Barbara aufdaucht. Der ibrbrengt-ra jetzt a Urkonde, wo d Familie Carlebach berechtigt, so lang se will zor Erennrong an alde Zeida a Poschtkutsch zo betreiba.

En deam Film wend viir Liadr gsonga, wo dr Willy Mattes (1916 bis 2002) komboniirt hot ond vom Joachim Relin tekschdet worra send. S erschde isch an "Skiffle-Foxtrott", s zwoide an "Rock-Beat", s dridde an "Charleston" ond s viirde a "Polka". D Kehrreim dô drvoo ganget so:

<poem style="font-style:italic">
Dir möcht ich mal …
Dir möcht ich mal
Im dunklen Wald begegnen.
Annemarie – ich träum von Dir,
Träum von Dir, träum von Dir,
Die ganze lange Nacht!
</poem>
<poem style="font-style:italic">
Man kann nicht immer brav sein,
Denn jeder, der uns kennt,
Der weiß, man kann nicht brav sein
Bei diesem Temprament;
Denn unser Hobby, das ist die Musik!
</poem>
<poem style="font-style:italic">
Wir sind der Zeit voraus,
Ja, der Zeit voraus,
Unsrer Zeit voraus viele Jahre.
Aber es könnte sein, 
Ja, es könnte sein,
Diese Zeit holt einmal uns ein.
</poem>
<poem style="font-style:italic">
Wunderbar kann unser Leben sein,
Wenn man sich vergnügt beim Tanz zu zwei’n,
Didl – dadl – dum, didl – dadl – dum,
Dreh’n wir beide uns im Kreis herum.
</poem>


S Programm zom Film ("Das neue Filmprogramm", Nr. 4105)


</doc>
<doc id="28183" url="https://als.wikipedia.org/wiki?curid=28183" title="Julie Fowlis">
Julie Fowlis

D Julie Fowlis (* 20. Juni 1979 z North Uist) isch e schottischi Sängeri ùn Musikeri. Si singt überwiigend ùff Schottisch-Gälisch.
Ùffgwaggse isch si ùff de Insel North Uist (Schottisch-Gälisch: ), wo zue de Üssere Hebride ghört. North Uist isch meeheitlig gälischsproochig. Si duet syt ihrer Chindheit singe, danze ùn meereri Inschtrumänt spiile.

Si isch e Mitgliid vo de schottische Musikgrùpp Dòchas.
2005 het si ihr erschts Solo-Album, "Mar a Tha Mo Chridhe" (Gälisch: ‚Wie myn Härz isch‘) ussegee. Mit däm Album isch si wältwyt bekannt worde.

S zweiti Album, "Cuilidh", isch im März 2007 erschiine. Es isch en internationale Erfolg gsi, ùn het es ùff Topplatzierige vo de Wältmusik ùn Traditionelle Charts gschafft.

Im Oktober 2009 isch ihr dritts Album "Uam" (Gälisch: ‚Vo mir‘) erschiine ùn 2014 deno "Gach sgeul - Every story".

Si läbt zur Zyt mit ihrem Maa Éamon Doorley, wo zur irische Band Danú ghört, z Schottland. Die beide hen zwei Döchter, Éabha (2010 ùff d Wält cho) ùn Niamh (2012 ùff d Wält cho).

Albe

Single


Dòchas





</doc>
<doc id="28184" url="https://als.wikipedia.org/wiki?curid=28184" title="Prototypentheorie (Linguistik)">
Prototypentheorie (Linguistik)

Die Prototypetheori isch e Theori uss de kognitive Linguischtik, wo erklärt, wie Konzept im mentale Sproochsyschtem vo eme Sprecher organisiert sin. De Aasatz isch vorallem in de Semantik aagwändet worde, sältener aber au ùff d Morphologi, Syntax ùn Phonologi.

Die Grùndussaag vo de Prototype-Theori isch, dass bstimmti Gägeständ oder Konzept e zentraleri Roll in ere semantische Kategori hen wie andri. Zum Byspil denkt öber, wo s Wort „Vogel“ ghört, änder aa en Spatzwie an en Adler, ùn Dier wie Strauss oder Pinguin werde als sehr randständigi Mitgliider vo de Kategori „Vogel“ waargnoo. Als wytres Byspil sin Öpfel, Banane oder Chrise zentrali Mitgliider vo de Kategori „Obscht“, derwyyl Trüübeli ùn Holder änder randständigi Mitgliider sin, ùn e Avokado vo Lüt ohni botanischi Känntniss meischt gar nit als e „Obscht“ waargnoo wird. E Spatz ùn e Öpfel isch also en Prototyp vo eme Vogel bzw. vo Obscht.

Mer goot devo uss, dass die Konzept nit statisch sin, sich also dur d Läbenserfaarige vo eme Mänsch verändre chönne. So cha öber en Waal oder Delfin als randständigs Mitgliid vo de Kategori „Fisch“ waarnee, ùn deno als Ergebniss vo Schuelbildig z. B. in d Kategori „Süüger“ verschiebe.
Die Kategori sälber hen kei scharfi Gränze, mer sait däm „"fuzzy categories"“ (ängl. ‚schwammigi Kategorie‘).

D Prototypetheori het sich als Antwort ùff di klassischi Semantik ussebildet. Di klassischi Semantik orientiert sich am antike griechische Philosoph Aristoteles. Nooch däm klassische Aasatz isch en Konzept oder e Wort dur bstimmti Merchmool definiert. En Objekt ghört also zue enere Kategori, oder es ghört nit dezue, ùn Kategorie hen klari Gränze. En Hùnd isch also entweder en Hùnd, oder er isch keiner, ùn es git kei Hünd wo „hündlicher“ sin wie andri (nooch de Prototypetheori wär dergäge en Labrador en „hündlichere“ Hùnd wie z. B. en Puudel).

Hüt wird de klassisch Aasatz vorallem no in de Phonologi bruucht, wonner sich am meischte bewäärt het. In de Semantik isch de Aasatz in de Mitti vùm 20. Joorhùndert in d Kritik groote. De Ludwig Wittgenstein het zum Byspil kritisiert, dass s Wort „Spiil“ nit mit Merchmool cha bschryybe werde. Er het gmeint, dass die Dätigkeite, wo als „Spiil“ bezeichnet werde, kei Gmeinsamkeite hen, wo ùff alli zuedrifft. Scho allei verschiidni Brettspiil hätte nüüt mitenand gmeinsam, ùn Manschaftsspiil hätte wiider andri Merchmool, e Chind wo en Ball gäge d Wand wirft wär no emool öbis andres, ùn bi professionelli Wettkämpf dät au s Merchmool [+ùnterhaltsam] verschwinde.

De William Labov het deno 1973 e Experimänt gmacht, wo d Deilnämmer hen miesse verschiidni Objekt als „"cup"“ ‚Tass‘ oder als „"bowl"“ ‚Schüssel‘ bschryybe. Nooch de klassische Theori hät mer erwartet, dass es e klari Ùnterscheidig zwüsche de zwei git. Des isch aber nit de Fall gsi. So isch e rùnds Objekt, wo e Henkel gha het ùn glych lang wie breit gsi isch, vo allene „"cup"“ gnännt worde. Wänn s Objekt breiter wie hooch gsi isch, isch d Warschynlichkeit gröösser worde, dass d Lüt „"bowl"“ dezue gsait hen, aber es het kei klari Gränz zwüsche "cups" ùn "bowls" gee. Wänn s Objekt kei Henkel gha het, isch es änder als "bowl" bezeichnet worde, het aber einewäg chönne e "cup" sy. Es isch also nit mögli, e "cup" als [+Henkel + glychi Breiti wie Hööchi] z definiere ùn e "bowl" als [-Henkel +breiter wie hooch], wyl au öbis wo en Henkel het, e "bowl" cha sy, ùn öbis wo kei Henkel het ùn breiter wie hooch isch, e "cup" cha sy.

Mer het also d Schlùssfolgerig zoge, dass es kei scharfi Ùnterscheidig zwüsche "cups" ùn "bowls" git. Aber es git e prototypischi "cup" , wo zum Byspil e Henkel het, uss Porzelan isch, e bstimmti Form ùn Proportione het ùn wo mer meischt Kaffi oder Tee druss drinkt. Je nooch Sprooch sin die Prototype ùn Kategorie deno verschiide. So isch öbis wo uss Papier gmacht isch ùn kei Henkel het (zum Byspil wo de Kaffi in ere Mensa verchauft wird) im Alemannische e Becher, e Kategori wo im Änglische zue de „"cups"“ ghört.


</doc>
<doc id="28185" url="https://als.wikipedia.org/wiki?curid=28185" title="Stimmhafter alveolarer lateraler Frikativ">
Stimmhafter alveolarer lateraler Frikativ

De stimmhafti alveolari laterali Frikativ isch en Konsonant vo dr mänschliche Sprooch. S Zeiche im Internationale Phonetische Alphabet defür isch []. De Luut isch in de Sprooche vo de Wält arg sälte, warschynts wyl er akustisch em [] sehr äänlig isch.



</doc>
<doc id="28189" url="https://als.wikipedia.org/wiki?curid=28189" title="Ho-Chi-Minh-Stadt">
Ho-Chi-Minh-Stadt

Ho-Chi-Minh-Stadt (früener Saigon, Vietnamesisch: "Thành phố Hồ Chí Minh") isch e Stadt an dr Ostküste vo Vietnam. Si leit äm Saigon-Fluss, im Südoschte vo Vietnam und isch di grösschti Schtadt vo Vietnam mit ere Bevölkerig vo 7'138'837 Iiwohner im 2009. D Agglomeration hät sogar übär 9 Millionä Iiwohnär.

D Stadt isch scho im 1698 unter de Nguyễn-Dynastie erwähnt worde. Ab em 1956 isch si e Freihafe gsi und vo 1956 bis 1975 as Saigon d Hauptschdadt vo Südvietnam. Noch dr Iinaam vo dr Stadt dur Nordvietnam isch si uf e Naame vom nordvietnamesische Vater vo dr Revoluzioon, Ho Chi Minh, dauft worde.

Di ökonomischi Basis vo Ho-Chi-Minh-Stadt isch di selbi wie die vo ganz Vietnam: Schiffbau, Fischerei un Perltauche. Z Ho-Chi-Minh-Stadt gits en Universität, wo im 1961i gründet wôre isch.




</doc>
<doc id="28197" url="https://als.wikipedia.org/wiki?curid=28197" title="Palataler lateraler Approximant">
Palataler lateraler Approximant

De palatali laterali Approximant isch en Luut vo dr mänschliche Sprooch. Im Alemannische git es de Luut nit; die Sprooche mit däm Luut, wo em Alemannische geografisch am nööggschte sin, sin s Rätoromanisch ùn s Italienisch. S Zeiche im IPA defür isch .



</doc>
<doc id="28199" url="https://als.wikipedia.org/wiki?curid=28199" title="Stimmhafter bilabialer Frikativ">
Stimmhafter bilabialer Frikativ

De stimmhafti bilabiali Frikativ isch en Konsonant vo dr mänschliche Sprooch. S Zeiche im IPA defür isch .

Es isch fascht kei Sprooch bekannt, wo en bilabiale Frikativ vo eme bilabiale Approximant ùnterscheidet. Eini Ussnaam isch d Sprooch Mapos Buang vo Papua-Neuguinea. Wemmer klar zeige wott, dass mer de Approximant meint, bruucht mer s Zeiche .



</doc>
<doc id="28201" url="https://als.wikipedia.org/wiki?curid=28201" title="Stimmloser bilabialer Frikativ">
Stimmloser bilabialer Frikativ

De stimmlosi bilabiali Frikativ isch en Konsonant vo dr mänschliche Sprooch. S Zeiche im IPA defür isch .



</doc>
<doc id="28203" url="https://als.wikipedia.org/wiki?curid=28203" title="Velarisierter alveolarer lateraler Approximant">
Velarisierter alveolarer lateraler Approximant

De velarisiert alveolari laterali Approximant (au „dùnkels-l“ gnännt) isch en Konsonant vo dr mänschliche Sprooch. S Zeiche im Internationale Phonetische Alphabet defür isch . Im Alemannische git es de Luut in e paar Dialäkt als Allophon vùm // am Änd vùn ere Silbe. In viile vo dänne Dialäkt, vorallem in de Wescht- ùn Zentralschwyz, wommer de Luut gha het, het er sich inzwüsche zumene [] wyter entwigglet. Däm sait mer au L-Vokalisierig. De Luutwandel git es zum Byspil im Bärndütsche wie bi „halb“ > „haub“. D Luutentwigglig isch de wohl > > gsi. E sonigi Entwigglig chammer zum Byspil bim Joutütsch gsee, wo vùm Carl Stucki ussem Joor 1917 no ‚Tal‘ belait isch, wo hüt z Joun als ‚Taù‘ ussgsproche wird.

E äänligi L-Vokalisierig isch uss viilene Sprooche bekannt; historisch zum Byspil ussem Altfranzösische, wo s latiinisch "caldu(m)" zue "chaud" worde isch, ùn cha aktuell im brasilianische Portugiesisch, gwüsse Dialäkt vùm Änglische, em nördliche Niiderländisch, oder em Polnische beobachtet werde.



</doc>
<doc id="28206" url="https://als.wikipedia.org/wiki?curid=28206" title="Bernhard Galura">
Bernhard Galura

Dr Bernhard G. Galura (* 21. Auguscht 1764 z'Härwelze im Brisgau † am 17. Mai 1856 z'Brixen in (Süd-)Tirol isch e vorderöschterrichische Kleriker gsi. 
Dr Galura het us eifache bürgerliche Verhältnisse gstammt un isch nooch sinere Gymnasialzit ins Minoritekloschter z'Altbrisach iträtte. Säll isch aber vom Kaiser Joseph im Zug vu ere allgmeine Kloschterufhebig in dr habsburgische Länder ufglöst worre un so isch er anno 1783 ins Friburger Generalseminar iträtte, um Theologi z'studiere. Er het mit eme Doktorgrad abgschlosse. Dr praktisch-theologisch Kurs het er anno 1787 im Generalseminar z'Wien gmacht, wo er au am 27. Juli 1788 zum Prieschter gwihe worre isch. Er isch deno ans theologisch Seminar z'Friburg as Dozent zruckkehrt. Anno 1791 isch er no Pfarrer z'Altoberdorf worre, aber gli druf as Pfarrer vum Münschter - domols noch kei Bischofschilche - wiider uf Friburg gange. Dr Kaiser Franz het ihn zum Titulardomherr vu Linz ernennt un ihn no anno 1805 as geischtliche Rot uf Günzburg an dr Done beruefe. D'Habsburger hän aber 1806 alli vorderöschterrichische Länder verlore un dr Galura isch sällewäg amtlos worre un offebar wiider in dr jetz badisch Brisgau zruckkehrt, denn 1808 isch dr Galura badischer geischtlicher Roth worre. 1815 het ihn aber dr Kaiser Franz as Gubernialrot un geischtliche Referent uf Innsbruck beruefe. Anno 1818 isch er no Generalvikar vum Brixener Fürschtbischof z'Fealdkirch in Vorarlbearg worre un het in sällere Eigeschaft sit Dezember 1819 dr Titel "Bischof in partibus" gfüehrt. Vum 7. April 1829 bis zue sinem Dot isch er no Fürschtbischof vu Brixen gsi.

Dr Galura het mehreri Schrifte verfasst, so iber die „Sokratische Katechisirmethode“ (2. Aufl. 1796). E „Lehrbuch der christlichen Wohlgezogenheit“ isch ebefalls mehfach ufglegt worre. Bemerkenswert isch, dass er au d'Wercher vu protestantische Schriftsteller fier sini theologische Schrifte gnutzt het, so in: „Sturm’s Betrachtungen über die Werke Gottes im Reiche der Natur und der Vorsehung, bearbeitet für katholische Christen“ (1813, 2 Bde., 2. Aufl.). As literarischs Hauptwerch giltet sini „Neueste Theologie des Christenthums“ (1800 ff., 6 Bde.), wo die biblisch Idee vum Gottesriich im Middelpunkt het.

Dr Galura het sich au sozial engagiert un isch au in dr höchere Politik e respektierte Ma gsi. So het mer ihn au in sinere sit 1805 badische Heimet nit vergesse ihn mit em badische "Orde vom Zähringer Laie" uszeichnet - näbe mehrere öschterrichische Uszeichnige un Würde. Zuedem isch er zum Ehrepräsident vum "Pariser Verein zur Ächtig vum Sklavehandel" ernennt worre.


</doc>
<doc id="28218" url="https://als.wikipedia.org/wiki?curid=28218" title="Retroflexer Approximant">
Retroflexer Approximant

De retroflexi Approximant oder retroflexi rhotischi Approximant isch en Konsonant vo dr mänschliche Sprooch. Er chùnt zum Byspil bi mange Sprecher vùm Änglische, im Chinesische ùn in Sprooche z Indie ùn Auschtralie vor, isch sùnscht aber änder sälte. S Zeiche im Internationale Phonetische Alphabet defür isch .

Im Alemannische het es ei Dialäkt gee, wo de Luut gha het. Ùn zwar de Dialäkt vo Schwyzer, wo ùff Wisconsin ussgwandret sin. Dört het mer ùnter em Yyflùss vùm Änglische en retroflexs-r gha.



</doc>
<doc id="28221" url="https://als.wikipedia.org/wiki?curid=28221" title="Dentaler Nasal">
Dentaler Nasal

De dentali Nasal isch en Konsonant vo dr mänschliche Sprooch. S Zeiche im IPA defür isch s Zeiche für de alveolare Nasal, mit em Diakretik für dentali Luut: .

De Luut /n/ wird in viile Sprooche als dental bschriibe, so zum Byspil im Französische. De Luut isch aber viilmool änder en laminale alveolare Luut, wo d Zùngespitz glychzytig aa de Zään isch. Akustisch isch aber de Kontakt vùm Zùngeblatt (=laminal) wichtiger, wie de Kontakt vo de Zùngespitz mit de Zään.



</doc>
<doc id="28223" url="https://als.wikipedia.org/wiki?curid=28223" title="Alveolarer lateraler Flap">
Alveolarer lateraler Flap

De alveolari laterali Flap isch e Konsonant vo dr mänschliche Sprooch. S Zeiche im Internationale Phonetische Alphabet defür isch . De Luut isch vorallem uss em Japanische ùn chlynre Sprooche bekannt.



</doc>
<doc id="28226" url="https://als.wikipedia.org/wiki?curid=28226" title="Velarer lateraler Approximant">
Velarer lateraler Approximant

De velari laterali Approximant isch en sältene Konsonant vo dr mänschliche Sprooch. S Zeiche im Internationale Phonetische Alphabet defür isch .



</doc>
<doc id="28228" url="https://als.wikipedia.org/wiki?curid=28228" title="Stimmhafter glottaler Frikativ">
Stimmhafter glottaler Frikativ

De stimmhafti glottali Frikativ isch en Konsonant vo dr mänschliche Sprooch. S Zeiche im Internationale Phonetische Alphabet defür isch .

Trotz dass de Luut als „stimmhafte glottale Frikativ“ bezeichnet wird, isch de Luut weder en richtige Frikativ, noch isch glottal als Artikulationsort e bsùnders träffendi Beschrybig, ùn er isch au nit stimmhaft. Foneetisch isch de Luut änder e Art stimmlose Vokal wie en Frikativ. Wyl de Luut aber fonologisch in de meischte Sprooche wie en Frikativ bhandlet wird, wird er meischt au eso bschriibe. In de meischte Sprooche isch er en Allophon vo // zwüsche Vokal.



</doc>
<doc id="28230" url="https://als.wikipedia.org/wiki?curid=28230" title="Bilabialer Vibrant">
Bilabialer Vibrant

De bilabiali Vibrant isch en Konsonant vo dr mänschliche Sprooch, wo als Phonem zimli sälte isch. S Zeiche defür im Internationale Phonetische Alphabet isch . Im Alemannische chùnt de Luut zwar in keim Wort vor, mer bruucht en aber mängmool wemmer zeige wott, dass eim chalt isch, ùn mer deno „brrr“ macht.



</doc>
<doc id="28233" url="https://als.wikipedia.org/wiki?curid=28233" title="Stimmloser dentaler Plosiv">
Stimmloser dentaler Plosiv

De stimmlosi dentali Plosiv isch e Konsonant vo dr mänschliche Sprooch. S Zeiche im IPA defür isch s Zeiche für de stimmlose alveolare Plosiv mit em Diakretik für dentali Luut: .

De Luut /t/ wird in viilieSprooche als dental bschryybe, so zum Byspil im Französische. De Luut isch aber viilmool änder en laminale alveolare Luut, wo d Zùngespitz glychzytig aa de Zään isch. Akustisch isch aber de Kontakt vùm Zùngeblatt (=laminal) wichtiger, wie de Kontakt vo de Zùngespitz mit de Zään.



</doc>
<doc id="28234" url="https://als.wikipedia.org/wiki?curid=28234" title="Stimmhafter dentaler Plosiv">
Stimmhafter dentaler Plosiv

De stimmhafti dentali Plosiv isch e Konsonant vo dr mänschliche Sprooch. S Zeiche im IPA defür isch s Zeiche für de stimmhafte alveolare Plosiv mit em Diakretik für dentali Luut: .

De Luut /d/ wird in viile Sprooche als dental bschryybe, so zum Byspil im Französische. De Luut isch aber viilmool änder en laminale alveolare Luut, wo d Zùngespitz glychzytig aa de Zään isch. Akustisch isch aber de Kontakt vùm Zungeblatt (=laminal) wichtiger, wie de Kontakt vo de Zùngespitz mit de Zään.



</doc>
<doc id="28241" url="https://als.wikipedia.org/wiki?curid=28241" title="Meteorologie">
Meteorologie

D Meteorologie isch d Wissâschaft von dr Atmosphäre, umgängsschbrôchlich kâ mâ Wettrkunde sagâ. Sui beschäftigt sich also mit älle phisikalische Vorgeng in dr Atmosphäre von der Êrde (ond ggf au andre Plânedâ), ond mit ällem, was auf diâ phisikalische Vorgeng an Eifluss hôd.

Meteorologie setzt sich aus zwoi griâchische Dôilword zamma: μετεωρος "meteōros" hoisst „en dr Schwäbe“, ond λόγος "lógos" moint „Lehre“, „Sinn“. Wêrdlich gôds also om d Lehre von dem was schwäbt. 

Ond â mâ Meteor odr Meteorit vrschdôôd mâ heidzudag landlaifig an feschdâ Körpr (an grossâ Stoi), wo durch d Atmosphäre auf da Erdboodâ fliâgt. En dr Meteorologie ondrscheidâd mâ 4 andre Sordâ von Meteore (wo allrdings au durch d Athmosphäre fliâgâd): 

Quer durch älle Dôilbereich gôhts en dr Meteorologie om bestimmde Parametr, wo mâ messâ, analysierâ, vorhersagâ odr oifach bessr vrstândâ mecht. De wichtigschde von dene phikikalische Greesânâ send: Luftdruck, Wend, Lufttempratur (normalrweise im Schaddâ ond en 2 m ibr m Bodâ), Bodâtemratur (also d Lufttempratur 5 cm ibr m Bodâ), Luftfeichde, Niedrschlagsart ond -menge, Bewelkong, Sonnâscheindaur ond vrschidâna lang- ond kurzwellige Strahlongswert. Aussrdem entressiert mâ sich oft au fr d Konzentration von Gas ond kloine Partikl, z. B. Ozon, NO, Feinstaub odr Pollâ.

Älle Greesâ will mâ et bloss an oim (Mess-)Punkt auf dr Erdoberfläche han, sondern am liebschda als dreidimensionales Feld ibrall en dr Atmosphäre - ond am Beschdâ au no kontinuierlich oind et bloss älle sechs Stond an Wert. Deshalb hend Meteorologâ fr de môischde Parametr mit dr Zeit glei mehrere Messmethodâ mit ondrschiedliche Vor- ond Nôchdôil entwicklt, wo an oim Punkt, ibr dem Punkt odr ibr râ Fläche, odr emâ dreidimensionalâ Bereich messâ sollâd. Zom â ibrblickartigs Vrschdändnis z kriâgâ sammlâd mâ d Messonga an vrschiedâne Stationâ auf râ Karte ond macht mit Ballön Messongâ au en dr freiâ Atmosphäre. Em Modell berechnâd mâ auf mâ Giddr am Bodâ ond en vrschiedâne Stufâ end dr Höje. En dr Theorie hend Meteorologâ vill zom Vrständnis von dr Stremongsmechanik beitragâ ond guggâd sich Transportflüss von vrschiedâne Greesânâ ââ.

Au wenn mâ sich fr vrschidâne meteorologische Frôgestellongâ mit recht ondrschidliche phisikalische Parameter beschäftigâ muâss (z. B. Wellâhöje em Meer, Greese ond Obrfläche von Schneeflockâ, odr sogar Insektâschwärm), send diâ drei Kernaufgabâ normalrweise mit drbei: phisikbassierte Theorie, Messong, nummerisches Modell.

Wenn mâ d Meteorologie in Dôilbereich auftôilâ will, hôd ma vrschiedâna Meeglichkeidâ. 

Mit ârâ wenigr systematische Eidôilong kââ mâ de ällrwichtigschde Dôilbereich au abdeckâ:

D Synopischâ Meteorologie beschäfdigt sich mit m Wettr auf râ greessrâ (synopischâ) Skala zwische 100 ond a paar 1000 km, z. B. mit Hoch- ond Diâfdruckgebiât, Luftmassâ, Frondâ, Nidrschlags- ond Gwittrzonâ, ... Ausgangspunkt von dr Weddrvorhersag send dôdrbei Weddrkartâ (odr allgemein Analysedadâ), wo auf Messwert an syoptische Messstationâ bassierâd ond Isobarâ, Frondâ, usw. zoigâd. Mit dene Datâ ond dr needigâ Phisik (Schdreemongsgleichong, Thermodynamik) ka ma nô emâ Nummerische Weddrmodel dâ zuâschdand von dr Atmosphäre fr de kommende baar Däg ausrechnâ.

Bei dr Fêrnerkundung gôd s om Messungâ, vor allem wenn mâ ed direkt am Ort isch odr iibr a greessrâ Fläche messâ will. Tibische Grät von dr Fêrnerkundung send: Satellitâ, Weddr-Radar, Lidar, Sodar, Strahlungsmessung, ... Oft spielâd au Messungâ am Bodâ mit Regâwippânâ, Schneespektrograph, Feichdigkeits- ond Temperaturmesser mit en d Fêrnerkungung nei, weil mâ de eigendliche Messwert verifizirâ muâss oder oifach an Gesamtiibrblick han will.

Im Dôilbereich Athmosphärâkemi beschäftigt mâ sich mid dr kemischâ Zammâsetzong von dr Luft ond mit de Reaktionâ von dene Molekül (z. B. Ozon). Wenn mâ emmr gressre Dôil ââguggt, nô kommt mâ zu de Aerosol (z. B. Feinstaub, Sand, kloine Salzkristalle), wo dr Ausleesr fr d Bildong von Wolkâdropfâ odr kloine Eiskrischdall send.

D Klimatologie beschäftigt sich mit m durschnidlichâ Weddr ond frôgt, wiâ sich der Durschnitt mit dr Zeit g'endrd hôd ond warom. Dôdrzuâ muâs mâ sich s ganze Klimasystem mit seine fönf Sphärâ ââgguggâ:
Bsondrs wichdig send au d Effekt zwischâ denne Sphärâ, z. B. vrdammpft Wassr, schmelzâd Gletschr, gôd s CO aud dr Luft ens Meerwassr oder en d Beim, ...? 

Fr s Klimavorhersage schaffâd Klimatologâ von dr Methode her mit de gleiche nummerische Modell wiâ en dr Weddrvorhersag, ond dreibâd dann auf m Êrgänbis vill Statistik. Zom Bestimmâ vom frihrâ Klima nemmt mâ Eisbohrkern, Pollâ- ond Varvâânalysâ, Dendrochronologie ond älles meglische sonst. De eldeschdr wissâschafzliche Messroihâ gangâd ogfähr 1860 los.

D Meteorologie als Wissâschaft isch aus zwoi Richtonga entschdândâ. Auf dr oinâ Seide hend sich d Geographâ mit frschiedâne Weddrsituationâ, mit Klimaregionâ ond mit m Ausseâ ond râ Klissifizierung von Wolkâ geschäftigt. Auf dr andrâ Seide hend Phisikr Temperatur, Luftdruck ond andre Parametr gmessâ ond hend sich gedangâ zur Strömungsmechank ond zur Thermodynamik gmacht.

An villne Universitätâ, wo ibr d Atmosphäre gforschd wird, gheerâd Meteorologâ deshalb zum Bereich Phisik oder zum Bereich Geographie. Dôilweis isch au a Zuâordnung zo de Geowissâschaftâ (zamma mit Geophysik, Geologie etc.) odr zo de Umweltwissâschaftâ gmacht worrâ. Oft gheerâd zo so mâ Meteorologischâ Institut au Leerschdiâl aus Gebiât drzuâ, wo arg nä vrwandt send, z. B. Glaziologie, Hydrologie, Ozeanographie.





</doc>
<doc id="28242" url="https://als.wikipedia.org/wiki?curid=28242" title="Ungerundeter fast geschlossener Vorderzungenvokal">
Ungerundeter fast geschlossener Vorderzungenvokal

De ungrundet fascht-gschlossnig Vorderzungevokal isch en Vokal vo dr menschliche Sprooch. S Zeiche im IPAdefür isch . In vile alemannische Dialäkt gits de Luut. Mer bezeichnet en im Alemannische meischt als „offnigs-i“.



</doc>
<doc id="28245" url="https://als.wikipedia.org/wiki?curid=28245" title="Gerundeter fast geschlossener Vorderzungenvokal">
Gerundeter fast geschlossener Vorderzungenvokal

De grundet fascht-gschlossnig Vorderzungevokal isch en Vokal vo dr menschliche Sprooch. S Zeiche im IPAdefür isch . In vile alemannische Dialäkt wo kei Entrundig stattgfunde het, gits de Luut. Mer bezeichnet en im Alemannische meischt als „offnigs-ü“.



</doc>
<doc id="28249" url="https://als.wikipedia.org/wiki?curid=28249" title="Gerundeter fast geschlossener Hinterzungenvokal">
Gerundeter fast geschlossener Hinterzungenvokal

De grundet fascht-gschlossnig Hinterzungevokal isch en Vokal vo dr menschliche Sprooch. S Zeiche im IPA defür isch . In vile alemannische Dialäkt gits de Luut. Mer bezeichnet en im Alemannische meischt als „offnigs-u“.



</doc>
<doc id="28252" url="https://als.wikipedia.org/wiki?curid=28252" title="Ungerundeter halboffener Vorderzungenvokal">
Ungerundeter halboffener Vorderzungenvokal

De ungrundet halboffnig Vorderzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch . In de alemannische Dialäkt chunt de Vokal in zwei Forme, lang un churz, vor. In bstimmti alemannischi Dialäkt au numme als Allophon vo //. Mer bezeichnet de Luut im Alemannische meischt als „offnigs-e“.



</doc>
<doc id="28254" url="https://als.wikipedia.org/wiki?curid=28254" title="Gerundeter halboffener Vorderzungenvokal">
Gerundeter halboffener Vorderzungenvokal

De grundet halboffnig Vorderzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch . Mer bezeichnet de Luut im Alemannische meischt als „offnigs-ö“.



</doc>
<doc id="28257" url="https://als.wikipedia.org/wiki?curid=28257" title="Ungerundeter halbgeschlossener Vorderzungenvokal">
Ungerundeter halbgeschlossener Vorderzungenvokal

De ungrundet halbgschlossnig Vorderzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch . In de alemannische Dialäkt wo es en git, chunt de Vokal meischt in zwei Forme, lang un churz, vor. Mer bezeichnet de Luut im Alemannische meischt als „gschlossnigs-e“.



</doc>
<doc id="28259" url="https://als.wikipedia.org/wiki?curid=28259" title="Gerundeter halbgeschlossener Vorderzungenvokal">
Gerundeter halbgeschlossener Vorderzungenvokal

De grundet halbgschlossnig Vorderzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch . In de alemannische Dialäkt wo es en git, chunt de Vokal meischt in zwei Forme, lang un churz, vor. Mer bezeichnet de Luut im Alemannische meischt als „gschlossnigs-ö“.



</doc>
<doc id="28261" url="https://als.wikipedia.org/wiki?curid=28261" title="Gerundeter halboffener Hinterzungenvokal">
Gerundeter halboffener Hinterzungenvokal

De grundet halboffnig Hinterzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch . Mer bezeichnet de Luut im Alemannische meischt als „offnigs-o“.



</doc>
<doc id="28263" url="https://als.wikipedia.org/wiki?curid=28263" title="Gerundeter halbgeschlossener Hinterzungenvokal">
Gerundeter halbgeschlossener Hinterzungenvokal

De grundet halbgschlossnig Vorderzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch . Mer bezeichnet de Luut im Alemannische meischt als „gschlossnigs-o“.



</doc>
<doc id="28266" url="https://als.wikipedia.org/wiki?curid=28266" title="Ungerundeter fast offener Vorderzungenvokal">
Ungerundeter fast offener Vorderzungenvokal

De ungrundet fascht-offnig Vorderzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch . De Vokal gits numme in mangi Dialäkt vum Alemannische. Im Hochdütsche gits en überhaupt nit. Mer bezeichnet de Luut im Alemannische meischt als „überoffnigs-e“ oder „hells-a“.

D Transkription vo däm Luut isch im Alemannische nit ganz eiheitlich. In Transkriptione vum Elsässische findt mer au s Zeiche für de Luut. Des Zeiche wird aber in vili Transkriptione für en „a-Luut“ bruucht, wo wyter hinte im Mund ussgsproche wird.



</doc>
<doc id="28268" url="https://als.wikipedia.org/wiki?curid=28268" title="Fast offener Zentralvokal">
Fast offener Zentralvokal

De fascht-offnig Zentralvokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch .

Imene Deil alemannischi Dialäkt tritt de Vokal als Luutung vum Schwa uff. Im Hochdütsche gits de Vokal als Vokalisierig vum -er in „Vatta“ oder „aba“. Im Alemannische gits des ursprüngli numme ganz im Oschte, in Gegende vo Vorarlberg. Z Dütschland isch es hüt aber unter em Yfluss vum Hochdütsche au verbreitet.



</doc>
<doc id="28286" url="https://als.wikipedia.org/wiki?curid=28286" title="Loveparade">
Loveparade

D Loveparade (au Love Parade oder Love-Parade gschribe) isch e Technoparade gsi, wu alljohr durgfiert woren isch. Mit rund zwelf Millione Bsuecher syt ihre Grindig isch si di grescht Danzveraastaltig vu dr Wält gsi. Vu 1989 bis 2006 het si z Berlin stattgfunde, in dr Johre 2007, 2008 un 2010 in verschidene Stedt im Ruhrgebiet. 2004, 2005 un 2009 isch d Parade uusgfalle. Bi dr 19. Loveparade am 24. Juli 2010 z Duisburg isch s im Yygangsberyych zuen eme Uuglick un ere Massepanik chuu, wu s 21 Dodesopfer derbyy gee het, 511 Lyt sin zem Deil schwär verletzt wore. Dää Vorfall het international Bedroffeheit uusglest un isch wältwyt in dr Medie bhandlet wore. Dr Organisator vu dr Loveparade 2010, dr Unternämmer Rainer Schaller, het am Dag no dr Katastrof mitdeilt, ass es zuechimftig kei Loveparade me git in dr bishärige Form.

Di erscht Loveparade isch im Summer 1989 vum Matthias Roeingh alias Dr. Motte in Zämmearbet mit syyre dertige Fryndi Danielle de Picciotto iniziiert wore. Vu urspringli 150 Bedeiligte isch die Veraastaltig uf rund 1,5 Millione Bsuecher anne 1999 aagwagse. Noch ere Paus in dr Johre 2004 un 2005 het d Loveparade mit eme gänderete Konzäpt 2006 wider z Berlin stattgfunde, no Aagabe vum Veraastalter "Loveparade Berlin GmbH" un em Senat mit iber eire Million Bsuecher. Di negscht Loveparade het eigetli am 7. Juli 2007 sotte stattfinde, isch aber im Februar vum Veraastalter abgsait wore. As Grund doderfir isch aagee wore, ass dr drotz dr absgchlossene Blanig un dr gsicherete Finanzierig no kei Gnähmigung dur d Stadt Berlin vorgläge sej.

Dr Veraastalter het in ganz Europa e neji Partnerstadt gsuecht. Am 15. Juni 2007 het d Wirtschaftsferderigsgsellschaft metropoleruhr GmbH mitdeilt, ass d Loveparade fir fimf Johr in s Ruhrgebiet umziech. Am 25. Augscht 2007 het si mit rund 1,2 Millione Bsuecher z Essen stattgfunde, am 19. Juli 2008 mit rund 1,6 Millione Bsuecher z Dortmund un am 24. Juli 2010 z Duisburg mit 1,4 Millione Bsuecher. 2011 hätt d Loveparade z Gelsenkirchen stattfinde solle.

Street Parade



</doc>
<doc id="28290" url="https://als.wikipedia.org/wiki?curid=28290" title="Gerundeter offener Hinterzungenvokal">
Gerundeter offener Hinterzungenvokal

De grundet offnig Hinterzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch . In mangi alemannischi Dialäkt wie em Züridütsche, gits de Luut.



</doc>
<doc id="28297" url="https://als.wikipedia.org/wiki?curid=28297" title="Jörg Kachelmann">
Jörg Kachelmann

Dr Jörg Kachelmann (* 15. Juli 1958 z Lörrach, Dytschland) isch e Schwyzer Moderator, Schurnalischt un Unternämmer im Beryych vu dr Meteorologii. Syyni Chänntnis in Meteorologii het er zem Deil autodidaktisch erworbe.

Dr Jörg Kachelmann isch z Schaffuuse ufgwagse. Scho ase Chind het er no eigene Aagabe e Meteorolog welle gee un het Wätterufzeichnige gmacht. In dr Schuel- un Summerferine het er fir verschideni Wätterdienscht gschafft. Är het z Züri Geografii, Meteorologie, Mathematik un Physik studiert, het s Studium aber 1983 abbroche – zwee Monet vor syym Exame – un het e Volontariat bi dr Boulevardzytig Sunntigsblick absolviert. Derno het er unter andrem bim Schaffuuser Lokalradio Radio Munot gschafft. Vu dert uus isch er in d Wissnschaftsredaktion vum Schwyzer Färnseh gwägslet. Anne 1988 isch er stellverdrättende Schefredakteer vu dr Schweizer Illustrierte wore.

No eigene Aagabe het er em Südwestfunk e baar Monet lang ohni Uuforderig Wättervorhärsage zuegfaxt, bis die aagnuu wore sin. Anne 1989 het dr Jörg Kachelmann e alt Buurehuus z Bächli gchauft un het des in e Wätterstation umböue. Är het 1991 d Meteomedia AG grindet. 1996 isch dr Kachelmann Programmdiräkter vu "Wetter- und Reise-TV" wore, wu aber no rund zwei Johr dr Bedriib wider yygstellt het.

Dr Kachelmann bresentiert Wättervorhärsage fir d ARD, zerscht in Südwest 3 un syt 1994 au in dr Sändig "Das Wetter im Ersten" fir Das Erste, derzue in verschidene Radiostatione. Anne 1996 het er au d Sändig "Vorsicht Blöff" moderiert, vu 1999 bis 2004 d Talkshow "Riverboat", as Mitmoderator au nomol vu 2007 bis 2009, un 1998 d Quiz-Show "Einer wird gewinnen". Syt 2000 isch er Gaschtgäber vu syyre eigene Talkshow "Kachelmanns Spätausgabe" im MDR

Syt 2001 isch dr Kachelmann e sognännte „Bootschafter“ vu dr "Deutschen Gesellschaft zur Rettung Schiffbrüchiger". 2008 het er dr „Preis der Deutschen Zipfel“ iberchuu. Derzue het dr Kachelmann fir "Danone" gworbe un d "Initiative Neue Soziale Marktwirtschaft".

Im Novämber 2010, derwylscht dr Griichtsprozäss gege ihn gfiert woren isch, het dr Kachelmann aagchindet, ass er nimi im Färnseh wett moderiere un ass er sich vorerscht us dr Effetligkeit zruckziet. Syt em Jänner 2011 moderiert er wider Wättervorhärsage fir dr lokal Schwyzer Herfunksänder Radio Basel un syt em 4. Merz 2011 fir dr Aschaffeburger Privatradio Primavera. 

Am 9. Merz 2011 het er ghyrote.

Am 19. Mai 2010 het d Staatsaawaltschaft Manne Aachlag geg dr Kachelmann erhobe wäg em Verdacht vu bsundersch schwäre Vergwaltigung in Tateinheit mit ere gfehrlige Kerperverletzig. Dr Kachelmann bstrytet die Vorwirf. Am 9. Juli 2010 isch s Hauptverfahre geg dr Kachelmann ufgmacht wore; dr Brozäss het 6. Septämber 2010 aagfange 

Vum 20. März bis 29. Juli 2010 isch dr Kachelmann in Untersuechigshaft gsi. E Aadrag uf Ufhebig vum Haftbefähl isch vum Landgricht Manne zerscht zruckgwise wore, s Oberlandesgricht Charlsrue het aber am 29. Juli 2010 dr Bschwärde stattgee, wel no dr Aktelag diej zwar e „hinreichender“ aber kei „dringender Tatverdacht“ me bstoh.

D Staatsaawaltschaft het am 18. Mai 2011 vier Johr un drej Monet Haft gforderet, d Verdeidigung het dergege am 24. Mai 2011 e Freispruch beaadrait.

Am 31. Mai 2011 isch dr Kachelmann us Mangel an Bewyys frejgsproche wore. 






</doc>
<doc id="28298" url="https://als.wikipedia.org/wiki?curid=28298" title="Ungerundeter halbgeschlossener Hinterzungenvokal">
Ungerundeter halbgeschlossener Hinterzungenvokal

De ungrundet halbgschlossnig Vorderzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch .



</doc>
<doc id="28301" url="https://als.wikipedia.org/wiki?curid=28301" title="Ungerundeter halboffener Hinterzungenvokal">
Ungerundeter halboffener Hinterzungenvokal

De ungrundet halboffnig Hinterzungevokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch .

Des Zeiche wird in Transkriptione vum Änglische für de Vokal in Wörter wie "but" oder "love" verwändet. In de meischte Dialäkt vum Änglische wird de Vokal hüt aber wyter füre im Mund ussgsproche. S Zeiche <> wird uss Gwohnheit bybhalte.



</doc>
<doc id="28304" url="https://als.wikipedia.org/wiki?curid=28304" title="Ungerundeter offener Hinterzungenvokal">
Ungerundeter offener Hinterzungenvokal

De ungrundet offnig Hinterzungevokal isch en Vokal vo dr menschliche Sprooch, wo in mangi Sprooche vo dr Wält vorchunt. S Zeiche im IPA defür isch . Im Alemannische bezeichnet mer de Luut meischt als „dunkels-a“ oder „verdumpfts-a“, im Volchsmund au als „Mittelstugg zwüsche a un o“. In vile Dialäkt vum Alemannische wird s /a/ änder hinte im Mund ussgsproche, so dass s Zeiche <> gerechtfertigt wär. Warschynts wyl es eifacher zum ygee isch, wird für de Luut aber vilmool eifach e normals bruucht.



</doc>
<doc id="28306" url="https://als.wikipedia.org/wiki?curid=28306" title="Gerundeter halbgeschlossener Zentralvokal">
Gerundeter halbgeschlossener Zentralvokal

De grundet halbgschlossnig Zentralvokal isch en Vokal vo dr menschliche Sprooch, wo in mangi Sprooche vo dr Wält vorchunt. S Zeiche im IPA defür isch .

De Vokal chunt in mangi alemannischi Dialäkt als Deil vum Diphthong /ue/ in Wörter wie „guet“ oder „sueche“ vor.



</doc>
<doc id="28309" url="https://als.wikipedia.org/wiki?curid=28309" title="Ungerundeter halboffener Zentralvokal">
Ungerundeter halboffener Zentralvokal

De ungrundet halboffnig Zentralvokal isch en Vokal vo dr menschliche Sprooch, wo in mangi Sprooche vor dr Wält vorchunt. S Zeiche im IPA defür isch .



</doc>
<doc id="28311" url="https://als.wikipedia.org/wiki?curid=28311" title="Ungerundeter geschlossener Zentralvokal">
Ungerundeter geschlossener Zentralvokal

De ungrundet gschlossnige Zentralvokal isch en Vokal vo dr menschliche Sprooch, wo imene Deil Sprooche vo dr Wält vorchunt. S Zeiche im IPA isch .



</doc>
<doc id="28313" url="https://als.wikipedia.org/wiki?curid=28313" title="Ungerundeter offener Vorderzungenvokal">
Ungerundeter offener Vorderzungenvokal

De ungrundet offnig Vorderzungevokal isch en Vokal vo dr menschliche Sprooch. S Zeiche im IPA defür isch .

Fascht jedi Sprooch uff de Wält het en „a-artige“ Vokal, wo je nooch Sprooch wyter füre oder wyter hinte im Mund ussgsproche wird. Wyl Sprooche mit zwei verschidene a-Luut relativ sälte sin, wird s Zeiche wäge däm vilmool au für Zentral- oder Hintervokal bruucht. Wenn e Unterscheidig wichtig isch, cha en offnige Zentralvokal im IPA mit <> kennzeichnet werde. S Hochdütsch a wie in „Hand“ isch zum Byspil änder en Zentralvokal, einewäg wird es meischt mit eme normale transkribiert.

In Transkriptione vum Alemannische wird s Zeiche wäge däm für verschidni Vokal bruucht. In Transkriptione vum Elsässische findt mer vilmool für s „überoffnig-e“ wie in „Gränz“. De Luut wird sunscht aber meischt mit <> transkribiert. Di hüüfigeri Verwändig vum isch für s normali /a/, wie in „Hand“, wo je nooch Dialäkt verschide wyt hinte im Mund ussgsproche wird. Zum Deil wird de Vokal aber au mit <> transkribiert.



</doc>
<doc id="28317" url="https://als.wikipedia.org/wiki?curid=28317" title="Schwarzwaldmädel (Film)">
Schwarzwaldmädel (Film)

Schwarzwaldmädel isch a deitscher Musig- ond Hoimetfilm vom Regisseur Hans Deppe us-em Johr 1950. De-sch dr erscht deitsch Farbfilm gwäa, wo noch-em Zwoida Weltkriag dreht worra ischt. D Grondlag fir d Handlong ond d Musig isch d Opredde mit-em gleicha Nama vom Leon Jessel ond vom August Neidhart. D Ussa-Ufnahma send en Bada-Bada ond em Schwarzwald entstanda. S erscht Mol ens Kino komma isch der Film am 7. Sebtembr 1950 em "Universum-Lichtspiel-Theater" z Stuegert.

S Juweliirgschäft Bussmann & Co. hot em Star vo dr "Eisrevue em Krischdallpalascht", dr Malwine Heinau, an saumäßig deira Schmuck ausgliiha. Drom geit dr Chef vo dera Firma, dr Fritz Bussmann, seim Mitarbeitr Theo Patzke da Uftrag, jô au guat ufzbasset, dass des wertvolle Zuig et en falsche Hend kommt. Bei dera Ufgab vorliabt sich dr Patzke Hals ibr Kopf en des scheene Mädle ond isch drmit eivrstanda, dass dui dean Schmuck au beim Ball nôch dr letschda Vorstellong traga däff. Sei Hoffnong, deet d Malwine ôôbaggra zo kenna, erfillt sich abr et, weil seim Schwarm scho zwoi andre Manna da Hof machet: dr Malwine ihr Bihnapartner Richard Petersen ond deam sei Freind, dr Konschtmôlr Hans Hauser. 

Uf oimol daucht bei dera Feier ganz ibrraschend dr Firmachef Bussmann persenlich uf, was bei seim Mitarbeitr Patzke s Herz en d Hos rutscha lôôt. Glei vorlangt’r da Schmuck vo dr Malwine zruck ond sauft sich en seim Kummr oin ôô. Dô drbei benemmt’r sich so auffellig, dass em Bussmann sei Sekredäre, wo au bei deam Ball ischt, em Patzke da Schmuck schnell abnemma kô. Dui Sekredäre isch s Bärbele Riederle, a saubrs jongs Schwarzwaldmädle. 

D Malwine hot an Riisaschbass drô, em Middlponkt zo standa, ond bussiirt mit älle Manna, wo-ra gfallet. Des abr gôht em Hans Hauser zweit. Der vorliirt d Luscht a-ra ond wendet sich jetzt em Schwarzwaldmädle zua. S dauret et lang bis’r merkt, dass’r an dui sei Herz vorlaura hot. Uf oimol abr isch s Bärbele wia vom Erdboda vorschluckt. S hoißt, se wär nôch St. Christof em Schwarzwald gfahra, om deet ihr Dande zo vortredda. Dui isch d Haushältre vom Domkabellmoischtr Blasius Römer ond will en Urlaub ganga. Bei ihrem Ufbruch hot s Bärbele abr vorgessa, da Schmuck an da Bussmann weitrzogäa. Drom jagt-ra dr Patzke schnell hentrher. Dr Bussmann selbr glaubt, sei Mitarbeitr Patzke hett da Schmuck gstohla, ond hefdet sich deam an d Fersa. Zuafellig machet au d Malwine, ihr Bihnapartner Petersen ond dr Hans Hauser Urlaub en St. Christof. So kommt’s, dass sich deet älle Beteiligte wiidrtreffet, ond bald isch des Missvorständnis vo deam „Schmuckdiabstahl“ ufklärt.

Middlrweil hot dr Bussmann a Aug uf dui rassiga Malwine gworfa ond setzt ällas drô, mit-ra ôôzobendla. Sei Quartiir hot’r em „Blaua Ochsa“ ufgschlaga. Dr Wirt vo deam Gaschthof dät’s abr gerner seha, wenn sei reichr Gascht mit seim Dechterle Lorle a Techtlmechtl ôfanga dät. S Lorle abr ischt mit-em Kneacht Gottlieb befreindet, ond deam wiidrom basst des ibrhaupt et. Drom wuud dr Bussmann ganz vorwirrt. Bloß mit-ra Lischt kô-nr deam eifrsichdiga Gottlieb drvokomma.

Dr Richard Petersen setzt ällas drô, da Hans ond d Malwine wiidr zammazbrenget, hot dô drbei abr koi Glick. Em Hans goischtret bloß noh des Schwarzwaldmädle em Kopf rom. Sei Eifrsuacht wuud emmr graißer, wia-nr mit ôôgugga muaß, dass uf oimol au noh der nemme ganz jonge Domkabellmoischtr em Bärbele scheene Auga machet ond glaubt, dass au er noh bei-ra landa kô. 

Endlich isch dr Dag dô, wo s grauße Cäciliafescht staddfendet. Stolz dirigiirt dr Blasius Römer d Kabell, wo zom Tanz ufschbiilt. Ondrem Eifluss vo dera scheena Musig fendet drei Liabespaar zo-anandr: S Bärbele ond dr Hans, d Malwine ond dr Richard, s Lorle ond dr Gottlieb. Bloß dr alde Römer ond dr Bussmann miaßet oiseha, dass fir dia zwoi dr Zug schau lang abgfahra ischt.

D Musig heert mr en deam Film et em Original vom Leon Jessel, sondern en-ra Bearbeidong vom Frank Fox. Gschbiilt worra isch se vom Orkeschtr Egon Kaiser, wo dr Frank Fox gleidet hot. De bekanndeschde Liadr send:

<poem style="font-style:italic">
Mädel aus dem schwarzen Wald,
Ihr süßen kleinen Schätzle,
Schmeichelkätzle, gib ein Schmätzle,
Sei doch nicht so kalt!
Mädel aus dem schwarzen Wald,
Die sind nicht leicht zu habe,
Nur ein Schwabe hat die Gabe,
Stiehlt ins Herz sich bald.
</poem>

<poem style="font-style:italic">
Erklingen zum Tanze die Geigen,
Wie das jauchzt, wie das lockt, wie das fliegt.
Dann führe dein Mädel zum Reigen,
Halt sie fest, in den Arm eng geschmiegt-
Sonnenschein lacht auf den Wegen,
Rosen brichst tändelnd jetzt du.
Im Lenz kannst du’s überlegen,
Doch wird es Herbst – dann greif zu!
</poem>

<poem style="font-style:italic">
Malwine, ach Malwine,
Du bist wie eine Biene.
Du kehrst bei jeder Blüte ein
Und raubst der Liebe Honigseim.
Malwine, ach Malwine,
Du bist wie eine Biene.
Naht man sich dir von weitem bloß,
Dann gehst du los!
</poem>

S Hauptgrischt vo dr Opreddahandlong ischt em Film beibhalda worra. Bloß e de Neabastreng weicht s Drehbuach vom Libreddo ab, was hauptsächlich dô druf zrickzfihra ischt, dass mr em Film d Schauplätz eftrs wechsla kô. Au a baar Persona vo dr Opredde kommet em Film nemme vor, z. B. de ald Traudl ond em Domkapellmoischtr sei Dechtrle Hannele. Dô drfir send fir da Film nuie Persona drzuaerfonda worra: dr Kneacht vom „Blaua Ochsa”, dr Theo Patzke als Mitarbeitr vom Juweliir Bussmann (wo em Bihnastick „Schmußheim“ hoißt ond bloß a Urlaubr ischt), dr Buachhaltr Straubig ond s Eisballett. D Vorlag schbiilt so oms Johr 1915 rom ond d Handlong vom Film e dera Zeit, wo-nr dreht worra isch, also em Ôfang vo de 50er-Johr vom voriga Johrhondert. S Cäciliafescht fendet em Bihnawerk em middlere Akt statt, ond em Film am Schluss.

D Ondrschiid bei dr Musig send scho em vôriga Abschnidd behandlet worra.


S "Schwarzwaldmädel" ischt zwar en erschtr Linie d Vorfilmong vo-ra Opredde, hot abr gleichzeidig älle Bestanddoil vo-ma ookridischa Hoimetfilm, wia-nan viil Leit e de Nochkriagsjohr hend seha wella, wo sich noch-ra hoila Welt gsehnt hend. Meh wia 16 Milliona Leit hot der Film ens Kino gloggt. Der Omstand hot d Filminduschtrii uf da Gedanka brocht, noh eftrs da Schwarzwald als Filmkuliss eizosetza. So send en de 50er Johr noh an Haufa andre Hoimetfilm em Schwarzwald dreht worra. A kleina Auswahl:



</doc>
<doc id="28351" url="https://als.wikipedia.org/wiki?curid=28351" title="Schwäbisches Wörterbuch">
Schwäbisches Wörterbuch

S Schwäbische Wertrbuach isch a Werk en siiba grauße Bend (I bis VI/2) em Lexiko-Format ibr da ganza Wortschatz vom schwäbischa Dialekt. D Vorfassor send dr Hermann Fischer (1851 bis 1920) ond dr Wilhelm Pfleiderer (1878 bis 1953). 

Ôgfanga hot ällas en de 70r-Johr vom 19. Johrhondrt. Dr Professr fir d germanischa ond romanischa Philologie a dr Uni Diibenga, dr Adelbert von Keller (1812 bis 1883), isch uf dui Idee komma, a Wertrbuach ibr da gesamda schwäbischa Dialekt zo schaffa. Zerscht hot’r ôgfanga, an Haufa Matrial zo sammla. Bis 1883 send so rond 400.000 Zettl mit Ufzoichnonga ond 400 Ufsätz vo schwäbische Volksschuellehrer zammakomma. Wo nô de eigentlich Arbet zo deam Wertrbuach hett losganga kenna, hot dr Keller s Zeitliche gsegnet. Vôrher hot’r abr noh seim Schialer Hermann Fischer da Uftrag gäa, sein graußa Plâ zo vorwirklicha. Der hot sich mit ma enorma Eifr dera Sach ôgnomma ond noh meh Matrial zammatraga, bis us deane 400.000 Zettl 650.000 worra send. Em Johr 1904 schliaßlich isch dr erscht Band vom "Schwäbischa Wertrbuach" rauskomma. Ganz fertig macha hot’r des riisige Werk nemme kenna; nôch-em Erscheina vom fuffda Band hôt au dean dr Daud hoimgsuacht, wia-nr grad ibrem Buachstaba „U“ gschafft hot.

Zom Glick hot dr Fischer an tichtiga Mitarbeitr ghet, wo scho viil Johr mit-em zammagschafft hot: da Wilhelm Pfleiderer. Der hot dui Arbet weitrgfihrt ond se 1936 mit-em sibta Band "Nachträge" zom guada Schluss brocht.

Bei dr Auswahl vo de Wertr hend sich dia Autora hauptsächlich an des Schwäbische ghalda, wo em Land Wirdaberg gschwätzt worra ischt. Berichsichtigt hend se abr au noh s boirische Schwoba, s obre Allgai, da hohazollorische Doil vo dr Bodaseeregioo ond des nemme ganz reine Schwäbisch, wo en Hohalohe, also em frenkischa Doil vo deam domoliga Kenigreich Wirdaberg, vorbroidet gwäa ischt. 

Zammagnomma hot des Werk 13.027 Schbalda. Em Lauf dr Zeit isch’s fir viil Schbrochwissaschaftlr a nitzlichs Werkzeig fir ihr Forschong worra, ond des et bloß fir d Dialektforschong. Weaga seira vorhältnismäßig kloina Uflag isch des Schwäbische Wertrbuach fir da Normalbirgr a bissle arg deier. Drzua kommt noh, dass des Werk fir de meischde Leit au viil z wissaschaftlich ischt, so dass se et viil drmit ôfanga kenndet. Drom fendet mr’s au kaum e-ma Privathaushalt, sondrn fascht bloß en wissaschaftliche Biachoreia.


"Schwäbisches Handwörterbuch", a wenziga Zammafassong vom graußa "Schwäbischa Werterbuach"



</doc>
<doc id="28383" url="https://als.wikipedia.org/wiki?curid=28383" title="Street Parade">
Street Parade

D Street Parade isch e Technoparade z Züri, wu em Zürisee noo goht.

Syter ass d Loveparade z Berlin yygstellt woren isch, isch si di grescht Techno-Party in dr Wält un au di zwotgrescht jehrlig Veraastaltig in dr Stadt Züri. D Street Parade wird in dr Regle am zwete Samschtig im Augschte durgfiert.

Di erscht Street Parade het am 5. Septämber 1992 stattgfunde, initiiert vum Mathematik-Studänt Marek Krynski un offiziäll bewilligt as "Demonstration für Liebe, Frieden, Freiheit, Grosszügigkeit und Toleranz". Dr allererscht Street Parade Flyer isch vu dr DJ Viola gstaltet wore. Villicht 1'000 bis 2'000 Persone hän dert deilgnuu un sin hinter dr zwei Lovemobil hinterhär danzt. Hite cheme zue dr Street Paradade als bis zue eire Milion Mänsche, si isch dodermit fir Züri zuen eme wichtige Wirtschaftfaktor wore.

1992 isch d Paraderute am Limmatquai duregange un e Stuck wyt in dr Bahnhofstrass lang. Dr Start isch am Hechtplatz gsi, mit dr Marschrute iber Limmatquai, Rudolf-Brun-Bruck, Uraniastrass in d Bahnhofstrass bis Bäregass un mit Ziil am Basteiplatz. Eim vu dr bide Mobile isch zmitts im Umzug dr Strom uusgange, uf d Stimmig het sich des aber nit uusgwirkt. E Gegedemo us dr Huusbsetzerszene, wu verärgeret gsi isch, ass ihri Demo nit bewilligt woren isch, isch vu dr Bolizei, wu mit Schlagsteck un Schutzschild bewaffnet gsi isch, vum Umzug ewägghalte wore. Vor allem an dr Bahnhofstrass hän sich vil jungi Mänsche dr Techno-Dänzer spontan aagschlosse. Am Oobe het s derno di erscht Energyparty gee mit rund 6'000 Persone in dr SRO-Chugellagerfabrik z Oerlike.

1993 hän scho 10'000 Raver deilgnuu, d Parade isch bekannt un zuen eme Großaalass wore.

1994 het dr Zürcher Bolizeivorstand Robert Neukomm (SP) d Street Parade verbotte. D Street Parade sej z groß, z lut un diej d Stroße dräckig mache. Derzue diej si nume ne uuwesentlige Deil vu dr Bevelkerig inträssiere. Dr Neukomm het in syyre Ablähnig vum Gsuech au gschribe (Zitat), «dass die Innenstadt für solche Grossanlässe völlig ungeeignet ist». S het Pressekumferänze gee vum Marek Krynski un syym Aawalt Dr. Christian Widmer, wu ne 19-sytige Rekurs verfasst gha het - un vor em Zürcher Stadthuus het s nochenand an vier Mittwuche (derwylscht Dagige vum Stadtrot gee het) Pro-Street-Parade-Demonschtratione gee. Dr Neukomm isch zerscht bi syyre Ablähnig blibe, het d Initiante as «unwichtiges Grüppchen» bezeichnez un het schließli in eme Interview vorgschlaa, d Street Parade sott doch z Bärn oder z Basel stattfinde. Di grien Bolitikeri Monika Stocker isch em Neukomm as Vorsteheri vum Sozialdepartement byygstande un het uf di grß Drogegfohr hiigwise, w uno ihre Meinig vu dr Street Parade uusgieng. E Mehrheit vu dr Bevelkerig het aber kei Grund fior e Verbot gsäh. Wel s als Protescht gee het us dr Techno-Szene, us dr Bevelkerig un wäg dr Diskussion in dr Medie het d Stadtregierig ihre Verbot zruckzoge, het aber neji Uflage gmacht zue dr Durfierig, Lärmemissione, Abfall un Sicherheit. D Parade findet syterhär all Johr aafangs Augschte statt. D Rute vu dr Parade isch verleit wore un goht jetz iber d Quaibruck vum Mythequai z Wollishofe rund um s Seebecki vum Zürisee bis zue dr Hornbachstrass im Seefeldquartier.

Im Ruckblick het s Verbot vum Neukomm un di effentlig Diskussion, wu drus entstande isch, dr Street Parade Community e wichtige Ufschwung gee. D Zyte vum spontane Underground-Raves sin aber verbyy gsi. E Deil vu dr Lyt, wu am Aafang derbyy gsi sin, wie z. B. d DJ Viola, hän sich wäg dr Professionalisierig un Kommerzialisierig vu dr Street Parade zruckzoge. 1994 isch zem erschte Mol e CD vereffentligt wore mit em Name "Energy 94 Streetparade – The Disc".

1995 hän scho 150'000 Raver us em In- un Uusland deilgnuu. Zem erschte Mol isch mit dr Doppel-CD "Street Parade 95" e eigeständigi CD zue dr Parade erschine.

1996 het dr Marek Krynski zämme mit dr Barbara Suter un em Christoph Soltmannowski dr Verein "Street Parade Authorities" grindet, wu dr Aalass ab do organisiert het. D Parade het hite zwor dr Karakter vun eme Volksfescht, juristisch giltet si aber allno as bolitischi Demonschtration. Des erspart dr Veraastaltern unter anderem d Sicherheitscheschte, wu d Stadt ibernimmt. Zem erschte Mol isch s jetz offiziäll Logo vu dr Street Parade brucht wore, e stilisiert "P" in eme Stärn.

1998 isch no dr Street Parade e Live-CD erschine, wu vun eim Love-Mobile diräkt ufgnuu woren isch.

1999 isch zem erschte Mol Radio Street Parade uf Sändig gange. Radio Street Parade het allmol rund zwo Wuche vor bis e baar Däg no dr Parade Technomusik gsändet, elektronischi Danzmusik un Interview mit DJ un Musiker, derzue Bricht rund um d Street Parade.

2000 Unter em Motto «believe in love» isch d Street Parade zem erschte Mol vum Schwyzer Färnseh SRF 1, vu 3sat un vu Tele 24 live iberdrait wore. Dr Dytsch Musiksänder VIVA het in dr Wuche derno zwostindigi Zämmefasige zeigt.

2001 het si mit iber eire Million Deilnämmer e Rekord ufgstellt. Dodermit isch d Zürcher Streetparade zem erschte Mol us em Schatte vu dr Berliner Loveparade drätte, wu in däm Johr au rund ei Million Bsuecher gha het.

2002 het s arg grängnet, was sich zem Deil uf d Stimmig uusgwirkt het.

2003 hän wider 900.000 Mänsche an dr Parade deilgnuu. Zem erschte Mol isch d Parade nit vum Mythequai zum Seefeldquarier gange, sundere umgchehrt. Die Änderig vu dr Zugrichtig isch zem Eine us Lärmschutzgrind durgfiertw wore, wel am Seefeldquartier meh Lyte wohne, zem Andere, wel z Wollishofe besseri Rute zum Ewägfahre git fir d Lovemobile.

2004 het d Street Parade wider 1'000'000 Deilnämmer gha.

2005 het s wider ei Million Deilnämmer gee. Radio Street Parade isch in finanziälli Not grote, dr Sänderbedrib het aber chenne grettet wäre vum Zürcher Lokalradiosänder Energy Zürich un dr Gratiszytig 20 Minuten.

2006 het d Street Parade unter em Motto "Move your mind" mit rund 800'000 Deilnämmer stattgfunde.

2007 het s d Street Parade zum 16. Mol gee unter em Motto «Respect!» fir e gwaltfrej Mitenandersyy. Mit rund 800'000 Raverinne un Raver sin s eppe glych vil Lyt gsi wie im vergangene Johr. Negativ in d Schlagzyyle isch d Street Parade chuu dur e Mässerrstächerej mit Dodesfolg.

2008 het d Streetparade am 9. Augschte stattgfunde. Ass sich d Uuswichs us em Vorjohr nit widerhole, het d Stadt Züri bi dr Organisatore uf Maßnahme drängt, wu d Situation hän solle beruehige. In dr Innestadt het s kei Sunderbewilligunge me gee fir zuesätzligi Bartheke uf effetligem Grund, s hän kei Lutsprächer me im Freje derfe ufgstellt wäreun d Frejnacht het nume um Innere vu dr Lokal gulte. Au d Mainstation-Party im Hauptbahnhof, wu nit diräkt mit dr Streetparade zämme hangt, isch nume no bis Mitternacht bewilligt wore un nit wie in dr Vorjohr bis am segsi dermorge. Mit em Motto "Friendship" het d Streetparade zuen eme fridlige un verantwortigsbewusste Umgang mit Mitmänsche un dr Umwält ufgruefe.

2009 sin drotz Räge, Chelti un Warnige wäg dr Schweine-Grippe einewäg rund 600'000 Persone zue dr Streetparade chuu. Im Vorfäld het s Bedänke in e Deil Medie gee, e Masseveraastaltig wie d Streetparade chennt zuen ere Verbreitig vu dr Schweinegrippe-Pandemi in dr Schwyz byydrage.

2010 het d Streetparade am 14. Augschte unter em Motto «Celebrate the Spirit of Street Parade» stattgfunde. Fir d Opfer vu dr Massepanik bi dr Loveparade z Duisburg het s e Schwyygeminut gee. Trotz ass Räge aagchindet gsi isch, sin rund 650'000 Lyt chuu.

2011 het d Streetparade am 13. Augschte unter em Motto «20 Years Love, Freedom, Tolerance & Respect» stattgfunde. 900'000 Raver und Zueschauer sind choo.

2012 het d Stretparade am 11. Augschte unter dem Motto «Follow your heart» stattgfunde.

2013 het d Stretparade am 10. Augschte unter dem Motto «Dance for freedom» stattgfunde. Wie im Vorjohr sin rund 950'000 Lyt chuu.

2014 het d Street Parade am 2. Augschte un dodermit am erschte Augschte-Wuchenänd un nit wie sunscht an zwaite stattgfunde.

Syt 1996 findet as Alternative zue dr Street Parade am nämlige Dag d "Antiparade" z Züri statt. D Ziil vu dr "Antiparade" sin ähnli wie bi dr Fuckparade z Berlin.

In dr Roote Fabrik findet analog zue dr Energy au d Lethargy statt.

Loveparade




</doc>
<doc id="28386" url="https://als.wikipedia.org/wiki?curid=28386" title="Eduard Spörri">
Eduard Spörri

De Eduard Spörri (* 21. Jänner 1901 z Wettige; † 1. Juli 1995 au z Wettige) isch en Schwiizer Bildhauer und Künschtler gsi.

De Eduard Spörri isch in ere Bildhauerfamilie z Wettige ufgwachse. Scho de Vater und de Grossvater sind Bildhauer gsi.
Z Wettige het er vom 1908 bis ins 1916i d Primarschuel und im Aaschluss e Fortbildigsschuel bsuecht. Im 1916i het er dann z Bade bim Eugen Märchy e Lehr zum Schteimetz aagfange und het derte d Gwerbschuel bsuecht, bevor er vom 1917 bis ins 1919i uf de Kuschtgwerbschuel z Züri isch gsi. Sini Bildhauerlehr het er im 1920i z Locarno bim Turo Rossi abgschlosse. Vom 1921i bis ins 1923i isch er bi eme Studieufenthalt z Münche gsi. Scho im 1924i het er d Werkstatt vo sim Vater z Wettige übernoh und im 1927i isch er an ere grosse Kunschtusstellig z Düsseldorf beteiliged gsi. Im 1929i het er d Rosa Bachofner ghürote, wo für vili vo sine Frauefigure sis Modell gsi isch. Im gliiche Johr het er, ufgrund vo eme Studiepriis vo de Eidgnosseschaft, e längeri Reis uf Rom und Neapel chönne unternäh. Im 1931 het er dann ufgrund vo eme Stipendium d Möglichkeit ghe für en Studiefenthalt z Paris. 
Im 1936 het er d Schwiiz, näbe andere, mit föif Werch bi de Biennale z Venedig verträre. Zwei Johr schpöter het er uf de "Exposition internationale des Beaux-Art", wider z Venedig, chönne teilneh. Immer wider het er sini Werch chönne usstelle, so 1945 und 1954 im Kuschthuus z Lozärn, 1951 im Kunschthuus Züri und im 1954 z Biu, wo er mit viir Grossplastike verträte isch gsi. Vom 1951i bis ins 1954i isch er Mitglied im Zwyssig-Komitee gsi und im 1961 het er en Usstellig im Kunschthuss Aarau gha, zämme mit em Eugen Maurer. Im 1965i isch er "Membre correspondant de l'Institut de France" vo de "Académie des Beaux-Arts" z Paris worde und im 1967i het er Werch z Paris und in verschidnige Schwiizer Galerie chönne usstelle. 
In de Johr zwüsche 1985 und 1994 het er sis Atelier z Wettige zum Eduard-Spörri-Museum usbaut.

Vili vo de Werk vom Eduard Spörri sind hüt no im Kanton Aargau und derte bsunders z Wettige.

Uswahl:



</doc>
<doc id="28387" url="https://als.wikipedia.org/wiki?curid=28387" title="Lemberg (Schwäbische Alb)">
Lemberg (Schwäbische Alb)

Dr Lemberg isch mit dr hegscht Bärg vu dr Schwebische Alb. Är lyt z Bade-Wirttebärg, eschtli vu Rautweil im Landchreis Duttlinge bi dr Gmei Gose. Uf em gipfel vum Bärg het s e 33 Meter hoche Durm (Plattformhechi) us eme Stahlgrischt, wu e scheni Uussicht iber d Baim bietet, bi schenem Wätter bis zue dr Alpe.

Wie viil Bärg in dr Region isch dr Lemberg e Zyygebärg. Syy Name goht s keltisch *lem zruck, wu nasse Bode oder Moos bedytet. Wahrschyns chunnt dää Name vu dr Bära-Quälle, wu am Fueß vum Bärg lyt un villicht in dr vorgschichtlige Zyt meh Wasser gfeirt he tun s Biet drumumme vermoost gha het.

In dr Hallstattzyt (8.–5. Johrhundert v. Chr.) het s e keltischi Sidlig uf em Lemberg gee. Hitte cha mer uf em Gipfel no Räscht vu Muure un Gräbe sähne. Im Oschte un Weschte sin uf em Gipfel Bede aagleit wore. Anderi Räscht us dr Keltezyt het su uf dr Nochberbärg un uf em ganze Große Heiberg.

Scho anne 1890 hets Bläne gee fir dr Böu vun eme Holzdurm uf em Lemberg oder uf syym Nochber, em Oberhaueberg. Di gschichtli Bedytig un dr chummlig Ufstigg hätte fir dr Ob erhaueberg gsproche, d Entschiedig isch aber uf dr Lemberg gfalle, am Änd vor allem wel s dr hegscht Bärg vu dr Schwebische Alb isch. Anne 1894 het s di erscht Bsichtigung vum Biet gee dur e Ingenieur un zwee Handwärchsmeischter. Wel aber z wenig Gäld do gsi isch, het sich dr Böu aber all wyter verzegeret. 1897 sin di bishärgi Blän ufgee wore, derfir het e Diskussion aagfange iber e Böu vun eme Durm us Stei oder Yyse. Wel dr Steiböu uf 24.000 Mark gschetzt woren isch, het mer sich entschide fir dr billiger Yyseböu. Dr Ufdrag het d Firma Ant. Fauler vu Fryybeg iberchuu. D Gäldmittel sin vor allem us ere groß aagleite Spändesammlig chuu.

D Fundamänt sin an dr Oschtere 1899 gleit wore. Am Bfingschtmenig hän zwelf Arbeiter mit em Durmufböu aagfange. Wel s guet Wätter gee het, isch dr Durm scho am 17. Juni 1899 fertig gsi. Dr Durmufstiig goht iber 152 Stägestapfle ufe, verdeilt uf zwelf uffigi Stockwärch. 23 Tonne Yyse sin verböue wore. Dr Cheschtevoraaschlag vu 10.000 Mark isch nit iberschritte wore. D Uussichtsplattform vum Lembergdurm lyt uf ere Hechi vu 30 Meter. Mit dr Fahnestange uf em Spitz misst dr Durm 34 Meter.

Rund alli 25 Johr stoht zyterhärh e dyyri greßeri Sanierig aa. Vor allem noch em Erschte Wältchrieg, wu dr Durm wie au im Zwete Wältchrieg nit wichtig gsi isch, het mer iberleit, dr Durm abzrysse go d Cheschte fir d Sanierig spare. Dää Vorschlag isch aber nit aagnuu wore. Zletscht isch dr Durm anne 1973 un 1999 fir e lengeri Zyt gsperrt gsi un vu Frejwillige un Gosemer Handwärcher saniert wore.

Mitti 1980er Johr isch sin vum dodmolige Färnmäldeamt Rautweil uf em Lembergdurm zwoo Richtfunkantänne fir d Realisierig vun ere Richtfunkverbindig zwisch em Färnmäldegebej z Rautweil un dr Färnvermittligsstell in dr Gosemer Bahnhofsstroß inschtalliert wore. Die Richtfunkverbindig, wu uf em diräkte Wäg nit megli gsi wäre, het as Ergänzig zue dr Delifonchabelverbindige dient. Wu die allmeh dur Glasfaserchabel ersetzt wore sin, isch die Richtfunkverbindig all weniger wichtig wore un anne 2005 isch die Antänne demontiert wore.

Die Anlage het mit ere rein passive Richtfunktumlänkig funktioniert, wel s am Lembergdurm kei Stromaaschluss git. Us däm Grund het s au am Lembergdurm nie anderi Antänne gee.

D Sicht goht an schen Däg im Side bis zue dr Alpe, mer cha dr Nordrand sähne vu dr Zugspitz bis zue dr Bärner Alpe. Im Wechste lyt dr Schwarzwald, di hegschte Pinkt vun eme cha mer guet säh, dr Fälberg im Sidweschte un d Hornisgrind im Nordweschte. In dr nechere Umgäbig siht mer dr Nordrand vu dr Schwebische Alb bis zue dr Burg Hauezollre, im Norde s Biet vum ober Necker bis zue dr Keuperhechine vum Scheabuech, bin ere seli guete Färnsicht au dr Stuegerter Färnsehdurm. Vor allem im Spotjohr un im Winter git s Däg mit ere guete Färnsicht.

Uf dr Lemberg cha mer uf bezeichnete Wanderwäge ufestyyge. Dr Hauptwanderwäg 1 vum Schwebische Albverein, dr Schwebisch-Alb-Nordrand-Wäg, goht iber dr Gipfel. Vum negschtglägene Wanderparkblatz uus isch mer in dr frejviertel Stund uf em Gipfel, doderbyy mueß mer rund 180 Hechemeter iberwinde.

Vu Wilfenge uus isch mer in rund anderthalb Stund uf em Gipfel, doderbyy mien rund 400 Hechemeter iberwunde wäre. Iber guiet uusböuti gschottereti Waldwäg goht s zerscht dur Fälder in dr Wald yyne. Noch rund ere Stund un 270 Hechemeter verlosst mere d Waldwäg un dr Wäg goht di letscht halb Stund iber e schmale, gäche Wanderwäg.

Uf em Gipfel vum Lemberg git s unter em Durm e Schutzhitte vum Schwebische Albverein.

Di erscht Schutzhitte isch am 21. Juni 1901 yygwejt wore. Si het e Grundflechi gha vu 6 × 3,5 Meter. Si isch e us Rundhelzer böue Blockhuus gsi uf em Betonfundamänt un eme Muursockel. D Böucheschte sin bi 800 Mark gläge.

In dr hitige Schutzhitte git s e chleini Gaschtstube. An dr Däg, wu gwirtet wird, siht mer uf em Lembergdurm d Dytschlandfahne. Uf Aafrog macht dr Hittewirt au an andre Däg uf.



</doc>
<doc id="28391" url="https://als.wikipedia.org/wiki?curid=28391" title="Mesozoikum">
Mesozoikum

S Mesozoikum, abgleitet vum griechische "μέσος" (mésos) = mittlere, mitte un "ζῶ" (zo) = läbe, au Ärdmittelalter gnännt, isch e Ärdzytalter, wu vor rund Millione Johr aagfange he un vor rund Millionen Johr ufghert het. In dr geologische Zytskala isch s dr mittler Zytabschnitt vum Äon Phanerozoikum.Noch em Mesozoikum chunnt in däre Zytskala s Känozoikum (Ärdnejzyt), dervor s Paläozoikum (Ärdaltertum). S Mesozoikum wird in Trias, Jura un Chryyde glideret.

Stellig vum Mesozoikum im Phanerozoikum: 

S Mesozoikum wird in die Syschtem unterglideret (obe s jingscht, unte s eltscht):

S Mesozoikum fangt aa noch ere Kataschtrof am Änd vum Perms (Paläozoikum), wu d Ursach dervu nonig ufgchlärt isch; 90% vu allne Dier- un Bflanzearte sin dertemol uusgstorbe. Des het d Evolution vun ere ganz neje Dier- un Bflanzewält megli gmacht.

D Dinosaurier sin entstande, hän d Ärd dominiert un sin wider uusgstrobe. Ihri negschte hitige Verwandte sin d Vegel un d Krokodil. 

Derzue hän sich Pterosaurier un vil anderi Wasserreptilie entwicklet, wu aber alli am Änd vum Mesozoikum wider uusgstorbe sin.

Au di erschte chleine un greßere Suger sin entstande (alles Näbelinie vu dr hitige Suger), di erschte Blietebflanze un di meischte Baim, wu s hite git.

Am Änd vum Mesozoikum isch e Meteorit in dr Nechi vu dr Yucatánhalbinsel (Mexiko) yygschlaa. Dää sognännt KT-Impakt wird vilfach fir s Uusstärbe vu 50% vu allne Dier- un Bflanzearte verantwortli gmacht – dodrunter alli Dinosaurier (ußer dr Vegel), Flugsaurier, Ammonite, Belemnite un di meischte vu dr Meeresreptilie, wu s dert gee het.

Derwylscht am Aanfang vum Ärdmittelalter alli Kontinänt zue eim „Superkontinänt“ (Pangaea) vereint gsi sin, sin speter d Kontinänt wider usenander driftet.

Dur s sukzessiv Ufbräche vum friejere Superkontinänt Pangaea het sich s Klima im Mesozoikum als gänderet.

Am Aafang vum Zytalter het s no riisigi Wieschtine gee dur di groß Landflechi vu Pangaea - verglyychbar mit dr Sahara im hitige Afrika.

Wu am Aafang vum Mesozoikum d Tethys entstanden sich, isch s Klima aber bal fyychter wore, d Kontinänt hän aagfange sich ufzdeile. S Klima isch insgsamt tropisch un isch uf dr ganze Wält zimli glyych gsi, wel s Meer nonig wie hite Atlantik, Pazifik un Indische Ozean unterdeilt gsi isch un d Meeresstremige sich glyychmäßiger hän chenne verdeile. Au d Pol sin yysfrej gsi.

Erscht, wu dr Atlantik entstanden isch un Pangaea im Jura allmeh in Kontinänt usenader ghejt isch, sin di wältwyte Meeresstremige unterbroche wore un dr wältwyt Uusglyych vu dr Klimazone isch uusblibe. Des losst sich an dr Johresring vu versteineretem Holz feschtstelle. Geg em Änd vu dr Chryyde zue het s zem erschte Mol Johreszyte gee mit Chaltzone im Norde un Side vu dr Ärd, wel s kei globale Tämperaturuusglyych me gee het.



</doc>
<doc id="28418" url="https://als.wikipedia.org/wiki?curid=28418" title="Känozoikum">
Känozoikum

S Känozoikum (griech. καινος „nej“, ζωον „Dier“), au Ärdnejzyt gnännt, isch s Ärdzytalter, wu im Äon Phanerozoikum noch em Mesozoikum (Ärdmittelalter) chunnt un wu bis hite goht. E veraltete Name isch "Neozoikum". Dr Aafang vum Känozoikum wird vor rund Millione Johr aagsetzt, noch em Masseuusstärbe vu dr Chryydezyt, wu unter anderem alli Dinosaurier uusgstorbe sin.

S Känozoikum umfasst di geologisch Entwicklig vum hitige Europa un vu dr andere Kontinänt mit dr Uffaltig vu dr Alpe un vum Himalaya (Alpidische Orogenese) bis zue ihre hitige Form un d Radiation un Entwicklig vu dr hitige Bflanze- un Dierwält, vor allem vu dr Suger (Mammalia). Derwylscht s Klima am Aafang vu dem Ärdzytalter no seli warm gsi isch, het vor rund 2,6 Million Johr s jingscht Yyszytalter aagfange mit dr Veryysig vum Nordpol. D Inlandveryysig am Sidpol het scho vor 38 Mio. Johr aagfange.

Stellig vum Känozoikum im Phanerozoikum: 
S Känozoikum wird in die Syschtem unterglideret (obe s jingscht, unte s eltscht):

S Känozoikum isch friejer in zwei Syschtem unterdeilt wore: in s Tertiär (mit dr Serie Paläozän, Eozän, Oligozän, Miozän un Pliozän) un in s Quartär (mit dr Serie Pleistozän un Holozän). Syt 2004 giltet d Yydeilig in drej Syschtem: s Paläogen (mit Paläozän, Eozän un Oligozän) isch dr eltscht Zytabschnitt, derno chunnt s Neogen (mit Miozän, Pliozän). D Serie-Yydeilig vum jingschte Syschtem vum Känozoikum, em Quartär, isch nit gänderet wore, syt em Juni 2009 wird aber s Gelasium in s Pleistozän gstellt as jingschti Stapfleu.

Scho anne 1759 sin em italienische Geolog Giovanni Arduino di wenig verfeschtigte Gsteiformatione ufgfalle, wun er as "montes tertiarii" (dritti Bärg) dr "montes secundarii" (zweete Bärg) us Chalch un dr "montes primitivi" (urspringlige Bärg) us Granit, Basalt oder Schiifer gegenibergstellt gha het. Us däne Bezeichnige het si scho ne Reihefolg im dr Entstehig un im Alter ergee. D Gebirg, wu im „Tertiär“ entstande sin, sin alpidisch. D Bezeichnig „Tertiär“ wird aber syt 2004 in dr Geologische Zytskala nimi brucht.


</doc>
<doc id="28420" url="https://als.wikipedia.org/wiki?curid=28420" title="Paläozoikum">
Paläozoikum

S Paläozoikum, au Ärdaltertum gnännt, isch s eltscht vu dr drej Ärdzytalter (Äre), wu s Äon Phanerozoikum dryy yydeilt wird in dr geologische Zytskala. S umfasst dr Zytruum vu ca. Millione Johr bis ca. Millione Johr vor hit. Noch em Paläozoikum chunnt s Mesozoikum (Ärdmittelalter).

Stellig vum Paläozoikum im Phanerozoikum: 

S Paläozoikum wird in die Syschtem unterglideret (obe s jingscht, unte s eltscht):

D Periode Perm, Karbon un Devon bilde s Jungpaläozoikum, d Periode Silur, Ordovizium un Kambrium s Altpaläozoikum.

Vor em Kambrium lyt s sogännt Präkambrium; s umfasst d Äone ab dr Entstehig vu dr Ärd vor ca. mya bis zum Aafang vum Paläozoikum. Des sind s Proterozoikum (– mya), s Archaikum (– mya) un s Hadaikum. (– mya).

S Paläozoikum fangt aa mit em Ufdrätte vu chleine, hertschalige Fossilie, dr sognännte "small shelly fauna", in dr Stapfle vum Tommotium an dr Basis vum Kambrium. Im Kambrium hän si fascht alli Stämm vum Dierryych entwicklet, wu s hite git.

S Läbe isch am Aafang bschränkt gsi uf d Ozean. Erschti Riffbildner sin Algebildige (Stromatolithe) gsi, wu scho us em Präkambrium bekannt sin. Aber scho im mittlere Ordovizium bilde sich greßeri, komplexeri Riff. Am Änd vum Ordovizium chunt s zytglyych mit dr oberordovizische Veryysig zuen eme Masseuusstärbe. Us em Silur isch e vilgstaltigi marini Riffgmeinschaft bekannt (Stromatopore, Koralle, Bryozoe). Iberräscht vu dr erschte silurische Landbflanze (Psilophyta) sin üiberliferet, d Bflanze hän dr Gump uf s Land wahrschyns scho frieje im spote Ordovizium vollzoge. 

Im Devon hän sich d Riffgmeinschafte wyter etnwicklet. Z Dytschland sin vor allem d Chalchmuelde in dr Eifel un im Sauerland e Byschpel doderfir. Us oberdevonische Schichte goht firi, ass au d Dierwält scho s Land eroberet gha het: di erschte Amphibie sin iberliferet, wu zmindescht deilwyys uf em Land gläbt hän. Im Oberdevon het s wider e groß Masseuusstärbe gee, wu vil marini Läbewäse verschwunde sin. 

Im Karbon un Perm sin d Kontinänt scho vun ere vilfältige Fauna bewohnt un mit Wälder bewachse gsi. D Fossilie findet mer hite in dr Steichohleflez. Vor allem Arthopode hän in dr suustoffryyche Atmosphäre vum Karbon zem Deil gigantischi Uusmaß entwicklet, zem Byschpel Insekte wie dr Deifelsnagel "Meganeura", wu im fycht-warme Klima vu dr Moos gläbt het. Di greschte Dier uf em Land im Perm sin d Therapside gsi, friejer au „sugerähnligi Reptilie“ gnännt.

Am Änd vum Paläozoikum, im obere Perm, het s grescht Masseuusstärb in dr Ärdgschicht gee. Iber e Zytruum vu rund zeh Millione Johr sin 75 un 90 Prozänt vu allne Arte uusgstorbe, wu s dodemol gee het. D Goniatite, d Vorlaifer vu dr Ammonite, wu speter im Mesozoikum eso erfolgryych gsi sin, sin au fascht uusgstorbe, nume zwei oder drej Arte hän d Krise im Perm iberläbt bis in Trias, wu derno chuu isch. D Trilobite, wu syter em Kambrium wyt verbreitet gsi sin, sin vollständig uusgstorbe, un au vil anderi Arte hän dää Yyschnitt nit iberläbt. 

Geologischi Befund spräche fir e Veränderig vum Klima as megligi Ursach vu däm Wandel. D Polregione sin im Perm vu Kontinänt deckt gsi, wu sich großi Inlandyysmasse bildet hän. S geografisch Verbreitigsbiet vu vil tropische Arte, wu Wermi bruche, isch uf d Tethys bschränkt gsi, e golfartig Meer, wu vu Oschte här in dr Superkontinänt Pangaea yynegragt isch.


S paleomap-project uf http://www.scotese.com bietet plattetektonischi Rekonschtruktione vu dr Kontinäntaaornig im Paläozoikum:



</doc>
<doc id="28428" url="https://als.wikipedia.org/wiki?curid=28428" title="Kreide (Geologie)">
Kreide (Geologie)

D Chryyde (in dr populärwisseschaftlige Literatur vilmol au Chryydezyt) isch in dr Ärdgschicht s jingscht un mit 80 Millione Johr s lengscht chronostratigrafisch Syschtem (bzw. Periode in dr Geochronologi) am Ände vum Mesozoikum (Ärdmittelalter). Si het vor rund Millione Johr aagfange mit em Änd vum Jura un het ufgehrt vor rund Millione Johr mit em Aafang vum Paläogen, em eltschte chronostratigrafische Syschtem vum Känozoikum.

Dr Name Chryyde isch anne 1822 dur dr belgisch Geolog Jean Baptiste Julien d'Omalius d'Halloy gnännt wore no dr stark Calciumcarbonat-haltige Fossilie vu Chräbsdierer, Koralle, Muschle, Schnäcke un Eizäller, wu in dr Gstei vu däm Syschtem vorchemme. Chryyde isch näbe Chalchstei un Marmor eini vu dr drej Gsteiformatione vu Calciumcarbonat, wu in dr Natur vorchemme.

Dr exakt Aafang vum Chryyde-Syschtem un doermit e GSSP isch bis jetz nonig feschtgleit wore. Wie s uussiht wird d Untergränze vu dr Chryyde (un dr Unterchryyde-Serie un dr Berriasium-Stapfle) dur s erscht Ufdrätte vu dr Ammoniteart "Berriasella jacobi" definiert. S Änd vu dr Chryyde isch mit dr Iridium-Anomalie vu dr Chryyde-Tertiär-Gränze un em Uustärbe vu vil Wirbeldier- un Wirbellose-Gruppe seli guet definiert.

S Chryyde-Syschtem wird hite in zwoo Serie un 12 Stapfle unterdeilt:


Ibergordneti, aber in dr Zwischezyt veralteti Stapflebezeichnige sin: Neokom (unteri Unterchryyde), Gault (oberi Unterchryyde), Emscher (jetz Coniac undSanton) un Senonium (jetz Santon, Campan un Maastricht).

S Ussenandergheje vu Gondwana, wu scho im Jura aagfange gha het, het sich in dr Chryyde furtgsetzt. S chunnt zuen ere Drännig vu Auschtralie/Antarktika, wu no zämmehange, un Afrika/Sidamerika, wu am Aafang vu dr Chryyde au no zämmehange, au Indie spaltet sich ab. In dr Unterchryyde fangt dr sidli Sidatlantik aa ufzgoh. Des goht wyter im Lauf vu dr Unterchryyde no Norde. Im Turonium isch schließli e Verbindig zum Nordatlantik entstande. Im Nordatlantik goht s Gritte vum Ozean zwische Nordafrika un dr nordamerikanische Oschtkischte, wu scho im Jura aagfange gha het, wyter no Norde. Im Lauf vu dr Unterchryyde bildet sich s Deilstuck zwische dr Iberische Halbinsle un Nejfundland. In dr hechere Unterchryyde un dr diefere Oberchryyde grittet au d Biskaya, d Verlengerig dervu goht bis in dr Pyrenäeruum. In dr Oberchryyde entstoht weschtli vu Irland e Tripelpunkt – ei Nast mindet in e Grabesyschtem zwische Nordamerika un Grönland, dr ander wytet si in dr Oberchryyde un im Känozoikum zum hitige Nordatlantik. In dr Alpe git s di erschte Kollisione ("vorgosauischi Gebirgsbildig").

S Klima in dr Chryyde isch allgmein warm un uusgliche gsi. S het e baar Dinosaurier, zmindescht in dr Summermonet megli gmacht, bis in hoche sidligi un nerdligi Breitine vorzdringe. D Pol sin yysfrej gsi un dodermit dr Meeresspiegel seli hoch, syy Maximalwärt het er im Unterturon gha. Erscht zum Änd vu dr Chryyde im Maastrichtium isch zuen ere Abchielig chuu un zuen ere markante Regression.

Us dr Chryyde chännt mer z Dytschland e Huffe Dappete un Skeletträscht vu Dinosaurier. Z Münchehagen bi Rehburg-Loccum het mer unter anderem di fascht 30 Meter lang Dappete vun ere elifantefießige „Dundererechse“ ("Elephantopoides muenchehagensis") entdeckt. Bsundersch hyfig sin Dappete (Bückeburg, Münchehagen) un Skeletträscht (Nehden bi Brilon im Sauerland) vum Bflanzefrässer "Iguanodon", wun e Hechi vu bis zue 5 Meter erreicht gha het. Fossilie belege au, ass es Raubsaurier gee het wie dr "Megalosaurus", Meeresreptilie wie dr "Mosasaurus" un au Krokodil.

Im Chryydemeer het s Riiseammonite gee. Mit eme Durmässer vum Ghyys vu rund 1,80 Meter isch e Exemplar vu "Parapuzosia seppenradensis" us dr Westfälische Bucht im Münsterland dr bislang grescht bekannt Ammonit.

Jingeri Fund us em nordoschtchinesische Jiulongshan-Gebirg (Inneri Mongolei, Provinz Ningcheng, Daohugou) un vor allem us dr au in dr Innere Mongolei glägene Jehol-Gruppe belegen, ass d Suger in dr Chryyde nit nume, wie bishär aagnuu, us chleine Insektefrässer bstande sin. S het e großi Vilfalt vu vollentwicklete Suger in dr Chryyde gee, scho im Jura het s e Ufspaltig in verschideni Entwickligslinie gee. D Suger hän im Jura un in dr Chryyde scho di nämlige ökologische Nische bsetzt, wu au di hitige Suger uusfille, un hän dert scho ähnligi Aabassigsforme entwicklet. S het scho chleini Sugerraubdier gee, wu uf Reptielie spezialisiert gsi sin, un Wassersuger mit eme wasserdichte Belz, wu di ökologisch Nische vum hitige Fischotter bsetzt gha hän.

In dr Unterchryyde sin no Bärlappbflanze ("Nathorstiana aborea"), Farn ("Weichselia", "Hausmannia"), Baumfarn, Ginkgo ("Baiera"), Bennettitales un Nodelbaim di wichtigschte Bflanze gsi. Us däre Zyt stamme au d Chohleflez vu dr Wealdechohle im Weser-Ems-Biet am Rand vum Teutoburger Wald. In dr Chryyde hän sich di erschte struchige Blietebflanze entwicklet. Di erscht Gattig vu dr Laubholzgwächs isch "Credneria" gsi mit dreispitzige Bletter (Fund us em Harz). In dr Oberchryyde hän scho vil Laubbaim wie Ahorn, Eiche oder Nussbaim mit Nadelbaim wie Sequoia un Geinitzia konkerriert (us dr Aachener Schichte, Obers Santonium). Greser hän sich uf em Feschtland uusbreitet un hän s Erosionsverhalte gänderet.

Gstei us dr Chryyde stehn im Ruum vu Hannover aa, im Norde vum Harz, im Teutoburger Wald an dr Externstei, in dr Westfälische Bucht un im Ruum vu Aachen bis Lüttich. Beriemt sin dr Chryydefelse im Nationalpark Jasmund uf Rügen. Derzue git s Ablagerige us dr Chryyde eschtlu vu dr fränkische Alb un am Alpenordrand, in dr Umgäbig vu Dresden un Děčín (Elbsandsteigebirg), in große Deil vu dr Tschechische Republik, im Karpatevorlandsowie un zwische Kielce un Krakau.

Zue dr wichtigschte Ereignis vu dr mittlere Chryyde zwische ca. 120 Millione un 80 Millione Johr ghert e gwaltigi Superplume-Aktivitet im Beryych vum weschtlige Pazifik. Dää Vulkanismus, wu riisigi Uusmaß gha het un 40 Millione Johr duurt het, het wältwyti Uuswirkige gha.

Trotz dr in dr Chryyde verglyychswyy seli warme Tämperature git s Hiiwyys uf e Veryysigsfase im Beryych vu dr Pol vor rund 91,2 Millione Johr.

Am Änd vu dr Chryyde isch s zuen eme wältwyte Masseuusstärbe chuu, wu fascht alli Dier- un Bflanzegruppe erfasst het. As wichtigschti Ursach giltet hite e Meteoriteyyschlag z Yucatán (Chicxulub-Krater). Aber au dr enorm Vulkanismus, wu d Dekkan-Plateoobasalt z Indie am Änd vu dr Chryyde entstande sin, chennt e Rolle gspilt haa.




</doc>
<doc id="28446" url="https://als.wikipedia.org/wiki?curid=28446" title="Lipice">
Lipice

Lipice isch äs Dorf i de Gspanschaft Lika-Senj z Kroatie, mit 254 Iiwohner. S`erschte Mol schriftlich erwähnt isch es 1638 worde. D` Ortschaft ghört zur Grossgmeind Brinje.

Lipice liit im Nordä vo dä Region Lika und im nordöstliche Teil vom Bezirk Brinje. Da Gmeindsgebiet grenzt aa Dörfer Glibodol, Križpolje, Letinac und Stajnica.

Lut dä Volkszählig vom 2001 häts i dä Gmeinde 254 Iiwohner.


</doc>
<doc id="28449" url="https://als.wikipedia.org/wiki?curid=28449" title="Amy Macdonald">
Amy Macdonald

D Amy Macdonald (* 25. Augschte 1987 z Bishopbriggs) isch e schottischi Sängeri un Songschryyberi.

Im Alter vu zwelf Johr het d Macdonald – unter anderem vu dr Rockband Travis beyyflusst – aagfange Akuschtikgitarre z spiile. E Schlisselerläbnis fir ihri Karriere heißt si ne Ufdritt vum Pete Doherty z Glasgow gsi:
Im Juli 2007 het d Autodidakti Macdonald mit em Titel "Mr Rock & Roll" scho ne Achtigserfolg z Großbritannie gha (Blatz 12 vu dr UK Top 40). Im Spotjohr het si dr Paul Weller uf syyre Dytschland-Turnee begleitet. Mit ihre Debütalbum "This Is the Life" isch si aafangs 2008 uf Blatz 1 vu dr UK-Charts chuu un het mittlerwyyli Zweifach-Platin-Status derfir iberchuu. D Single "This Is the Life" isch z ganz Europa seli erfolgryych gsi un isch 1.254.000 Mol verchauft wore Mal. 

D Ufnahme fir s zweit Album "A Curious Thing" hän im Black Barn Studio vum Paul Weller stattgfunde. S Album isch am 12. März 2010 erschine. D Vorabsingle "Don't Tell Me That It's Over" isch Ändi Februar erschine. S Album het glyy uf em erschte Blatz vu dr dytsche, dr eschtryychische und dr schwyzerische Albumchart debütiert un het z Dytschland no vor em Chartyydritt Gold-Status iberchuu. In dr Schwyz un z Dytschland het s Album e Platin-Uuszeichnig iberchuu.

Im Zug vu ihre Europa-Tour 2010 isch d Amy Macdonald bim Wiener Donauinselfescht vor iber 30.000 Bsuecher ufdrätte.

D Macdonald het in Interview gsait, ihri Text dieje uf Situatione un Ereignis vum ächte Läbe basiere.

Ihre Lied "Footballer's Wife" diej d Bsässeheit vu britische Bulevardzytige widerspiegle, derwylscht "Poison Prince" d Drogeabhängigkeit vum Doherty thematisiert. Ihre Song "Barrowland Ballroom" bezieht sich uf dr glyychnamige Veraastaltigsort z Glasgow. "L. A." handlet vu ihre Begeischterig fir e Jake Gyllenhaal un s Lied "The Road to Home" het si fir ihre Vater gschribe, wu si s escht Mol het säh hyyle, wu ihre gmeinsame Hund gstorben isch. In mänke Song wie "Caledonia" (di latyynisch-keltisch Bezeichnig fir Schottland) druckt si au ihri Heimetverbundeheit uus.

"Don't Tell Me That It's Over" handlet vum Klimawandel.

Vu 2008 bis 2012 isch d Amy Macdonald liiert gsii mit em Walisische Fueßballer Steve Lovell.




</doc>
<doc id="28450" url="https://als.wikipedia.org/wiki?curid=28450" title="Jura (Geologie)">
Jura (Geologie)

Dr Jura isch in dr Ärdgschicht s mittler chronostratigrafisch Syschtem (bzw. Periode in dr Geochronologii) vum Mesozoikum. Dr Jura fangt vor rund Millione Johr aa un hert uf vor rund Millione Johr. Dr Jura wird vou dr Trias unter- un vu dr Chryyde iberlageret.

Dr Name „Jura“ isch anne 1795 vum Alexander von Humboldt fir Gsteinsschichte im Juragebirg in di wisseschaftli Literatur yygfiert un 1829 vum Alexandre Brongniart uf di hitig Syschtembezeichnig erwytert wore. S Juragebirg bstoht in dr Hauptsach us dr Ablagerige (Sedimänt), wu im Syschtem Jura abglageret wore sin am Rand vum domolige Tethysmeer.

Dr Aafang vum Jura isch bis hite nume provisorisch dur s Erschtufrätte vu dr Ammonite-Gattig "Psiloceras" definiert wore. E ändgiltigi Feschtlegig vum GSSP (entspricht uugfehr eme Typprofil un ere Typlokalität) isch bis jetz nonig erfolgt. Au d Obergränzi vum Jura, bzw. d Untergränze vu dr Chryyde (un dodermit d Untergränze vu dr Berriasium-Stapfle) isch nonig ändgiltig definiert wore. Si wird aber wahrschyns in d Nechi vum Erschtufdrätte vu dr Ammoniteart "Berriasella jacobi" gleit.

S Jura-Syschtem wird in drej Serie un insgsamt elf Stapfle unterdeilt:


D Uusdruck „Schwarze Jura“, „Bruune Jura“ un „Wysse Jura“ bzw. „Lias“, „Dogger“ un „Malm“ sotten as Bezeichnige fir di chronostratigrafische Serie vum Jura nimi brucht wäre. Si finde aber Verwändig as lithostratigrafischi Einheite im Siddytsche Jura (Schwarze Jura, Bruune Jura un Wysse Jura) bzw. im Norddytsche Jura (Lias, Dogger, Malm). D Gränze vu däne Einheite sin rein lithostratigrafisch, d. h. nume dur Wächsel in dr Gsteinsmerkmol definiert. Si entspräche wäge däm nume uugfehr dr chronostratigrafische Einheite, wel di lithostratigrafische Gränze nit alliwyl gnau mit dr Syschtem- un Serie-Gränze zämmestimme. 

Di wichtigschte Leitfossilie im Jura sin d Ammonite. Die Verwandte vu dr hitige Dintefisch, wu nume marin vorchuu sin, zelle zue dr hyfigschte Wirbellose in sällere Zyt. Mer findet si z. B. z Siddytschland im Posidonieschifer vu dr Schwebische Alb un dr Fränkische Alb zämme mit dr Belemnite.

Im frieje Jura isch dr Superkontinänt Pangäa wyter ussenanderghejt, dää Prozäss het si scho aaditte gha in dr Obertrias mit dr Bildig vu Grabesyschtem. D Bruchstuck hän Nordamerika, Eurasie un dr sidli Großkontinänt Gondwana bildet. Dr frie Atlantik un s Tethysmeer sin no schmal gsi. Im spote Jura het au Gondwana aafange ussenanderzbräche.

S Klima im Jura isch warm gsi, Spure vu große Inlandsyysschild sin nit gfunde wore. Wie scho in dr Trias het s au im Jura in dr Nechi vu dr Pol kei fescht Land gee.

Dr Jura isch di erscht Blueschtzyt vu dr Dinosaurier gsi. Z Mitteleuropa sin Dappete (Barkhausen, Münchehagen) un Skeletträscht ("Ohmdenosaurus", "Compsognathus") vu Dinosaurier us em Jura entdeckt wore. Dr "Compsognathus" vu Jachenhausen bi Riedenburg, wu nume d Greßi vun ere Chatz gha het, het langi Zyt as dr chleischt Dinosaurier gulte.

Dr „Urvogel“ "Archaeopteryx" isch in Gsteinsschichte vum Obere Jura (Malm) gfunde wore, bishär uusschließlig uf dr Fränkische Alb, vor allem bi Solnhofen un Eichstätt.

Us em Unterjura vu China stammt au dr Fund vun eme Sugerfossil, "Hadrocodium wui", wu as eltschte Suger im ängere Sinn giltet. Nejeri Fund us em Mittlere Jura im nordoschtchinesische Jiulongshan-Gebirg (Inneri Mongolei, Provinz Ningcheng, Daohugou) hän di bishärige Vorstellige iber d Sugerwält im Mesozoikum noohaltig veränderet. D Art "Castorocauda lutrasimilis" (Docodonta), wu vor 164 Millione Johr im mittlere Jura gläbt het, siht eme Biber glyych un zeigt scho d Wyterentwicklig vu dr Suuger.

Beriemti „fossile Böuwärch“ us em Jura vu Dytschland sin d Schwammstotze-Riff uf dr Schwebische Alb. Riffbildige in chleinerem Maßstab git s aber au z Norddytschland.

D Bflanzewält isch vu dr Gymnosperme dominiert wore (dodrunter au Nodelholzgwächs wie z. B. Mammutbaim un Fohre, aber au Ginkgobaim um Palmfarn. Dr Jura wird au Zytalter vu dr Palmfarn (Cycadeae) gnännt, wel s die zimli hyfig gee het. Dr Unterwuchs vu dr Wälder hän Farn un Chatzewadel bildet. 

Am Aafang vum Jura isch s Meer vu Norde här zerscht in eme relativ schmale Beryych vu Nord- un Weschtdytschland bis uf Siddytschland vordrunge. Z Nordoschtdytschland un z Oschtdytschland sin kontinäntali Ablagerige sedimäntiert wore. Im Mitteljura het sich s Meer derno wyter uusdehnt no Oschte. Fascht di gsamt oschteuropäisch Plattform isch iberflutet wore. Wyti Deil vu Skandinavie un Deil vu Böhme un di „Ryynisch Masse“ sin fascht im ganze Jura aber Feschtland blibe. Di Böhmisch Insle un di Ryynisch Masse sin scho bi me Ruckzug (Regression) vum Meer im obere Mitteljura zue ere Insle wore un dränne dr Norddytsch un dr Siddytsch Jura. Am Änd vum Jura isch Siddytschland fascht ganz verlandet, derwylscht z Norddytschland wyter marini oder brackischi Ablagerigsbedingige gherrscht gha hän.

E bekannti Fundstätt fir Fossilie vum Unterjura us dr Posidonieschifer-Formation (z. B. Ichthyosaurier, Plesiosaurier, Krokodil, Fisch, Seelilie, Ammonite) isch Holzmade bi Kirche, am Fueß vu dr Schwebische Alb. S Urwelt-Museum Hauff dert het Wältgältig.




</doc>
<doc id="28454" url="https://als.wikipedia.org/wiki?curid=28454" title="Trias (Geologie)">
Trias (Geologie)

D Trias (lat. Drejheit) isch in dr Ärdgschicht s unterscht Syschtem vum Mesozoikum (Ärdmittelalter) im mittlere Ärathem vum Phanerozoikum. Si wird geochronologisch in dr Zytruum zwische rund un Millione Johr vor dr Gegewart datiert. Vor dr Trias chunnt s Perm, derno dr Jura.

Dr Name Trias isch anne 1834 vum Friedrich von Alberti vorgschlaa wore no dr z Mitteleuropa uffällige "Drejdeili" Buntsandstei, Muschelchalch un Keuper un het weidli Akzeptanz in dr geologische Literatur gfunde. Die klassisch Drejdeilig isch aber nume im Germanische Becki uusbildet. Wäge däm wäre die drej Abdeilige vu dr Germanische Trias hite nume no as lithostratigrafischi Einheite ufgfasst. No dr international giltige Untergliderig vu dr Trias wäre au drej Serie unterschide: Unter-, Mittel- un Obertrias (bzw. Unteri, Mittleri un Oberi Trias), d Gränze vun ene stimme aber nit mit dr lithostratigrafisch definierte Gränze vu Buntsandstei, Muschelchalch un Keuper zämme.

D Untergränze vum chronostratigrafische Syschtem vu dr Trias (un dodermit vu dr Untertrias-Serie un dr Indusium-Stapfle) wird mit em Erschtufdrätte vu dr Conodonte-Art "Hindeodus parvus" un em Änd vu dr negative Chohlestoff-Anomalii noch em Hegschtpunkt vum oberpermische Masseuusstärbe definiert. D Obergränze un dodermit au d Untergränze vum Jura isch bishär nonig ändgiltig feschtgleit. D Gränze wird aber wahrschyns in d Nechi vum Erschtufdrätte vu dr Ammonite-Gattig "Psiloceras" gleit. In absolute Zahle entspricht des no dr Internationale Zytskala vu 2004 em Zytruum vu rund 251 Millione Johr bis vor 199,6 Millione Johr. E Datierig, wu lycht dodervu abwyycht (Untergränze scho bi 252,6 Ma) hän Brack et al. scho anne 2005 vorgleit. Dr international anerkannt GSSP lyt im Chreis Changxing, Provinz Zhejiang z China.

S Trias-Syschtem wird in drej Serie mit insgsamt sibe Stapfle unterdeilt:


D Untertrias het friejer nume ei Stapfle gha, s Skythium, wu mittlerwyyli im internationale Sprachgebruuch ufgee woren isch. S wird aber allno im alpine Ruum as regionali Stapfle brucht.

Di stratigrafisch Gliderig vu dr Trias beruet in dr Hauptsach uf dr Gruppe vu dr Ammonoideä; wahrschyns hän nume zwoo Gattige d Wändi Perm/Trias iberläbt, aber scho in dr unterschte Trias leen si wider iber 100 Gattige belege. Anderi wichtig Leitfossilie sin au no Conodonte, Bivalve (Muschle), Crinoide, Chalchalge (bsundersch Dasycladaceae (Wirtelalge)) un Muschelchräbs (Ostracoda).

Im Laufe vum Perm isch mit dr Kollision vum Kontinänt Sibiria dr Superkontinänt Pangaea entstande, wu bis uf e baar chleineri Landstuck im Oschte vu dr Palaeotethys fascht dr gsamt kontinäntal Rampft vu dr Ärd in eim Kontinänt vereinigt gha het. Scho im Oberperm het Pangaea aber wider aafange ussenandergheje. Im oberschte Perm hän sich vum Nordrand vu Oschtgondwana di Kimmerische Terran abglest. Zwische däre Terran-Gruppe un Gondwana isch d Neotethys entstande, un d Paläotethys isch unter die Terran subduziert wore. Im Weschte het sich dr Chiidel vu dr Neotethys wyter no Weschte erwyteret. In dr Obertrias het sich au scho d Effnig vum spetere Nordatlantik aaditte. Zwisch em spetere Nordamerika un em spetere Europa sin Riftsyschtem entstande, wu großi Mängine an Sedimänt un Vulkanit ufgnuu hän. Im Verlauf vu dr Obertrias isch s zue erschte marine Ingressione in die Riftsyschtem chuu.

S Klima vu dr Trias isch warm bis heiß gsi. Europa isch im subtropische Wieschtineberyych gläge. Au wältwyt isch s Klima schyns ender drucke gsi: dr Grund doderfir isch d Form vum Superkontinänt Pangaea gsi un em Monsuneffäkt, wu doderdur entstanden isch, wu d Diefdruckbiet im Summer iber dr Landmasse in dr Hauptsach Luft vu andere innere Landesdeil aagsugt hä nun nit vum Ozean, ähnli wie hite z Sidarabie. Im Binneland sin vermuetli uusdehnti Wieschtine vorhande gsi. In dr Nechi vum geografische Nordpol isch no dr derzytige Rekonschtruktione e Deil vum hitige Oschtsibirie gsi.

Dr Superkontinänt Pangaea, wu fascht di ganz Landmasse umfasst gha he tun vum Nordpol bis zum Sidpol gangen isch, het e unyygschränkti Verbreitig vu dr Landdierer megli gmacht.
In dr Trias hän d "Reptilie" ne große Ufschung gnuu. Vil neji Ornige sin entstande. Zue dr Therapside, wu s scho im Perm gee het, sin in dr Trias derzue chuu:

Dodermit sin in dr Trias – mit Uusnahm vu dr Schlange (Serpentes oder Ophidia) – scho alli Reptilgruppe verdrätte gsi. Mit "Triadobatrachus" isch scho in dr untere Trias dr erscht Frosch erschine. Di erschte Dinosaurier, wu in dr Trias erschine sin, hän sich im Lauf vu dr negschte Syschtem vum Jura un dr Chryyde entfaltet un sin di dominierend Läbensform vu dr terrestrische Ökosyschtem wore. Am Aafang sin no verhältnismäßig chleini Fleischfrässer gstande (Theropode) wie "Eoraptor" un "Herrerasaurus". Speter hän sich au Bflanzefrässer entwicklet wie dr Prosauropod "Plateosaurus", wu zwische sechs un acht Meter lang woren isch. Aber au di erschte Suuger sin in dr Trias entstande. Si hän aber bis zum Uustärbe vu dr (Nit-Vogel-)Dinosaurier am Änd vu dr Chryyde e ender untergordneti Roll gspilt.

Dr Umschwung vu dr Bflanzewält vu dr Farn zue dr Nacktsomer, wu s scho im Perm gee het, het sich au in dr Trias wyter furtgsetzt. S het au do Baumfarn (Cyatheales) un in Fyychtbiet au Chatzewadel gee. Ginkgo, Palmfarn (Cycadales) un Nacktsomer sin d Bflanze gsi, wu am wyteschte verbreitet gsi sin in dr terrestrische Ökosystem. Am Änd vu dr Trias het d Blueschtzyt vu dr Cycadeae aagfange, wu bis in d Chryyde gangen isch. Di erschte Fohreartige hän sich scho im Karbon entwicklet gha (Cordaite, Voltziales). Aber s Masseuusstärbe am Änd vum Perms het au die Gruppe droffe. D Cordaite sin z. B. am Änd vum Perm vollständig uusgstorbe, d Voltziales hän sich in dr Trias wyterentwicklet.

E Ibergang zue dr Decktsomer (Angiospermae) sin d Bennettitatae. Die Bflanze, wu no zue dr Nacktsomer ghere, hän scho blieteähnligi Organ, wu ähnlig sin zue däne vu dr Decktsomer. D Form losst uf Bstaibig dur Insekte schließe. As diräkte Vorlaifer vu dr Angiospermae wäre si aber nit gsähne. Si sin in dr obere Trias zem erschte Mol ufdrätte un hän bis in d Chryyde iberläbt. In dr Trias isch di palmenähnli Gattig "Williamsonia" ufdrätte mit bis zue zwee Meter hoche Stämm. Anderi Gattige sin "Williamsoniella" (mittlere Jura), "Wielandiella" (oberi Trias bis Jura) un "Cycadeoidea" (Unteri Chryyde).

Unter dr Somefarn het di baumfermig Gattig "Dicroidium" dr Blatz vu "Glossopteris" uf Gondwana yygnuu.

E typische Verdrätter vu dr Sporebflanze fir dr Buntsandstei (Untertrias) isch "Pleuromeia", wu zue dr fossile Ornig Pleuromeiales vu dr Bärlappgwächs zellt wird. Si isch ähnlig zue dr Sigillaria, eme Bärlappgwächs vum Jura.

Di typisch Drejdeilig vu dr Gsteinseinheite vu dr Trias im Germanische Becki isch in dr Alpe nit z sähne. Dää Beryych wird alpin-mediterrani Trias (au "alpini Trias" oder "pelagischi Trias") gnännt. Ihri in dr Hauptsach marine Ablagerige sin vil mächtiger wie die vu dr "germanische Trias". Näbe flachmeerische Riffkompläx (z. B. Wättersteichalch) git s gschichteti Ablagerige vu Lätte, Chalch un Mergel, wu in dieferem Wasser entstande sin. 

In dr Alpe lige di urspringlige Typlokalitäte vu dr chronostratigrafische Stapfle vu dr Mittel- un Obertrias. S Skythium, di einzig Stapfle vu dr alpine Untertrias, isch dergege nit in dr international Sprochgebruuch ibernuu wore.





</doc>
<doc id="28460" url="https://als.wikipedia.org/wiki?curid=28460" title="Serie des Periodensystems">
Serie des Periodensystems

E Serie vom Periodesystem isch e Gruppe vo chemische Elemänt, wo ihri physikalische u chemische Eigeschaftä sich innerhalb vor gliche Serie, bis uf wenigi Usnahme, kontinuirlich ändere.
Zum Bischpiu: Dr Siedepunkt nimmt zu, d'Stabilität vo de Surstoffverbindige nimmt ab.

D'Entdeckig vo dene Elemänt-Serie isch dr erscht Schritt gsi, wo zur Entwicklig vom Periodesystem gfüert het.

Es paar Serie si exakt e Gruppe vom Periodesystem.


</doc>
<doc id="28463" url="https://als.wikipedia.org/wiki?curid=28463" title="Margarete Steiff">
Margarete Steiff

D Margarete Steiff (gebora am 24. Juli 1847 z Giinga a dr Brenz, wo se am 9. Mai 1909 au gstorba ischt) isch a deitscha Fabrikande gwäa. Mit em ganza Nama hot se "Apollonia Margarete Steiff" ghoißa. Da Nama vo-ra kennt ma heit noh durch dui Schbiilwarafabrik “Steiff”, wo vo-ra grindet worra ond uf dr ganza Welt bekannt ischt.

D Margret Steiff kommt am 24. Juli 1847 em schwäbischa Städtle Giinga a dr Brenz uf d Welt. Ihre Eltra send dr Friedrich ond d Maria Margarete Steiff. Des Mädle isch deane ihr dridds Kend. Zamma hend se viir Kendr uf d Welt brocht. Wia d Margret andrthalb Johr alt ischt, kriagt se a starks Fiabr ond wuud zom Doil glehmt. Zo-ma schbätra Zeitponkt stellt dr Doktr fescht, dass-se Kendrlehmong hot. Trotzdem lôôt se sich et ondrkriaga ond entwicklet sich zo-ma frehlicha Kend. En dr Schual hot se ibrdurchschnittlich guade Noda ond zeigt a grauß Organisaziootalent. En ihrer Freizeit schbiilt se mit de andre Kendr vo Giinga. Zom Doil betreit se au Kendr vo andre Miadr, wo ens Gschäft ganga miaßet.

Weil d Margret vo ihre Leit streng erzoga wuud, leabt se richtig uf, wia se em Altr vo nei Johr a Weile bei dr Familie vom Doktr August Hermann Werner wohna därf. Der probiirt, ihr Leida zo vorbessra ond operiirt se a de Fiaß; abr dr erhoffde Erfolg will sich et eistella. Nochher kommt se en d Kur noch Wildbad em Schwarzwald. Deet gfellt-ra’s au ganz guad, obwohl se a baar Monat lang vo ihrer Familie trennt ischt.

Wia d Margret mit dr Schual fertig ischt, setzt se bei ihre Eltra dure, dass dia se en a Nähschual schicket. Deet hot se zwar am Ôfang a baar Schwiirichkeida weaga ihrer Lehmong, entwicklet sich mit dr Zeit abr trotzdem zo-ra guada Schneidre.

Em Johr 1874 baut dr Margret ihr Vaddr sei Haus e dr Leadrgass om ond riachdet fir seine zwoi Deechtra a Schneiderei ei. Dia kennet sich bald vor lautr Ufträg nemme redda. Drom dauret’s au et lang, bis-se sich a oigna Nähmaschee kaufa kennet. Obwohl d Margret weaga ihrer Lehmong dui Maschee bloß vo dr falscha Seit her bediina kôô, isch-se arg produktiv. Drei Johr schbätr kriagt se vo ihrem ôôgheiradada Veddr Wilhelm Adolf Glatz da Rôt, zuasätzlich zo dr Näherei noh a Filzgschäft zo ereffna, was-se au duat. S Gschäft lauft so guat, dass d Margret bald a baar Näherenna eistella muaß.

Em Johr 1879 siiht d Margret en-ra Modezeitschrift a Schnittmuschtr vo-ma Elefanda. Des brengt-se uf dui Idee, en dera Form Nôdlkisse zo macha. Zamma mit ihre Näherenna fertigt se dô drvo zwoi Säck voll ond vorkauft dia Kisse uf-em Markt vo Heidaheim. Weil sich d Leit fermlich om dia Elefäntla reißet, stellt se bald au Nôdlkisse en Form vo andre Viichr her wia Hond, Katza ond Geil. De meischde Leit kaufet dia Sacha als Schbiilzeig fir ihre Kendr. Dr Aufwand fir da Filz macht em Johr 1886 1.460 Mark aus; viir Johr schbätr send’s schau 5.070 Mark. 

Em Johr 1892 kommt dr erscht Steiff-Katalog mit Bildr uf da Markt. Dô dren stôht au dr Margret ihr Leitschbruch: "Für Kinder ist nur das Beste gut genug. " Hot em Johr 1893 alloi dr Omsatz vom Schbiilzeig noh 16.000 Mark ausgmacht, isch’r acht Johr schbätr schau uf ibr 180.000 Mark nufgleddret. A graußr Doil dô drvo hend ihre Gschäft mit de Amerikaner eibrôcht.

Em Johr 1902 entwicklet dr Richard Steiff, a Neffe vo dr Margret, ebbes ganz Neis, was bald dr grauße Renner vo dr Firma Steiff werda soll: an Teddybär, wo ma d Ärm, d Fiaß ond da Meckl bewega kô. Zonägscht abr vorkauft sich dui Erfendong gar et guat. Erscht gega Schluss vo dr Schbiilzeigmess in Leipzig, wo au der Kerle ausgstellt wuud, kriagt d Margret Steiff a Bstellong vo 3.000 Stick. Fenf Johr schbätr send’s schau fascht a Milljoo Bära, wo d Firma Steiff em En- ond Ausland vorkaufa kô, de meischde noch Amerika.

Mittlrweile tretet au em Richard Steiff seine Jonge en dui aufstrebenda Firma ei ond doilet sich vorschiidene Bereich vo dr Gschäftsleidong. D Chefe selbr geit emmr Obacht, dass d Qualideet vo ihrer War stemmt. Zo ihre Mitarbeiter ischt se zwar streng, hot abr trotzdem a fascht familiärsVorheltnis zo-nen. Damit jô koiner dia Steiff-Artikl mit sodde vo andre Firma vorwexla kô, suacht dr Franz Steiff noch-ma schbeziella Markazoiche. Dô kommt’r uf dui Idee, jedam Produkt an Knopf ens Ohr zo macha.

Em Johr 1909 kriagt Margret Steiff a schlemma Longaentzendong. Dô drvo erholt se sich nemme, so dass-se am 9. Mai rond zwoi Monat vor ihrem 62. Geburtsdag d Auga fir emmr schliaßt. Ihr Grab kô ma heit noh uf em Friidhof vo Giinga ôgugga.


S Leaba vo dr Margarete Steiff ischt em Johr 2005 vom Regisseur Xaver Schwarzenberger mit dr Heike Makatsch en dr Titlroll firs Fernseha vorfilmt worra, lueg dô drzua da Artikl "Margarete Steiff (Film)".




</doc>
<doc id="28467" url="https://als.wikipedia.org/wiki?curid=28467" title="Fachhochschule Nordwestschweiz">
Fachhochschule Nordwestschweiz

D' Fachhochschueu Nordweschtschwiz FHNW isch e zentral gfüehrti Fachhochschueu. Si umfasst nün Hochschuele mit 50 Institut i de Kantön Aargau, Basu-Land, Basu-Stadt u Solothurn.

D'Gründig vor FHNW isch am 1. Januar 2006 gsi. Si isch entstande durch d'Fusion vor Fachhoschueu Aargau (FHA), dr Fachhoschueu beider Basu (FHBB), dr Fachhochschueu Solothurn (FHSO), dr Pädagogische Hochschueu Solothurn u dr Hochschueu für Pädagogik u Soziali Arbeit beider Basu. Sit em 1. Janauar 2008 ghöre au die beide Musighochschuele vor Musik-Akademie dr Stadt Basu zur FHNW.

Träger vor Hochschueu si d'Kantön Aargau, Basu-Land, Basu-Stadt u Solothurn. D'Füehrig vor Hochschueu Nordweschtschwiz wird sichergsteut zwüsche de Trägerkantön u em Fachhochschuelrat, wo d'FHNW strategisch füehrt. Ar FHNW steit e Direktionspräsidänt/in vor.

Us de füf fusionierte Hochschuele wärde nün neui fachspezifische Hochschuele bildet (* = Hauptstandört):


Mittelfrischtig isch e Konzentration uf die vier Standört vorgseh. So isch bispiuswis z Brugg u z Windisch bis 2010 e Campus für sämtlichi technischi Fachrichtige entstande.

Im Momänt bestöi Irichtige a nün Standört. Abote wärde Bachelor- u Master-Studiegäng, Nachdiplomstudie, Witerbilidige, awändigsorientierti Forschig u Entwicklig sowie Dienschtleischtige zu gunschte vo Dritte. Gsammthaft zeut d'FHNW rund 8000 Studierendi.



</doc>
<doc id="28475" url="https://als.wikipedia.org/wiki?curid=28475" title="Reaktor (Band)">
Reaktor (Band)

Reaktor isch ä dütschi Band, wo 1997 z Saarbrügge im Saarland gründet wore isch. Reaktor mische Elektro, Drum´n´Bass, Jazz und Funk und singe meischt in dütscher Sproch. D´Band het scho 4 Tourneea gmachet und insgesamt über 200 Konzerte gää. 2004 isch dann s Album "Hyperdimension" wältwiit veröffentlicht worde. Si sin z Dütschland, z Frankrich und in dr Schwiiz uf Festivals ufdräte.





</doc>
<doc id="28479" url="https://als.wikipedia.org/wiki?curid=28479" title="Philippe Woodtli">
Philippe Woodtli

De Philippe Woodtli (* 1964) isch en Schwiizer Pfarrer, Zimmermaa und Bärgführer. Sit em 1. Jänner 2011 isch er Gschäftsleiter vom Schwiizerische Evangelische Chilebund. Uf de 1. April 2016 isch er freigstellt vo sinere Tätigkeit bim Chilebund.

De Philippe Woodtli het evangelischi Theologii studiirt und wärend sim Studium en Usbildig zum eidgnössische Bärgführer gmacht. Nach eme Studieunterbruch und ere Stifti zum Zimmermaa, isch er wider zu de Theologii zruck cho, het sis Studium abgschlosse und isch im 2002 zum Pfarrer ordiniirt worde. Sini erschti Gmeindspfarrstell het er z Walperswil im Kanton Bärn gha. Im März 2008 het er dann in di Reformierti Landeschile vom Aargau gwächslet, wo er d Stabsstell vom Chileroot als Leiter "Theologie und Recht" übernoh het. Am 17. August het de Rat vom SEK de Philippe Woodtli zum Nachfolger vom Theo Schaad gwählt. Sini Schtell als Gschäftsleiter vom Chilebund het er am 1. Jänner 2011 aaträte.
Im Juni 2012 het er für d Nochfolg vo de Aargauer Chilerotspräsidentin Claudia Bandixen kandidiirt, d Synode het bi de Sitzig vom 6. Juni 2012 z Sohr aber de Christoph Weber-Berg gwählt.

De Philippe Woodtli isch ghürote, het zwei Töchtere und wohnt z Gränichen. Derte isch er Präsident vo de örtliche FDP.



</doc>
<doc id="28482" url="https://als.wikipedia.org/wiki?curid=28482" title="Föderalisten (Helvetik)">
Föderalisten (Helvetik)

D Föderaliste in dr Helvetik si d Gegner vom zentralistische Eiheitsstaat gsi, wo am Afang vo dr Helvetische Revolution 1798 iigfüehrt und denn vo dr Partei vo de Unitarier verdeidigt worden isch. D Föderaliste hai sich us Gruppe mit verschiidene politische Ideologie zsämmegsetzt, wo Ahänger von ere föderalistische Staatsstruktur für d Schwiiz gsi si, wobii sich im Lauf vo de Johr dr Deil vo de Reaktionäre vergrösseret het, wo d Restauration vo de vorrevolutionäre Zueständ agsträbt hai, wie si in dr Alte Eidgenosseschaft gherrscht hai.

Dr Napoleon Bonaparte, dr Erst Konsul vo dr französische Schutzmacht sit 1799, het scho früeh gmerkt, ass dr Föderalismus bi de Schwiizer dief verankeret isch und ass men em muess Rächnig dräge. Er het die gmässigte Republikaner de radikale Patriote vorzoge und het scho im Früehlig 1800 zuegloo, ass d Föderaliste ihri Meinig frei döfe verdrätte. Au d Unitarier und au d Föderaliste hai für Understützig für ihri Idee bi de Franzose gworbe. E grosse Befürworter vom Schwiizer Föderalismus isch dr französisch Gsandti in dr Helvetische Republik, dr Karl Friedrich Reinhard, gsi. D Verfassig vo Malmaison vom 29.Mai 1801 hai d Föderaliste as z zentralistisch abglehnt, und wo d Unitarier denn no witer in dere Richdig hai welle go mit ihre Vorschleg, hai sich d Föderaliste, understützt vom französische Gsandte, am 27./28. Oktober 1802 mit eme Staatsstreich an d Macht brocht. Si hai sich aber denn mit de Franzose verchracht, wil si gege die französischi Annexion vom Wallis gsi si, und hai im April 1802 d Macht wider verlore. Im «Stäcklichrieg», eme churze Bürgerchrieg im Septämber/Oktober 1802, hai si denn d Macht vo de Unitarier ändgültig broche. Dr Napoleon het druf bi dr Pariser Consulta Abgordneti vo beide Parteie drzue brocht, siini Mediationsakte, wo d Forderige vo de Föderaliste wiitgehend befriidigt het, azneh.



</doc>
<doc id="28483" url="https://als.wikipedia.org/wiki?curid=28483" title="CPU">
CPU

CPU stoht als Abchürzig für:


</doc>
<doc id="28484" url="https://als.wikipedia.org/wiki?curid=28484" title="Föderalisten">
Föderalisten

As Föderaliste bezeichnet me under anderem:


</doc>
<doc id="28485" url="https://als.wikipedia.org/wiki?curid=28485" title="Central Processing Unit">
Central Processing Unit

De Central Processing Unit, churz CPU isch en Bestandteil vom Computer und wird oft au als (Haupt-)Prozessor bezeichnet.

E modärni CPU bestoht prinzipiell us de Funktionsgruppe Register, Rächeneiheit (ALU - Arithmetic Logic Unit), Befehlsdecoder und Adresseiheit.

D Adresseiheit isch drfür zueständig, d Date und Befähl us em Spiicher z läse oder in dä z schriibe. Befähl wärde vom Befählsdecoder verarbeitet, wo die andere Eiheite entsprächend duet stüüre. In de Register wärde d Date für die unmittelbari Verarbeitig gspiicheret, im Gegesatz zum RAM Spiicher isch der Zuegriff uf Date in den intärne Register meistens erheblig schnäller.

In modärne CPU finde sich Funktionseiheite, wo sehr vil fiiner unterdeilt si, und mehrfach usgfüehrti Eiheite, wo die gliichzitig Usfüehrig vo mehrere Befähl erlaube. Zuesätzlig finde sich au hüfig spezialisierti Rächeneiheite z. B. für Vektorfunktione.


</doc>
<doc id="28486" url="https://als.wikipedia.org/wiki?curid=28486" title="Kilian Wenger">
Kilian Wenger

De Wenger Kilian (* 11. Mai 1990 vo Horbode) isch en Schwiizer Schwinger.

De Wenger Kilian het im 2007 sin erschte Kranz gwunne. Bim Eidgnössische Schwing- und Älplerfäscht im 2010 isch er Schwingerkönig worde. Zum erschte Mol sit em Siig vom Ernst Schläpfer im 1980 het er alli 8 Kämpf gwunne. Sin Club isch de Schwingklub Nidersimmetal. Sini bevorzuegte Schwüng sind de Kurz, de Chrüzgriff und de inneri Hake. Er het e Körperlängi vo 190 cm und es Gwicht vo 98 kg. Bisher het er 43 Kränz gwunne.

De Wenger Kilian isch us em Diemtigtau im Bärner Oberland. Er isch glärnte Metzger, macht e Lehr aus Zimmermaa u wohnt z Thun.



</doc>
<doc id="28488" url="https://als.wikipedia.org/wiki?curid=28488" title="Thomas Sutter">
Thomas Sutter

De Sutter Thomas (* 1. Oktober 1973 z Appezell) isch en ehemoliger Schwiizer Schwinger. Im 1995 isch er Schwingerkönig gsi.

Insgsamt isch de Sutter Thomas 16 Johr Aktivschwinger gsi. In dere Zit het er füf eidgnössischi Kränz und bi 29 Kranzfäscht gwunne. Insgsamt het er 70 Kränz gwunne und isch im 1993 Unspunnesiiger gsi.
Bim Eidgnössische Schwing- und Älplerfäscht im 1995 z Khur het de Sutter Thomas de Höhepunkt vo sinere Karriere erreicht: Im Schlussgang het er gäge de Eugen Hasler gwunne, wo eigentlich de Favorit isch gsi. So isch de Sutter Thomas Schwingerkönig worde. Im 2003 z Lözärn het er es noch einisch in de Schlussgang bi eme Eidgnössische gschafft, het aber gäge de Abderhalden Jörg numme en «Gschellte» gschaffet und de Abderhalden isch Schwingerkönig worde.


</doc>
<doc id="28489" url="https://als.wikipedia.org/wiki?curid=28489" title="Ernst Schläpfer">
Ernst Schläpfer

De Schläpfer Ernst (* 7. Dezember 1955 z Herisau) isch en ehemoliger Schwiizer Schwinger. Im 1980 und im 1983 isch er Schwingerkönig worde.

De Schläpfer Ernst het insgsamt 49 Kranzfäscht gwunne und insgsamt 87 Kränz. Be de Eidgnössische Schwing- und Älplerfäscht z Sanggalle udn z Langetau isch er jewils König worde und im 1986 z Sion het er de dritte Titel numme knapp verpasst. Im Schlussgang het er gäge de Innerschweizer Harry Knüsel verlore. 

Im 1988 het de Schläpfer Ernst an de ETH promoviirt mit ere Dissertation zum Thema «Bewertung und Einschätzung von Schlachttieren der Kategorien Kühe, Jungbullen und Kälber unter schweizerischen Verhältnissen». Vo Bruef isch er hüt Rektor vom Bruefsbildigszentrum z Schaffhuse. Er isch vo 2008 bis 2012 Obmaa (Präsident) vom Eidgenössische Schwingerverband.


</doc>
<doc id="28490" url="https://als.wikipedia.org/wiki?curid=28490" title="Achalm">
Achalm

D Achl (dt. "Achalm", ), dr „Huusbärg“ vu dr Stadt Reitlenga, Bade-Wirttebärg isch e Zyygebärg vum nordeschtlige Vorland vu dr mittlere Schwebische Alb z Sidweschtdytschland.

D Oschtsyte vu dr Achl lyt uf em Baan vu Ẽnenga ondr dr Achl, ere diräkte Nochbergmei vu Reitlenga.

Dr Uusichtsdurm, wu um 1838 as Nooböu vum mittelalterlige Bärgfrid vu dr ehmolige Burg Achl böue woren isch, bietet e Rundblick iber Reitlenge, Ẽnenga, Pfullenga, s nerdlig Albvorland un dr Nordrand vu dr mittlere Schwebische Alb – dr Albtrauf. Mer siht au no Dibenga, dr Scheabuech un – bin ere guete Sicht – bis zue dr Hornisgrinde im nerdlige Schwarzwald.

As sognännte Zyygebärg siht d Achl mit ihre karakteristische Chegelform ähnlig wie dr Georgenberg, wu 105 m niderer isch un rund 2,5 km sidweschtli lyt, uus wie ne verloschene Vulkan. Im Gegesatz zum Georgenberg het d Achl aber kei vulkanische Ursprung, si bstoht us bruunem un wyssem Jura wie d Uuslaife vu dr Schebische Alb, wu rund 4 km eschtli lige.

Noch ere Legänd soll dr Name vum Bärg bzw. vu dr friejere Burg uf di letschte Wort vum Burgheer Grof Egino zruckgoh, wu noch eme Mordaaschlag gstorbe isch. In syym Dodeschampf seje syyni letschte Wort gsi „"Ach Allm…"“, doderby het er dr Uusruef „"Ach Allmächtiger!"“ nimi chenne fertig sage un sej gstrobe.Die Legänd isch vum Romantikdichter Ludwig Uhland in dr elfte Strofe vu dr Ballade „"Die Schlacht bei Reutlingen"“ ufgriffe wore, doderbyy het dr Uhland im Hauptzämmehang vu däre Ballade dr Iberfall uf d Ryychsstadt Reitlenga dur s Ritterheer vum Grof Ulrich vu Wirttebärg bschribe, wu rund 200 Johr speter– in dr Mitti vum 13. Johrhundert – stattgfunde het.

Dr Germanischt Hermann Fischer vermuetet e vorgermanische Ursprung vum Name.

Uf em Gipfel vu dr Achl het s e baar Räscht vum dr Fundamäntmuure vu dr glyychnamige mittelalterlige Burg Achl, em ehmolige Herresitz vum uusgstorbene Adelsgschlächt vu dr Grofe vu Achl. Die Burg isch im 11. Johrhundert vu dr Grofe Egino un Rudolf böue wore. D Burg isch scho im 15. Johrhundert verfalle, einzelni Gebej sin aber no bis zum 17. Johrhundert bewohnt gsi. Hite sin nume no weni Muurräscht erhalte, derzue dr Bärgfrid, wu um 1838 as Uussichtsdrum wider ufböue woren isch.

Am 18. Augschte 2009, 42 Johr no dr erschte Iberlegige vun ere Stadtumgehigsstroß, isch mit dr Böuarbete vum Scheibegipfeltunäll dur d Achl aagfange wore. Dervor het s langi zem Deil heftigi kommunalbolitischi Ussenandersetzige zue däm Projäkt gee.

D Vorbereitigsarbete setze vor em Sidportal (March zue Pfullenge) aa an dr Zuefahrt fir d Tunällbohrig. Dr Tunällböu sälber soll ab 2011 in ere bärgmännische Arbetswyys durgfiert wäre.

D Tunällstroß wird d Verchehrchnepf "Efeu" (im Norde vum Bezirk "Reitlenga-Mitti") un "Sidbahnhof" (im Sidoschte) mitenander verbinde. Si het dodermit Aaschluss an d Bundesstroße in Richtig Dibenga (B 28), Neckardal/Beblenga/Stuegert (B 464) un Metzgenga/Ermsdal (B 312 / B 313) im Norde, un Pfullenge bzw. im wytere Verlauf s Echazdal no Side (B 312/B 313) un Ẽnenga no Oschte (Landstroß 380). Die Querspange wird insgsamt rund 3,1 km lang syy, dodervu verlaufe 1,2 km oberirdisch.

No dr Fertigstellig (voruussichtli 2016) soll s Tunäll dr Durgangsverchehr dur s Stadtzäntrum vu Reitlenga entlaschteum 20.000–25.000 Fahrzyyg am Dag. D gferchtet Verchehrsdichti dur s Echazdal, diräkt sidli vu Reitlenga − bsundersch an dr ängschte Stell vum Dal z Lichtestoe, wu d Bundesstroß vor em Albufstig zmitts dur d Chärngmei fiert un wu Blanige vun ere Ortsumgehig bishär nit as realisierbar erschine isch, isch doderby allno ne regional- un kommunalbolitische Strytpunkt.





</doc>
<doc id="28491" url="https://als.wikipedia.org/wiki?curid=28491" title="Achalm (Begriffsklärung)">
Achalm (Begriffsklärung)

Achalm stoht fir:


</doc>
<doc id="28492" url="https://als.wikipedia.org/wiki?curid=28492" title="Paläogen">
Paläogen

S Paläogen isch s unterscht chronostratigrafisch Syschtem un di eltscht geochronologisch Period vum Känozoikum. S het vor rund 65,5 Millione Johr aagfange mit em Änd vu dr Chryyde un het ufghert vor rund 23,03 Millione Johr.

Am Aafang vum Paläogen isch noch em Uustärbe vu dr große Dinosaurier zue dr Entwicklig vu dr Vegel chuu un zuen ere zimlige Uffächerig vu dr Suger, wu vu chleinere Forme in dr vergangene Chryyde zue dr beherrschende Landdier wore sin. Em Änd vum Paläogen zue sin d Rieseldier di greschte Landsuger gsi. Di einzelne Kontinänt sin aafangs isoliert gsi, iber e Landbruck zwische Afrika un Eurasie, wu sich vu 27 Millione Johr bildet gha het, hän si d Dier aber wyt chenne uusbreite. Nume z Auschtralie het s anderi Entwicklig gee.

S "Paläogen" wird unterdeilt in drej Serie un insgsamt nyyn Stapfle:


S Paläogen un s Neogen sin friejer zum Syschtem vum Tertiär zämmegfasst wore. D Bezeichnig „Tertiär“ wird aber mittlerwyyli vu dr „International Commission on Stratigraphy“ (ICS) nimi brucht, s Paläogen un s Neogen wäre jetz im hierarchische Rang vu Syschtem brucht.

Im Paläogen hän d Kontinänt uugfehr di hitige Lage yygnuu. Nord- un Sidamerika sin nonig dur Mittelamerika verbunde gsi, un au zwische Afrika un Eurasie isch no s schwyynig Meer Thetys gsi. Auschtralie un d Antarktis sin scho drännt gsi, aber no noch byynander gläge. Di Indisch Platte het aagfange geg di Eurasisch z stoße, dr Himalaya het sich bildet. Großi Flechine z Nordamerika, z Eurasie un z Afrika sin verlandet, us dr Inselwält Europa het sich alngsam e zämmehängigi Landflechi bildet.



</doc>
<doc id="28494" url="https://als.wikipedia.org/wiki?curid=28494" title="Acht Alte Orte">
Acht Alte Orte

Die Acht Alten Ort (französisch "Huit anciens Cantons", italiänisch "Otto vecchi Cantoni", rätoromanisch: "Otg Chantuns vegls") si sälli Kantön vo der Schwiiz gsi, wo zwüsche 1353, wo d Stadt Bärn em Bund bidrätten isch und 1481, em Johr vom Biidritt vo de Stedt Freiburg und Solodurn, Deil vo dr Alten Eidgenosseschaft gsi si.

Die acht Ort si gsi (in Chlammere s Johr vom Biidritt):


D Eidgenosseschaft vo de Acht Alten Ort isch entstande wo s Bündnis vo de Urkantön um fümf Ort erwiiteret worden isch. Es isch en üsserst heterogene Staatebund gsi, wo sich uf e Reihe vo Verdräg gstützt het, wo zum Deil nit alli Ort underschriibe hai. Drotzdäm het sich us däm Bund noh di noh e schwiizerischi Eidgenosseschaft as eigeständigs politischs Gebild innerhalb vom Heilige Römische Riich entwigglet.

Am Ändi vo dere Epoche isch s Stanser Verkommnis gstande. Das het dr Komflikt innerhalb vo der Eidgeossenschaft greglet, wo wägen em Biidritt vo Solodurn und Freiburg zwüsche de Landort und de Stadtort entstanden isch. D Expansion vo der Eidgenosseschaft, wo druf cho isch, het zu dr Drizähörtige Eidgenosseschaft gfüehrt.


</doc>
<doc id="28496" url="https://als.wikipedia.org/wiki?curid=28496" title="Dreizehn Alte Orte">
Dreizehn Alte Orte

Die Drizäh Alten Ort si sälli Kantön vo der Schwiiz gsi, wo vo 1513, em Johr vom Biidritt vo Appezäll, bis 1798, em Afang vo der Helvetik, die Alti Eidgenosseschaft bildet hai.

Die drizäh Ort si gsi:


Nit mitzehlt si sälli Deil vo der Eidgenosseschaft, wo nit gliichberächtigt gsi si, nämlig die zuegwandten Ort, d Unterdanegebiet vo de einzelne Ort und die gemeine Herrschafte.



</doc>
<doc id="28498" url="https://als.wikipedia.org/wiki?curid=28498" title="Neogen">
Neogen

S Neogen isch s oberscht un gegewärtig chronostratigrafisch Syschtem un di jingscht geochronologisch Period vum Känozoikum. S het vor ( Millione Johr aagfange un het vor Millione Johr ufghert mit em Aafang vum Quartär.

S Neogen isch gchännzeichnet dur d Entwicklig vu dr Vegel un dr Suger bis hii zum hitige Mänsch. Zwische dr Kontinänt Nord- un Sidamerika het sich e Landbruck bildet un zwische däne Kontinänt het e Uusdusch vu dr Dierwält aagfange. S isch zuen ere langsame klimatische Abchielig chuu bis hii zum Yyszytalter vum Pleistozän im jingere Neogen. S Holozän isch di oberscht Stapfle vum Neogen un bezeichnet mit eme geologische Begriff d Zyt, wu mir hite läbe.

Um di wisseschaftli Feschtsetzig vum Ändpunkt vum Neogen het s e Ussenandersetzig gee zwische dr „Internationale Stratigrafische Kommission“ (ICS) un dr „International Union for Quaternary Research“ (INQUA). In dr vorige Yydeilig isch s Neogen bis in di hitig Gegewart gange. Noch ere Forderig vu dr Quartärgeologe, wu sich in dr INQUA zämmegschlosse hän, sott s Neogen nit bis in di hitig Gegewart goh, derfir aber mit em Änd vum Zancleum vor rund 2,6 Millione ufhere. Doderfir sott s Syschtem vum Quartärs scho mit em Gelasium aafange. Im Juni 2009 isch dää Vorschlag dur d IUGS schließli ratifiziert wore.

S Neogen wird unterdeilt in zwoo Serie mit insgsamt acht Stapfle: 

S Neogen het e Zyt vun ere versterkte Abchielig brocht bis zum Aafang vu dr erschte Veryysige im Gelasium, dr unterschte Stapfle vum Quartär.

Im Miozän, am Aafang vum Neogen, isch s Klima au nordatlantisch-skandinavische Ruum no gmäßigt. Des goht firi us dr Untersuechige vu dr Zämmesetzig vu dr fossile Meeresfauna.

Im untere Pliozän isch s zuen ere erschte starke Abchieligsfase chuu im Beryych vu dr Pol, derno het s nomol e lengeri Ufwermig gee. Im Pliozän isch s dferno zuen eme wächselhafte aber relativ schnälle Abfall vu dr Tämperturkurve chuu.

Am Änd vum Pliozän sin d Polchappe veryyst. In dr Antarktis sin Yysmasse abglageret un doderdur em Wasserchreislauf entzoge wore. Des het zuen eme Absinke vum Meeresspiegel gfiert.

Di erscht Serie vum Quartär, s Pleistozän, wird schließli s eigetli Yyszytalter gnännt, mit verschidene Verglätscherigsfase in dr nerdlige Deil vu Eurasie un Nordamerika.

Dr Uusdruck "Neogen" goht uf dr eschtryychisch Geologe un Paläontolog] Moriz Hoernes zruck, wu ne scho in dr Mitti vum 19. Johrhundert brucht het fir d Klassifizierig vu dr Ablagerige im Wiener Becki. Är het d Schichte vum geologische Zytalter vum Känozoikum unterdeilt in zwee Abschnitt, e eltere, s Paläogen, un e jingere, s Neogen. Des isch bi ihm au scho bis zue dr oberschte Schichte gange, also bis in d Gegewart. S Neogen isch speter derno briucht wore fir e besseri Bschryybig vum Tertiär, dr Aafang vum Neogen vor 23,03 Millione Johr markiert dr Yyschnitt zwische em Oligozän (ghert zum Alttertiär) un em Miozän (ghört zum Jungtertiär). S Neogen isch aber doderdur uf d Epoche Miozän un Pliozän reduziert wore un het zämme mit e, Tertiär an dr Gränze zum Quartär (vor 1,8 Millione Johr) ufghert

Hite wird dr Uusdruck „Tertiär““ in dr Geologische Zytskala nimi brucht. Scho anne 1978 isch vun ere Unterkommission vu dr Internationale Kommission fir Stratigrafi (ICS) s Känozoikum in di boode Periode Paläogen un Neogen unterdeilt wore, wie vum Hoernes vor 150 Johr vorgschlaa, un dodermit d Uusdruck Tertiär un Quartär abgschafft. Im Johr 2004 isch as Ergebnis vu dr Diskussione in dr vergangene Johrzehnt di nej Geologisch Zytskala (Geologic Time Scale 2004) vorgstellt wore. Syt 2008 isch si fir d Geologe international verbindli. 

Vil Quartärgeolog hän d Abschaffig vum uartär kritisch gsähne, wel d Bsunderheite vu dr Ärdentwicklig im Yyszytalter, wu si dytli vum vorige Pliozän unterscheide, in dr neje Zytskala z wenig berucksuichtigt wore seje. Ihri Kritik het derzue gfiert, ass es Quartär wider in d Zytskala ufgnuu un nej definiert woren isch. Dr Zytruum, wu friejer 1,8 Millione Johr umfasst gha het, isch uf 2,6 Millione Johr uusdehnt wore un umfasst jetz alli yyszytlige Sedimänt.




</doc>
<doc id="28500" url="https://als.wikipedia.org/wiki?curid=28500" title="Berthold I. von Zähringen">
Berthold I. von Zähringen

Dr Berthold I. vu Zährige (* um 1000; † 6. Novämber 1078 z Weile an dr Teck), gnännt "dr Bärtig", isch Herzog vu Kärnte vu 1061 bis 1077 un Markgrof vu Verona gsi.
Dr Berthold, wu wahrschyns vu dr Mueter ihre Syte här mit dr Staufer verwandt gsi isch, isch Grof in verschidene Herrschaftsbiet gsi wie dr Ortenau, em Thurgau, em Bryysgau un uf dr Boor un dodermit ein vu dr yyflussryychschte Grofe im Herzogtum Schwobe. Dr Heinrich III. het syym Barteigänger Berthold derno au di dertig Herzogwird versproche gha. Em Heinrich syy Wittfrau, d Agnes vu Poitou het anne 1057 aber dr Rudolf vu Ryyfälde mit em Herzogtum belähnt, het aber versproche, dr Berthold z belähne, wänn s negscht Herzotgtum frej wurd. Em Berthold syy Verzicht uf syy Aaspruch isch schließli mit em Titel vum „Herzog vu Kärnte“ un däm vum „Markgrof vu Verona“ belohnt wore, doderdur sin d Zähriger in dr Hochadel ufgstige. As Landfrämde het dr Berthold aber wie syy Vorgänger Konrad III. Schwirigkeite gha, d Rächt us däne Titel z Kärnte un z Verona au durzsetze. Är het sich sälte in syym Herzotum ufghalte, di datsächli Macht, vor allem in dr sidlige Kärntner Landesdeil, isch vum Markwart IV. vu Eppestei uusgiebt wore in ere Art „Gegeherzogtum“. Fir d Zyt 1072/1073 brichtet dr Lampert vu Hersfeld sogar vun ere Absetzig vum Berthold, was aber umstritten isch.

Im Lauf vum Investiturstryt het sich dr Berthold wie syyni sidlige Mitherzeg vu Schwobe un Bayern, Rudolf vu Ryyfälde un Welf IV., in Gegnerschaft zum Chenig Heinrich IV. gstellt. Är het derfir d Wahl vum Rudolf zum Gegechenig unterstitzt un isch wäge däm uf em Ryychsdag z Ulm 1077 as Herzog abgsetzt un gächtet wore. Zum neje Herzog vu Kärnte isch dr Suhn vum Markwart, dr Luitpold vu Eppestei gnännt wore.

Dr Berthold het sich uf syy schwebische Eigebsitz zruckzoge, s het aber no syyre Ächtig ständigi Aagriff vu cheniglige Druppe gee. Dr Berthold isch am 6. Novämber 1078 uf syyre Limburg bi Weile an dr Teck gstorbe un isch im Chloschter Hirsau byygsetzt wore, wun er dr Böu vu dr Chloschterchilche zimli unterstitzt gha het.

Dr Berthold isch in ere erschte Eh mit Richwara ghyrote gsi. Di beide hän zwee Sihn un zwoo Dechtere gha:


Inere zwoote Eh isch dr Berthold mit dr Beatrix vu Mömpelgard ghyrote gsi, ere Dochter vum Ludwig vu Mousson un dr Sophia vu Oberlothringe.




</doc>
<doc id="28502" url="https://als.wikipedia.org/wiki?curid=28502" title="Liste der Friedensnobelpreisträger">
Liste der Friedensnobelpreisträger

1901 bis 1910 ·
1911 bis 1920 ·
1921 bis 1930 ·
1931 bis 1940 ·
1941 bis 1950 ·
1951 bis 1960
1961 bis 1970 ·
1971 bis 1980 ·
1981 bis 1990 ·
1991 bis 2000 ·
2001 bis 2010 ·
2011 bis 2020

1901 bis 1910 ·
1911 bis 1920 ·
1921 bis 1930 ·
1931 bis 1940 ·
1941 bis 1950 ·
1951 bis 1960
1961 bis 1970 ·
1971 bis 1980 ·
1981 bis 1990 ·
1991 bis 2000 ·
2001 bis 2010 ·
2011 bis 2020


Die Date zu de Priisträger entsprechet a de Agoobe uf de offizielle Internetpräsenze vo de Nobelpriisstiftig.


</doc>
<doc id="28504" url="https://als.wikipedia.org/wiki?curid=28504" title="Berthold II. von Zähringen">
Berthold II. von Zähringen

Dr Berthold II. vu Zährige (* um 1050; † 12. April 1111) isch Herzog vu Schwobe un vu Zährige gsi.

Dr Berthold het zerscht wie syy Vater Berthold I. dr Rudolf vu Ryyfälde unterstitzt, wäge däm het dr Chenig Heinrich IV. dr Zähriger wie au dr Ryyfäldener anne 1077 ihri Titel un Bsitzige ewäggnuu. Wu dr Berthold noch em Dod vu syym Vater 1078 dr Noofolger vu sällem wore isch, het er uf s Herzogtum Schwobe au nume ne nominälle Aaspruch. Di eigetli Macht im Herzogtum hän wyter verschideni, vu dr Saliechenig yygsetzti Adligi uusgiebt.

Anne 1079 het dr Berthold II. d Dochter vum Rudolf ghyrote, d Agnes vu Ryyfälde. Zue Ussenandersetzige im Inveschtiturstryt isch s vor allem mit andere regionale Machthaber chuu, em Herzog Friedrich vu Staufe un dr Bischef vu Basel un Stroßbeg. Drotz ass d Verhältnis zwische dr Chenigs- un Papschtdreje im Sidwschte vum Ryych zytwyys polarisiert gsi sin, isch s wider zuen ere regionale Beruejig chuu. Dr Berthold II. isch zem Byschpel anne 1087 as Zyyg vun eme Landdusch ufdrätte, wu dr Basler Bischof dra bedeiligt gsi isch.

Zue Spannige isch s wider ab 1090. In däm Johr isch dr Berthold vu Ryyfälde gstorbe, dr Suhn vum Rudolf. Fir syy Frau het dr Zähriger Berthold II. wäge däm nit nume dr Aaspruch chenne aamälde uf sällem syyni Bsitzige z Burgund (in dr hitische Weschtschwyz), sundern au uf s Herzogtum Schwobe.

Unterstitzt vu dr Welfe un em Papscht isch er anne 1092 geg dr Staufer Friedrich zum Herzog vu Schwobe gwehlt wore. Um 1098 isch s zwisch em Berthold II. un em Friedrich zuen eme Uusglyych chuu, wun er uf s Herzogtum verzichtet het, derfir aber d Vogtei iber di wichtig Stadt Züri iberchuu he tun derzue dr Herzogtitel het derfe wyter fiere. Mit däm Schritt het sich aus Verhältnis vu dr Zähriger zum Heinrich IV. verbessert. Ab 1105 het dr Berthold zue dr ängschte Verbindete vum Heinrich V. ghert.

Derzue het er um 1090 aagfange syy Machtzäntrum in dr Bryysgau z verlagere, un het eso s zährigerisch Hoheitsgebiet em Yyfluss vum schwebische Herzog allmeh entzoge. As erschte vu dr Dynaschti isch dr Berthold ab 1100 as "Herzog vu Zährige" bezygt.

Dr Berthold II. het syy Herrschaft dur d Grindig vu Sidlige un Chleschter im Schwarzwald zimli uusböue, au wel er nume ne chlei Territorium gherrscht het un zmindescht am Aafang kei Expansionsmegligkeite gha het. Är het zem Byschpel 1093 s Benediktinerchloschter St. Peter grindet, wu di nej Grablegi vu dr Zähriger woren isch. Die Grindige sin zmeischt Reformchleschter gsi, wu chaiserfyndli gsi sin. Vor allem dr Schwarzwald isch dur em Berthold syyni Chloschtergrindige un d Verdrängig vu dr Grofe vu Hoheburg us dr Region zuen eme Herrschaftszäntrum vu dr Zähriger wore. Anne 1091 het dr Berthold zuesätzli zue syyre Burg Zährige e Schutzburg fir di nochgläge Sidlig Fryybeg böue loo. Am Änd vu syym Läbe het dr Berthold nit nume dr Titel vun eme Herzog drait, är het au syy Territorium eso wyt vergreßeret, ass es au däm Aaspruch entsproche gha het.

Dr Noofolger vum Berthold II. isch anne 1111 syy Suhn Berthold III. wore.

Us dr Eh zwisch em Berthold II. un dr Agnes vu Ryyfälde (* um 1065, † 19.12.1111) sin die Chinder fiirigange:

Sihn:

Dechtere:




</doc>
<doc id="28507" url="https://als.wikipedia.org/wiki?curid=28507" title="Berthold III. von Zähringen">
Berthold III. von Zähringen

Dr Berthold III. vu Zährige (* um 1085; † 3. Mai 1122 bi Molse) isch Herzog vu Zährige gsi. Anne 1120 het dr Berthold d Stadt Fryybeg grindet.

Dr Berthold III. het anne 1111 d Regäntschaft vu syy Vater Berthold II. ibernuu. Är het dr Chaiser Heinrich V. unterstitzt un het e wichtige Yydrag gleischtet zum Wormser Konkordat 1122. Är isch in ere Fehde gege d Stadt Molse gstorbe. Syy Brueder Konrad het derno d Herrschaft ibernuu.

Dr Berthold III. isch ghyrote gsi mit dr Sofie vu Bayern, ere Dochter vum Heinrich em Schwarze.

Z Fryybeg sin di zäntral Bertoldstroß un dr Bertholdsbrunne no ihm gnännt.




</doc>
<doc id="28508" url="https://als.wikipedia.org/wiki?curid=28508" title="Christoph Ahlhaus">
Christoph Ahlhaus

Dr Christoph Ahlhaus (* 28. Augschte 1969 z Heidelberg) isch e dytsche Bolitiker (CDU). Är isch vum 25. Augschte 2010 bis zum 7. März 2011 Erschte Burgermeischter vu dr Frejen un Hansestadt Hamburg im schwarz-griene Senat gsii.

Dr Christoph Ahlhaus isch z Heidelberg ufgwagse. Vu 1988 bis 1990 het er e Uusbildig zum Bankchaufmann absolviert, derno het er ab 1990 Jura studiert an dr Universitete Heidelberg, Berlin un München. 1998 het er e drejmonetig Ergänzigsstudium im Ramme vum Rächtsreferändariat an dr Dytsche Hochschuel fir Verwaltigswisseschafte z Speyer gmacht. 1999 het er d Zuelassig as Rächtsaawalt iberchuu.

Dr Ahlhaus isch noch em Abschluss vu syym Studium Konkneipant vu dr schlagende Verbindig „Turnerschaft Ghibellinia zu Heidelberg“ im Dachverband Coburger Convent gsi.

Syt Mai 2006 isch er ghyrote mit dr Simone Ahlhaus, geboreni Götz dr Leiteri fir Lizänzmarketing bim Immobilieunternämme Dahler & Company GmbH.

Dr Christoph Ahlhaus isch syter anne 1985 Mitglid in dr CDU. Bis 2001 isch er z Heidelberg Vorsitzende viu dr CDU im Stadtbezirksverband Altstadt/Schlierbach gsi un stellverdrättende Vorsitzende vum Chreisverbands Heidelberg. Vu 2001 bis 2006 isch er Landesgschäftsfierer vu dr CDU Hamburg gsi. Vu März 2004 bis März 2006 isch er Mitglid vu dr Hamburgische Burgerschaft gsi, as Burgerschaftsmitglid isch er Mitglid gsi vum Inne- un vum Rächtsuusschuss.

Im April 2006 het e dr Burgermeischter Ole von Beust zum Staatsrot vu dr Beherde fir Inneres beruefe. Dr Ahlhaus het am 7. Mai 2008 dr Udo Nagel abglest un isch Innesenator vu dr Frejen un Hansestadt Hamburg wore.

Kritisch sin di vum Staat zahlte Sicherigsmaßnamme fir syy Huus (Cheschte: rund 1 Mio Euro) un fir syyni Heidelberger Wohnig (rund 200.000 Euro) gsähne wore. In dr "Dienschtwagenaffäre" het er fir e brivati PKW-Nutzig mieße Noozahlige leischte.

Am 18. Juli 2010 het dr von Beust bekannt gee, ass er syy Amt as Erschte Burgermeischter vu dr Stadt Hamburg zum 25. Augschte 2010 abgit, go sich meh um syy Brivatläbe z sorge. Syyre Empfählig, dr Christoph Ahlhaus as syy Noofolger z nominiere, isch dr Hamburger CDU-Landesvorstand eistimmig noochuu. D Wahl vum Erschte Burgermeischter dur di schwarz-grien Senatsmehrheit isch fir di erscht Sitzig vu dr Burgerschaft no dr barlemäntarische Summerpaus am 25. Augschte 2010 feschtgsetzt wore. Dr Koalitionspartner GAL het zerscht skeptisch reagiert uf d Nominierig vum Christoph Ahlhaus. Si het dr Bolitiker, wu as konservative Hardliner bekannt isch, ufgforderet, di liberal Linie vum von Beust wyter z goh un sich an dr Koalitionsvertrag z halte. Dr Ahlhaus het sich derno eidytig hinter die Veryybarige gstellt, wu anne 2008 zwische dr CDU un dr GAL uusghandlet wore sin un het sich au bereit erklärt, ass er sich im Augschte 2010 dr griene Basis stellt.
Noch em Dräffe mit dr GAL-Basis am 18. Augschte sin dr Ahlhaus un au Verdrätter vu dr GAL zfride gsi un hän gsait, di schwarz-grien Koalition cha furtgsetzt wäre. Dergege hän e baar GAL-Mitglider dr Ahlhaus fir nit wehlbar erklärt, wel er z wyt rächts diej stoh. Uf eme Barteidag het d GAL noch ere lange Debatte mit ere dytlige Mehrheit d Furtsetzig vu dr Koalition unter em Ahlhaus bschlosse. Di GRÜNE JUGEND Hamburg het dr Uusstiig gforderet.

Im Vorfäld vu dr blante Wahl vum Ahlhaus isch syy Mitglidschaft in dr „Turnerschaft Ghibellinia zu Heidelberg“ effetli bekannt wore. Des het bi dr GAL Erger uusglest, un wichtigi Verdrätter vu dr Bartei hän ihri Unterstitzig bi dr Wahl zum Erschte Burgermeischter in Frog gstellt. Si hän dr Ahlhaus ufgforderet, syyni Beziehige zue dr Turnerschaft ufzkläre, un hän kritisiert, in Verbindige vum Coburger Convent diej s us ihre Sicht nationalistischi un frauefyndligi Tendänze gee. Au s "Aktionsbündnis gegen den Coburger Convent" het derzue ne Pressemitdeilig uusegee.. Dr Ahlhaus het derno erklärt, är heb scho syt Johre kei Kontakt me zue dr Heidelberger Turnerschaft. Är heb dr Vorsitzende vu dr Verbindig bätte, ihn nimi lenger as Mitglid z fiere.

Bi dr Wahl vum Erschte Burgermeischter am 25. Augschte 2010 het dr Christoph Ahlhaus im erschte Wahlgang 70 Stimme iberchuu, zwoo meh wie Koalition Abgordneti het.

Am 28. Novämber 2010 hän d GAL-Burgerschaftsfraktion, d GAL-Senatore un au dr Landesvorstand vu dr GAL s Änd vu dr Koalition bschlosse, dr Ahlhaus het dodruf am 29. Novämber 2010 d GAL-Senatore un Staatsret entloo.
Dodermit het dr Ahlhaus bis zue dr blante Nejwahl vu dr Burgerschaft am 20. Februar 2011 e CDU-Minderheitsregierig gfiert. Uf eme chleine Barteidag am 7. Dezämber 2010 isch er eistimmig zum Spitzekandidat vu dr CDU fir d Wahl gchirt wore.

Bi dr Neiwahl vu dr Burgerschaft am 20. Februar 2011 het d CDU ihri Stellig as sterkschti Chraft im Barlemänt verlore un isch nume uf 21,9 Prozent vu dr Stimme chuu - des entspricht eme Verluscht vu 20,7 Brozäntpinkt. D SPD unter em Olaf Scholz het dergege mit 48,4 Brozänt vu dr Stimme di absolut Mehrhait vu dr Mandat gschafft. Mit dr Wahl vum Scholz zum neie Erschte Burgermaischte vu Hamburg am 7. März 2011 isch no nume guet sechs Monet d Amtszyt vum Christoph Ahlhaus z Änd gange.

Zum 10. Novämber 2014 het dr Ahlhaus si Burgerschaftsmandat niderglait.



</doc>
<doc id="28509" url="https://als.wikipedia.org/wiki?curid=28509" title="Facebook">
Facebook

Facebook isch e Websyte zum Bilde un Unterhalte vu soziale Netzwärch, wu vu dr Firma "Facebook Inc." mit Sitz im kalifornische Palo Alto bedribe wird.

De Name chunt vom änglischi Wort für d Johrbiecher mit de Gsichter vu dr Studänte, wo vil amerikanischi Colleges produziere.

Di greschte Aadeilseigner sin 2012 no dr Schwyzer "Handelszeitung" dr Mark Zuckerberg (28,2 %), Accel Partners (10 %), dr Dustin Moskovitz (7,6 %),d Mail.ru Group (5,4 %), dr Eduardo Saverin (4 %), dr Sean Parker (4 %), dr Peter Thiel (2,5 %), d Sheryl Sandberg (1,8 %), Microsoft (1,5 %) un Greylock Partners gsii. Im dritte Quartal 2015 het d Plattform no eigene Aagabe wältwyt 1,5 Milliarde aktivi Nutzer gha.

Jede Benutzer het e Profilsyte, wun er sich druf cha vorstelle un Foto oder Video cha uffelade. Uf dr Pinnwand vum Profil chenne Bsuecher effetli sichtbari Nochrichte hinterloo oder Notize/Blog vereffetlige. Alternativ zue effetlige Nochrichte chenne sich Benutzer persenlgi Nochrichte schicke oder tschätte.

Frynd chenne zue Gruppe oder Event yyglade wäre.

Facebook het derzue au no ne Märtblatz, wu Benutzer Chleiaazeige chenne ufgee un bschaue. Dur e Beobachtigslischt wird mer iber Nejs informiert, z. B. neji Pinnwandyydreg uf dr Profilsyte vu Frynd. D Benutzer uf Facebook sin in Universitets-, Schuel-, Arbetsblatz- un Regionenetzwärch yydeilt.

Facebook chunt wäge dr ibergrosse Macht vu dr Syte im Internet und dr Verbreitig vo schädlichen Inhalt immer wider in Verruef.

Dr Mark Zuckerberg het Facebook zämme mit dr Studänte Eduardo Saverin, Dustin Moskovitz un Chris Hughes im Februar 2004 an der Harvard University entwicklet, ursringli nume fir di dertige Studänte. Speter isch d Websyte fir Studänte in dr Vereinigte Staate frejgee wore. Wyteri Expansionsschritte hän d Aamäldmegligkeit au uf High Schools uusdehnt un uf Firmemitarbeiter. Im Septämber 2006 hän si au Studänte an uusländische Hochschuele chenne aamälde, speter isch d Websyte fir alli Nutzer frejgee wore. Im Friejohr 2008 isch d Websyte au in dr Sproche Dytsch, Spanisch un Franzesisch aabote wore, ab em zweite Quartal 2008 sin wyteri Sproche derzue chuu, hite wäre 84 "Lokalisierige" aabote.

Im alemannische Ruum sin verschidni scherzhafti Wörter für Facebook uffcho. Die Begriff sin meischt Lehnübersetzige vum änglische "face" ‚Gsicht‘ un "book" ‚Buech‘. So het's im „Züri-Slängikon“ d Yyträg „s Fratzebuech“ un „s Gsichtsbuech“. In de Basler Zytig isch im Februar 2011 en Artikel zur Sproochsituation im Elsass erschiene, mit em Titel "Sogar auf dem Fràtz Büech lebt das Elsässisch". Und en pänsionierte Idiotikon-Mitarbeiter, de Noldi Hammer, het di scherzhaft Ibersetzig „Faxebuech“ uffbroocht.




</doc>
<doc id="28517" url="https://als.wikipedia.org/wiki?curid=28517" title="Konrad I. von Zähringen">
Konrad I. von Zähringen

Dr Konrad I. vu Zährige (* um 1090; † 8. Jänner 1152 z Konschtanz) isch Herzog vu Zährige gsi un ab 1127 Rektor vu Burgund. Är het anne 1120 zämme mit syym Brueder Berthold III.s Stadträcht an Fryybeg vergee.

Dr Konrad isch noch em Dod vu syym Brueder Berthold III.anne 1122 Herzog vu Zährige wore. Är het si di meischt Zyt vu syym Läbe gege d Machtuusbreitig vu dr Staufer gstellt un het si doderzue mit dr Welfe verbindet. 

Anne 1127 isch er in e Ussenandersetzig mit em Rainald vu Burgund grote, wel beedi Aaspruch gstellt hän uf di burgundische Besitzige vu s Konrads Näffe Wilhelm vu Burgund, wu umbrocht woren isch. Doderby het dr Zähriger vu dr Situazion brofitiert, wu dr dytsch Chenig din gsi isch: wel dr Lothar III. Unterstitzig brucht het gege d Staufer, syyni Rivale, isch er fir d Aasprich vum Konrad yydrätte. Die vu dr Gegesyte het er abglähnt mit dr umstrittene Begrindig, dr Rainald sej syyre Verbflichtig zur Aawäseheit am Hof nit noochuu. Glyychzytig het er an dr Konrad dr Titel vun eme Rektor vu Burgund vergee, e Art cheniglige Stellverdrätter.

Wu dr Konrad III. anne 1138 d Chenigschrone un dodermit d Macht ergriffe gha het, het sich s Verhältnis zue dr Staufer wider entspannt, un eso hän d Zähriger bis in di spote 1150er Johr zue dr drejschte Barteigänger vu sällene ghert. 

Dr Konrad isch anne 1152 gstorbe un isch im zährigische Huuschloschter Sankt Peter byygsetzt wore.

Konrad isch ghyrote gsi mit dr Clementia vu Luxemburg-Namur (Huus Namur). Är het mi ihre die Chinder gha:




</doc>
<doc id="28522" url="https://als.wikipedia.org/wiki?curid=28522" title="Clementia von Zähringen">
Clementia von Zähringen

D Clementia vu Zährige († um 1167) isch vu 1147 bis 1162 d Frau vum Heinrich em Leeb gsi.

Si isch d Dochter gsi vum Konrad I. vu Zährige un dr Clementia vu Luxemburg-Namur. Ihi Hochzyt mit em Welf Heinrich isch e bolitischi Machtdemonschtrazion vu dr Zähriger gege d Staufer gsi un het dr Feschtigung vu dr Machtgrundlag vu dr Zähriger dient.

Dr staufisch Chaiser Friedrich Barbarossa het wäge däm gege die Eh kämpft mit em Argumänt, ass d Clementia un dr Heinrich z noo verwandt seje un het des Ziil au anne 1162 erreicht. Us dr Eh mit em Heinrich sin zue däm Zytpunkt scho drej Chinder fiirigange:

In ere zwoote Eh het d Clementia dr Grof Humbert III. vu Maurienne ghyrote. Des isch däm syy dritt Eh gsi un isch chinderlos blibe.


</doc>
<doc id="28524" url="https://als.wikipedia.org/wiki?curid=28524" title="Adalbert I. von Teck">
Adalbert I. von Teck

Adalbert I. vu Teck, au Adalbert vu Zährige, (* um 1135; † um 1195), isch e Suhn vum Konrad vu Zährige un dr Clementia vu Luxemburg-Namur gsi.

Dr Adalbert het di zährigische Bsitzige um d Burg Teck bi Aue gerbt. Noch em Dod vu syym Brueder Berthold IV. het er sich anne 1187 s erscht Mol "Herzog vu Teck" gnännt un het dodermit d Linie vu dr Herzeg vu Teck grindet, wu s bis 1439 gee het.

Syy Suhn isch dr Adalbert II. gsi.




</doc>
<doc id="28528" url="https://als.wikipedia.org/wiki?curid=28528" title="Friedrich Schiller - Der Triumph eines Genies">
Friedrich Schiller - Der Triumph eines Genies

Friedrich Schiller – Der Triumph eines Genies isch a deitschr Schbiilfilm vom Regisseur Herbert Maisch us-em Johr 1940, wo d Jugendjohr vo deam Dichtr behandlet. D Ussa-Ufnahma send z Stuegert beim Schloss Solitude, uf dr Feschdong Hoha-Aschberg ond en Ulm dreht worra. S erscht Mol ens Kino komma isch der Film am 13. Novembr 1940 em "Universum" en Stuegert.. 

Dr Herzog Karl Eígen vo Wirdaberg isch vôrna a Schbitzbua ond henda a Scheißkerle. Ganze Regimentr vorkauft’r fir an Haufa Golddukada an andre Lendr, wo se als Soldada fir fremde Herrscher en Kriag ziaga miaßet. Kurz ond guad: r isch a furchtbarer Tyrann. Sobald oinr vo seine Ondrtana gega-nen ufmuckt, lôôt’r-en uf da Hoha-Aschberg brenga ond en Kedda lega. Em Herzog sei ganzr Stolz ischt sei „Milidär-Akademii“, wo d Seh vom Adl, vo Beamte ond vo ôgsehne Birgr wia Leiboigene vom Herzog a strenga Ausbildong vrpasst kriaget. Drom isch dui Akademii fir de meischde „Karlsschialer“ a Graus, so au fir da Fritz Schiller. Der abr glaubt, dui Zuucht bald hendr sich zo han ond freit sich uf sei Entlassong.

Dr Herzog hot a Vorheltnis mit dr Reichsgräfe Franziska von Hohenheim. A dera ihrem Geburtsdag sollet emma feschtlicha Rahma an de ferdige Karlsschialer Diplom vorliiha werra. Dô drvo wär normalrweis au dr Fritz Schiller betroffa; abr dr Karl Eígen hot a deam seira Doktrarbet ällrhand auszetzet. Nôch-em Gschmack vom Herzog stecket en dera viil zviil freiheitliche Gedangga. Damit-em dia austriiba wend, vordonnret’r dean Hitzkopf zo-ma weitra Johr an seira Karlsschual.

Hählenga schreibt dr Fritz Schiller en seira karga freia Zeit an seim erschda Theatrstick "Die Räuber". Wia-nr dô drmit ferdich ischt, liist’r’s seine engschde Freind vor. Dia send ganz begeischtret vom Schiller seine Vers. 

Endlich hot au dr Fritz Schiller sei ledschts Johr uf dr Akademii rombrôcht. Jetzt kommt’r als Regimentsdoktr zom General Augé. Der ischt schau mit de "Raibr" vortraut. Dr Dichtr hot nemlich des Stick uf seine oigne Koschda drucka lau, ond s hot et lang dauret, bis des Buach a graußa Vorbreidong erfahra hot. Em Augé hot’s sogar so guad gfalla, dass’r jetzt an Heidareschbekt vor seim nuia Medikus hot.

Em auslendischa Mannheim erleabet d "Raibr" a glanzvolla Urauffirong. Des bleibt nadirlich au em Karl Eígen et vorborga. Wia der des Buach gleasa hot, kriagt’r’s mit dr Angscht zo doa. Er nemmt sich vor, da Schiller ooschädlich zo macha. 

A andrer schwäbischer Dichtr, dr Christian Friedrich Daniel Schubart, hot z Ulm, wo dômôls et zo Wirdaberg gheert hot, laut ond deitlich vo dr Freiheit predigt, was em Karl Eígen ibrhaupt et basst hot. Drom hot’r dean ufmipfiga Kerle ondra-ma Vorwand en sei Ländle glockt, vrhafta lau ond en da Kerker uf-em Hoha-Aschberg eigschberrt. Mit so-ma Schicksal muaß jetzt au dr Schiller rechna. Doch d Reichsgräfe Franziska von Hohenheim will des vorhendra. Zamma mit-em Schiller seira Muadr, seira Freindin Laura ond seine engschde Freind sorgt se drfiir, dass sich des aufstrebende Genie aus Wirdaberg ens Ausland absetza kô.


S Programm zom Film ("Das Programm von Heute mit Künstlerpostkarte", Zeitschrift für Film und Theater GmbH, Berlin SW 11, Dessauer Str. 7, Nr. 632)



</doc>
<doc id="28534" url="https://als.wikipedia.org/wiki?curid=28534" title="Berthold IV. von Zähringen">
Berthold IV. von Zähringen

Dr Berthold IV. vu Zährige (* um 1125; † 8. Dezämber 1186) isch e Herzog vu Zährige un e Herzog vu Burgund gsi. Er het unter anderem Friburg im Üechtland un Neieburg grindet.

Dr Berthold isch e Suhn vum Konrad vu Zährige un dr Clementia vu Luxemburg-Namur gsi. Anne 1152 isch er noch em Dod vu syym Vater Herzog vu Zährige un Herzog vu Burgund wore.

Dur d Hyrot vum Friedrich Barbarossa mit dr Beatrix vu Burgund anne 1156 isch d Herzogswird vu Burgund aber verlore gange. Dr Berthold het as Uusglyych derfir dr Titel vun eme "rectors burgundiae" un d Vogteirächt iber Gämf, Lausanne un Sitte iberchuu. Anne 1173 het er noch em Uusstärbe vu dr Lenzburger d Vogtei iber Züri iberchuu.

Syy Gegnerschaft zum Friedrich vu Rothenburg, em Herzog vu Schwobe, het e derzue brocht, uf dr Syte vum Welf VI. in dr Dibenger Fehde (1164−1166) z kämpfe. In ere Fehde mit dr Zollere het er anne 1175 d Burg Firschteberg eroberet.

Dr Berthold het (villicht) zweimol ghyrote. Syy erschti Frau isch d Heilwig vu Froburg († vor 1183) gsi, e Dochter vum Grof Hermann vu Froburg. Mit ihre het dr Berthold drej Chinder gha:
S git Hiiwys druf, ass dr Berthold in ere zwote Eh d Ida vu Boulogne († 1216) ghyrote het, d Dochter vum Grof Matthäus vu Boulogne. Us däre Eh sin kei Chinder firi gange. Anderi Quälle gehn vun ere Eh vu dr Ida vu Boulogne mit syym Suhn, em Berthold V., uus.




</doc>
<doc id="28540" url="https://als.wikipedia.org/wiki?curid=28540" title="Quickmail">
Quickmail

D Quickmail AG isch ä Schwitzer Briäfdiänschtleistigsunternäme mit Sitz z San Gallä. Si isch ä Tochterunternäme vo dä "MS Direct Group AG" vo San Gallä.

D Quickmail isch im Auguscht 2009 gründät wordä. Si isch s erscht privatä Unternäme wo i dä Schwitz adressierti Briäf beförderät.

D Zuästellig vo dä Briäf isch im November 2009 i dä Kantön San Gallä, Appäzäll Innerroodä und Usserroodä ufgno wordä. Sit äm Januar 2010 stellt d Quickmail im Kanton Thurgau und sit äm Mai 2010 au i dä Region Winterthur Briäf zuä. 

D Kundä vo dä Quickmail sind gschäftlichi Absender, vor alläm Versandhüser, Verläg und Einzelhandelskettä. D Quickmail stellt hauptsächlich adressierti Mailings, Katalög und Zitschriftä zuä.

Di physisch Sortierig und d Identifizierig vo dä dur Quickmail beförderätä Sendigä erfolgt dur d Quickleitzahl. Diä enthaltät im Gägäsatz zu dä Poschtleitzahl logistischi Informationä übers Zuästellgebiät und d Gangfolgenummerä. Zudäm beinhaltät si ä Identnummerä, mit därä jedi Sendig identifiziert werdä cha und dä Wäg dur d Beförderigskettä novollzogä werdä cha.

D Quickmail hät sit em Oktober 2009 d Konzession für d Beförderig vo dä Brief und dä Paket ab 50 Gramm.



</doc>
<doc id="28553" url="https://als.wikipedia.org/wiki?curid=28553" title="Ungarische Minderheiten">
Ungarische Minderheiten

Mit Ungarischi Minderheite (uff Ungarisch "határon túli magyarok" ‚Ungare äne vu de Gränze‘) sin Aaghörigi vo de ungarische Volchsgruppe (also Mänsche wo Ungarisch schwätze un/oder sich als Ungarn bezeichne) gmeint, wo usserhalb vo Ungarn läbe. Vor 1920 hen praktisch alli Ungarn innerhalb vum Chönigrych Ungarn gläbt, wo si öbe d Hälfti vo de Bevölcherig gstellt hen. Nooch 1920, noch em Verdrag vu Trianon, hät sich s Territorium vu Ungarn uff de mittler Deil vum Karpatebecke begränzt. Öbe e Drittel vo de Ungarn hen jetz usserhalb vo Ungarn gläbt, derwyyl in Ungarn numme no 7,9% zue andri Volchsgruppe ghört hen. Hüt läbe öbe 2,5 Millione Ungarn usserhalb vum ungarische Staat, un zwar vorallem z Östriich, de Slowakei, de Ukraiine, Rumänie, Serbie, Kroatie un Slowenie.

Di ungarischi Verfassig lègt fest, dass "d'Republiik Ungarn sich für s Schicksal vu de Ungare äne vu de Gränze verantwortlig fiehlt un d'Pfläg vu ihre Kontakt zu Ungarn unterstützt."

In de Ussebolitiik fiehrt d'Frog vu de ungarische Minderheite vor allem dört zu Komflikt zwüsche Ungarn un em jewiilige Land, wu d'Ungare in größerer Zahl läbe (Slowakei, Rumänie, Serbie). In alle Länder hänn d'Minderheite bedütendi boliitischi Institutione un Partäie iigrichtet.

Di demographischi Grössi vo de ungarische Minderheite cha vorallem uss Volchszäälige entnoo werde. Die Zaale sin aber nit immer ganz zueverlässig, zum eine wyl meischt numme ei Antwort mögli isch, was bi Zweisproochige dezue fiert, dass mer sich für d Zueghörigkeit zue einere Ethnie muess entscheide, zum andre wyl mangmool bewusst falschi Aagabe gmacht werde. Usserdäm werde Frooge zur Sprooch, un zur ethnische Identität mangmool vo dr glyche Person nit glych beantwortet. 

Die Zaale wo folge, basiere uff de Volchszäälige vo de Länder, wo ungarischi Minderheite läbe.

An de Versammlig vu Gyulafehérvár im Johr 1918 isch d'Vereinigung vu Sibebürge mit em Chönigriich Rumänie bschlosse wore. Infolg vum Verdrag vu Trianon isch no e Großdeil vu de östlige Diefebeni un de Oste vum Banat dezüechuu. Do hät z Rumänie e Bolitiik iigsetzt, wu uff d'Assimilierig vu de Minderheite abziilt hät, si isch noch em Zweite Wältchrieg no intensiiver wore. Obwohl vum Verdrag festglègt wore isch, dass d'Ungare in sälle Gebiet, wu si meh wie 20 Prozänt vu de Bevölcherig stelle, hätte aaerkännt were mieße, hät sich Rumänie dodraa nit ghalte: Viili Ungare sin Opfer vu Rächtentzug, Bsitzenteignig un sogar Mord wore.

Während em Zweite Wältchrieg hät sich Ungarn di meiste vu de ungarisch bewohnte Gebiet chönne zruckhole. Si hänn abber numme vier Johr zu Ungarn ghört un noch em Chrieg sin si widder zu Rumänie chuu. Als Büeß hänn di rumänische Chauviniste viili Ungare umbrocht, viilmol hät's scho glängt, wenn öbber ungarisch gschwätzt hät.

1946 hät di kommunisdischi Partäi z Rumänie d'Macht übbernuu, nochdemm si d'Wahle durch Betrug gwunne gha hät. Vu do aa hät's zwar keini gege Ungare grichtete Mord meh gee, abber de Verfolgige vu Regierigsgegner sin au zahlriichi Ungare zum Opfer gfalle. Unter em Stalinismus sin viili vu-n-ene us boliitische Gründ ins Gfängnis chuu un dört nit sälte gfoltert wore. Wu im Johr 1956 de Ungarisch Volchsuffstand usbroche isch, sin vu neuem viili Ungare (hauptsächlig Studänte un Intellektuälli) festgnuu un deilwis au hiigrichtet wore. Erst nochdemm d'Sowjetunion ihri Truppe 1958 us Ungarn un Rumänie abzoge gha hät, hänn sich d'Umständ unter de Diktatuur gmildert.

1965 isch de Nicolae Ceauşescu an d'Macht chuu. Är hät di boliitischi Unterdruckig gsteigert un sich offe gege di ungarischi Minderheit usgsproche. Gliichzitig hät Rumänie e wirtschaftligi Entwicklig duuregmacht un isch in de 70er-Johr eins vu de riichste Länder vum Ostblock gsi. D'Assimilierig vu de ungarisch bewohnte Gebiet isch witergange.

D'Revolution vu 1989 isch vu Ungare un Rumäne unterstützt wore, di beide Völcher hänn sich abber schnäll widder gspalte, nochdemm bi Unrüehje z Marosvásárhely dräi Ungare un zwei Rumäne umchuu sin. In de 90er-Johr hänn sich d'Chämpf glègt, allerdings gitt's all no monetlig Nochrichte vu gwaltsame Usenandsetzige.

Di ungarisch-slowakischi Gränze isch nit uff Basis vu ethnische, sundern strategische, wirtschaftlige un verchehrstechnische Gränze zoge wore. Eso sin rund 1.070.000 Ungare zu de Tschechoslowakei chuu, unter de abdrättene Gebiet isch au Transkarpatie, hütt Ukraiine, gsi. Zehdausendi Ungare sin us de Tschechoslowakei usgwise wore; mer hät ihri Dänkmöler zerstört, ihri Schüele zum Deil züegmacht un ihri Sproch als zweitrangig aaglüegt. Trotz allem hänn d'Ungare zwüsche de beide Wältchrieg boliitischi Partäie, wichtigi kulturälli Institutione un e eigeni Präss gha.

1938/39 isch d'Tschechoslowakei usenandghäit. Noch em Erste Wiener Schidsspruch am 2. Novämber 1938 sin 11.927 Quadratkilometer zruck zu Ungarn chuu, vu de rund 1 Million Iiwohner sin öbbe 84 Prozänt Ungare gsi. Rund 67.000 hänn abber während em Zweite Wältchrieg in de Slowakische Republiik gläbbt; si sin durch d'Magyar Párt (Ungarischi Partäi) representiert wore, de János Esterházy isch allgemein als ihr Presidänt aaerkännt wore.

Noch em Zweite Wältchrieg isch de Großdeil vum nördlige Karpatebecke widder zu de Tschechoslowakei chuu, Transkarpatie abber 1948 zu de Sowjetunion. Widder sin d'Ungare als Minderheit als zweitrangig aaglüegt wore; mer hät ihne d'Staatsbürgerschaft ewäggnuu, ihr Grundbsitz enteignet un ihri Schüele, ihri Präss un ihri kulturälle Institutione züegmacht. Im Rahme vum "tschechoslowakisch-ungarische Bevölcherigsdusch", eme Verdrag, wu zwüsche 1947 un 1949 exekutiert wore isch, sin 60.257 Slowake meh odder weniger fräiwillig vu Ungarn in d'Slowakei umgsidelt wore, d'76.616 Ungare sin abber uufräiwillig uff Ungarn usgwandert. Witeri 44.000 Ungare, Männer wie Fraue, Chinder wie Alti, sin im Winter 1946/47 uff Tschechie deportiert wore, wu si landwirtschaftligi Zwangsarbet hänn mieße leiste, ihri Gieter hänn si mieße an Slowake witergee. 326.679 Ungare hänn sich als Slowake usgee, für ihri Staatsbürgerschaft un ihr Eigetum zruckzgriege. Bi-n-ere Volchszellig vu 1950 hänn sich in de Tschechoslowakei numme 350.000 Lüt als Ungare bezeichnet.

Mit de Samtene Revolution (17. Novämber 1989) isch in de Gschicht vu de ungarische Minderheit in de Slowakei e neus Kapiitel uffgschla wore. Sit 1990 hät mer ihri Rächt sysdematisch erwitert, ihri Iirichtige sin widderhärgstellt un usbaut wore. Am 1. Jänner 1993 hät sich d'Slowakei vu Tschechie drännt, allerdings hät des für d'Ungare widder schlächteri Zite bedütet, erst 1998 isch d'Partäi "Magyar Koalíció Pártja" gründet wore, wu in de Bolitiik au e entscheidendi Rolle gspilt hät. Ab do hänn sich d'Rächt vu de Minderheite widder verbessert, nit zletscht durch de gliichzitig Biitritt vu Ungarn un de Slowakei zu de Europäische Union. S Sprochgsetz, wu s slowakisch Parlamänt 2009 aagnuu hät, bedütet für d'Ungare allerdings e großi Benochdeiligung.

Hüt läbe öbe 520.000 Ungarn in de Slowakei (Volchszäälig vo 2001), wo si mit 9,7% di gröschti ethnischi Minderheit sin. Di meischte devo läbe im Süde vum Land, aa de Gränz zue Ungarn.

Transkarpatie isch d'Verlängerig vum slowakische Felvidék (ehemoligs Oberungarn), d'Bezeichnig isch am Änd vum Erste Wältchrieg entstande. Es hät im Lauf vu de Gschicht zu folgende Staate ghört:

Hüt läbe öbe 150,000 Ungarn in de Ukraine (Volchszäälig vo 2001). D Minderheit läbt relativ kompakt (über 70% läbe in Gmeinde, wo d Ungarn in de Mehrheit sin) un isch zum gröschte Deil ländlich (öbe 70%). Traditionellerwys sin d Ungarn d Bewohner vum Flachland gsi, derwyyl d Ukrainer im Hochland gläbt hen. Des isch hüt aber nümm so dütlich.

D Region Transkarpatie het im Verglych zue Ungarn un zue andri Gegende vo de Ukraine en niidrige Läbenstandard, was d Usswanderig begünschtigt. Im Bezirk Berehove/Beregszász, wo d Ungarn 67% vo de Bevölcherig stelle, git's ungarischi Grundschuele.

D'Iiwohner vu Südungarn sin noch em Verdrag vu Trianon zämme mit denne im hüttige Kroatie un Slowenie e Deil vum Chönigrych Jugoslawie wore. Dört sin di ungarische Schüele abgschafft wore, numme z Belgrad hät's e Schüel für züechümftigi Lehrer gee, wu's Religion un de ungarisch Sprochunterricht au uff Ungarisch gee hät. Zudemm hät's sechs Schüele gee, wu uff Ungarisch glehrt wore isch, allerdings isch mer automatisch in e serbischi Schüel chuu un hät nit chönne wechsle, we'mer e Namme mit slawischem Chlang gha hät, au we'mer sich als Ungar bezeichnet hät. Eso hät mer wölle d'Assimilierig vorwärtsdriibe. Usserdäm het e Usswandrig vo Ungare in de neue ungarische Staat yygsetzt. Wääred de ungarisch Aadeil vo 1880 bis 1910 gwaggse isch (vo 22.6% im Joor 1880 uff 28.1%) un d Dütschi als zweitgrööschti Minderheit abglööst gha het, isch de Aadeil zwüsche de Wältchrieg uff öbe 24% gfalle.

Wo Nazidütschland 1941 Jugoslawie überfalle un bsetzt het, isch d Vojvodina vo Ungarn annektiert worde. Vili Serbe, Jude un Roma sin druff vertriibe oder ermordet worde. Di ungarischi Bevölcherig isch im Chrieg gspalte gsi. En Deil het di ungarische un dütsche Bsatzer unterstützt, derwyyl vili andri Ungare sich de kommunistische Partisane aagschlosse hen. 1944 isch d Vojvodina deno un d Kontrolle vo de Partisane un de Sowjets cho, wo sich aa tatsächlichi oder verdächtigte Kollaborateur grächt hen. D Zaal vo Opfer isch umstritte, mer goot vo 20.000 - 25.000, to 50,000 bis 35.000 Opfer uss. Die Ungare, wo s neui Regime unterstütz hen, sin dergäge aa de Verwaltig un in de Armee beteidigt worde. 

Im Joor 1974 isch de Vojvodina e hoche Grad vo Autonomi innerhalb vo Jugoslawie verliehe worde. Mit dere Reform isch Ungarisch als Amtssprooch vo de Vojvodina yygfiert worde, un ungarischi Schuele un Verwaltige sin yygrichtet worde. Wie im ganze Jugoslawie sin kulturelli Aktivitäte dertemool erlaubt gsi, derwyyl nationalistischi Aktivitäte streng unterdrüggt worde sin.
Noochem Zämmebruch vum kommunistische System, sin vili Rächt vo de Minderheite uffghobe worde. So sin Staatsaagstellti in zweisproochigi Gegende zum Byspil nümmi verpflichtet, d Sprooch vo de Minderheit z bhersche. D'Bolitiik vu de 1990er-Johr hät uff e Iischüchterig vu de ungarische Minderheit abziilt: di serbischi Regierig spricht de Vojvodina kei boliitischi, ethnischi odder wirtschaftligi Autonomii züe un vor allem di Serbischi Radikali Partäi (Српска радикална странка/Srpska Radikalna Stranka) isch für anti-ungarischi Tate un Üßerige bekannt. 

Ungarischi Grundschuelklasse werde dört aabotte, wo mindeschtens 15 Schieler es beantrage. Uff de Sekundarschuel wird de Unterricht unregelmässig vo Joor zue Joor uff Ungarisch aabotte. Vo de ungarische Chinder bsueche öbe 80% e ungarischi Grundschuel, un 40% e ungarischi Sekundarschuel. In de Praxis sin vili ungarischi Schuele eigetli zweisproochig, un de Unterricht wird je nooch Fach au uff Serbisch abghalte oder ab enere bstimmte Stufe uff Serbisch umgstellt.

D ungarischi Bevölcherig in Serbie macht hüt öbe 300.000 Mensche uss, wo sich vorallem uff d Provinz Vojvodina konzentriere. Si mache dört 14% vo de Bevölcherig vo dere Provinz uss, un stelle in gwüssi Gegende d Mehrheit. D Mehrheit vo de Ungare läbt in de Stedt (58%). Syt 1961 het d Zaal vo de Ungare in Serbie um öbe 100.000 abgno. De Ruggang goot zum eine uff Usswandrig zrugg, im kommunistische Jugoslawie vorallem in de Weschte, syt de Jugoslawiechrieg au uff Ungarn, wo dur d relativ offnige Gränze vo Jugoslawie erlyychteret worde isch. En wytre Grund isch d Vermischig mit de serbische Bevölcherig. So sin hüt öbe 30% vo de Hürote mit Serbe, un d Chinder uss sonnige Ehe wärde meischt als Serbe uffzäält. Usserdäm isch d Geburtsrate vo de ungarische Minderheit niidriger als wie die vo andre ethnische Gruppe.

Obwohl's im hüttige Kroatie 1910 no 208 Gmeinde mit meh wie hundert Ungare gha hät un insgsamt 70.000 Ungare dört gläbbt hänn, hät ihri Aazahl starch abgnuu, sodass 1921 numme no 108 Gmeinde vu meh wie hundert vu de 52.000 bewohnt gsi sin. Zwüsche de beide Wältchrieg sin alli ungarische Grundschüele abgschafft wore.

Während de Jugoslawiechrieg isch de Nordoste vu Kroatie vu serbische Truppe bsetzt gsi un di Serbischi Krajina isch gründet wore. D'Soldate hänn näbe Kroate au Ungare umbrocht, sällewäg hät au Ungarn de Kroate Hilf aabotte, indemm si d'Gränze für Flüchtling uffgmacht un im kroatische Militär Unterstützig gschickt hänn. Unter de Fiehrig vum Ante Gotovina sin d'Serbe widder verdribe wore. Sit em Chrieg wird d'Minderheit dank de ungarische Unterstützig nümi als fiindlig aaglüegt un Übbergriff wäge ethnische Problem gitt's praktisch keini meh.

De Großdeil vu de slowenische Ungare läbbt z Prekmurje (ung. Muravidék), ere hisdorische Region, wu hütt zämme mit wenige andere Regione e Deil vu Pomurska isch. Si were in zwei Gruppe iideilt, di eini in de Őrség (Goričko) un di anderi z Lendva. Sälli Regione hänn vor em Erste Wältchrieg zu de Komitat Vas bzw. Zala ghört.

In de 90er-Johr hät sich d'Situation witer verbessert, vor allem wiil Slowenie d'Beziehjige zu Ungarn hät wölle pfläge. D'Ungare were (zämme mit de Italiäner) in de Verfassig als Minderheit uffgfiehrt, im slowenische Parlamänt wird ene ei Sitz züegsproche. Trotz allem nümmt d'Aazahl all meh ab, wiil sich d'Ungare assimiliere. Z Prekmurje sin 1921 vu de rund 90.000 Iiwohner zwüsche 20.000 un 25.000 Ungare gsi, bis 1991 isch ihri Zahl uff ca. 8.500 gsunke un im Johr 2002 hänn sich numme no 6.200 als Ungare bezeichnet. Rein ungarischsproochigi Schuele git's z Slowenie nit. Es git zwar zweisproochigi Schuele, wo aber s Slowenisch di grösseri Roll spiilt.

Im Burgeland isch de Aadeil vu de Ungare durch Assimilierig starch gsunke, ihr Aadeil isch 1910 no bi 9 Prozänt gläge, 1923, also noch em Verdrag vu Trianon, bi 5,3 un 1991 bi 2,5 (6.763 Persone). Di meiste vu-n-ene läbe z Felsőőr (Oberwart, 17,5 %), Alsóőr (Unterwart, 54 %), Felsőpúlya (Oberpullendorf, 22 %) un Őrisziget (Siget in der Wart, wu zämme öbbe 2.500 Ungare läbe.

Di östriichischi Verfassig noch em Zweite Wältchrieg hät d'Minderheit nit emoll erwähnt, erst nochdemm d'Italiäner vu Südtirol Autonomii gfordert hänn, isch di östriichischi Bolitiik us de Sicht vu de Minderheite besser wore. Z Ober- un Unterwart, Oberpullendorf un Siget in der Wart cha Ungarisch näbe Dütsch als Amtssproch verwändet were. S ORF strahlt jöhrlig sechsmol d'Sändig "Adj' Isten, magyarok" us un s ORF-Regionalradio vum Burgeland sändet jede Dag fümf, am Sunntig 25 Minuute ungarischi Nochrichte.



</doc>
<doc id="28554" url="https://als.wikipedia.org/wiki?curid=28554" title="Volker Bouffier">
Volker Bouffier

Dr Volker Bouffier (* 18. Dezämber 1951 z Gießen) isch e dytsche Bolitiker (CDU). Är isch syt em 31. Augschte 2010 Hessische Minischterbresidänt. Syt Juni 2010 isch er derzue Landesvorsitzende vu dr hessische CDU. Dervor isch er vu 1999 bis 2010 z Hesse Minischter vum Innere un fir Sport gsi. 

Noch em Abitur 1970 an dr Herderschuel z Gießen het dr Bouffier e Studium vu dr Rächtswisseschaft an dr Justus-Liebig-Universität Gießen absolviert, wun er 1975 mit em erschte juristische Staatsexame abgschlosse het. No syym Referendariat het er syy zweit juristische Staatsexame anne 1977 abgleit. Vu 1975 bis 1978 isch er zerscht wisseschaftlige Mitarbeiter am Lehrstuehl fir Effetligs Rächt dr Universität Gießen un derno as Rächtsaawalt zuegloo gsi.

Anne 1999 het d Gießener Staatsaawaltschaft geg dr Bouffier ermittlet wäg eme Verdacht uf Barteiverrot. Zwische 1997 un 1999 het dr Bouffier in eme Ehscheidigsverfahre dr Ehmann un speter au däm syy Ehfrau berote. Im Augschte 1999 isch s Ermittligsverfahre yygstellt wore no § 153a vu dr Strofprozässornig gege Zahlig vun ere Gäldbueß vu 8000 DM. Wel s churz dervor e Dräffe zwisch em Oberstaatsaawalt, däm syyne Mitarbeiter un em Staatssekretär im Hessische Justizminischterium gee gha het, het d Opposition im Landdag d Yysetzig vun eme Untersuechigsuusschuss veraalosst, wu d Umständ vu dr Verfahresyystellig het solle kläre.

Syt 2006 isch dr Bouffier Mitglid vum Ferderverein vu dr Gedänkstätte Berlin-Hohenschönhausen.

Hite bedrybt dr Bouffier unter anderem zämme mit em ehmolige Inneminischter vu Thüringe Karl Heinz Gasser e Aawaltskanzlei z Gießen. Dr Volker Bouffier isch evangelisch, ghyrote un het drej Chinder.

Dr Bouffier het si zerscht in dr Junge Union engaschiert, vu 1976 bis 1984 isch er dr hessisch Landesvorsitzende vu sällere gsi. 1979 bis 1993 isch er im Stadtrot un bis 1999 im Chreisdag vu Gießen ghockt. Syt 1978 ghert er em Landesvorstand vu dr CDU Hesse aa un isch vu 1991 bis zum 12. Juni 2010 stellverdrättende Landesvorsitzende gsi. Am 12. Juni 2010 isch dr Volker Bouffier vu dr Delegierte vum 103. Landesbarteidag zum Vorsitzende vum Landesverband vu dr CDU Hesse gwehlt wore. Vu 1987 bis zum 13. Februar 2004 isch er au Vorsitzende vum CDU-Chreisverband Gießen un gsi, syt em 13. Februar 2004 isch er dr Ehrevorsitzende vun em.

Am 25. Mai 2010 isch dr Bouffier vum hessische CDU-Landesvorstand un dr Chreisvorsitzende as Noofolger vum Roland Koch as hessische Minischterbresidänt vorgschlaa wore.

Dr Bouffier isch vu 1979 bis 1993 Stadtverordnete z Gießen gsi. Vu 1979 bis 1999 het er em Chreisdag vum Landchreis Gießen aaghert.

Vu 1982 bis 1987 un wider syt 1991 isch er Mitglid vum Hessische Landdag. Dert isch er vu 1993 bis 1999 stellverdrättende Vorsitzende vu dr CDU-Fraktion gsi.

Vu 1987 bis 1991 het dr Bouffier as Staatssekretär im Hessische Minischterium fir Justiz dr Landesregierig aaghert, wu vum Walter Wallmann gfiert woren isch.

Syt em 7. April 1999 isch er unter em Roland Koch Hessische Minischter vum Innere un fir Sport gsi. Derzue hockt er as Inträsseverdrätter vu Hesse un vu dr Bundesländer im ‚Rot fir Justiz un Inneres‘ vu dr EU.

Im Friejohr 2010 het dr Koch syy Ruckzug us allene bolitische Ämter aagchindet un het dr Volker Bouffier as Noofolger fir dr CDU-Landesvorsitz un au fir s Amt vum Minischterbresidänt vorgschlaa. Derzue het er dr CDU-Bundesspitze um d Bundeschanzleri un CDU-Barteivorsitzendi Angela Merkel dr Bouffier as syy Noofolger in dr Funktion as stellverdrättende CDU-Bundesvorsitzende empfohle. Am 12. Juni 2010 isch dr Bouffier uf eme CDU-Landesbarteidag vu 96 Brozänt vu dr Delegierte zum neje CDU-Landesvorsitzende gwehlt wore. Am 31. August 2010 isch er derno vum Hessische Landdag zum Minischterbresidänt vum Land Hesse gwehlt wore. Im erschte Wahlgang het dr Bouffier 66 Stimme iberchuu un dodermit eso vil Stimme wie di schwarz-gel Regierigskoalition im Landdag het. 50 Abgordneti hän gege ihn gstumme.

Us dr Landdagswahl am 22. Septämber 2013 isch d CDU mit 38.3 Brozänt as Siigeri fiirigange. Wel d FDP stark verlore ghaa het un mit 5.0 Brozänt grad eso in Landdag chuu isch, het di schwarz-geel Koalition ihri Mehhait verlore. Wel au di Linke dr Gump in Landdag gschafft hän, het s nit glängt fir e rot-grieni Regierig. No zwee Monet Sondierige het dr Bouffier am 23. Novämber 2013 dr Griene Verhandlige iber e schwarz-grieni Koalition aabote. Bodi Barteie hän dr Koalitionsverhandlige un speter au em Koalitionsverdrag zuegstimmt. Am 18. Jänner 2014 isch dr Bouffier mit 62 Stimmen im Landdag as Minischterbresidänt widergwehlt wore un het dodermit ai Stimm mee iberchuu wie d CDU un di Griene zämme hän.

No dr Landdagswahl am 28. Oktober 2018 het di hessisch CDU wider mit dr Grienene Koalition bildet, bi dr erschte Sitzig vum nei gwehlte Landdag am 18. Jänner 2019 isch dr Bouffier mit 69 Stimme as Minischterbresidänt widergwehlt wore un het dodermit di nämlig Zahl vu Stimme iberchuu wie d CDU un di Griene zämme hän.

Dr Bouffier het im April 2007 iber Defizit gchlagt bi dr dytsche Bemiejige um Integration vu Uusländer. In dr Vergangeheit seje in dr Integrationsbolitik Fählentwicklige zuegloo wore. Di dytsch Gsellschaft mießt aber bstimmti Grundwärt duresetze, s Entstoh vu Parallelgsellschafte verhinderet wäre. Dr Uusdruck vu dr „Leitkultur“ sej in däm Zämmehang durchuus richtig.

Dr Bouffier isch derfir e klari Gränze z zie: „Z Dytschland gälte dytschi Gsetz un nit d Scharia, do sin Mann un Frau glyychbrächtigt, am Schuelunterricht isch deilznäh, mir akzeptiere keini iberholte Ehrbegriff, un s Gwaltmonopol vum Staat giltet ohni Yyschränkig.“ Dr Aaspruch vum Islam, au ne Modäll fir dr Staat z syy, sej nit akzeptabel: „Ich will nit, ass des Land zuen eme muslimische Land wird, so wie mir di muslimische Länder bishär erläbe“.

In syyre Funktion as Inneminischter isch s Ändi März 2004 im Landdag zuen ere Ussenandersetzig zue dr Situation vu dr Bolizei z Hesse chuu, eis vu dr Ufgabegebiet vum Inneminischter. Dr Abgordnet Tarek Al-Wazir vu Bündnis 90/Die Grünen het im Landdag brichtet vun eme Ebay-Verchaufsaagebot vun eme fruschtrierte Beamten un het doderbyy e Spiilzyyg-Bolizischt bresäntiert. Är het d Sparbolitik vu dr CDU-gfierte Landesregierig kitisiert. Dr Bouffier het die Vorwirf zruckgwise un het vun ere verbesserete Ufklärigsquote brichtet un vu 500 zuesätzlige Beamte, wu bis 2006 yygstellt wore sin.

As Inneminischter het dr Bouffier d Verantwortig drait fir s Vorgoh vu dr hessische Bolizei bi dr Entfierig vum Jakob von Metzler. Em Metzler syy Entfierer, dr Magnus Gäfgen, isch vum Frankfurter Bolizeibresidänt Wolfgang Daschner Folter aadroht wore. Im Vorfäld zum Daschner-Brozäss het dr Daschner uusgsait, fir des Vorgoh heb er Ruckedeckig us em Inneminischterium gholt. D Landesregierig het doderzue gsait, ass des nit zuedräff, un het d Minischterialbeamte per SMS aagwise, sonigi Bericht nit z kommäntiere.

Fer syy Detigkeit as Inneminischter het dr Bouffier scho zweimol e ‚Big Brother Award‘ iberchuu in dr Kategorii Bolitik. Di erscht „Uuszeichnig“ anne 2002 het sich uf d Änderige vum hessische Bolizeigsetz noch dr Terroraaschleg vum 11. Septämber 2001 un em Yysatz vu dr Raschterfahndig in däm Zämmehang. Urspringli isch die Art vu dr Fahndig nume im Uusnahemfall zuegloo gsi. E sudanesische Studänt vu Gießen het bim Landgricht Wiesbaden Chlag yygreicht geg die Nejreglig un het aafangs Februar 2002 Rächt iberchuu. S Oberlandesgricht Frankfurt het die Entscheidig zwoo Wuche speter bstetigt un het dodermit d Raschterfahndig z Hesse aaghalte. Mit dr Entscheidig vum Bundesverfassigsgricht z Charlsrue im April 2006, e präventivi bolizeiligi Raschterfahndig sej nit mit em Grundgsetz veryybar, het s hessisch Sicherheits- un Ornigsgsetz nej mieße brieft wäre. 

Dr neje Reglige vum hessische Bolizeigsetz, wu am 14. Dezämber 2004 dur dr Landdag bschlosse wore sin, verdankt dr Volker Bouffier syy zweete Big Brother Award anne 2005.  Hintergrind vu däre Negativuuszeichnig sin unter anderem gsetzligi Änderige vu dr Telekommunikationsiberwachig (TKÜ), wu dr Yysatz vu IMSI-Catcher erlaube zum Feschtstelle vum Standort vun eme Mobildelifon. Di präventiv Iberwachig vu eventuälle Stoftäter, wu dodermit verbunden isch, stoht im Gegesatz zue Dateschutz un Privatsphäre vun ere Person. S Bundesverfassigsgricht het e baar Monet dervor e ähnligi Regelig im Bundesland Nidersachse fir nit giltig erklärt. Derzue wird d DNA-Analyse vu Persone unter 14 Johr aagmahnt, wu z Hesse noch em Gsetz bi Chidner derf durgfiert wäre, wu ne Stroftat „von erheblicher Bedeutung“ begange hän un des villicht in dr Zuechumft wider chennte due. Di uusgwytet Videoiberwachig isch dr dritt Grund vu däre Bryysverleijig. Doderby wird dr hessisch Bolizei erlaubt, d Date vu kontrollierte Persone z spychere, fir Date vu Dritte isch nume d Dateerhebig erlaubt. Wel aber e Videokamera dää Unterschid nit chännt, het d Jury die Regelig fir „legislativen Unfug“ ghalte, wu trotz eme dervor durgfierte Rächtsguetachte umgsetzt woren isch.

Am 29. März 2007 het dr Bündnis 90/Die Grünen-Abgordnete Tarek Al-Wazir dr Ruckdritt vum Bouffier as Inneminischter gforderet, wel dää sich gweigeret het, Stellig z bezie zue dr rächtsradikale Umdrib vu dr Personeschitzer vum Michel Friedman. Wel dr Bouffier im Juli 2009 syy Barteifrynd Hans Langecker ohni e vorig Uuswahlverfahre zum Bresidänt vu dr hessische Bereitschaftsbolizei ernännt het, het d SPD im März 2010 em Bouffier syy Ruckdritt. E Mitbewärber fir s Amt het dervor bim Hessische Verwaltigsgrichtshof geg s Vorgoh vum Bouffier gchlagt un Rächt kriegt.

Weil er si in ere bsundere Wyys fir dr Sport verdient gmacht het, isch dr Volker Bouffier im Mai 2005 vum Waldemar Klein, em Ehrebresidänt vum Fueßballverein Kickers Offenbach, di Silbrig Ehrenodle vum OFC vergee wore.

Anne 2005 het dr Bouffier zämme mit dr Minischter Karlheinz Weimar un Christean Wagner vum Minischterbresidänt Roland Koch dr Hessisch Verdienschtorde iberchuu. Vorschlagsbrächtigt fir die Ordesverleijig sin d Minischter sälber, was d Opposition kritisiert het. Dr CDU-Landdagsabgordnet Armin Klein het aber druf verwise, 2005 sej dr Verdienschtorde vu dr Bundesrepublik Dytschland au an Mitglider vu dr Bundesregierig vergee wore, wie zem Byschpel an dr Verdeidigungsminischter Struck, un d Verleijig vu Orde an Minischter sej durchuus gängig.

Am 7. Oktober 2006 het dr Volker Bouffier d IOC Trophy „Sports and Community“ iberchuu mit dr Begrindig, är heb si as Hessische Minischter vum Innere un fir Sport in ere bsundere Wyys yygsetzt fir d Entwicklig vum Sport in dr Kommune un Verein vu syym Land.



</doc>
<doc id="28556" url="https://als.wikipedia.org/wiki?curid=28556" title="Berthold V. von Zähringen">
Berthold V. von Zähringen

Dr Berthold V. vu Zährige, au Berchthold V. (* um 1160; † 18. Februar 1218 z Fryybeg) isch dr letscht Herzog us dr urspringlige Linie vu dr Zähriger gsi.

Dr Berthold V. isch dr Suhn gsi vum Berthold IV. un dr Heilwig vu Froburg. Noch em Dod vu syym Vater anne 1186 isch er Herzog vu Zährige wore. Amm aafang vu syyre Herrschaft het er iber dr burgundische Adel gsigt un het Sidligsbolitik bedribe im hitige Bärner Oberland un im Biet vum Vierwaldstättersee. Är het zem Byschpel Thun uusgwytet un het anne 1191 d Stadt Bärn grindet, wun er zum Mittelpunkt vu syyre Herrschaft uusböue het. Wun er versuecht het s Wallis z erobere, isch syy Heer anne 1211 in dr Schlacht bi Ulriche gschlaa wore. 

Anne 1198 isch er bi dr Chenigswahl z Köln vun ere Minderheit as Noofolger vum Heinrich VI. gwehlt wore, het aber zuegunschte vum Philipp vu Schwobe verzichtet gege Zuegständnis. Eso het er chenne dr Bsitz vu dr Zähriger in dr Ortenau, im Bryysgau un dr hitige Schwyz feschtige dur dr Erwärb vu Rächt iber s Chloschter Allerheilige, Schaffuse un Brysach. Im Johr 1200 het dr Berthold V. dr erscht Erwyterigsböu vu dr Fryybeger Stadtbfarrchilche aagfange. Vu do ab (villicht au erscht ab dr zwote Erwyterig 1250) isch si Fryybeger Minschter gnännt wore. 

Dr Berthold V. isch 1218 gstorbe un im Minschter begrabe wore. S Grabmol, wu ihm im Minschter zuegschribe wird, isch aber nit syys, s stoht uf eme Hochgrab vun eme Grof vu Fryybeg. S stammt us dr Minschterböuhitte vum Johann Parler.

Noch em Dod vum Berthold V. sin d Bsitzige vu dr Zähriger zwische dr Grofe vu Kyburg un dr Grofe vu Urach ufdeilt, d Stadt Bärn e freji Ryychstadt wore.

An dr Berthold mahne z Bärn dr Zährigerbrunne un s Zährigerdänkmol. 

Dr Berthold het wahrschyns zmindescht zweimol ghyrote. Syy erschti Frau isch d Ida vu Boulogne († 1216) gsi, e Dochter vum Grof Matthäus vu Boulogne. Anderi Quälle gehen dervu uus, ass d Ida di zwot Frau vu syym Vater gsi isch.

In ere spetere Eh het dr Berthold d Clementia vu Auxonne (um 1190 – no 1235) ghyrote, e Dochter vum Grof Stephan III. vu Auxonne.

S git Hiiwys druf, ass dr Berthold V. e Suhn gha het, wu au Berthold gheiße het, wu aber scho frie gstorben isch. Us wellere Eh dää Suhn isch, isch nit bekannt, wahrschyns stammt er us ere nit urkundli iberliferete Eh zwische dr Ida un dr Clementia.




</doc>
<doc id="28575" url="https://als.wikipedia.org/wiki?curid=28575" title="Michael Maggi">
Michael Maggi

De Michael Maggi [] (* 29. September 1807 z Monza; † 1881) isch en italienische Immigrant i de Schwiz gsii. Si Soo, de Julius Maggi, isch de Gründer vo de Maggi-Werch z Kemptthal ZH. Z Züri-Affoltere haisst e Strooss nochem Michael Maggi.

De Michael Maggi stammt us de lombardische Stadt Monza (Italie) und isch ane 1828 as politische Flüchtling i d Schwiz cho, won er s Börgerrecht vo Zöri-Affoltere öbercho het. Im Joor 1839 het er z Frauefeld d Noimöli erworbe und ane 1856 d Blaichiwise nebet de Möli samt de Wasserrecht. Ane 1861 het er d Hammermöli im Zörcherische Kemptthal gchauft. Im Joor 1867 hend sini Noofolger d Möli und Wees z Frauefeld a s Underneme Martini, Tanner & Cie. verchauft und de Firmesitz uf Kemptthal verlait.

De Michael Maggi het em 30. Mai 1839 d Sophie Esslinger ghüroote, d Töchter vom Zörcher Groossroot Johannes Esslinger. Die het e drüüjöörige Bueb mit i d Ehi broocht und em Michael vier Töchtere und e Bueb gschenkt. Si anzige Soo, de Julius Michael Johannes Maggi het ane 1869 d Hammermöli z Kemptthal öbernoo. Er het de Betriib erwitteret und ase d Maggiwerch is Lebe grueffe.



</doc>
<doc id="28577" url="https://als.wikipedia.org/wiki?curid=28577" title="Maggi (Begriffsklärung)">
Maggi (Begriffsklärung)

Maggi bizaichnet

Maggi isch de Familiname vo merere Persone:


</doc>
<doc id="28586" url="https://als.wikipedia.org/wiki?curid=28586" title="Ogam">
Ogam

De Ogam (irisch: /ˈɔɣam/ "m."), mengisch au Ogham gschribe, isch e Schrift, wo im früene Mittelalter uf de Britische Insle bruucht woren isch, um altirischi Inschrifte z widergee.

De Ogam isch vo öppe 360 Inschrifte bikannt, wo maist uf Stai abroocht wore sind. Die vertailet sich uf Irland, d Insle Man, Wales, Devon, Cornwall, und ganz wenigi chömet vo Schottland. Datiert wered di maiste Inschrifte is 4.-9. Joorhundert. Si sind di ältischte Zügnis vom Altirische, bistönd aber fast nume us Näme. I de irische Chlöster hend sich d Mönch gern mit em Ogam bischäftiget.

De Ogam bistoot nöd wie anderi Schrifte us Buechstabe oder Zaiche, sondern isch vilmee e verschlüsslets System, wo jede Luut mit am bis föf Strich widergee werd. De ältisti Ogam het 20 Luut underschide, wo i vier Gruppe oder Gschlechter (altirisch: "aicme" "Gschlecht") iitailt wore sind. Spöter isch e föfti Gruppe ("forfeda") dezue cho.

Noch em "Lebor Ogaim" ("Ogambuech") isch de Ogam vom irische Gott Ogma mac Elathan erfunde wore. De Ogma, wo drum au "athair ogaim" »Vatter vomn Ogam« gnennt werd, werd i de Forschig mengisch mitem keltische Gott Ogmios gliichgsetzt. D Etymologii vom Wort Ogam isch nöd gchlärt.

De historischi Ursprung vom Ogam isch umstritte. Ai These sait, as de Ogam z Irland im 3. Jh. erfunde wore sai und as s latinische Abece d Grundlag gsii sai.

E Herlaitig useme westgriechische Alphebet isch aber au mögli. Da bidütet aber, as d Verschlüsselig wie si im Ogam öberliferet isch, scho im 4.Jh.v.Chr. entsande sii mue und zwoor ufem Festland. Debi chönnt di phokäischi Kolonii Massalia (Marseille) e wichtigi Role gspillt haa. As d Kelte nebet de latinische au di griechischi Schrift bruucht hend, isch archäologisch und literarisch guet bilait.

Do di germanische Ruune imene äänliche Verschlüssligssystem hend chöne widergee were, isch hüüffig e Verwandschaft zwöschet em Ogam und de Ruune vermuetet wore. Allerdings bistoot kai direkti Verwandschaft zwösched baide Schriftsystem, zudem isch z biachte, as verschlüssleti Ghaimschrifte en alti Erschiinig sind.

Verbraitet isch d Mainig, as ali Luut vom Ogam nocheme Bomm binennt sind. Da isch aber nöd ganz korrekt. I mittelalterliche Handschrifte, wo de Ogam bihandlet, findet sich allerlai Näme. So gits nebet emene Bommogam ("fidogam") au e Chruutogam ("lusogam"), Vogelogam ("énogam"), e Haioligeogam ("naemogam") und anderi Raije, tailwiis au mit abstrakte Bigriff. S Wortogam ("briatharogam") bringt verschlössleti Näme i Form vo Kenning, wie z. B. "tosach mela" »Hungquelle« för "sail" »Wide«. För jede Luut gits natüürli meriri Kenning. Allerdings isch i de moderne Esoterik s Keltische Bommhoroskop usem Ogam ersune wore, wo aber kann echte historische Ruckhalt het.



</doc>
<doc id="28588" url="https://als.wikipedia.org/wiki?curid=28588" title="Britische Inseln">
Britische Inseln

Di Britische Insle sind e Inselgruppe im Weste vo Europa. Si bistönd us de Insle Groossbritannie, Irland, Man, Anglesey, Wight, de Hebride, de Shetlandinsle, de Orkade und de Scilly-Insle. Politisch tailt sich hütt d Inselgruppe is Verainigte Königriich (UK) und i d Republik Irland. D Gruppe umfasst öppe 6000 Insle und hend e Flächi vo 315'134 km².

Umgee wered die Britische Insle vom Atlantik, de Nordsee und em Ärmelkanal. S Irische Meer degege litt zwöschet Irland und Grossbritannie.

Di Britische Insle sind bikannt wege de vile grossartige vorhistorische Megalithbaue, wie Stonehenge. D Noofolger vo de Megalithkultur sind d Kelte gsii, wo vo Gallie her iigwanderet sind. Si hend de südlich und de mittler Tail vo Grossbritannie und au grossi Tail vo Irland bisidlet und di alti vorindoeuropäischi Bivölkerig zruggdrängt. D Römer hend im 1. Johrhundert n.Chr. nume de südlichi und de mittleri Tail vo Grossbritannie is Römische Riich chöne iiglidere. Zum Schutz gege d Stämm z Schottland het de Chaiser Hadrian de 113 km langi Hadrianswall errichte loo, wo quer öber d Insle lauft. Im 5. Jh. sind germanischi Stämm, Sachse, Angle und Jüte iigfale und hend nodisno di keltischi Bivölkerig zruggdrängt. Doch ischnes nöd glunge Cornwall, Wales, Strathclyde, Schottland und Irland z erobere. En Intermezzo hend d Wikinger bildet, wo e zittlang öber e Tail vo de Britische Insle gherrscht hend, em Danelag (865-954). Ane 1169 isch Irland und 1282 Wales zu de englische Chrone cho und 1707 au Schottland, wo sit 1603 e Personalunion mit England bildet het. Erst 1949 isches Irland glunge, en unabhängigi Republik z were, nume Nordirland isch bi de englische Chrone blibe, wa bis hüt zu starche politische, zum Tail bluetige Spanige, gfüert het.


</doc>
<doc id="28590" url="https://als.wikipedia.org/wiki?curid=28590" title="Iberische Halbinsel">
Iberische Halbinsel

Di Iberischi Halbinsle isch e Halbinsle im Südweste vo Europa. Si werd im Norde vo de Pyernäe begrenzt, wo d Halbinsle vom öbrige europäische Festland trened. Im Nordweste, Weste und Südweste stoosst d Halbinsle an Atlantik und im Südoste und Oste as Mittelmeer. Am Süüdspitz trennt d Stroos vo Gibraltar, wo 14 km brait isch, Europa vo Afrika. Politisch tailt sich di Iberischi Halbinsle i Spanie, Portugal, Andorra und di britischi Kolonii Gibraltar.

Di Iberischi Halbinsle het de Name vo de Iberer, emene antike Volch. Die hend sich spööter mit de Kelte zu de Keltiberer vermischt, wo e grosse Tail vo de Halbinsle bisidlet hend. Di ethnischi Zueghörigkait vo de Iberer cha wie bi andere vor- und früehistorische Völcher nöd bistimmt were. D Baske geltet as d Noofaare vo de Vascone und anderne Stämm.

D Grieche hend de südwestlichi Tail Tartessos gnennt, und hend dem Land sagehaft Züüg zuegschribe. Di iberischi Mittelmeerchüste isch aber vor alem vo de Phönizier kolonisiert wore und isch denn spööter zu Karthago choo. De Julius Cäsar het den di Iberischi Halbinsle underworfe und is Römische Riich iiglideret.

I de Völkerwanderig isch d Halbinsle vo Wandale, Alane und Suebe öberrennt wore, doch sind d Wandale und d Alane glii öber d Stroos vo Gibraltar uf Afrika öbere ggange. D Westgote hend den öber de grööst Tail vo de Halbinsle gherrscht, im Nordweste aber isch s Suebischi Riich entstande.

Im 7. Joorhundert sind d Araber und d Berber bi Gibraltar glandet und hend nodisno d Halbinsle underworfe, nume de nördlichsti Chüstestraife und d Pyrenäe hend si nöd möge nää. D Reconquista, d Rückeroberig vo de Halbinsle dör di christliche Königriich, het öber 500 Joor duuret und isch ane 1492 abgschlosse gsii.


</doc>
<doc id="28600" url="https://als.wikipedia.org/wiki?curid=28600" title="Liste der Nobelpreisträger für Chemie">
Liste der Nobelpreisträger für Chemie

Die Lischte zellt in ere kronologisch Zyylete alli Dreger vum Nobelbryys fir Chemii uf mit dr Begrindig vum Nobelkomitee. 

1901–1910 •
1911–1920 •
1921–1930 •
1931–1940 •
1941–1950 •
1951–1960 •
1961–1970 •
1971–1980 •
1981–1990 •
1991–2000 •
2001–2010 •
2011–2020

1901–1910 •
1911–1920 •
1921–1930 •
1931–1940 •
1941–1950 •
1951–1960 •
1961–1970 •
1971–1980 •
1981–1990 •
1991–2000 •
2001–2010 •
2011–2020

Sin bin ere Person zwei Länder aagee, no zellt des bi beide Länder as halbe Punkt.



</doc>
<doc id="28606" url="https://als.wikipedia.org/wiki?curid=28606" title="Liste der Nobelpreisträger für Physiologie oder Medizin">
Liste der Nobelpreisträger für Physiologie oder Medizin

Die Lischte zellt in ere kronologisch Zyylete alli Dreger vum Nobelbryys fir Fysiologii oder Medizin uf mit dr Begrindig vum Nobelkomitee. 

1901 bis 1910 •
1911 bis 1920 •
1921 bis 1930 •
1931 bis 1940 •
1941 bis 1950 •
1951 bis 1960
1961 bis 1970 •
1971 bis 1980 •
1981 bis 1990 •
1991 bis 2000 •
2001 bis 2010 •
2011 bis 2020

Sin bin ere Person zwei Länder aagee, no zellt des bi beide Länder as halbe Punkt.



</doc>
<doc id="28608" url="https://als.wikipedia.org/wiki?curid=28608" title="Baltikum">
Baltikum

S Baltikum isch e Piet vo Nordosteuropa, wo im Norde an Finnische Meerbuse und im Weste a d Ostsee grenzt. D Abgrenzig ufem Festland geg Oste und Süüde isch nöd festglait. Zum Baltikum ghöred di drai baltische Staate Estland, Lettland, Litaue, sowie di russischi Exklave Kaliningrad und de nordöstlichi Tail vo Pole. De höchsti Berg vom Baltikum isch de Suur Munamägi und de grösst See de Peipussee.

S Baltikum werd vo verschidnige Völcher bisidlet. De Name het s vo de Balte, emene indoeuropäische Volch, wo i de Antiki as Aestii bikannt gsii sind. Zo de Balte ghöred d Lette und d Litauer und früener ono d Prusse, wo a Preusse de Name ggee hend. D Este ghöred zu de Finnugrier, emene nödindoeuropäische Volch. Jüngeri politischi Verändrige hend dezue gfüert, as de Aatail a Slawe im Baltikum starch agstigen isch.



</doc>
<doc id="28610" url="https://als.wikipedia.org/wiki?curid=28610" title="Thilo Sarrazin">
Thilo Sarrazin

Dr Thilo Sarrazin (* 12. Februar 1945 z Gera) isch e dytsche Volkwirt, Autor un ehmolige Bolitiker (SPD). Vu 1975 bis 2010 het er im effetlige Dienscht gschafft. Är isch vu 2000 bis 2001 bi dr Dytsche Bahn AG bschäftigt gsi. Vu 2002 bis April 2009 isch er Finanzsenator im Berliner Senat gsi, un derno bis Septämber 2010 Mitgliid vum Vorstand vu dr Dytsche Bundesbank.

Dr Thilo Sarrazin isch dr Suhn vun eme Doktor, wu us ere hugenottische Familie stammt, wu vu Burgund iber Gämf uf Weschtfale chuu isch. D Mueter isch us ere Familie vu friejere weschtpreußische Guetsbsitzer chuu. Dr Sarrazin isch z Recklinghausen un ab syym sibte Läbensjahr in eme Chinderheim z Bayern ufgwagse. Noch em Abitur im weschtfälische Recklinghausen am altsprochlige Gymnasium Petrinum un em Ableischte vum Wehrdienscht het er vu 1967 bis 1971 Volkswirtschaftslehr studiert an dr Universitet Bonn. Derno isch er Assischtänt am Institut fir Industri- un Verchehrsbolitik vu dr Universitet Bonn gsi un isch dert anne 1973 zum Dr. rer. pol. promoviert. Vu Novämber 1973 bis Dezämber 1974 isch dr Sarrazin wisseschaftlige Aagstellte vu dr Friedrich-Ebert-Stiftig gsi. In däre Zyt isch er au in SPD yydrätte.

Ab 1975 het dr Sarrazin im effetlige Dienscht vum Bund gschafft, vu 1975 bis 1978 as Referänt im Bundesfinanzminischterium (1977 Abornig zum IWF uf Washington, D.C.), un derno bis 1981 as Referatsleiter im Bundesminischterium fir Arbet un Sozialornig, ab 1981 wider im Bundesfinanzminischterium. Ab Oktober 1981 isch er dert Biroleiter gsi un e änge Mitarbeiter vum Bundesfinanzminischter Hans Matthöfer, derfno vu däm syym Noofolger Manfred Lahnstein. Au noch em Änd vu dr sozialliberale Koalition im Oktober 1982 isch dr Sarrazin im Bundesfinanzminischterium blibe un isch dert Leiter vu mehrere Referat gsi, dodrunter 1989–1990 vum Referat „Innerdytschi Beziehige“, wu di dytsch Währigs-, Wirtschafts- un Sozialunion vorbereitet het. In däre Zyt as Referatsleiter bim Bundesfinanzminischterium isch er zytwyys au au fir dr Schineverchehr zueständig gsi.

Vu 1990 bis 1991 het dr Sarrazin fir d Treuhandaastalt gschafft, derno bis 1997 as Staatssekretär im Minischterium fir Finanze z Rheinland-Pfalz. Nocherdani isch er Vorsitzende vu dr Gschäftsfierig vu dr „Treuhandliegenschaftsgesellschaft“ (TLG) gsi.

Dr Sarrazin isch ghyrote mit dr Ursula Sarrazin, geb. Breit, un het zwee Sihn.

Zwisch em Friejohr 2000 un em Dezämber 2001 isch dr Sarrazin bi dr Dytsche Bahn bscheftigt gsi, dervu zerscht vier Monet as Leiter vu dr Konzärnrevision un derno, ab em 1. Septämber 2000, as Vorstandsmitglid vu dr DB Netz, zueständig fir Blanig un Inveschtitione.. Dr Sarrazin giltet as ein vu dr Entwickler vum "Volksaktiemodäll" vu dr Dytsche Bahn. Syy Verhältnis zum ehmolige Vorstandsvorsitzende vu dr Dytsche Bahn AG, em Hartmut Mehdorn, wird as Fyndschaft bschribe mit gegesytige Beleidigunge. Wun er im Jänner 2002 s Amt as Berliner Finanzsenator aadrätte het, isch em frischtlos gchindet wore, wel Näbedetigkeite no syym Arbetsverdrag mit dr DB nit erlaubt seje. Dr Sarrazin het gege die Chindigung dur drej Instanze uf Zahlig vun ere Abfindig gchlagt, was in dr letschte Inschtanz vum Bundesgrichtshof abgwise woren isch.

Dr Sarrazin isch im Jänner 2002 Senator fir Finanze z Berlin wore. Är het e strängi Spar- un Huushaltsbolitik yygfiert. 2007 isch s zem erschte Mol in dr Gschicht vum Land Berlin zuen eme Huushaltsiberschuss chuu (80 Mio €). 

Dr Sarrazin het as Finanzsenator bis zue 46 Näbedetigkeite gha (unter anderem Mitglid vum Ufsichtsrot vu dr Berliner Verchehrsbedriib, dr Charité, dr Investitionsbank Berlin un dr Vivantes GmbH, Im Ramme vu dr Tempodrom-Affäre isch em vorgworfe wore, är heb Landesgälder regelwidrig vergee. D Staatsaawaltschaft het im Novämber 2004 Aachlag erhobe. S isch au no gege zwei anderi SPD- un zwei CDU-Bolitiker, drej Unternähmer un zwei Wirtschaftspriefer ermittlet wore. Gege Oberstaatsaawalt, wuermittlet het, het dr Sarrazin e Dienschtufsichtsbschwärde yygreicht. S Landgricht Berlin het s im Dezämber 2004 abglähnt, s Hauptverfahre aazfange, wel d Aachlag as nit schlissig aagsähne woren isch.

Syt em Augschte 2009 ermittlet d Berliner Staatsaawaltschaft geg dr Sarrazin wäge Uudreji. Är soll em "Golf- und Landclub Berlin-Wannsee e. V." e Golfblatz z ginschtig verpachtet haa un dää eso finanziäll beginschtigt haa. Dr Sarrazin het die Vorwirf zruckgwise mit dr Begrindig, är sächt kei Vermegesschade fir s Land.

Zum 30. April 2009 het dr Sarrazin syy Amt as Senator ufgee un isch in dr Vorstand vu dr Bundesbank gwächslet. Vum 1. Mai bis zum 2. Septämber 2010 isch er zueständig gsi fir d Beryych Informationstechnologi, Risiko-Controlling un Revision.
Unter bolitischem Druck het dr Vorstand vu r Dytsche Bundesbank am 2. Septämber 2010 dr Aadrag gstellt, ass dr Sarrazin as Vorstand abbruefe wird. Ihm isch au mit sofortiger Wirkig dr Gschäftsberyych entzoge wore.. Am 9. Septämber 2010 het d Bank bekannt gee, ass dr Sarrazin frejwillig us em Vorstand zruckdritt.

Dr Sarrazin het sich mit Uussage zue dr Berliner Sozial- un Bildigsbolitik dr Ruef vun eme Provokateur erworbe. Vorschleg zue Chirzige im sozialen Beryych sin vilmol vu Protescht begleitet gsi. Anne 2008 het er Vorschleg gamcht, wie ALG-II-Empfänger sich fir weniger wie vier Euro am Dag chennet ernähre, 2009 het er zum Umgang vu Arbetslose mit Energi gsait: . Räntenerhechige nännt er e „völlig unsinnige Maßnahme“, statt däm mießt d Bundesregierig d Burger druf vorbereite, ass Altersbezig „langfristig auf das Niveau einer Grundsicherung“ sinke dien.

Dr Sarrazin isch fir e reschtriktivi Yywanderigsbolitik mit Uusnahm vu Hochqualifizierte un dr Abböu vu Transferleischtige. Heftigi Reaktione hän em Sarrazin syy Uusage zue dr Wirtschafts- un Migrationsbolitik vu Berlin fiirigruefe, wu im Septämber 2009 in "Lettre International" publiziert wore sin. Dert het er großi Deil vu dr arabische un türkische Yywanderer nit integrationswillig un nit integrationsfähig gnännt. Wertli het unter anderem gsait:
Die Uussage vum Sarrazin sin unter anderem vum Vorsitzende vum Innenuusschuss vum Dytsche Bundesdag, Sebastian Edathy (SPD), em Paritätische Wohlfahrtsverband, dr Dienschtleischtigsgwerkschaft ver.di un em Bolitikwisseschaftler Gerd Wiegel kritisiert wore. Dr Arno Widmann, dr Feuilletonchef vu dr "Frankfurter Rundschau", het gschribe: 

Unterstitzt wore isch dr Sarrazin unter anderem vum Hans-Olaf Henkel, em Ralph Giordano, em Peter Sloterdijk, dr Sozialwisseschaftleri un Frauerächtleri Necla Kelek un em dytsche Altbundeschanzler Helmut Schmidt. Dr Michael Klonovsky vum "Focus" het kommentiert, dr Sarrazin heb s gwogt, .

Dr Sarrazin het speter gsait, syy Absicht sej s nit gsi, einzelni Volksgruppe z diskreditiere. Vilmeh heb er welle. 

D Berliner SPD-Chreisschidskommission het dr Sarrazin vum Vorwurf vu dr Barteischädigung zerscht frejgsproche. E SPD-Chreisverband un e Ortsverein hän e Barteiornigsverfahre gege ihn bedribe wäge barteischädigendem Verhalte un Rassismus gege Uusländer. 
S Verfahre isch Mitti März 2010 mit eme Urdeil vu dr Berliner SPD-Landesschidskommission abgschlosse wore, d Aadrge gege dr Sarrazin sin abgwise wore. 
S zuegherig Guetachte vum Bolitikwisseschaftler Gideon Botsch vum Potsdamer Moses Mendelssohn Zentrum het dr Sarrazin scho im Vorfäld as nit dugli zruckgwise.

Dr Bundesbankbresidänt Axel Weber, wu scho em Sarrazin syy Ernännig zum Bundesbankvorstand abglähnt gha het, het am 30. Septämber 2009 e fermligi Dischtanzierig im Name vu dr Dytsche Bundesbank erwirkt. Dr Weber het dr Sarrazin zum Rucktritt ufgforderet. Wu dr Sarrazin des abglähnt het, het dr Vorstand vu dr Bank am 13. Oktober 2009 d Zueständigkeite vun eme gänderet un het em d Verantwortig fir dr Beryych "Bargäld" eso bschnitte, ass er nume no fir Risiko-Controlling un s Ressort Informationstechnologi zueständig bliben isch.

Im Juni 2010 het dr Sarrazin mit syyre These Widerspruch uusglest, ass dr gsamtdytsch Intelligenzdurschnitt dur Zuewanderig vu schlächt uusbildete Migranten sinke diej, wun ere bin ere Veraastaltig vu dr Arbeitschreis Schuel-Wirtschaft vu dr Unternähmerverbänd Südhesse uusgsait het. Em Sarrazin syy These sin vu dr Bundeschanzleri Angela Merkel un em SPD-Barteivorsitzende Sigmar Gabriel kritisiert wore, wun em dr Uusdritt us dr SPD noogleit het. Im Gspräch mit dr "Süddeutsche Zeitung" het dr Sarrazin yygruumt, är heb zue syyne Bhauptige keini gnaue Date vorlige un heb sällewääg e baar Zahle „schetze“ mieße: In eme Interview mit dr "Zeit" het dr Sarrazin bemerkt: 

In syym Ändi Augschte 2010 erschinene Buech "Deutschland schafft sich ab" versuecht dr Sarrazin no Meinig vum "Spiegel", wu ne Kapitel vum Buches vorab vereffetligt het, syyni These „auf eine breitere statistische Basis zu stellen“. Die sin unter anderem vu dr "FAZ" as „biologistisches Panoptikum“ kritisiert wore. Mit syyre Uussage in eme Interview mit dr "Welt am Sonntag" het dr Sarrazin fascht iberall Widerspruch fiirigruefe. Dr Stephan Kramer, dr Generalsekretär vum Zentralrot vu dr Jude z Dytschland, het gsait: Dr Sarrazin het in dr Sändig „Beckmann“ erklärt, är heb sich uf dr Artikel „Abrahams Kinder“ im Tagesspiegel un e Bricht vu dr New York Times bezoge. In ere schriftlige Erklärig het er derzue d Zytschrifte „Nature“ un „American Journal of Human Genetics“ zitiert un beduurt, dur e uupräzisi Uusdruckswyys fir Irritatione un Missverständnis gsorgt z haa.

Dr Roland Koch het em Sarrazin syy These , gnännt. Wär glaubt, ass d Dr Wilhelm Heitmeyer het em Sarrazin vorgworfe, är bedient mit syyre Wortwahl „eindeutig ein rechtspopulistisches Potenzial“. Dr Vorstand vu dr SPD het am 30. Augschte 2010 e nej Barteiornigsverfahre yygleitet mit em Ziil vum eme Uusschluss, wel dr em Sarrazin syyni These „diametral den sozialdemokratischen Überzeugungen entgegen“ stiende un zem Deil e „Nähe zu nationalsozialistischen Theorien“ ufwyyse dieje.

Dr "Verband Biologie, Biowissenschaften und Biomedizin in Deutschland" het sich in ere Pressemitdeilig zue dr Buechvorstellig verwahrt. Dr Sarrazin heb . Syyni Uussage dieje uf eme Halbwisse berueje, . S sej dervu uuszgoh, ass .

Zuestimmig fir em Sarrazin syyni Hauptthese isch vum friejere Erschte Burgermeischter vu Hamburg, vum Klaus von Dohnanyi, in eme Gaschtbyydrag fir d "Süddeutsche Zeitung" chuu. Dr Dohnanyi het aagchindet, ass er dr Sarrazin im Fall vun eme Barteiuusschlussverfahre vu dr SPD-Schidskommission verdeidige wett.





</doc>
<doc id="28613" url="https://als.wikipedia.org/wiki?curid=28613" title="Suur Munamägi">
Suur Munamägi

De Suur Munamägi ("Groosse Aierberg") isch de höchsti Berg vo Estland und o vom Baltikum. Er isch 318 Meter hööch und litt im Südoste vom Land im Chrais Võrumaa. 

De Berg wo inere hüglige Landschaft mit Wise und Tanewälder ibettet isch, cha z Fuess ufeme Wanderweg erraicht were. Ufem Berg isch en Uusichtsturn miteme Lift. Im Turn isch e Museum mit Uusstelige öber d Natur vo Võrumaa.


</doc>
<doc id="28614" url="https://als.wikipedia.org/wiki?curid=28614" title="Võrumaa">
Võrumaa

Võrumaa (estn.: "Võru maakond" oder "Võrumaa"; Võro: "Võro maakund" oder "Võromaa") isch ann vo de 15 estnische Landchrais. Er litt im Südoste vo Estland und grenzt im Norde an Peipussee und an Landchrais Põlva und im Weste an Landchrais Valga. Im Oste grenzt er a Russland und im Süüde a Lettland.

Im Landchrais Võrumaa lebet 37'888 Mensche (2009) uf ere Flächi vo 2,305 km², wa nume knappi 3% vo de estnische Bivölkerig uusmacht. D Sprooch isch s Võro, wo eng verwandt mit em Estnische isch.

De Landchrais het ai Stadt und 12 Gmainde:

Stadt:

Gmainde:


</doc>
<doc id="28616" url="https://als.wikipedia.org/wiki?curid=28616" title="Peipussee">
Peipussee

De Peipussee (estn. Peipsi-Pihkva järv; russ. Чудско-Псковское озеро / Tschudsko-Pskovskoe ozero) isch de föftgrööst See vo Europa. Er litt a de Grenze zwöschet Estland und Russland.

De Peipussee het e Flächi vo 3'555 km² und isch dodemit öppe sibemol grösser as de Bodesee. Er litt ufere Höchi vo 30 m.ü.M. und isch im Durchschnitt sibenhalb Meter tüüff. Di tüffst Stell litt im Pleskauersee und messt 15 Meter. De See messt i de Längi 143 km und a de braitiste Stell 50 km. 44% vom See ghöret zu Estland und 56% zu Russland. De Peipussee het öppe drissg chlinneri Zueflüss, entwässeret werd er vo de Narwa, wo in Finnische Meerbuse mündet.

De See tailt sich i drai Seee:


</doc>
<doc id="28617" url="https://als.wikipedia.org/wiki?curid=28617" title="Rätische Sprache">
Rätische Sprache

S Rätische isch en antiki Sprooch gsii, wo im 1.Jh.n.Chr. uusgstorben isch. S isch i öppe 100 Inschrifte öberliferet, wo inere aigne Schrift gschribe wore sind, wo zu de Gruppe vo de norditalische Alphebet ghört. De Bigriff ""Rätischi Sprooch"" isch e moderne Uusdruck vo de Wösseschaft, s isch aber nöd ganz sicher öb die Sprooch au wörkli vo de historische Räter gredt woren isch.

Di rätische Inschrifte sind im Tirol, im Südtirol und im Trentino gfunde wore, aber au um Verona ume. Us de Schwiz stammt ai Inschrift, nämli us Ardez im Underengadin. D Inschrifte sind entweder im Alphebet vo Sanzeno oder im Alphebet vo Magrè gschribe. Degege zaiget d Inschrifte vom Val Camonica offesichtlich en anderi Sprooch.

Di rund 100 Inschrifte bifindet sich uf chliine Objekt, wo as Votivgoobe gopferet wore sind. Si bistönd nu us wenige Wörter, vili devo sind Näme. E vollständigi Sammlig vo de rätische Inschrifte het ane 1992 de Stefan Schumacher usegee.

Römischi Schriftsteller hend öberliferet, as d Räter vo Etrusker abstammid, wo sich i d Alpe zruggzoge hebid. Au di maiste moderne Wüsseschaftler vertretet d Mainig, ass s Rätische mitem Etruskische verwandt isch. De Noowiis, as s Rätische nöch zum Etruskische stoot, het de Etruskolog Helmut Rix nochegwise. Somit ghört s Rätische, zäme mitem Etruskische und em Lemnische, zu de Tyrsenische Sproochfamili.

Denebet werd aber au d These vertrette, as s Rätische en isolierti Sprooch sai, wo kai witteri bikannti Verwandti heb.

Öberholt und wösseschaftlich widerlait isch d These, as s Rätische e semitischi Sprooch sai. Die These isch vom Linus Brunner imene Buech vertrete wore. I dem Buech versuecht er all rätischi Inschrifte ufgrund vom Hebräische und Akkadische z düüte, wobii er sogär au hethitischi Leenwörter gfunde haa will.

S Rätoromanische isch e romanischi Sprooch, wo sich usem Latiin entwicklet het, debi aber natürli au anderi Eliment enthaltet. Hüüfig versuechet Wüsseschaftler etimologisch us rätoromanische Wörter oder Flurnäme e rätisches Substrat z erschlüsse. S Problem debii isch aber, ass usem Bündnerland kai rätischi Inschrifte bikannt sind. Dodemit isches guet mögli, as di antiki Bivölkerig im Bündnerland, sofern si nöd en keltische Tielekt gredt het, en anderi Sproch as s Rätische gredt ghaa het.

De grööst Tail vom bikannte Wortschatz mached di rund 70 Näme uus. Mit em Etruskische verwandti Wörter sind: "akvil / aχvil" "Geschenk" (etr. -(a)χvil, nu i Komposita), "sφura" "Gmaind" (etr. spura), "eluku" "dediziert" (etr. ilucu) oder "-χ" "und" (etr. -c).

Wie im Etruskische cha nebet em Name no de Vatersname stoo, wobii bi Mane s Patronymsuffix "-nu" (etr. -na) und bi Fraue "-na" (etr. -nei) draghenkt werd; z. B. "knuse susi-nu" oder "φrima pitam-na". Wie s Etruskische naigt s Rätische zur Agglutination; so cha usem Genitiv uf "-s" (etr. -s) de Pertinentiv bildet were, indem d Lokativendig "-i" (etr. -i) aghänkt werd, aso "-si" (etr. -si). S aktivi Präteritum bim Verb endet uf "-χe/-ke" (etr. -ce), und s Partizip Perfekt uf "-ku" (etr. -cu/-χu).

S Rätische kennt drai Plosiv: p, t, k und ai Affrikate: z. Im Aaluut sind φ, θ, χ vermuetli Frikativ, im Wortinnere aber chönet φ, θ, χ und p, t, k wechsle (z. B. "zinake" / "zinaχe" "er het gwait"). Wie s Etruskische gits zwee Sibiliante: s und ś, d Uusprooch vo beedne isch aber nöd bikannt. Witteri Konsonante sind no: m, n, l, r, h und v. Wie im Etruskische gits vier Vokal: a, e, i, u. Im Gegesatz zum Etruskische, wo Vokäl noch de erst Silbe abgschwächt oder synkopiert wore sind, sind im Rätische alli Vokäl voll erhalte.




</doc>
<doc id="28619" url="https://als.wikipedia.org/wiki?curid=28619" title="Ästier">
Ästier

D Ästier (lat. "Aestii") sind en antiks Volch gsii, wo im Baltikum glebt het. Gnennt werd da Volch ("Aestiorum gentes" "Stämm vo de Astier") zerstmol bim römische Schriftsteller Tacitus i de Germania.

D Ästier hend enet de Weichsel a de Chüste vom "Mare Suebicum" (Ostsee) glebt. Si söled Chlaider und Sitte gha ha, äänlich wie die vo de Suebe, eri Sprooch söll aber äänlich sii. wie die vo de Brite.

Si bauet Chorn und anderi Feldfrücht aa, und sammled a de Chüste Bernstai, wo binene "glesum" haiist. De verchaufet si för tüürs Geld a Händler. Nochem Cassiodor het e Gsandtschaft vo de Ästier em Theoderich em Grosse Gschenk us Bernstai broocht.

Vereert hend si d Göttermuetter ("mater deum") und in erem Kult sind Eberbilder wichtig gsii, wo d Mensche astell vo Waffe schütze tüend. D Ästier sind denn au e fridfertigs Volch gsii, Waffe us Ise sind binene selte gsii, degege hend si hüüfig Chüüle brucht.

D Ästier chönet ahand vo de Laag mit de Baltische Stämm, aso de Prusse, Litauer und Lette gliichgsetzt were. De Name, wo spööter uf di finnugrischi Este öbertrait woren isch, chönnt vo de Gote bildet wore sii (got. "aisteis" "achtbar, eerevoll"). De Name vom Bernstai werd no hütt i de baltische Sproche brucht (lett. "glisis") und isch verwandt mit em tütsche Wort "Glas".


</doc>
<doc id="28620" url="https://als.wikipedia.org/wiki?curid=28620" title="Marron Curtis Fort">
Marron Curtis Fort

Dr Marron Curtis Fort (* 24. Oktober 1938 z Boston, USA; † 18. Dezämber 2019 im oschtfrisische Leer) isch e amerikanisch-dytsche Germanischt un Spezialischt fir di saterfrisisch un di niderdytsch Sproch gsii. Dr Fort het di dytsch Staatsburgerschaft gha un isch dur d Verleihig vum Indigenat vu dr Oschtfrisische Landschaft e „yyburgerete Oschtfrise“ gsii. Är het z Leer (Oschtfrisland) gläbt.

Noch em Internatsbsuech z New Hampshire (USA) het dr Marron C. Fort ab 1957 an dr Princeton University d Fächer Germanischtik, Anglischtik, Niderlandischtik, Skandinavischtik un Mathematik studert. Anne 1961 isch er as Woodrow-Wilson-Stipendiat an d Universitet vu Pennsylvania (Philadelphia) gwächslet. Im Ramme vun eme universitere Uusduschbrogramm isch er 1963 an d Universitet Fryybeg chuu. Eigetli het er e Doktorarbet welle schrybe iber „Gschlächtsschwankige im Hekschtalemannisch“ aber aber an däm Thema het do scho eber ander gschafft. Wäge däm het em aagfange iber s Niderdytsch z forsche. Anne 1965 het dr Fort bim Prof. Alfred Senn an dr University of Pennsylvania schließli zum Ph. D. promoviert mit ere Dissertation iber s Niderdytsch vu Vechta.

Vu 1969 bis 1985 het dr Marron C. Fort e Professur fir Germanischtik an dr University of New Hampshire gha. In däre Zyt, 1976/77 un 1982/83, het er Gaschtprofessure an dr Universitet Oldenburg ibernuu un het syyni Studie zum Saterfrisisch un zum oschtfrisische Niderdytsch aagfange. An der Universitet Oldenburg isch dr Fort syt 1983 Akademische Oberrot gsi un het dert bis zue syyre Pensionierig anne d „Arbeitsstelle Niederdeutsch und Saterfriesisch“ gleitet. Ab 1982 het er z Dytschland gläbt. Syy Frau Ute Doerte Lissy Fort stammt vu Schlesie, si hän zwei Chinder mitenander.

Dr Prof. Dr. Marron C. Fort isch dr Rusgäber vum Saterfrisische Werterbuech gsii. Anne 2003 het er e Ibersetzig vum Neje Teschtamänt in s Saterfrisisch uusebrocht.




</doc>
<doc id="28621" url="https://als.wikipedia.org/wiki?curid=28621" title="Tyrsenische Sprachen">
Tyrsenische Sprachen

Tyrsenisch isch e Sproochfamili, wo vom Etruskolog Helmut Rix ane 1998 vorgschlage woren isch. Binennt isch si noch de Tyrsener, em altgriechische Name vo de Etrusker ().

S Tyrsenische bistoot us drai bikannte Sprooche, wo ali i de Antiki uusgstorbe sind:

De Helmut Rix postuliert e hypotetischi Ursprooch, s "Proto-Tyrsenische", wo öppe um 1000 v.Chr. im ägäische Ruum gredt woren isch.

Di drai Sprooche gliichet sich i de Syntax und Morphologii. All drai Sprooche hend en Genitiv uf "-s" und en Pertinentiv (Lokativ zum Genitiv) uf "-si" oder "-le". Au d Luutsystem vo de drai Sprooch sind äänlich. Im Wortschatz chönet au Gmainsamkaite festgstellt were, obwoll vom Rätische und Lemnsiche nume wenig Wörter bikannt sind.

S Tyrsenische isch as en aigni Sprochfamili uufzfasse, wo kai witteri bikannti Verwandti het. Doch gits Spekulatione, wo aber nöd wüsseschaftlich verhebed. So söled s Etruskische und s Lemnische mitem Eteokretische verwandt sii, wo uf de Insle Kreta gredt woren isch. Au e Verbindig zwüschet de indoeuropäische Anatolische Sproche und em Etruskische werd agnoo, die isch aber eener e Folg vo Entleenig.



</doc>
<doc id="28622" url="https://als.wikipedia.org/wiki?curid=28622" title="Norditalische Schriften">
Norditalische Schriften

Di Norditalische Schrifte umfasset e Gruppe vo lokale Schrifte, wo i de Antiki nördlich vom Po und i de südliche Alpetäler, bruucht wore sind. Do si vo de Etruskische Schrift abglaitet sind, wered si mengisch au "Nordetruskischi Schrifte" gnennt. Di norditalische Schrifte chönet i drai Gruppe tailt were. D Schriftrichtig goot maist vo rechts geg links. Si sind im 1.Jh.n.Chr. vo de latinische Schrift abglöst wore.

Di venetischi Schrift isch a de nördliche Adria, zwöschet em Po und Triest gschribe wore. Si tailt sich i meriri lokali Variante (Alphabet vo Este, Padua, Vicenza, Cadore, Gailtal, Isonzo). D Sprooch vo dene Inschrifte isch s Venetischi, wo zu de Italische Sprooche ghört. Di ältiste venetische Inschrifte datiered is 6.Jh.v.Chr.

Di rätischi Schrift isch zwöschet em Comersee im Weste, em Etsch im Ooste und em Tirol im Norde verbraitet gsii. Si chunnt i drai Variante vor:

S lepontische Alphabet oder s "Alphabet vo Lugano" isch vo de Lepontier bruucht wore, wo s Lepontische, e keltischi Sprooch, gredt hend.

Zu de norditalische Schrifte ghöred au d Inschrifte, wo uf de Helm vo Negau aabroocht wore sind. Drunder isch au di germanischi Inschrift vom Helm B, wo zu de ältiste germansich Sproochzügnis ghört. 

Di norditalische Schrifte spilet i de Runologii au e wichtigi Role, do ai These bisait, as d Rune vomene norditalische Alphebet abglaitet wore saied. Uusfüerli dargstellt wore isch die These vom Carl Marstrander ane 1928. As Vermittler wered d Kimbre vorgschlage, wo ane 102 v.Chr. d Alpe öberquert hend.


</doc>
<doc id="28628" url="https://als.wikipedia.org/wiki?curid=28628" title="Volker (Begriffsklärung)">
Volker (Begriffsklärung)

Volker isch


</doc>
<doc id="28629" url="https://als.wikipedia.org/wiki?curid=28629" title="Vancouver-Murmeltier">
Vancouver-Murmeltier

S Vancouver-Murmeli ("Marmota vancouverensis") isch e Hörnli-Art, wo nume uf de Insle Vancouver vorchunnt.

Für Nagedier si d Vancouver-Murmeli ehnder gross: Si hai je noch dr Art e Chopf-Rumpf-Lengi vo 30 bis 60 Santimeter, drzue chunnt e 10 bis 25 Santimeter lange Schwanz. S Gwicht lit zwüsche drei und siibe Kilogramm. D Farb vom Fäll underscheidet sich vo Art zu Art, isch aber meistens e Bruundon; s Vancouver-Murmeldier isch eifarbig schwarz. Murmeldier wärde bis zu 15 Johr alt.




</doc>
<doc id="28634" url="https://als.wikipedia.org/wiki?curid=28634" title="Räter">
Räter

D Räter (latinisch. "Raeti"; ) sind e historisches Volch gsii, wo i de mittlere Alpe glebt hend. Si hend uugföör zwöschet em Comersee im Weste und de Brenta im Oste und em Bodesee im Norde gsidlet.

Noch ene isch di römischi Provinz Raetia binennt.

A de Räter wered vo de moderne Archäologii mindestens drai Kulturgruppe zuegschribe:

As vierti Gruppe werd no diskutiert:

D Fritzens-Sanzeno-Kultur werd a de aigetliche Räter zuegschribe. Die Kultur het sich um 500 vor Chrischtus us de ältere Melauner-Kultur entwicklket, und cha i zwoo Gruppe tailt were, i d Südgruppe im Südtirol und d Nordgruppe im Inntal. D Südgruppe het scho abem dritte Joorhundert vor Chrischtus venetischi und etruskischi Eliment uufgnoo, und ab 100 v.Chr. isch si immer stärcher kulturell romanisiert wore.

Noch de Underwerfig vo de Räter ane 15 vor Chrischtus im Alpefäldzug vom Drusus und em Tiberius isch au d Nordgruppe schnell romanisiert wore, trotzdem hend sich no gwössi Aigehaite vo de ältere Kultur chöne hebe, wie Chruegforme oder Totebrüüch.

D Träger vo de Fritzens-Sanzeno-Kultur hend i Dörfer uf Terasse oder Chuppene glebt. D Hüser sind debii unregelmässig vertailt gsii und hend es Fundamänt us Bruchstai ghaa, wo en ai- oder zwaistöckige Holzuufbau drufchoo isch. Glebt hend si vo de Alpewertschaft und im Süüde au vom Wiibau. De römisch Lexikograph Plinius het gschribe, as d Räter de Räderpflueg erfunde hebid, wo binene "ploum" haissi. Bim hüttige Sanzeno isch e wichtigs Zentrum vo de Iseverarbeitig gsii. 

Bis is vierte Joorhundert vor Chrischtus sind Bilder hergstellt wore, wo Mane uf de Jagd, im Champf oder bim Feste zaiget, au Riiter- und Wagenumzüüg sind e biliebts Sujet gsii. Mitem Alphebet vo Sanzeno hends en aigni Schrift ghaa. Di rund 70 bikannte Inschrifte sind uf Rätisch gschribe.

Opfer sind i Quelle, Brüne oder Flüss deponiert wore, aber au i Felsspalte oder uf Höchine. Denebet hets Kultplätz mit Brandopfer ggee, wobii maistens Tier, mengisch aber au Mensche, gopferet wore sind. Vili Votivinschrifte sind uf Hirschhorn aabroocht wore.

Di Tote sind verbrennt und d Urne uf chliine Fridhöf bigrabe wore, s git aber au groossi Nekropole, wo öber Joorhunderti bilait wore sind.

S Land vo dr Magrè-Gruppe het sich im Süüde direkt a s Piet vo dr Fritzens-Sanzeno-Kultur agschlosse und isch im Weste bis an Gardasee ggange, im Oste bis öppe a d Brenta und im Süüde bis Verona.

Au die Gruppe het Rätisch gredt, wie rund driissg Inschrifte zaiget, wo im Alphebet vo Magrè gschribe wore sind. Au sus gits kai grossi Underschid zu de nördliche Fritzens-Sanzeno-Kultur, wenn au de venetischi und etruskischi Iifluss dütlich stärcher gsii isch. Da zaigt sich zum Biispil do dra, ass d Dörfer vo de Magrè-Gruppe planmässig aglait wore sind und sogär pflastreti Weeg ghaa hend. I de Keramik macht sich au e griechische Iifluss bimerkbar. De rätischi Wii us de Geged nördli vo Verona isch vo merere antike Schriftsteller grüemt wore.

Die Kultur underschaidet sich stärcher vo de anderne zwoo Gruppe. D Inschrifte sind im Alphebet vo Sondrio verfasst und d Sprooch isch düttli verschide vom Rätische. E Bsunderhait bildet di typische Felsbilder im Val Camonica. Sie zaiged Tänzer, Vereerer, Pflüeg wo vo Rinder zoge wered, Wäge, Riiter und Chrieger.

D Räter sind zerstmol im zwäite Joorhundert vor Chrischtus gnennt wore. Si hend 96 bis 95 vor Chrischtus d Stadt Como öberfale. 44 vor Chrischtus het de Lucius Munatius Plancus e Siig geg d Räter devootrait. Ane 15 vor Chrischtus sind si im Alpefeldzug vom Tiberus und Drusus underworfe und is Römische Riich iiglideret wore. Zäme mit de keltische Vindeliker hend si d Provinz Raetia bildet.

Noch de Saag sind d Räter Etrusker, wo vo de Kelte i d Alpetäler vertribe wore sind. Debii sind si vomene "dux Raetus" gfüert wore. Ahand vo de Rätische Sprooch cha zaigt were, as d Räter zwor mit de Etrusker verwandt sind, aber nöd vonene abstammet.

Di antike Quelle sind sich nöd ainig, weli Stämm zu de Räter zäled und weli nöd. Ahand vo de geografische Vertailig vo de öberlifrete Näme und vo de Archäologii chöned d Stämm wie folgt zuegornnet were:



</doc>
<doc id="28635" url="https://als.wikipedia.org/wiki?curid=28635" title="Kalukonen">
Kalukonen

Kalukone (lat. "Calucones"; ) isch de Name vo zwee verschidnige Stämm gsii.

De Ptolemäus nennt d Kalukone zäme mit de Vennonte, wo südlich vo de Brixantier und nördlich vo de Suanete und de Rigusker lebet. D Brixantier wered i de Regle mit de Brigantier gliichgsetzt, wo am Bodesee um Bregez (lat. Brigantia) ume glebt hend, d Vennone möglicherwiis im Sanggaller Rintl, d Suanete und d Rigusker weret degege im Bündenerland lokalisiert. De Plinius de Älteri zellt d Kalukone zu de Stämm, wo im Alpefeldzug vom Drusus und vom Tiberius 15 v.Chr. underworfe wore sind. Er nennt si noch de Rigusker und Suanete und vor de Brixenete.

Vo de Forschig wered d Kalukone um Chur ume agsidlet. E Lokalisierig im Vorarlbergische isch aber au mögli. Si chöned zu de Räter grechnet were.

Nume bim Ptolemäus wered d Kalukone gnennt, wo e germanische Stamm gsii sind, wo südlich vo de Silinger und Semnone uf baidne Site vo de Elbe ghuuset hend. 



</doc>
<doc id="28637" url="https://als.wikipedia.org/wiki?curid=28637" title="Vennonen">
Vennonen

D Vennone (lat. "Vennones, Vennonenses"; ) isch de Name vomene antike Stamm gsi, wo vermuetli im Rintl oder Vorarlberg glebt het. Si hend entweder zu de Räter oder zu de Kelte ghört.

De Ptolemäus nennt d Vennonte zäme mit de Kalukone, wo südlich vo de Brixantier und nördlich vo de Suanete und de Rigusker lebet. De Strabon rechnet d Vennone zu de keltische Vindeliker und sait, si saiet bsunder tapfer. De Plinius de Älteri maint degege, ass d Vennonense und Sarunete im Quellpiet vom Rhii glebt hebid, wobii Sarunete woll i Suanete verbesseret were sött.

Ahand vo de Quelle werd vermuetet, as d Vennone im Rintl glebt hend. Eri nördliche Noochbure, d Brixenete, wered mit de Brigantier gliichgsetzt, wo am Bodesee um Bregez (lat. Brigantia) ume ghuuset hend. D Rigusker und Suanete, wo de Plinius Sarunete nennt, chönet im Bündnerland loklisiert were. D Kalukone wered entweder um Chur ume oder im Vorarlbergische lokalisiert.

Do i früemittelalterliche Uurchunde vom 9. bis is 12. Joorhundert Rankwil "Vinomna" und "Vinonna" gnennt werd, werd vermuetet, as do s Zentrum vo de Vennone glege ha chönnt; en Ablaitig vo lat. "vindemnia" "Wimmet" isch aber woorschiinlicher.

De Name het scho i de Antiki för Verwirrig gsorgt, do äänlichi Näme im Alperuum verbraitet gsii sind. Scho de Stamm im Rintl wiist drai Forme uuf: "Vennones", "Vennontes" und "Vennonenses".

En Stamm miteme äänliche Name het z Norditalie, vermuetli im Veltlin gsidlet, de Strabo nennt de au "Vennones", de Plinius aber "Vennonetes". Im Vintschgau hend d "Venostes" glebt. Baid Stämm wered i de Regle zu de Räter grechnet.

Spekuliert werd mengisch au dröber, öb e Zämehang mit em antike Name vom Bodesee - "lacus Venetus" - bestöchi, do jo d Vennone südlich vo dem glebt hend. Au de Name isch verbraitet: im hüttige Veneto hend d Veneter glebt, en indoeuropäisches Volch, wo vo de Römer underworfe woren isch, und i de Bretagne hend anderi Veneter glebt, wo aber Kelte gsii sind.


</doc>
<doc id="28638" url="https://als.wikipedia.org/wiki?curid=28638" title="Suaneten">
Suaneten

D Suanete (lat. "Suanetes"; ) sind en antiks Volch i de Bündner Alpe gsii und wered zu de Räter grechnet. Si chöned am Hinderrhii lokalisiert were.

De Ptolemäus nennt d Suanete zäme mit de Rigusker, de Kalukone, de Vennone und de Brixantier. De Plinius de Älteri zällt d Suanete zu de Völcher, wo 15 v.Chr. im Alpefeldzug vom Drusus und Tiberius underworfe wore sind. Denebet sait er ono, as d "Sarunete" a de Quelle vom Rhii gwont hebi, wobii hütt aber agnoo werd, as er d Suanete gmaint heb.


</doc>
<doc id="28639" url="https://als.wikipedia.org/wiki?curid=28639" title="Liste der Preisträger des Preises der schwedischen Reichsbank für Wirtschaftswissenschaften in Gedenken an Alfred Nobel">
Liste der Preisträger des Preises der schwedischen Reichsbank für Wirtschaftswissenschaften in Gedenken an Alfred Nobel

Die Lischte zellt in ere kronologisch Zyylete alli Dreger vum Bryys vu dr schwedische Ryychsbank fir Wirtschaftswisseschafte im Gedänke an dr Alfred Nobel uf mit dr Begrindig vu dr Schwedische Ryychsbank. 

1969 bis 1980 •
1981 bis 1990 •
1991 bis 2000 •
2001 bis 2010 •
2011 bis 2020 

1969 bis 1980 •
1981 bis 1990 •
1991 bis 2000 •
2001 bis 2010 •
2011 bis 2020 

Sin bin ere Person zwei Länder aagee, no zellt des bi beide Länder as halbe Punkt.


</doc>
<doc id="28641" url="https://als.wikipedia.org/wiki?curid=28641" title="Rigusker">
Rigusker

D Rigusker (lat. "Rigusci, Rugusci"; ) sind en antiks Volch i de Bündner Alpe gsii und wered zu de Räter grechnet. Si chöned nöd gnau lokalisiert were, vermuetet werd aber, ass si im Oberengadin ghuuset hend.

De Ptolemäus nennt d Rigusker zäme mit de Suanete, de Kalukone, de Vennone und de Brixantier. De Plinius de Älteri zällt d Rugusker zu de Völcher, wo ane 15 v.Chr. im Alpefeldzug vom Drusus und Tiberius underworfe wore sind.



</doc>
<doc id="28642" url="https://als.wikipedia.org/wiki?curid=28642" title="Bergaleer">
Bergaleer

D Bergaleer (lat. "Bergalei") sind en antiks Volch im Bergell gsii. Si chönet zu de Kelte grechnet were.

D Bergaleer wered nume innere latinische Inschrift us Cles im Val di Non (Trentino, Italie) gnennt, wo e Striitfall zwöschet ene und de Stadt Como bihandlet. Si hend scho vorem Alpefeldzug vom Drusus und Tiberius im Joor 15 v.Chr. zum Römische Riich ghört. 

En Inschrift us Castelmur im Begell isch em Gott Mercurius Cissonius gwidmet, wa zaigt, as si e keltische Stamm gsii sind. Dodeför sprecht au, as s Bergell zu de Golasecca-Kultur ghört het.


</doc>
<doc id="28644" url="https://als.wikipedia.org/wiki?curid=28644" title="Liste der Nobelpreisträger für Physik">
Liste der Nobelpreisträger für Physik

Die Lischte zellt in ere kronologisch Zyylete alli Dreger vum Nobelbryys fir Fysik uf mit dr Begrindig vum Nobelkomitee. 

1901–1910 •
1911–1920 •
1921–1930 •
1931–1940 •
1941–1950 •
1951–1960 •
1961–1970 •
1971–1980 •
1981–1990 •
1991–2000 •
2001–2010 •
2011–2020

1901–1910 •
1911–1920 •
1921–1930 •
1931–1940 •
1941–1950 •
1951–1960 •
1961–1970 •
1971–1980 •
1981–1990 •
1991–2000 •
2001–2010 ·
2011–2020

Sin bin ere Person zwei Länder aagee, no zellt des bi beide Länder as halbe Punkt.



</doc>
<doc id="28648" url="https://als.wikipedia.org/wiki?curid=28648" title="Lemnische Sprache">
Lemnische Sprache

Lemnisch isch e Sproch wo i de Antiki uf de ägäische Insle Lemnos gredt woren isch. Si isch verwandt mit em Etruskische und ghört zäme mit dem und em Rätische zu de Tyrsenische Sproochfamili.

S Lemnische isch vo Inschrifte us em 6.Jh.v.Chr. bikannt, wo ali uf de Insle Lemnos gfunde wore sind. Em bikanntiste isch d "Grabstele vo Lemons", wo drai längeri Inschrifte trait. Dezue chömet no nüü chlinneri Inschrifte uf Gfääss. D Schrift isch äänli wie s älteri Etruskische Alphebet. D Inschrifte chönet zwoor glese were, aber en aidüttigi Öbersetztig isch bis hüt no nöd glunge.

D Stele isch ane 1885 im Dorf Kaminia gfunde wore. Debi handlets sich um e Grabstai. Uf de Vordersiite isch d Büste vomene Chrieger mitere Lanze abbildet und zwoo Inschrifte (A+B), wo au as ai anzigi Inschrift agluegt wered. Uf de rechte Siite isch e dritti Inschrift (C) miteme andere Duktus vo de Schrift, wa bsunder bi de eggige o und φ düttlich usechunnt. De Text isch tailwiis bustrophedon gschribe und bruucht Worttrenner.

Di drai Inschrifte luutet transkribiert:

De Pfiil git a, i welere Richtig d Ziile glese were mue.

S lemnische Luutsystem isch äänli wie s etruskische: d Medie b, d, g feeled und s git zwee Sibillante ("s" und "ś") und nu vier Vokäl (lemn. "a, e, i, o"; etr. "a, e, i, u"). Au i de Morphologii stimmt s mit em Etruskische öberii. Baid Sprooche hend en Genitiv uf "-s", en Lokativ uf "-i", wo d Postposition "-θ" (etr. "-θi") "im" aghenkt were cha (lemn. "serona-i-θ" »im S.-Amt«) und bsunders de Pertinentiv uf "-si" und "-ale". Im Wortschatz stimmed düttli öberii lemn. "avis śialχvis" zu etr. "avils śealχls" »vierzg bzw. sechzg Joor«, lemn. "mav", etr. "maχ" »fööf« und i baidne Sprooche "-m" »aber«.




</doc>
<doc id="28652" url="https://als.wikipedia.org/wiki?curid=28652" title="Liste der Nobelpreisträger für Literatur">
Liste der Nobelpreisträger für Literatur

Der Nobelbriis für Liddratur wird sit 1901 jöhrlig vergee und isch sit 2001 mit öbbe 10 Millione Schwedische Krone dotiert. Für d Uswahl vo de Briisdreeger isch die Schwedischi Akademii verantwortlig. Dr Alfred Nobel, der Stifter vo de fümf verschiidene Nobelbriis, het in sim Testamänt verfüegt, ass der Briisdreeger für Liddratur «s Beste in ere idealistische Richtig» söll gschriibe ha. D Uszeichnig wird jedes Johr am 10. Dezämber, em Dodesdag vom Alfred Nobel, vom schwedische König vergee.

Sit der erste Verleihig hai im Ganze 106 Schriftsteller dr Liddratur-Nobelbriis übercho. Drunder si 94 Manne (88,7 %) und zwölf Fraue (11,3 %) gsi. Bis jetzt het no niemer dr Liddraturnobelbriis meh as eimol übercho. Vo 1901 bis 2009 isch der Briis 98 mol undeilt an ei Person vergee worde. Erst viermol isch der Briis zwüsche zwei Persone ufdeilt worde (zletzt 1974); und no nie isch er zwüsche drei Persone ufdeilt worde, au wenn das dr Satzig nooch möglig wer. Siibemol isch der Briis nit vergee worde, zletzt 1943.

In dere Liste si alli Dreeger vom Nobelbriis für Liddratur in chronologischer Reihefolg ufgfüehrt mit der Begründig vom Nobelkomitee.

1901 bis 1910 ·
1911 bis 1920 ·
1921 bis 1930 ·
1931 bis 1940 ·
1941 bis 1950 ·
1951 bis 1960 
1961 bis 1970 ·
1971 bis 1980 ·
1981 bis 1990 ·
1991 bis 2000 ·
2001 bis 2010 ·
2011 bis 2020

1901 bis 1910 ·
1911 bis 1920 ·
1921 bis 1930 ·
1931 bis 1940 ·
1941 bis 1950 ·
1951 bis 1960 
1961 bis 1970 ·
1971 bis 1980 ·
1981 bis 1990 ·
1991 bis 2000 ·
2001 bis 2010 ·
2011 bis 2020

Si bin ere Person zwei Länder aagee, so zelt das bi beide Länder as halbe Punkt.



</doc>
<doc id="28653" url="https://als.wikipedia.org/wiki?curid=28653" title="Etruskisches Alphabet">
Etruskisches Alphabet

S Etruskische Alphabet isch e Buechstabeschrift, wo vo de Etrusker bruucht woren isch, um s Etruskische z schriibe. D Schrift het sich useme westgriechische Alphebet entwicklet und isch under anderem d Muetterschrift vom latinische Abece.

S Etruskische Alphebet het sich im 8.Jh. useme westgriechische Alphebet entwicklet. Scho vo Aafang aa, isch die Schrift nöd aihaitlich gsii und s cha underschide werde, zwösched südetruskische und nordetruskische Variante. Ab 600 v.Chr. isch d Schriibig vo rechts geg links d Norm gsii, früener, und au wider abem 1.Jh., isch mengisch au vo links geg rechts gschribe wore, selte au bustrophedon. Ab 500 sind Worttrenner uufchoo, wo maist us drai Pünkt bistande hend. Im Verlauf vo de Zitt sind ainzelni Buechstabe nüme bruucht wore, so ass ab 250 v.Chr. numeno 20 Buechstabe bruucht wore sind, wobi s "f" noi dezue choo isch.

I de südetruskische Inschrifte sind bis is 6.Jh.v.Chr. för /k/ drai Buechstabe bruucht wore, "c" vor /i/ und /e/, "k" vor /a/ und "q" vor /u/, nochene isch numeno s "c" bruucht wore, wo sich im 4.Jh.v.Chr. au im Norde döregsetzt het; vorene isch i nordetrusksiche Schrifte "k" gschribe wore.

I de ältiste Schrifte isch för de Luut /f/ d Zaichegruppe "vh" oder "hv" bruucht wore. Um 600 v.Chr. isch im Norde en aignigs Zaiche gschaffe wore, wo sich denn hundert Joor spööter au im Süüde iibörgeret het.

Komplizierter isch d Schriibig vo de beede s-Luut, wo s Etruskische het. Dodeför sind vier Buechstabe zur Verfüegig gstande. Vo dene chunnt "š" nume i ganze Abece vor und "ș" (aigetli werds as en s miteme x dröbergschribe transkribiert) isch i de archaische Zitt nume ganz im Süüde bruucht wore und denn uufgee wore. Die andere zwee Buechstabe sind im Norde und Süüde wääred de ganze Zitt verschide bruucht wore: Im Norde isch "s" för /š/ bruucht wore und "σ" för /s/, im Süüde isches grad umgikeert gsii, aso "σ" för /š/ und "s" för /s/.


</doc>
<doc id="28654" url="https://als.wikipedia.org/wiki?curid=28654" title="Rudolf von Zähringen">
Rudolf von Zähringen

Dr Rudolf vu Zährige (* ca. 1135; † 5. Augschte 1191 z Härdere bi Fryybeg) isch Erzbischof vu Mainz un Bischof vu Lüttich gsi.

Dr Rudolf isch e Suhn gsi vum Herzog Konrad I. vu Zährige un dr Clementia vu Luxemburg-Namur. Är isch anne 1160 dur d Mainzer Burger zum Noofolger vum Arnold vu Selenhofen beruefe, vum Chaiser Friedrich I. aber nit anerchännt wore. D Ursach doderfir sin greßeri Spannige zwische dr Staufer un dr Zähriger gsi. Uf em em Konzil vu Lodi isch dr Rudolf exkommuniziert wore, derno het dr Christian I. vu Buch d Noofolg vun em z Mainz aadrätte. Wu sich s Verhältnis vu dr beide Herrschaftshyyser entspannt gha het, isch dr Rudolf anne 1167 schließli Bischof vu Lüttich wore, doderbyy isch er vu syym Brueder, em Herzog Berthold IV. vu Zährige unterstitzt wore. In syyre Amtszyt isch e Schädelreliquie vum Lambert vu Lüttich uf Fryybeg chuu, wu hite zum Fryybeger Minschterschatz ghert.

Am 11. Mai 1188 isch dr Rudolf mit syym Heer z Regensburg zum Dritte Chryzzug unter em Friedrich Barbarossa ufbroche. Im Oktober 1190 isch er bis zue dr belagerete Stadt Akkon chuu. Uf em Ruckwäg vum Chryzzug isch er anne 1191 uf syym Eigeguet z Härdere gstorbe un isch im Chloschter St. Peter begrabe wore.




</doc>
<doc id="28657" url="https://als.wikipedia.org/wiki?curid=28657" title="Etruskische Sprache">
Etruskische Sprache

Etruskisch isch e Sprooch, wo i de Antiki vo de Etrusker z Italie gredt woren isch. D Sprooch isch im 1.Jh.n.Chr. vom Latiin verdrängt wore und uusgstorbe.

Etruskisch isch kei indogermanischi Sproch, au wenn's vu dere Sprochfamilie Iiflüss uffwiisd. Sprochwüsseschaftler hänn versüecht, Verbindige zu verschidenste Sproche nochzwiise, abber keine vu denne Versüech isch allgemein akzeptiert ußer em Vorschlag vu-n-ere Verwandtschaft mit em Rätische un em Lemnische. Lut de Hypothese ghöret die beide Sproche zämme mit em Etruskisch zu de Tyrsenische Sprochfamilie. Wells kai guet bikannti Verwandti vom Etruskische git, isch es schwer d Text z interpretiere.

S Etruskische isch i rund 9'000 Inschrifte öberliferet, wo im etrusksiche Alphebet gschribe sind. Die ältischte sind um 700 v.Chr. entstande, die jüngste um 10 n.Chr. Die maiste chömed vo Etrurie, em Stammland vo de Etrusker, meriri au vo de agrenzende Piet; nu wenigi Inschrifte sind usserhalb vo Italie gfunde wore. Under de Inschrifte sind au 16 Bilingue, doch helfet die wenig, s Verständnis vom Etruskische z verbessere.

Zo dene epigraphische Inschrifte chömed no e paar griechischi und latinischi Glosse (z. B. "falad" "Himmel"; "αισαρ" "Gott").

S Etruskische kennt drai Plosivi p, t, k und ai Affrikate z. De gnaui Luutwert vo φ, θ, χ isch umstritte, mengisch wered si au mit "ph", "th", und "kh" umschribe, do si möglicherwiis bihuuchtig Plosiv sind. S Etruskische het zwee Sibillante s und ś. Witteri Frikativ sind f und de Halbvokal v. h chunnt sozäge nume im Wortafang vor. D Sonore l, r, m, n chöned au silbisch sii. Vokäl het s Etruskische vier, nämli a, e, i und u.

S Etruskische het Erstbetoonig ghaa. Da isch de Grund, vo de starche Vokalabschwächig und de verbraitete Synkope: "vinm" "Wii", "Hercle" "Herakles", "Menrva" "Minerva".

S Etruskische isch e agluttinierendi Sprooch, wo meriri Kaususendige an e Wort henke cha und Postpositione het.

S Nomen chennt kai gramatikalisches Gschlecht, de Nominativ und de Akkusativ sind gliich usser bim Pronome (etr. "mi" "ich"; "mini" "mii"). De Lokativ und de Genitiv wered usem Nominativ bildet, und chöned debi Umluut zaige (Nom. "clan" "Soo"; Gen. "clens"). De Ablativ und de Pertinentiv wered usem Genitiv bildet; di drai Fäll hend drum au zwoo Forme. De Plural het zwoo Forme. De animierti Plural för Lebiwese luutet "-Vr", de Plural för nöd bilebti Sache "-χva". S Pluralsuffix werd direkt an Stamm aghenkt, d Kasusendig werd a d Pluralendig aneghenkt.
A die Forme chönet Postpositione ghenkt were, wie "-pi" "för" (+Akk.); "-ri" "för" (+Lok.); "-θi" "i, im" (+Lok.)

Bim Verb wered Person und Numerus nöd markiert: "ame"   "i bi, du bisch, er isch, mer sind etc." Degege gits Endige för verschidnigi Modi:

De etruskisch Wortschatz het vili Leenwörter, bsunders usem Altgriechische: "eleiva" "Öl" < agr. ἐλαίϝα; "larnaś" "Sarg, Urne" < agr. λάρναξ. Anderi Wörter tailts mitem Griechische und em Latiinische: "vinm" "Wii", agr. οἶνος, lat. vinum; "θevru" "Stier", agr. ταῦρος, lat. taurus. Debii het s Etruskische em Latiin au vili Wörter vermittlet, so lat. cupa "Becher" < etr. "cupe" < agr. κύπη. E Fremdwort usere nöd bikannte indoeuropäische Sprooch isch etr. "neftś" "Neff, Enkel" (vgl. lat. nepos). Aber au s Latiin het etruskischi Wörter uufgnoo: lat. atrium < etr. "aθre" "Bau", lat. idus < etr. "itus" "Monetsmitti"; lat. subulo < etr. "suplu" "Flöötespiler".

En Uuswaal vo Substantiv wo d Bidüttig recht sicher isch:





</doc>
<doc id="28658" url="https://als.wikipedia.org/wiki?curid=28658" title="Motörhead">
Motörhead

Motörhead isch e britischi Heavy-Metal-Band gsi, wu anne 1975 vum Lemmy Kilmister grindet wore isch. Motörhead het in dr 80ger e großi Popularitet erreicht un isch eine vu dr bekannteschte Heavy-Metal-Band gsi. S Album "Ace of Spades" vu 1980 isch as Metal-Klassiker in d Gschicht yygange. S Album "Motörizer", wu anne 2008 uusechuu isch, isch s erfolgryychscht Album vun ene. Noch em Doid vum Lemmy Kilmister am 28. Dezämber 2015 isch d Band ufglest wore.




</doc>
<doc id="28659" url="https://als.wikipedia.org/wiki?curid=28659" title="Pertinentiv">
Pertinentiv

De Pertinentiv isch i de Etruskologi d Bizaichnig vomene Kasus, er werd mengisch au "emphatische Genitiv" gnennt. De Uusdruck Pertinentiv isch zerstmol ane 1984 vom Etruskolog Helmut Rix bruucht wore. E paar Forscher lueget de Pertinentiv as Dativ aa oder as e Form vom Lokativ.

De Pertinentiv chunnt i de Tyrsenische Sproche vor und isch e Lokativ zum Genitiv. Sini Funktion isch e Sach oder e Person örtlich (""im Umchrais vo X"") oder zittlich (""i de Zitt vo X"") izornne.

De Pertinentiv werd bildet, indem em Genitiv d Lokativendig ("-i") aghenkt werd. Dos i de tyrsenische Sproche zwee Genitiv gitt, chönet au zwee Pertinentiv bildet were:




</doc>
<doc id="28662" url="https://als.wikipedia.org/wiki?curid=28662" title="Grafen von Freiburg">
Grafen von Freiburg

D Grofe vu Fryybeg sin d Noofaare vum Grof Egino V. vu Urach († 1236 oder 1237) gsi. Däm syy Mueter isch d Agnes vu Zährige gsi, wäge däm het är chenne s Erb vu dr Zähriger aadrätte. As Grof vu Fryybeg het er si Egino I. gnännt. Syy Suhn isch dr Konrad I. (1236/1237 bis 1272) gsi, unter däm syyre Herrschaft isch s vor 1245 (?) zue dr Erbdeilig mit em Firschtehuus Firschtebärg chuu. In dr Noofolog vu dr 1218 uusgstorbene Zährigerherzeg hän d Grofe vu Fryybeg syt em 13. Johrhundert iber d Stadt Fryybeg un dr Bryysgau gherrscht. 

E Suhn vum Egino II. mit Namme Heinrich het anne 1272 di sidlige Biet mit dr Herschaft Badewyyler iberchuu. D Grofe us däre Linie sin anne 1303 ohni männligi Noochumme uusgstorbe, ihri Bsitzige sin derno an d Grofe vu Straßberg gange, wu in die Linie yyghyrote gha hän. Unter em Konrad I. isch dää Bsitz anne 1385 wider an d Grofe vu Fryybeg zruckchuu.

Wel s allmeh Stryt gee het um d Finanze, het sich d Fryybeger Burgerschaft anne 1368 fir 20.000 March Silber vu dr Grofe vu Fryybeg losgchauft un sich unter dr Schutz vum Huus Habsburg gstellt.

No 1368 hän d Grofe vu Fryybeg nume in ihre im Side vu Fryybeg glägene Bsitzige gherrscht uf dr Burg Nejestei z Badewyyler. Dur Erbschaft isch anne 1395 d Grofschaft Neueburg an d Grofe vu Fryybeg chuu.

Dr Johann, dr letscht vu dr Grofe vu Fryybeg, het anne 1444 syyni Herrschaft Badewyler an d Sihn vu syym Näffe, em Markgrof Wilhelm vu Hachberg-Susebärg vermacht, dr Rudolf un dr Hugo. Dur dr Zämmeschluss vu dr Herrschaft Röttele, Susebärg un Badewyyler isch derno s Markgreflerland entstande. D Grofschaft Neueburg het dr Johann em Rudolf IV. vermacht.

1368 isch d Stadt Fryybeg an s Huus Habsburg ibergange. 
As Herre vu Badewyyler





</doc>
<doc id="28663" url="https://als.wikipedia.org/wiki?curid=28663" title="Heinrich I. von Baden-Hachberg">
Heinrich I. von Baden-Hachberg

Dr Markgrof Heinrich I. vu Bade, speter Markgrof vu Bade-Hachberg, († 2. Juli 1231) isch zämme mit syym Brueder Hermann V. vu Bade regierede Markgrof vu Verona un Bade gsi.

Dr Markgrof Heinrich I. isch e Suhn gsi vum Hermann IV. vu Bade un dr Bertha vu Dibenge.

Am Aafang hän dr Heinrich un syy Brueder Hermann V. d Markgrofschaft Bade zämme regiert, speter hän si si aber ufdeilt. Dr Heinrich het sich ab do „Markgrof vu Bade-Hachberg“ bzw. „Markgrof vu Hachberg un Suseburg“ gnännt. S git nume wenig Quälle zue syym Läbe un syym bolitische Wirke, s erscht Mol wird er in ere Urkund us em Johr 1127 gnännt.

Heinrich het d Agnes vu Urach ghyrote, e Dochter vum Grof Egino IV vu Urach. Ab 1231 isch si d Regänti fir ihri Sihn gsi. Us ihre Eh sin die Chinder fiirigange:



</doc>
<doc id="28666" url="https://als.wikipedia.org/wiki?curid=28666" title="Heinrich II. von Baden-Hachberg">
Heinrich II. von Baden-Hachberg

Dr Markgrof Heinrich II. vu Bade-Hachberg († ca. 1297/1298) isch vu 1231 bis 1289 regierede Markgrof vu Bade-Hachberg gsi.

Dr Heinrich isch dr eltscht Suhn vum Markgrof Heinrich I. vu Bade-Hachberg un dr Agnes vu Habsburg. Anne 1231 isch er unter dr Vormundschaft vu syyre Mueter dr Noofolger vu syym Vater wore un het as erschte dr Titel „Markgrof vu Hachberg“ aagnuu. Är het mit geischtlige Herrschafte un dr Grofe vu Fryybeg Ussenandersetzige gha wäg dr verschachtlete Rächt- un Bsitzverhältnis. Ab het er bim Stryt um d Bsitzige vu dr Staufer un um s Ryychsguet mitgmacht go syyni Territorialherrschaft z feschtige. Är het langi Zyt dr Grof Rudolf vu Habsburg geg d Bischef vu Basel un Stroßburi unterstitzt un isch anne 1273 au eini vu dr Stypere vu däm syym Chenigtum gsi. Är het em unter anderem ghulfe gege d Markgrofe vu Bade un im Chrieg gege Behme in dr Schlacht bi Dürnkrut. Är isch Genner vu dr Chleschter Dännebach un Adelhuuse gsi. Anne 1289 het dr Heinrich abdankt un isch Dytsch-Ordensritter wore.

Dr Heinrich II. isch ghyrote gsi mit dr Anna vu Üsenberg-Kenzingen, ere Dochter vum Grof Rudolf II vu Kenzingen. Us däre Eh sin die Chinder fiirigange:




</doc>
<doc id="28668" url="https://als.wikipedia.org/wiki?curid=28668" title="Heinrich III. von Baden-Hachberg">
Heinrich III. von Baden-Hachberg

Dr Markgrof Heinrich III. vu Bade-Hachberg († zwische 4. Jänner 1327 un 19. April 1330) isch vu 1290 bis 1330 regierede Markgrof vu Hachberg un Landgrof vum Bryysgau gsi.

Dr Heinrich isch e Suhn vum Markgrof Heinrich II. vu Bade-Hachberg un dr Anna vu Üsenberg-Kenzingen gsi.

1306 hän dr Heinrich III. un syy Brueder Rudolf I. († 1313) ihre Erb deilt. Dr Heinrich het d Herrschaft iber Hachberg mit dr Stadt Ämmedinge un em Stammsitz Hochburg iberchuu, dr Rudolf d Landgrofschaft Suseberg mit em neje Stammsitz Suseburg un d Vogtei iber s Chloschter St. Bläsi un d Probschteie dodervu, Bürgle, Sitzechilch un Witenau.

Dr Heinrich III. het vor em 12. Februar 1307 d Agnes vu Hohenberg (+9.4.1310) ghyrote, e Dochter vum Grof Ulrich vu Hohenberg. Us däre Eh sin die Chinder fiirigange:



</doc>
<doc id="28673" url="https://als.wikipedia.org/wiki?curid=28673" title="Heinrich IV. von Baden-Hachberg">
Heinrich IV. von Baden-Hachberg

Dr Markgrof Heinrich IV. vu Bade-Hachberg († noch em 8. Novämber 1369) isch vu 1330 bis 1369 regierede Markgrof vu Hachberg un Landgrof vum Bryysgau gsi.

Dr Heinrich IV. isch e Suhn vum Markgrof Heinrich III. vu Bade-Hachberg un dr Agnes vu Hohenberg gsi.

Wu syy Schwigervater, dr Burkhard vu Üsenberg 1336 gstorben isch, het er syyne zwee uumindige Sihn Johann un Hesso e großi Schuldelascht hinterloo. Dr Heinrich IV., dr Vormund vu däne bede, het derno d Bsitzige an d Stedt Fryybeg un Ändinge verpfändet. Anne 1352 het dr Friedrich von Üsenberg († 1354) wäge däne hoche Schulde d Stadt Känzinge schließli fir 2440 Mark Silber an dr Heinrich IV. verchauft mitsamt dr Herrschaft Kirnburg. Dr Heinrich het d Rächt vu dr Stadt anerchännt, nit aber d Läächeshoheit vu dr Eschtryycher, wu scho syt 1298 bstande isch. Zwei Johr speter isch d Känzinger Linie vu dr Üsenberg uusgstorbe un Känzinge isch derno ganz in dr Bsitz v dr Merkgrofe vu Hachberg ibergange. Wel dr Heinrich s Lääche vum Rudolf vu Eeschtryych nit het welle akzäptiere, het s e Fehde gee wzische ihm un em eeschtryychische Herzog. Anne 1365 het r Heinrich vor em chaiserlige Läächesgriicht gchlagt, s Urdeil het aber d Hoheit vum Rudolf iber Känzinge und Herrschaft Kirnburg bstetigt. Wel dr Heinrich des aber allnonig het welle anerchänne, isch er iber e schließli anne 1366 d Ryychsaacht verhängt wore. D Stadt Fryybeg het vum Chaiser dr Befähl iberchuu, s Bindnis mit Känzinge z lese. 1369 isch Känzinge ändgiltig an Eeschtryych gange.

Dr Heinrich IV. het vor em 29. Mai 1316 d Anna vu Üsenberg († 12. Juli 1356) ghyrote, e Dochter vum Burkard IV vu Üsenberg. Us däre Eh sin die Chinder fiirigange:




</doc>
<doc id="28677" url="https://als.wikipedia.org/wiki?curid=28677" title="Bustrophedon">
Bustrophedon

Bustrophedon (agr. "βουστροφηδόν, boustrophēdón" "furchwendig") isch en Uudruck wo bruucht werd, wenn imene Schriftstuck d Schriibrichtig bi jedere Zile änderet. S Wort Bustrophedon isch e Zemesetzig us agr. "βοῦς, bous" "Rind" und "στρέφειν, stréphein" "wende, umcheere", und maint demit, d Art und Wiis wie mer bim Pflüege noch jeder Furche wende tuet.

S git zwoo Aarte: Wenn i zwoo Zile immer de Chopf vo de ante an Fuess vo de andere luegt, isch da echt bustrophedon. Falsch bustrophedon sait mer, wenn d Buechstäbe vo zwoo Ziile entweder d Chopf a Chopf liged oder Fuess a Fuess.

Bsunders im 6.Jh.v.Chr sind meriri altgriechischi und etruskischi Inschrifte bustrophedon gschribe wore. Au i anderne alte Schrifte chömet mengisch bustrophedon gschribni Tegscht vor. So isch de Runestai vom südnorwegische Tune (um 400 n.Chr.) bustrophedon bischriftet.


</doc>
<doc id="28679" url="https://als.wikipedia.org/wiki?curid=28679" title="Ägäisches Meer">
Ägäisches Meer

D Ägäis oder s Ägäische Meer (; ngr. "Αιγαίο Πέλαγος, Egeo Pelagos", türk. "Ege Denizi") isch e Nebemeer vom Mittelmeer. D Ägäis ghört zum grösst Tail zu Griecheland und zum chlinnere Tail zu de Törkai.

D Ägäis litt im nordöstliche Tail vom Mittelmeer. Im Oste und Norde werds vo de griechische Chüste abgrenzt und im Oste vo de türkische Chüste. Im Süüde bildet d Insle Kythera, Antikythera, Kreta, Kasos, Karpathos und Rhodos d Grenze gege s Mittelmeer. Im Nordoste gönd d Dardanelle is Marmarameer und vo dai gööts öber de Bosporus is Schwarzi Meer.

D Ägäis isch e Meer mit vile Insle, wo i sibe Gruppe itailt wered:
Dezue chunnt no d Insle Euböa.

De Ägäisch Ruum cha as Wiegi vo de europäische Kultur agluegt were. I de Bronzezitt isch uf Kreta di Minoischi Kultur verbraitet gsii, wo en aignigs Schriftsystem ghaa het. Die isch vo de Mykenische Kultur ufem südliche griechische Festland öbernoo wore. Uf de Kyklade het sich scho früe di Kykladischi Kultur entwicklet und a de Ostchüste hend Troia und s hethitische Land Arzawa a d Ägäis grenzt.

Nochem Zämebruch vo de bronzezittliche Kulture um 1100 v.Chr. isch de ägäischi Ruum meriri Joorhundert ooni grossi Bidüttig blibe. Abem 8.Jh. het sich die hellenischi Kultur entwicklet, wo sich öber wiiti Tail vom Mittelmeer verbraitet het. Mit de Iigliderig vo de Grieche is Römische Riich het di lebeschräftigi Kultur und Philosophii vo de Grieche e grosse Iifluss uf d Römer uusgüebt.

Nochem Zämebruch vom Römische Riich im früene Mittelalter isch d Ägäis zum Byzantinische Riich choo, wo di alti Kultur witterpflegt het, aber uf eme starche christliche Hindergrund. Noch de Chrüzzüüg hend vor alem di italienische Stadtstaate Genua und Venedig sich um d Insle i de Ägäis gstritte. Die sind wichtig gsii, för de Handel mit de Piet am Schwarze Meer und öber seb au mit China.

Schliessli isch de ganzi ägäisch Ruum zum Osmanische Riich choo. Erst d Loslöösig vo Griecheland usem Osmanische Riich im Endi vom 19. Jh. het im End zu de hüttige politische Laag i de Ägäis gfüert.



</doc>
<doc id="28692" url="https://als.wikipedia.org/wiki?curid=28692" title="Lemnos">
Lemnos

Lemnos (; noigr. "Λήμνος, Limnos" "f.") isch en Insle i de nordöstliche Ägäis.

D Insle het e Flächi vo 477 km² und messt im Durchmesser nöd ganz 30 Kilometer. Si bistoot us Schifer und vulkanischem Gstai und isch wege dem zimli fruchtbar. Si isch hügelig und de höchsti Höger Vigla isch 470 Meter hööch. D Insle werd vo zwoo Buchte iigschnitte, im Norde vom Golf vo Purnia und im Süüde vom Golf vo Mudros, so ass si us zwoo Halbinsle bistoot. Die sind dör e 4 km braiti Landengi mitenand verbunde.

Lemnos ghört zäme mit Lesbos und Ajios Efstratios zu de Präfektur Lesbos (Νομός Λέσβος). Uf de Insle lebet öppe 18'000 Iiwoner, de Hoptort isch Myrina, wo rund 5'000 Iiwoner het.

Lemnos isch scho im Neolithikum biwonnt gsii. Bi Polichi a de Südostchüste vo de Insle isch e Sidlig uusgrabe wore, wo ab 3200 v.Chr. biwonnt gsii isch. De Hafenort het sich zonere wichtige Handelstadt entwicklet. Um 2100 v.Chr. het en Erdbebe d Stadt zerstört. Erst hundert Joor spööter isch si wider ufbaut wore, het aber nüme die alti Bidüttig gwune. Um 1275 het en anders Erdbebe d Stadt endgültig zerstört.

Noch de Aagoobe vo antike Historiker hend uf de Insle d Sintier glebt, e thrakische Stamm. Vo Attika söled denn spöter Pelasger zuegwanderet sii. Inschrifte usem 6.Jh.v.Chr. zaiged, as dozmol Lemnisch gredt woren isch, e Sprooch, wo mitem Etruskische verwandt isch. Historischi Zügnis fönd noch 510 v.Chr. aa, nochdem de Miltiades d Insle för Athen underworfe het. Lemnos isch e Mitgliid vom Attisch-Delische Seebund gsii und e wichtige Chornliferant und Handelplatz.

Lemnos het i de Antiki zwoo Hoptort ghaa, uf de westliche Halbinsle isch Myrina glege und uf de östliche Hephaistia. Wichtigi Produkt sind Chorn und di "Lemnischi Erde" gsii, wo bis i d Noizitt as bsunders hailchräftig ggulte het. Bim Mosychlos isch au e Tempel vom Hephaistos gstande.

Erst um 200 n.Chr. het de römischi Chaiser d Insle a de Athener ewegg gnoo. 267 n.Chr. hend Gote und Heruler d Insle öberfale. Noch de Tailig vom Römische Riich isch d Insel zu Byzanz choo. För s 4.Jh. isch e Bischof z Hephaistia bizügt.

Noch de Chrützzüüg isch d Insle, wo strategisch guet glegen isch, vo europäische Machthaber umstritte gsii, im 13.Jh. hets zu Venedig ghört und spööter zu Genua. Ane 1456 isches zum Osmanische Riich choo. 1912 isch d Insle zu Griecheland cho.

Noch de griechische Mythologii het de Zeus de Hephaistos vom Olymp abeschmisse, wel er verchrüpplet uf d Welt cho isch. De isch uf de Insle Lemnos ufem Hügel Mosychlos glandet, wo sich au sini Schmitti bifunde haa söll. De Hügel isch i de Antiki no vulkanisch aktiv gsii, wie Bricht öber Erdfüür zaiget. Au di lemnischi Erde isch vo dem Hügel choo.

Di lemnische Fraue söled gstunke gha, well si d Liebesgöttin Aphrodite zwenig vereert hend. D Mane hend drum lieber mit erbüütete thrakische Fraue zämeglebt. D Lemnierine hend drum bischlosse ali Mane z töte und hend e Frauestaat uufbaut und d Hypsipyle, Töchter vom König Thoas, zur Königi gmacht. Die het aber ere Vatter verschont und öber s Meer gschickt. Wo d Lemnierine da gmerkt hend, hend si d Hypsipyle abgsetzt und as e Sklavin verchauft. Us dem Grund, und well spöter au di lemnische Pelasger eri aigne Fraue und Söö umbrocht hend, isch i de Antiki de Mord a nöche Verwandte "Lemnisches Übel" gnennt wore.



</doc>
<doc id="28693" url="https://als.wikipedia.org/wiki?curid=28693" title="Tyrrhenos">
Tyrrhenos

De Tyrrhenos oder Tyrsenos (agr. "Τυρρηνός, Tyrrhēnós; Τυρσηνός, Tyrsēnós") isch noch antike Saage de Stammvatter vo de Etrusker, wo vo de Grieche Tyrsener gnennt wore sind. Er het d Etrusker staatlich organisiert.

De Tyrsenos isch de Soo vom lydische König Atys und vo de Kallithea und de Brüeder vom Lydos. Wegere Hungersnoot, het er e Tail vom Volch vo Lydie uf Italie gfüert, wo dozmol Umbrer gwont hend. Er gelt as de Gründer vo de etruskische Stadt Caere.

Anderi Autore seget, er sai de Soo oder dör de Telephos de Enkel vom Herakles gsii und de Vatter vom Tarchon und vom Hegeleos. Er söll d Trompete erfunde ha.

Noch römische Quelle isch er au de Schutzgott vom Tyrrhenische Meer.




</doc>
<doc id="28697" url="https://als.wikipedia.org/wiki?curid=28697" title="Tarchon">
Tarchon

De Tarchon (lat. "Tarchon"; agr. "Τάρκων, Tárkōn") isch noch antike Saage de Gründer vo merere etruskische Städt.

De Tarchon isch de Brüeder oder de Soo vom Tyrrhenos. Er het zwölf Städt gründet, drunder au Tarquinii (etr. "Tarχna") und de Etruskischi Bund vo de Zwölfstädt organisiert.

I de Nöchi vo Tarquinii het er de Tages, en Enkel vom Jupiter, us de Erde pflüegt. De het em Tarchon di "Etruskischi Disziplin" ("disciplina Etrusca") biibroocht, wo us Woorsägerai, de Düütig vo Vorzaiche und Omen bistande het. 

De Name Tarchon werd mitem hethitische Wettergott Tarḫunna i Verbindig broocht.





</doc>
<doc id="28698" url="https://als.wikipedia.org/wiki?curid=28698" title="Etruskischer Zwölfstädtebund">
Etruskischer Zwölfstädtebund

De Etruskischi Bund vo de zwölf Städt isch e loose Bund us zwölf etruskische Stadtstaate gsii. Noch de Saag het de Tarchon de Bund is Lebe grueffe. 
D Stedt si aber autonom bliibe, und dr Bund isch gegen usse nume sälte aktiv worde. S religiööse Zentrum isch s Fanum Voltumnae gsi, wo möögligerwiis bi Orvieto gläägen isch.


</doc>
<doc id="28699" url="https://als.wikipedia.org/wiki?curid=28699" title="Etruskische Zahlen">
Etruskische Zahlen

Di Etruskische Zaale sind vo de Etrusker bruucht wore. D Notierig vo de Zaale isch s Vorbild vo de Römische Zaale gsii.

Nöd gsicheret sind Zaalzaiche för 500 und 1000.

Wel s Etruskische kai guet bikannti Verwandti het, cha nöd immer gnau bistimt were, weli Zaal as gmaint isch. D Zaale vo ais bis sechs sind ufem Wörfel vo Tuscania uusgschribe, aber weles Wort weli Zaal maint, cha drususe nöd gschlosse were. 

Ahand vo anderne Zügnis chöned d Zaale för ais, zwai, drüü, zwanzg und driissg und dodevo abglaiteti Zaale mit Sicherhait bistimmt were. D Zaale för vier / vierzg und sechs / sechzg müend eventuell de Platz tuusche. För "maχ", wo im Lemnische "mav" luutet, werd wege luwisch "mawa" "vier" au de Wert vier vorgschlage, dezue passt luutlich d Form "muvalχ", wo denn vierzg sii müest. 

Zee chönnt au halχ ghaisse ha, för "śar" werd denn zwölf vorgschlage, "ciś śar" müest denn föfzee und "huθzar" sechzee maine.

D Zaal för acht gelt as gsicheret, zum ainte well de Monet Oktober uf Etruskisch "Xosfer" haisst und de achti Högel vo Room de Name "Cispius" trait. Zaale öber 90 sind nöd öberliferet.

D Zaale 17, 18, und 19 wered bildet nochem Schema "drai/zwai/ais-minus-zwanzg", äänlich wie latiinisch duodeviginti "18" und unodeviginti "19". Nochem gliiche Schema wered im Etruskische auber au d Zaale 27, 28, 29, 37 etc. bildet. 



</doc>
<doc id="28700" url="https://als.wikipedia.org/wiki?curid=28700" title="Tyrrhener">
Tyrrhener

D Tyrrhener oder Tyrsener (agr. Τυρρηνοί, "Tyrrhēnoí"; Τυρσηνοί, "Tyrsēnoí"; ) sind en antiks Volch gsii. De Name isch di griechischi Bizaichnig vo de Etrusker.

Noch antike Quelle hend d Tyrrhener i de Nöchi vo de Lydier im nordwestliche Chliiasie glebt. Wegere Hungersnot sind si denn under de Laitig vom Tyrrhenos uf Italie uusgwanderet. Dem si Soo Tarchon het zwölf etruskischi Städt ggründet.

Scho i de Antiki het de Dionysios vo Halikarnassos abgstriite, as d Etrusker usem ägäische Ruum iigwanderet saiet, sondern gmaint, as die z Italie autochthon saied.

D Stele vo Lemnos, wo im 19.Jh. gfunde woren isch, biwiist, ass tatsächlich im 6.Jh.v.Chr. uf de Insle Lemnos e Volch glebt gha het, wo mit de Etrusker verwandt gsii isch. Aber Ainzelhaite sind no nöd gchlärt.


</doc>
<doc id="28704" url="https://als.wikipedia.org/wiki?curid=28704" title="Tarquinius">
Tarquinius

Tarquinius (etr. "Tarχunies"; uf tütsch au "Tarquinier") isch de Name vomene römisch-etruskische Gschlecht gsii. A dere Famili ghöred zwee König vo Rom aa.

Noch de römische Saag, stamed d Tarquinier vo de Bakchiade ab, em Tyrannegschlecht vo Korinth. Deno isch de Demaratus ane 657 v.Chr., nochdem d Bakchiade gstürzt wore sind, vo Korinth uf Tarquinii gfloche und het denn en adligi Etruskeri ghüroote. Er het zwee Söö ghaa, de Arruns Tarquinius und de Lucius Tarquinius de Frommi, wo vo 616 bis 578 König vo Rom gsii isch. Nochem Sturz vom letzte römische König, em Lucius Tarquinus de Stolzi, ane 507 v.Chr. sind d Tarquinier us Rom vertribe wore.

Vom Name her chönet d Tarquinier mit de etruskische Stadt Tarquinii (etr. "Tarχna") verbunde were und mitem Tarchon, wo de Bund vo de etruskische Zwölfstädt is Lebe grueffe het. De Name werd vo de moderne Wüsseschaft au mit em hethitische Wettergott Tarḫunna i Verbindig brocht.




</doc>
<doc id="28705" url="https://als.wikipedia.org/wiki?curid=28705" title="Römische Vornamen">
Römische Vornamen

Di Römische Vornäme (lat. "praenomen") hend e offizielli Abchörzig ghaa, wo i Inschrifte 
bruucht woren isch. D Römer hend nu 18 Vornäme gchennt, devoo sind sechs em Adel vorbhalte gsii. I de Spootziit sind numeno elf Näme brucht wore. Fraue hend kai Vornäme ghaa.


</doc>
<doc id="28708" url="https://als.wikipedia.org/wiki?curid=28708" title="Romulus und Remus">
Romulus und Remus

De Romulus () isch de sagehafti Gründer und de erst König (753-716) vo Rom gsii. Er und sin Zwillingsbrüeder Remus () sind d Söö vom Chriegsgott Mars und vo de Vestalin Rea Silvia und si sind von ere Wölfi uufzoge wore. 

Noch de römische Saag isch d Rea Silvia d Töchter vom Numitor, em König vo Alba Longa gsii. De isch vo sim Brüeder Amulius vertribe wore. Well de Angst gha het, de Soo vo de Rea Silvia chönnt sich anem rääche, het er si zonere Priesteri vo de Göttin Vesta gmacht, wo nochem Gsetz jungfröilich bliibe müend. De Chriegsgott Mars het sich aber ere gnöcheret und si gschwängeret. Drufabe het si Zwiling uf d Welt broocht, wo uusgsetzt wore sind.

E Wölfi het di beede Buebe agnoo und uufzoge, bis si de Hirt Faustulus gfunde het. Zäme mit sinere Frau Acca Laurentia het er denn di beede uufzoge. Nochdem si erfaare hend, wer eri Muetter isch, hend si sich am Amulius grächt und bischlosse e Stadt z gründe.

De Romulus het em 21. Aprile 753 v.Chr. miteme Pflueg ufem Palatin d Grundriss vo de noie Stadt zoge und e Mürli baut. De Remus isch aber us Spaass dröber gumpet, wa aber e Frevel gsii isch, werum de Romulus sin Brüeder erschlage het. D Stadt, wo de Name Roma öbercho het, isch schnell aagwachse, het aber fast kai Fraue ghaa. D Römer hend di binochburte Sabiner öberlistet und a dene d Fraue graubt. Drufabe isches zum Champf choo, aber d Fraue hend nöd wöle as eri Mane eri Brüedere und Vättere tötet und umgcheert und sind zwösched baid Heer gfaare. De sabinisch König Titus Tatius isch zum Mitregent vo Rom wore und di sabinischi Sidlig ufem Quirinal isch i di jungo Stadt iglideret wore.

De Romulus het d Römer i drai Stämm ("tribus") iitailt, i d Ramnes, d Tities und d Luceres und er het au de Senat iigrichtet. Denebet het er de Kult vom Iuppiter Stator und Hercules iigrichtet und för sin Brüeder Remus s Fest Lemuria. Er het au d Priesterschaft vo de "Arvales fratres" initiiert.

De Romulus het ufem Palatin gwonet, sini Frau isch d Sabineri Hersilia gsii. Sii Stellvertretter ("praefectus urbis") isch de Denter Romilius gsii.

Bimene Gwitter isch de Romulus zunderainisch verschwunde. Drufabe isch s Grücht umegange, d Senatore hebid en ermordet und verstücklet. Aber do isch em Iulius Proculus de Romulus as Gott Quirinus erschine und het em gsait, as er in Himmel entrückt wore sai und zomene Gott woren isch. D Herisilia isch aber zu de Göttin Hora wore. I de Antiki isch s Grab vom Romulus underm Schwarze Stai ("niger lapis") zaigt wore.


</doc>
<doc id="28712" url="https://als.wikipedia.org/wiki?curid=28712" title="Hersilia">
Hersilia

D Hersilia isch d Frau vom Romulus gsii und noch erem Tod as Hora vergöttlicht wore.

D Hersilia isch d Töchter vom adlige Sabiner Hersilius gsii. Nochem Raub vo de Sabinerine dör d Römer isch si d Frau vom Hostius Hostilius wore und isch so d Grossmuetter vom dritte römische König Tullus Hostilius. Spööter het si de Romulus ghüroote und von em e Töchter, d Prima, und e Soo, de Aollius (Aviliius) ghaa. Nochem Tood isch si wie de Romulus vergöttlicht wore.


</doc>
<doc id="28713" url="https://als.wikipedia.org/wiki?curid=28713" title="Titus Tatius">
Titus Tatius

De Titus Tatius isch e sabinische König und spööter de Mitregent vom Romulus gsii.

De Titus Tatius isch de König vo de sabinische Stadt Cures gsii. Nochem Raub vo de Sabinerine dör d Römer isch er miteme Heer gege Rom zoge. Well di graubte Fraue aber nöd hend wöle, as eri Vättere und Brüedere eri Mane tötet und umgchert, sind si zwösched di baide Truppe gfaare und hend so de Chrieg verhinderet. De Titus Tatius isch denn Mitkönig vom Romulus wore.

De Titus Tatius het de Kult vom Ianus und vom Volcanus iigfüert und d Priesterschaft vo de "Titii sodales" iigrichtet. Bimene Opferfest z Laurentum isch er umbrocht wore und deno ufem Aventin bigrabe wore. Sini Töchter Tatia isch di ersti Frau vom Numa Pompilius gsii, wo denn de Noofolger vom Titus Tatius woren isch.


</doc>
<doc id="28714" url="https://als.wikipedia.org/wiki?curid=28714" title="Numa Pompilius">
Numa Pompilius

De Numa Pompilius (752-682 v.Chr.) isch de zwait König vo Rom (715-672 v.Chr.) gsii. Er het di römischi Religioo reformiert und gelt als biispilhafte Sakralgsetzgeber. Er isch mit achtzgi gstorbe und isch ufem Ianiculus bigrabe wore.

De Numa Pompilius isch de Soo vomene Pompon gsii, emene Sabiner us Cures. Er het d Tatia, d Töchter vom König Titus Tatius, ghüroote und vonere e Töchter ghaa, d Pompilia, wo denn d Muetter vom König Ancus Marcius woren isch. Mengisch werd as Muetter vo de Pompilia au d Lucretia aggee, wo di dritt Frau vom Numa gsii isch.

Di zwait Frau isch d Nymphe Egeria gsii. Si het de Numa i d Gsetz vo de Religioo iigfüert und en mit erem tüüfe Wüsse biroote, woruf er di römischi Religio reformiert hett. Vo dere Verbindig söled di römische Famili vo de Pinarii, Calpurnii, Mamercii und Pomponii abstame.

Zu de Noierige ghört e Kalenderreform, wo d Täg i Fest- und Grichtstäg ("fasti") und anderi ("nefasti") iitailt het. Meriri Fest gönd uf de Numa Pompilius zrugg, under anderem au d Marsspiili und s Ritual vo de Argei.

Denn het er meriri Priesterämter iigfüert oder umorganisiert. Er het de Kult vo de Fides und em Terminus iigfüert und ene e Tempel baut. Au för d Vesta het er Tempel baue loo und zodem de Janusboge.


</doc>
<doc id="28715" url="https://als.wikipedia.org/wiki?curid=28715" title="Tullus Hostilius">
Tullus Hostilius

De Tullus Hostilius isch de dritt König vo Rom (672-640 v.Chr.) gsi.

Em Tullus sin Grossvatter isch de Tullus Hostilius gsii, e troie Aahänger vom Romulus. Sini Grossmuetter Hersilia isch nochem Tod vom Tullus Hostilius d Frau vom Romulus wore, dozmol isch sin Vatter Hersilius no e Bueb gsii.

De Tullus Hostilius isch e chriegerische und listige Maa gsii. Er het s Heer vo de Römer uusbaut. Er het d Stadt Alba Longa ignoo, wobii d Entschaidig nöd inere Schlacht sondern im Zwaikampf zwöschet de Horatische Drilling und de Curiatische Drilling entschide woren sich. D Biwoner vo Alba Longa hend aber versuecht s römische Joch abzwerfe. Im End het de Tullus Hostilius Alba Longa abegfacklet und d Biwoner z Rom agsidlet und si zu römische Börger gmacht.

Nochdem er im Alter chrank woren isch, isch er Priester wore. Glii drufabe aber het de Bliitz i sis Huus igschlage und er isch mit Frau und Chind verbrennt. Sii Nofolger isch de Ancus Marcius wore.


</doc>
<doc id="28716" url="https://als.wikipedia.org/wiki?curid=28716" title="Ancus Marcius">
Ancus Marcius

De Ancus Marcius isch de viert König vo Rom (640-616 v.Chr.) gsii.

Sin Grossvatter isch de Marcus Marcius gsii. Sin Vatter Numa Marcius isch underem König Numa Pompilius Pontifex gsii und het dem sini Töchter Pompilia ghüroote. Spööter isch de Numa Marcius de Stellvertreter ("praefectus urbis") vom König Tullus Hostilius gsii.

Sini beede Söö sind a de Ermordig vom König Lucius Tarquinius Priscus bitailigt gsii und drum us de Stadt Rom vertribe wore. Da Thema werd i de Freske vo de etruskische Tomba François dargstellt, wo en "Marce Camitlnas" de "Cneve Tarχunies Rumaχ" ermordet. Vom Marcus Ancius stammt di römischi Famili vo de Marcii ab.

De Ancus Marcius isch e fridfertige König gsii. Er het de Hafe vo Ostia uusbaut und het so Rom zunere riiche Handelsstadt gmacht. Er het aagornnet, as di sakrale Gsetz, wo de Numa Pompilius erloo het, öffetlich gmacht wered. Er het di rituelli Chriegserchläärig iigfüert und underworfni Nochbuure ufem Aventin agsidlet.


</doc>
<doc id="28717" url="https://als.wikipedia.org/wiki?curid=28717" title="Lucius Tarquinius Priscus">
Lucius Tarquinius Priscus

De Lucius Tarquinius Priscus isch de föft König vo Rom (616-578 v.Chr.) gsii und het zu de Famili vo de Tarquinier ghört. Well er e fromme Maa gsii isch, het er de Biiname Priscus ("Fromme") öberchoo.

De Lucius Tarquinius het as junge Lucumo (etr. "lauχume" "König") ghaiise und isch de Soo vom Griech Demaratus und enere adlige Etruskeri us Tarquinii gsii. Zimmli riich, isch er mit sinere Frau Tanaquil uf Rom choo, isch glii zomene agseene Maa wore und schliessli zom Ezücher vo de beede Söö vom König Ancus Marcius wore. Bim Tod vom Ancus Marcius het er di beede Söö uf d Jagd gschickt. Do si drum bi de Königswaale nöd present gsii sind, hend d Römer de Lucius Tarquinius aistimig zum noie König gweelt.

Er het s Land am Tiber une melioliere loo und so nöd nume wertvolls Ackerland gwune, sondern ono d Süüchegfoor chöne verringere. Zodem het er au de grossi Abwasserkanal, d "Cloaca maxima", baue loo. Uf en goot de Circus maximus und de Jupitertempel ufem Kapitol zrugg. Zodem het er au di Sibyllinische Büecher erworbe. 

Nochdem de Lucius Tarquinius 38 Joor lang öber Rom gherrscht gha het, isch er vo zwee Hirte ermordet wore, wo vo de beede Söö vom Ancus Marcius aagstachlet wore sind. D Tanaquil aber het de Mord verschwige und de Servius Tullius as Regent iigsetzt. Di etruskischi Tomba François stellt uf Freske Champfhandlige dar, wo mit dem Mord i Verbindig stönd.


</doc>
<doc id="28718" url="https://als.wikipedia.org/wiki?curid=28718" title="Tanaquil">
Tanaquil

D Gaia Caecilia Tanaquil (etr. "Θanaχvil"; agr. "Τανακυλλίς, Tanakyllís") isch d Frau vom römische König Lucius Tarquinius Priscus gsii.

D Tanaquil isch e vornemi Etruskeri vo de Stadt Tarquinii gsii. Si het de riichi Lucomo ghüroote, wo e Soo vom Griech Demaratus und vonere adlige Etruskeri gsii isch. S Paar het bischlosse uf Rom z goo. Wo si dai achoo sind, het en Adler d Chappe vom Lucomo gschnappt und em aber grad wider uf de Chopf gsetzt. D Tanaquil won e waisi Woorsegeri gsii isch, het em drufabe prophizait, er werdi König vo Rom werde und si het em au agroote, astell vo Lucomo de römisch Name Lucius aznee.

Noch de Ermordig vom Lucius Tarquinius het si dör List erraicht, as ere Günstling, de Servius Tullius, zum König gwäält woren isch.


</doc>
<doc id="28719" url="https://als.wikipedia.org/wiki?curid=28719" title="Servius Tullius">
Servius Tullius

De Servius Tullius isch de sechst König vo Rom (578-534 v.Chr.) gsii.

De Servius Tullius isch de Soo vom Servius Tullius us Corniculum gsii. Si Vatter isch im Chrieg geg Rom gfalle und er isch zäme mit sinere Muetter Ocrisia as Gfangne uf Rom cho. D Königin Tanaquil, wo e Woorsegeri gsii isch, het ahand vo Vorzaiche erchennt, as er König vo Rom werdi und het em eri Töchter Tarquinia zur Frau ggee, won em zwoo Töchtere gschenkt het, d Tullia di Älteri und d Tullia di Jüngeri

Noch de Ermordig vom Lucius Tarquinius Priscus het d Tanaquil dör e List erraicht, as de Servius Tullius zom König gwäält woren isch. De het di beede Hügel Viminal und Esquilin i d Stadt Rom iiglideret und d Börger vo Rom i sechs Klasse iitailt, jenochdem wie riich si gsii sind.

De Lucius Tarquinius Superbus wo d Tullia di Jüngeri ghüroote gha het, het sich i sini Schwöögeri Tullia di Älteri verliebt. Baid hend bischlosse eri Partner z ermorde und denn selber z hüroote. Drufabe het de Lucius grad ono de Servius Tullius öffetlich ermordet und d Königsmacht usurpiert.

En alternativi Öberliferig brichtet, as de Etrsuker Mastarna vo Volci zäme mit dem Brüederpaar Aulus und Caeles Vibenna uf Rom cho sai, um em Lucius Tarquinius Priscus z helfe. De Mastarna heb denn d Macht öbernoo und as König Servius Tullius öber Rom gherrscht.

Die Saag isch au uf Freske us de Tomba François vo de etruskische Stadt Volci abbildet. Si zaiget, wie de "Macstarna" a sim Fründ "Caile Vipinas" helft, wäred de "Avle Vipinas" e Gegner us Falerii tötet.


</doc>
<doc id="28720" url="https://als.wikipedia.org/wiki?curid=28720" title="Tomba François (Volci)">
Tomba François (Volci)

D Tomba François isch s Grabmool vo de etruskische Famili Saties i de Nekropole vo Volci us em spoote 4. Jh.v.Chr. D Tomba François isch 1857 vom Archäolog Alessandro François erforscht wore. Si bifindet sich hüt i de Villa Albani z Rom.

D Tomba François isch mit guet erhaltne Freske uusgmoolet wore. E paar Freske bildet e Champfszene mit föf Manepaar. S Paar linksusse zaigt de "Macstrna", wien er em "Caile Vipinas" d Handfessle döreschniidet. Denn chömed zwoo Abbildige, wo je e Maa sin Gegner tötet. Die viert Gruppe zaigt de "Avle Vipinas", wien er e Gegner tötet und s föfti Bild rechtsusse zaigt, wie de "Marce Camitlnas" de "Cneve Tarχunies Rumaχ" ermordet.

Noch de römische Öberliferig isch de Mastarna (etr. "Macstrna") zäme mit em Brüederpaar Caeles und Aulus Vibenna (etr. "Caile & Avle Vipinas") uf Rom choo, um em König Lucius Tarquinius Priscus z helfe, wo aber uf Aastifte vo de beede Söö vom Ancus Marcius ermordet woren isch. De Mastarna isch denn as Servius Tullius König vo Rom wore.

De "Cneve Tarχunies Rumaχ" vom Fresco werd mengisch mit em römische König Lucius Tarquinius Priscus gliichgsetzt, weg em andere Praenomen werd aber au agnoo, s handlet sich um e Verwandte vom König, wo uf latiinisch "Gnaeus Tarquinius Romanus" haisse müesst, aber sus niene gnennt werd. De Mörder, de "Marce Camitlnas" isch woll e Soo vom Ancus Marcius. Die Szene illustriert aso e Szene us de Gschicht vo de römische Königszitt.


</doc>
<doc id="28721" url="https://als.wikipedia.org/wiki?curid=28721" title="Volci">
Volci

Volci oder Vulci (etr. "Velχ") isch en etruskischi Stadt gsii. D Öberrest liget am Fluss Fiora rund 12 km vo de Chüste ewegg i de hüttige Gmaind Montalto di Castro.

De Ort isch scho i de Jungstaizitt bisidlet gsii. Im 9.Jh.v.Chr. isch Volci zonere Stadt aagwachse und het im 6.Jh. zo de riichste etruskische Städt ghört. D Stadt, wo zu de etruskische Zwölfstädt ghört het, het Gschier und Bronzeobjekt bis uf Griecheland und zu de Kelte exportiert.

Ane 280 v.Chr. hend d Römer Volci underworfe. Drufabe hets sini Bidüttig verloore. Im 4.Jh.n.Chr. isch de Ort uufgee wore.

Nebet de Stadtmuure, enere Brugg und Baute isch vor alem wertvolls Gschierr uusgrabe wore. Di prächtigste Grabbaute vo de Nekropole vo Volci sind d Cuccumella und d Tomba François.



</doc>
<doc id="28723" url="https://als.wikipedia.org/wiki?curid=28723" title="Lucius Tarquinius Superbus">
Lucius Tarquinius Superbus

De Lucius Tarquinius Superbus isch de sibet und letscht König vo Rom (534-507) gsii. Weg sim Stolz und Hochmuet het er de Öbername "Superbus" »Stolze« öbercho. Er ghört zu de etruskische Famili vo de Tarquinier.

De Lucius Tarquinius Superbus isch de Soo vo de Tanaquil und em König Lucius Tarquinius Priscus gsii. Zäme mit de Tullia, enere Töchter vom König Servius Tullius, het er ai Töchter gha, d Tarquinia, woner mit em Först vo Tusculum verhürootet het, und drai Söö, won er i anderne Städt as König iigsetzt het.

De Lucius Tarquinius Superbus isch e grausame Herrscher gsii. Scho bivor er König woren isch, het er sini Frau Tullia di Jüngeri ermordet, demit er sini Schwögeri Tullia di Älteri hurööte cha. Drufabe het er sin Schwigervatter, de König Servius Tullius öffetlich ermordet, und d Königsmacht vo Rom a sich grisse. As König het er Prachtbaute errichte loo.

Nochdem sii Soo, de Sextus Tarquinius, d Lucretia vergwaltigt het, isches zu Uufständ choo und d Tarquinier sind us Rom vertribe wore. De Neff vom Lucius Tarquinius Superbus, de Lucius Iunius Brutus, und de Lucius Tarquinius Collatinus, de Maa vo de Lucretia, sind as ersti Konsul vo de noie Republik Rom iigsetzt wore.

D Söö vom Lucius Tarquinius Superbus hend versuecht d Macht zruggzgwüne und hend sich mitem etruskische König Porsenna verbündet. Dör d List vom aihändige Mucius Scaevola und em Muet vom aioigige Horatius Cocles isch es de Römer glunge, de Porsenna z bisiige und d Tarquinier endgültig z vertriibe.


</doc>
<doc id="28725" url="https://als.wikipedia.org/wiki?curid=28725" title="Tarquinii">
Tarquinii

Tarquinii (etr. "Tarχna") isch en etruskischi Stadt gsii, wo noch de Saag vom Tarchon ggründet woren isch. D Öberrest liged am Fluss Marta, rund 4 km sö. vom hüttige Tarquinia, wo bis ane 1922 Corneto ghaisse het.

De Ort isch abem 13. Jh.v.Chr. besidlet wore und isch im 9. Jh.v.Chr. zunere Stadt aagwachse, wo sich zomene wichtige Handelszentrum entwicklet het. D Stadt het zom Etruskische Bund vo de Zwölfstädt ghört. Im 7. Jh. v.Chr. macht sich e starche Iifluss vo de griechische Stadt Korinth bimerkbar. Aaghörigi vo de korinthische Tyrannedynastii sind dozmol vertribe wore, drunter au de Demaratos, wo uf Tarquinii gflochen isch.

I de erst Hälfti vom 4. Jh.v.Chr. isch es zu merere Zämestööss mit em expandierende Rom cho. Ane 351 isch e Fridesvertrag gschlosse wore, wo ane 308 ernoieret woren isch. 268 v.Chr. isch Tarquinii e Bundesgnoss vo Rom wore. Wäred de Punische Chrieg het Tarquinii a de Römer Segeltuech gliferet und römischi Flüchtling uufgnoo. Im Verlauf vo de Zitt isch di etruskischi Bivölkerig romanisiert wore. Tarquinii isch im 8. Jh. n.Chr. vo de Sarazene zerstört wore.

Us de Etruskerzitt sind de Grossi Tempel ("Ara della Regina") erhalte und Tail vo de 8 km lange Stadtmuur. Di etruskischi Nekropole südlich vo de Stadt isch fast 5 km lang und 1 km brait und zaigt vili kunstvoll uusgmoolti Grabbaute. Di ältiste etruskische Inschrifte vom Ort stamed usem 7. Jh.v.Chr. Us de römische Chaiserzitt stamed d Therme und de Brune vom Q. Cossutius.



</doc>
<doc id="28726" url="https://als.wikipedia.org/wiki?curid=28726" title="Demaratos">
Demaratos

Demaratos (agr. "Δημάρατος, Dēmárātos"; dor. "Δαμάρατος, Dāmárātos") isch de Name vo merere antike Grieche gsii:



</doc>
<doc id="28727" url="https://als.wikipedia.org/wiki?curid=28727" title="Demaratos (Bakchiade)">
Demaratos (Bakchiade)

De Demaratos (, lat. Demaratus) isch e Aaghörige vo de korinthische Tyrannedynastii vo de Bakchiade gsii.

De Demaratos isch e korinthische Händler gsii, wo dör de Handel mit Etrusker riich woren isch. Nochem Sturz vo de Bakchiade dör de Kypselos het er müese Korinth verloo. Er het sich denn 657 v.Chr. i de etruskische Stadt Tarquinii niderloo und en adligi Etruskeri ghüroote. Us dere Verbindig söled zwee Söö entstame, de Arruns Tarquinius und de Lucomo, wo spööter as Lucius Tarquinius Priscus König vo Rom gsii isch.

Moderni Forscher nemed aa, as de Händler Demaratos wörkli glebt gha het, aber s werd bizwiiflet, as er au de Vatter vom römische König gsii sai.


</doc>
<doc id="28729" url="https://als.wikipedia.org/wiki?curid=28729" title="Tauchen">
Tauchen

Als Tauche wird im Allgemeine s Idringe vomne Körper in e Flüssigkeit bezeichnet. Normalerwis isch demit s Tauche vo Mänsche under Wasser gmeint. Im Gegesatz zum Schwümme und Schnorchle isch bim Tauche de ganz Körper under de Wasseroberflächi

S Sporttauche oder au Hobby-Tauche hed sich i vili verschideni Unterbereich ufteilt. D Unterschid zeiged sich debi einersits a de Art und em Umfang vo de verwändete Usrüschtig und anderersits au i de bim Tauche verfolgte Zil.

Apnoetauche isch Tauche mit aghaltniger Luft und ohni zuesätzlichi Atemluftversorgig. Normalerwis verzichted de Taucher bis uf d Maske, Flosse und Azug au uf anderi Usrüschtig.

Bim Grätetauche hed de Taucher e spezielli Tauchusrüschtig zum mit de Umgebigsschwirigkeite zrächt zcho. D Usrüschtig wird veränderet, je nach em Zil vom Tauchgang, de Umweltbedingige, und de Ufenthaltsdur.
Debi wird mer entweder über es Druckluftgrät (offene Chreislauf) oder en Rebreather (gschlossene oder halbgschlossene Chreislauf) mit Atemluft versorgt.
Zuesätzlich hed de Grätetaucher e ABC-Usrüschtig, en Tauchazug, es Tarierjacket und Bleigwicht.


</doc>
<doc id="28763" url="https://als.wikipedia.org/wiki?curid=28763" title="Otto I. von Baden-Hachberg">
Otto I. von Baden-Hachberg

Dr Otto I. vu Hachberg († 9. Juli 1386 bi Sempach) isch vu 1369 bis 1386 Markgrof vu Bade-Hachberg gsi. 

Dr Otto I. isch e Suhn vum Markgrof Heinrich IV. vu Bade-Hachberg un dr Anna vu Üsenberg gsi.

D Markgrofe vu Hachberg hän sich mit em Chauf vu dr Kirnburg anne 1352 zimli iberschuldet. Dr Johann Malterer, e burgerlige Fryybeger Patrizier un Rotsherr mit eme große Vermege, het derno d Pfandsumme vu insgsamt 2020 Gulde ibernuu, wu d Hochburg, d Stammburg vu dr Hachberger, mittlerwyyli dermit belaschtet gsi isch. Doderfir isch d Hochburg in syy Bsitz ibergange. Är het si aber glyy syyre Dochter Elisabeth († 26. Juli 1384) as Mitgift in d Eh mitgee, wu am 11. Juli 1356 dr Otto I. vu Hachberg ghyrote het. 

Am 9. Juli 1386 isch dr Otto I. in dr Schlacht bi Sempach gfalle, wun er uf dr Syte vu dr Habsburger kämpft het. Är isch im Chloschter Dännebach begrabe.

Noch syym Dod isch d Herrschaft Hachberg anne 1389 zwische syyne beede Brieder Johann un Hesso deilt wore.




</doc>
<doc id="28765" url="https://als.wikipedia.org/wiki?curid=28765" title="Johann von Baden-Hachberg">
Johann von Baden-Hachberg

Dr Johann vu Hachberg († 19. Novämber 1409) isch vu 1386 bis 1409 Markgrof vu Bade-Hachberg gsi. 

Dr Johann isch e Suhn vum Markgrof Heinrich IV. vu Bade-Hachberg un dr Anna vu Üsenberg gsi.

Zämme mit syym Brueder Hesso isch dr Johann anne 1386 Noofolger vu ihrem Brueder Otto I. wore, wu am 9. Juli 1386 in dr Schlacht bi Sempach gfallen isch un kei Chinder gha het. Si hän no im glyyche Johr e Deilig vum Erb veryybart, au dr Hachberger Stammsitz, d Hochburg, hän si ufdeilt, dr Johann het dr hinter Deil iberchuu, dr Hesso dr ober Deil.

Anne 1409 isch dr Johann gstorbe. Wel er keini Chinder gha het, isch syy Bsitz an syy Brueder Hesso gfalle, wu derno elai wyter regiert het.




</doc>
<doc id="28767" url="https://als.wikipedia.org/wiki?curid=28767" title="Hesso von Baden-Hachberg">
Hesso von Baden-Hachberg

Dr Hesso vu Hachberg († 12. Mai 1410) isch vu 1386 bis 1410 Markgrof vu Bade-Hachberg gsi. 

Dr Hesso isch e Suhn vum Markgrof Heinrich IV. vu Bade-Hachberg un dr Anna vu Üsenberg gsi.

Zämme mit syym Brueder Johann isch dr Hesso anne 1386 Noofolger vu ihrem Brueder Otto I. wore, wu am 9. Juli 1386 in dr Schlacht bi Sempach gfallen isch un kei Chinder gha het. Si hän no im glyyche Johr e Deilig vum Erb veryybart, au dr Hachberger Stammsitz, d Hochburg, hän si ufdeilt, dr Johann het dr hinter Deil iberchuu, dr Hesso dr ober Deil.

Anne 1409 isch dr Johann gstorbe. Wel er keini Chinder gha het, isch syy Bsitz an syy Brueder Hesso gfalle, wu derno elai wyter regiert het.

Dr Hesso het am 20. April 1381 z Herreberg d Margarete vu Dibenge ghyrote, e Dochter vum Konrad "em Scherer", Grof vu Dibenge. Si hän zämme fimf Chinder gha:




</doc>
<doc id="28771" url="https://als.wikipedia.org/wiki?curid=28771" title="Otto II. von Baden-Hachberg">
Otto II. von Baden-Hachberg

Dr Otto II. vu Hachberg († 1418) isch vu 1410 bis 1418 Markgrof vu Bade-Hachberg un Vogt vu Ändinge gsi. 

Dr Otto II. isch e Suhn vum Markgrof Hesso vu Bade-Hachberg un dr Margarete vu Dibenge gsi.

Wel syy Herrschaft zimli iberschuldet gsi isch, het dr Otto II. d Hochburg un d Herrschaft Hachberg anne 1415 an dr Markgrof Bernhard I. vu Bade verchauft. Syy Titel as Markgrof vu Hachberg het er aber chenne bhalte.

Mit em Dod vum Otto II. anne 1418 isch d Linie Hachberg derno erlosche.




</doc>
<doc id="28776" url="https://als.wikipedia.org/wiki?curid=28776" title="Rudolf I. von Hachberg-Sausenberg">
Rudolf I. von Hachberg-Sausenberg

Dr Rudolf I. vu Hachberg-Suseberg († 1312) isch vu 1306 bis 1312 Markgrof vu Hachberg-Suseberg gsi.

Dr Rudolf isch e Suhn vum Markgrof Heinrich II. vu Hachberg un dr Anna vu Üsenberg gsi. 

1306 hän dr Heinrich III. un syy Brueder Rudolf I. ihre Erb deilt. Dr Heinrich het d Herrschaft iber Hachberg mit dr Stadt Ämmedinge un em Stammsitz Hochburg iberchuu, dr Rudolf d Landgrofschaft Suseberg mit em neje Stammsitz Suseburg un d Vogtei iber s Chloschter St. Bläsi un d Probschteie dodervu, Bürgle, Sitzechilch un Witenau. Dr Rudolf het derno dodermit Sytelinie Hachberg-Suseberg grindet mit Stammsitz uf dr scho anne 1240 vu dr Markgrofe vu Hachberg böuene Suseburg. Syy Brueder Heinrich III. vu Hachberg het d Hauptlinie wytergfiert mit Sitz uf dr Hochburg bi Ämmedinge.

Anne 1311 isch dr Rudolf dur dr Luithold II. vu Röttele († 1316) as Mitregänt vu dr Herrschaft Röttele yygsetzt wore. Dur die Verbindig isch dr Grundstei gleit wore fir dr Ufstiig vum Huus Hachberg-Suseberg. Wel dr Rudolf no vor em Luithold gstorben isch, isch d Herrschaft Röttele 1315 dur Schänkig uf em Rudolf syy Suhn Heinrich iberdrait wore, wu in däm Johr mindig woren isch.

Anne 1298/1299 het dr Rudolf d Agnes vu Röttele ghyrote, d Erbdochter vum Otto vu Röttele. Si hän vier Chinder gha:




</doc>
<doc id="28777" url="https://als.wikipedia.org/wiki?curid=28777" title="Gymnasium Liestal">
Gymnasium Liestal

S Gymnasium Lieschtl isch s Gymnasium vo dr Region Lieschtl und het sis Iizugsgebiet in dä Baselbieter Bezirk Wolbrg, Sissach und teilwiis Lieschtl. Baut wordä isch es 1970.
Es het momentan über rund 60 Schulzimmer, 24 drvoh sin im Momänt in Container unterbrocht, do im Schuälhus baut wird.

S Gymnasium Lieschtl isch 1970 baut wordä, es wiist ganz typischi Merkmal uuf vo derä Ziit, em Brutalismus, zum Bispiel die verschachtleti Bauwiis mit dä geometrischä Formä und dä nacktä Betonwänd ussä und innä.

Wo d Kapazitätä vom ursprünglichä Gebäude nümmä glängt hän, isch en Aabau mit 5 Schuelzimmer, Büros und em Kraftruum erstellt wordä. Au dr «Liechthof», dr jetztig Schuälrarbetsruum isch zu derä Ziit entstandä. Ufgrund vo no grösserem Platzmangel het mä dennä spöter no zwei Pavillons baut, dert drin häts 11 Zimmer.

Grob cha mä s Gym in vier Träkt ufteilä: Dr fünfstöckigi Spezialltrakt (mit Zimmer für Bildnerischs Gstalltä, Chemie, Biologie und Physik), dr Klassäzimmertrakt (31 Zimmer für Fächer wie Mathematik, Dütsch u.s.w.), dr Trakt mit dä Musiggzimmer und dr Aula. Dennä git s no dr Turnhallätrakt mit zwei Sporthallä; die sin 2011/2012 neu baut wordä.
Am Gymnasium Lieschtl git s au ä Mensa.

Zwüsche 2009 und 2011 isch d Gebäudehüllä saniert und vo Asbest befreit wordä. D Zimmer, wo wäggfallä, het mr dur Container-Schulzimmer ersetzt.

S Gymnasium Lieschtl ligt, wie s dr Namä scho sait, z Lieschtl. Lieschtl ligt an dr Iimündig vom Fränkätaal ins Ergolztaal. Us denä beidä Täler chunnt au ä Grossteil vo dr Schüälerschaft.

Als eini vo wenige Lieschtler Schuälä isch s Gym uf em'nä Hügl baut wordä: In dr Bodämattä, uf em Hügel linkerhand flussabwärts (Südsiitä vom Ergolztaal).
Es git kei diräktä Aaschluss an ÖV, dr Bahnhof Lieschtl isch abr nit wiit äwäg.

Momentan wärdä am Gym öppä 60 Klassä unterrichtet. Diä hochi Zahl chunnt dodurä zstand, dass im Gebäude au d Fachmaturitätsschuäl (FMS) unterbrocht isch. Die öbbe 1'100 Schuäler chömmä hauptsächlich us dä Bezirk Sissach, Wolbrg und Lieschtl.
Dä Schüäler stooht ä Bibliothek und ä Computerarbetsruum zur freiä Nutzig zue, ebäso en Arbetsruum und ä Kraft- und Gymnastikruum.
S Gym Lieschtl wird vom'nä Räktr und fünf Konrektr(innä) gleität, in dr Bibliothek schaffä Bibliothekarinnä. Dr Unterricht wird vo rund 170 Lehrer ggää.

Als eini vo dä letztä Schuälä in dr Schwiiz wird am Gym Lieschtl au am Samschtigvormittag unterrichtet. Dr Grund dodrführ isch in erstr Liniä dr Platzmangel.



</doc>
<doc id="28783" url="https://als.wikipedia.org/wiki?curid=28783" title="Heinrich von Hachberg-Sausenberg">
Heinrich von Hachberg-Sausenberg

Dr Heinrich vu Hachberg-Suseberg (* 1300; † 1318) isch vu 1312 bis 1315 Markgrof vu Hachberg-Suseberg gsi.

Dr Heinrich isch e Suhn vum Markgrof Rudolf I. vu Hachberg un dr Agnes vu Röttele gsi. 

Wu dr Heinrich anne 1312 s Erb vu syym Vater aadrätte het, isch er nonig mindig gsi. Mit fufzeh isch er 1315 mindig wore, derno het er dur e Schänkig au no d Herrschaft Röttele iberchuu vu syym Unkel Luithold II. vu Röttele, wu 1316 ohni Erbe gstorben isch. Dur des sin d Herrschafte Röttele un Suseberg zämmechuu, was ei Grundlag gsi isch fir s Entstoh vum Markgreflerland.

Noch em frieje Dod vum Heinrich anne 1318 hän syyni Brieder Rudolf un Otto d Regäntschaft iber d Herrschafte Röttele un Suseberg ibernuu. Dr Heinrich isch in dr Chilche vu Sitzechilch begrabe.




</doc>
<doc id="28786" url="https://als.wikipedia.org/wiki?curid=28786" title="Sabiner">
Sabiner

D Sabiner () sind en antiks Volch z Italie gsii, wo zu de Osker grechnet were chönet. Si hend nordöstlich vo Rom i de Apennine glebt.

Noch de antike Saage stamet d Sabiner vom Sabus ab, em Soo vom Gott Sancus, wo mitem Hercules gliichgsetzt woren sich. D Sabiner hend ursprüngli i de Berge bi Amiternum gwonnt und hend sich den em Tiber noo uusbraitet. Wichtigi Städt vo de Sabiner sind gsii: Amiternum, Reate, Cutilia, Trebula, Eretrum und Cures.

D Sabiner hend e schlichti Lebeswiis gha. I de Berge, wo s Lebe hert gsii isch, hends i chline Dörfli gsidlet, i de Ebine une und am Tiber sind Landstädt glege. Nebet Chorn sind vor alem Bömm kultiviert wore. I de Wälder und Berge sind Aichle und Hailchrütli gsammlet wore, wo e wichtigs Exportguet vo de Sabiner gsii sind.

D Sabiner hend d Feronia, d Göttin vo de Landwertschaft vereert, de Sancus, wo mitem Hercules gliichgsetzt woren isch und d Vacuna, wo mit de Diana oder Minerva gliichgsetzt woren isch. Di antike Quele nenet no anderi Gotthaite. Vili sabinischi Kult sind vo de Römer öbernoo wore.

S Sabinische ghört zu de Italische Sprooche und isch e Tielekt vom Osko-Umbrische. Merchmool sind s Feele vom Rhotazismus, d Entwicklig vo /*kw/ und /*gw/ zu /p/ und /b/ (*lukuos > lupus "Wolf", *guos > bos "Rind") und as e typischi sabinischi Bsunderhait d Entwicklig vo /*dj/ zu /s/ (*Claudius > Clausus). Vili sabinischi Wörter sind is Latiinische drunge, so lupus, popina, bos, brutus.

Noch de Saag hend d Römer um 750 v.Chr. underem Romulus d Fraue vo de Sabiner us Cures graubt und uf Rom verschleppt. De sabinisch König Titus Tatius isch drufabe miteme Heer gege Rom zoge, aber di graubte Sabinerine hend nöd wöle, as eri Vättere und Brüedere und eri Mane sich gegesittig tötet und de Champf verhinderet. De Titus Tatius isch den nebetem Romulus König vo Rom wore. Au de römisch König Numa Pompilius stammt usem sabinische Cures.

Chlinneri Chämpf zwöschet de Sabiner und Römer hend vor alem i de erst Hälfti vom 5.Jh. stattgfunde. Um 300 v.Chr. het sich Rom dragmacht d Sabiner z underwerfe, wo denn im 3.Jh.v.Chr. nodisno s römische Börgerrecht öberchoo hend. D Sabiner sind drufabe romanisiert wore.



</doc>
<doc id="28787" url="https://als.wikipedia.org/wiki?curid=28787" title="Rhotazismus">
Rhotazismus

Rhotazismus isch d Bizaichnig för de Luutwandel vomene Konsonant, wo in dr meischte Fäll dental oder alveolar isch, zumene /r/. De Luutwandel chunnt i merere Sprooche vor.

Im Urgermanische het sich usem /s/ under bistimmte Bedingige di stimmhafti Variente // bildet, wo i Runeinschrifte i de Regle mit de ᛉ-Ruune gschribe woren isch. Spööter het sich de Luut i de maiste germanische Sprooche, aber nöd z. B. im Gotische, zumene /r/ entwicklet. Us dem Grund gits im tütsche d Wechsel zwöschet war und gewesen oder im Englische zwöschet was und were. De Wechsel werd Grammatische Wechsel gnennt.

In dr dütsche Dialekt chunnt dr Rhotazismus vor z. B. im Rhiifränkisch, wo ahd. d (us ð) sich zuen eme r entwicklet het: pfälzisch "Bruuura" "Brueder". Au in dr plattdütsche Dialekt vu Mecklenburg und Pommern isch do dr Rhotazismus iiträtte: meckleburgisch "Braurer" "Brueder".

Im Latiinische isch /s/ zwösched zwee Vokääl zomene /r/ wore: Nom.: flos, Gen. floris "Blueme".

Im Neapolitanisch findet mer e Rhotazimus vo /d/ zue /r/ und vo /l/ zur /r/: "meresemo" (ital. medesmo), "riaspro" (ital. diaspora) bzw. "arvero" (ital. albero), "urdemo" (ital. ultimo)

Vili altgriechischi Tielekt uf em Peloponnes zaiget Rhotazismus, z. B. z Olympia: Diór för Diós. Rhotazismus zaig au s Tsakonische: ταρ αμερί, tar amerí gegenöber ngr. της ημέρας tis iméras).

Im Albanische isch de Rhotazismus vum /n/ eine vo de Hauptunterschid zwüsche de gegische Dialäkt im Norde, un de toskische Dialäkt im Süde. So isch s Wort für „Sand“ im Gegische "rânë", un im Toskische "rërë".


</doc>
<doc id="28788" url="https://als.wikipedia.org/wiki?curid=28788" title="Sabiner (Begriffsklärung)">
Sabiner (Begriffsklärung)

Sabiner (lat. "Sabini") isch de Name vo:

Dezue no di geografischi Bizaichnig:



</doc>
<doc id="28789" url="https://als.wikipedia.org/wiki?curid=28789" title="Julius Schüler">
Julius Schüler

Dr Joseph Julius Schüler, alem. "Schieler Sepp Juli" (* 7. April 1850 z Ebrige; † 19. September 1914 au dert) isch e Räbbür, Ebriger Vogt un Mitglid vum Ditsche Riichsdag wie au vum Badische Landdag gsi. 

Dr Schieler Juli isch z Ebrige uf d Volksschuel gange un het vu 1871 bis 1874 bi dr "rittende Batterie" im "1. Badische Feld-Artillerie-Regiment Nr. 14" dient. Vu anno 1892 bis zue sinem Rucktritt anno 1904 isch er Dorfvogt (Burgemeischter) vu Ebrige gsi. Vu 1904 bis zue sinem Dot isch er no Präsi vum badische Büreverein gsi. 

Dr Schieler Juli isch vum November 1891 bis 1913 Mitglid vum Badische Landdag gsi. Fier dr Wahlchreis "Bade 5" (Offeburg, Kehl) un die Ditsch Zentrumspartei isch er au vu 1900 bis 1912 Abgordneter im Ditsche Riichsdag gsi. Dert isch er Mitglid vu dr Wigsetzkommission un vu dr Zolltarifkommission gsi. 

Er isch zuedem Träger vu dr Chriegsdenkmünze vu Stahl fier Kombattante, vu dr Erinnerigsmedaille un vum Orde vum Zähringer Laie gsi.

Si Ruefnamme isch sällewäg Juli un nit Sepp gsi, wil e drissg Johr äldere Bür us Dalhüse scho as Schieler Sepp bekannt gsi isch un mer sällem si Sippschaft as "Schieler-Seppe" bezeichnet het.


</doc>
<doc id="28790" url="https://als.wikipedia.org/wiki?curid=28790" title="Vuelta a España">
Vuelta a España

S Velorenne Vuelta Ciclista a España, churz Vuelta a España oder nume Vuelta isch eini vo de drei „Grands Tours“ (Grosse Rundfahrte) im Velosport und isch noch der Tour de France und em Giro d’Italia s wichtigste Etapperenne uf der Wält. Vo 2005 bis 2007 het s Renne zur UCI ProTour ghört.

D Vuelta wird vo der Firma Unipublic organisiert. Bis zum Juni 2008 het die spanischi TV-Gruppe Antena 3 alli Aadeil an Unipublic gha. Sit denn het die französischi Vermärtigsfirma ASO, wo d Tour de France und anderi renommierti Renne organisiert, 49% vo de Aadeil.

Zum erste Mol isch d Vuelta 1935 usdrait worde und sit 1955 git s se se jedes Johr. Si füehrt innerhalb vo drei Wuche quer dur Spanie und s noche Usland und jedes Johr wird d Route gänderet. Zerst het si im Früehlig stattgfunde, in de 1990er isch si uf e Septämber verschoobe worde.

Mit je drei Gsamtsiig bi der Vuelta deile sich der Schwiizer Velorennfahrer Tony Rominger (1992–1994) und der Spanier Roberto Heras (2000, 2003, 2004) der Rekord. Drei Dütschi hai je einisch gwunne: der Rudi Altig 1962, der Rolf Wolfshohl 1965 und der Jan Ullrich 1999. Der Marcel Wüst isch mit 12 Etappesiig der erfolgriichst dütschi Etappejeger. Wie bim Giro d Italiäner dominiere d Spanier d Rundfahrt vo ihrem eigene Land, und hai 28 vo de bishär 60 Uflage vo der Vuelta für sich chönne entscheide. Der Schwiizer Alex Zülle het as zweite Schwiizer s Gsamtklassemänt 1996 und 1997 gwunne; derzue chunnt, ass er meh Däg im Liibli vom Gsamtklassemäntserste gfahren isch as jede andere.

D Farb vom Liibli vom Erste im Gsamtklassemänt het sich gänderet über d Johr. Es isch e baar Johr orange gsi (1935, 1936), wiiss (1941), wider orange (1942), rot (1945), wiiss mit Franse bis 1950, denn bis 1998 gääl usser im 1977i, wo s orange gsi isch, und denn bis 2009 goldig. Im Johr 2010 isch s wiider rot gsi.
Sit 2009 isch s Liibli vom Erste im Punktklassemänt grüen. Es isch emol rot und wiiss gsi, denn vo 2004 bis 2006 blau mit chliine gääle Fischli druf, und 2007 und 2008 isch s rot gsi. Pünggt bechunnt me über bi de "metas volantes", de Zwüschesprint (6, 4 und 2 Pünggt für dr Erst, Zweit und Dritt respektiv) und bi der Ziilaakumft (25, 20, 16, 14, 12, und denn ei Punggt weniger für jede spöter Blatz).

S Liibli für dr best Chlätterer isch johrelang grüen gsi, 2005 rot, denn orange. Sit 2010 bruucht me für d Liibli, usser für das vom Gsamtklassemänterste, die gliiche Farbe wie bi der Tour de France.

D Bärgaastiig si noch ihrer Schwiirikeit in vier Kategorie iideilt und d Punkverdeilig isch entsprächendé

S liibli vom Erste in däm Klassemänt isch vor 2005 wiiss gsi, denn goldig und grüen, und 2006 wider wiiss. Das Klassemänt het s zwüsche 1986 und 1993 und denn wider sit 2002.
Der Erst isch dä, wo am wenigste Pünggt het. Es isch e Kombination vo de Blatzierige im Gsamt-, im Punggt- und im Bärgklassemänt. Für en erste Blatz in eim vo dene Klassemänt bechunnt me ei Punggt, für e zweite Blatz zwei usw. und das wird alles zsämmegrächnet.




</doc>
<doc id="28791" url="https://als.wikipedia.org/wiki?curid=28791" title="Tony Rominger">
Tony Rominger

Dr Tony Rominger (* 27. Merz 1961 z Vejle, Dänemark) isch en ehemolige Schwiizer Velorennfahrer.

Dr Tony Rominger isch vo Bruef Buechhalter gsi, und isch im Alter vo 25 relativ spoot Radprofi worde. Noch e baar guete Platzierige am Afang vo sinere Karriere het er 1989 si erste Eidags-Klassiker, d Lombardei-Rundfahrt, gwunne. 

In de Johr druf het er sich zum ene Allrounder entwigglet und het 1992 zum erste Mol d Vuelta a España gwunne, won er derbii bis 1994 as erste Radprofi überhaupt dreimol noch enander triumphiert het. 1995 het er au der Giro d’Italia gwunne. 

Bi der Tour de France het der Rominger aber immer wider gegen e Miguel Induráin verlore, het aber immerhi 1993 der Spanier in däm siiner Spezialdisziplin, em Zitfahre, chönne schloo und het sich usserdäm s Bärgliibli gholt.

1994 het der Rominger sim Rival Induráin der Stundewältrekord abgnoh und het Distanz, won er in einere Stund uf eme Spezialvelo gfahren isch uf über 55 Kilometer vergrösseret.

Noch em Ändi vo siner Karriere 1997 het der Rominger zitwiis as Velosport-Kommentator für e TV-Sänder Eurosport gschafft. Bis 2004 het er bi der internationale Sportleragentur IMG gschafft. Er isch bis hüte Manager vom ene Hufe Velorennfahrer, unter anderem vom Matthias Kessler, Patrik Sinkewitz, Andreas Klöden und Alexander Winokurow. Dreine vo dene, em Kessler, em Sinkewitz und em Winokurow, het me 2007 Doping nochgwiise.

2004 het der Rominger under anderem d Tour de Suisse organisiert.

Der Rominger het zwei Chinder us ere früehnere Hürot und isch sit 18. Mai 2009 mit der Schwiizer Sängere und Moderatorin Francine Jordi verhürotet.

Sit 2008 isch der Rominger Markepartner vom spanische Undernähme Bikecontrol M. Mauri. Die Firma vom ehemolige Radprofi Melchor Mauri isch uf Indoor Cycling spezialisiert.






</doc>
<doc id="28792" url="https://als.wikipedia.org/wiki?curid=28792" title="Alex Zülle">
Alex Zülle

Alex Zülle (* 5. Juli 1968 z Wil SG, wohnhaft z Zuckeriet SG) isch en ehemolige Schwiizer Profi-Velorennfahrer.

Dr Zülle het si Profikarriere 1991 aagfange. Vo der Mitti vo de 1990er Johr aa het er zu de beste Etappefahrer im Velorennsport ghört. So isch er Zweite worde bi der Tour de France 1995. 1996 und 1997 het er d Vuelta a España gwunne. 1996 isch er usserdäm Wältmeister im Zitfahre worde. Der Zülle isch 1996/97 zweimol churz Erste in der Wältrangliste gsi.

Bi der Tour de France 1998 isch er zsämme mit sim Teamkolleg Richard Virenque eine vo de Mitfavorite gsi, isch aber noch e baar Renndäg im Zentrum vo der so genannte Festina-Affäre gstande, won e systematischi Dopingpraxis in sim Team Festina ufdeckt worden isch. Der Zülle het zerst alles abglooge wie fast alli vo siine Teamkollege, het denn aber under Träne zuegee, verboteni Mittel gnoh z ha, und isch für e halbs Johr gsperrt worde.

1999 isch der Zülle wider bi der Tour de France mitgfahre und het der zweit Blatz hinder em Lance Armstrong übercho. Drbii het er scho in der Früehphase vo der Tour grosses Bäch gha, won er in e Massesturz verwigglet gsi isch und über sächs Minute im Gsamtklassemänt verlore het. Die Etappe isch über e Damm gange, wo nume bi Ebbe passierbar und vom Meerwasser glitschig gsi isch.

Der Zülle isch 2001 eine vo de erste gsi, wo der Unternähmer Günther Dahms für si neus Profi-Team Coast het chönne gwünne. Allerdings het er im Früehlig 2003 zum Phonak Cycling Team gwächslet, wo s Zahligsschwiirigkeite gee het.

Si letzt gross Erfolg isch der Siig bi der Tour de Suisse 2002 gsi. Noch der Saison 2004 het er si Ruggtritt bekannt gee.




</doc>
<doc id="28793" url="https://als.wikipedia.org/wiki?curid=28793" title="Paris–Nizza">
Paris–Nizza

Paris–Nizza, frz. Paris–Nice, au "Ränne zue dr Sunne" gnännt, giltet as di erscht wichtig Rundfahrt vu dr Radsport-Saison un het vu 2005 bis 2007 zue dr UCI ProTour ghert, ere Serie vu dr wichtigschte Radränne im Johr.

S eiwichig Etapperänne wird im März, zytli parallel zum italienische Ränne Tirreno–Adriatico, im Side vu Frankryych uusdrait. Grindet woren isch s vum Albert Lejeune, em Direktor vu dr Zytschrift „Petit Journal“ un het anne 1933 s erscht Mol stattgfunde. Hite wird s Ränne vu dr Amaury Sport Organisation veraastaltet, wu au d Tour de France organisiert. In Analogii zue dr Tour de France wird dr Erscht im Gsamtklassement mit em Geele Trikot "(maillot jaune)" uuszeichnet, dr Erscht in dr Pinktwärtig mit em Griene Trikot "(maillot vert)" un dr Erscht in dr Bärgwärtig mit em punktete Bärgtrikot "(maillot à pois)". Dr bescht Noowugsfahre derf s Wyss Trikot "(maillot blanc)" drage.

Mittlerwyyli fangt s nimi z Paris aa, derfir im Pariser Vorort Issy-les-Moulineaux. S Profil vum Etapperänne isch fir dr frie Zytpunkt in dr Saison relativ schwär, wel s e baar Bärgetappe din mit Aastiig vu dr erschte Kategorii. Eini vu dr letschte Etappe isch gängigerwyys e Bärg-Zytfahre in dr Gegnig um Nizza. 

Dr erfolgryychscht Fahrer isch dr Ire Sean Kelly mit sibe Siig hinterenander (1982-1988). Siiger us Dytschland het s fimfmol gee: Rolf Wolfshohl 1968, Andreas Klöden 2000, Jörg Jaksche 2004, Tony Martin 2011, Maximilian Schachmann 2020. Schwyzer Siiger sin dr Tony Rominger (1991, 1994) un dr Alex Zülle (1993).



</doc>
<doc id="28795" url="https://als.wikipedia.org/wiki?curid=28795" title="Lance Armstrong">
Lance Armstrong

Dr Lance Edward Armstrong (* 18. Septämber 1971 z Plano, Texas, as Lance Edward Gunderson) isch e US-amerikanische Profi-Velorennfahrer. Er het 1993 im Alter vo 21 d Stroossewältmeisterschaft z Oslo gwunne und isch drmit der bishär jüngsti Profi-Stroossewältmeister. Vo 1999 bis 2005 het er as erste und bishär einzige Fahrer in der Gschicht vo der Tour de France die Rundfahrt siibemal noch enander gwunne. Er het dermit die vier bishärige Rekordsiiger Jacques Anquetil, Eddy Merckx, Bernard Hinault und Miguel Induráin, wo alli je fümfmol gwunne hai, überdroffe. Alli sini Rennresultaat sit 1998 si aber im Joor 2012 aberkennt worde, wil er dopt het.

Der Armstrong isch eine vo de umstrittenste Velorennfahrer in der Gschicht vom modärne Velosport gsi, aber keini vo de Aaschuldigunge wäge Doping isch je bewiise worde solang er no aktiv gsi isch. Wo s aber im Joor 2012 e chli äng worden isch für en, wil die amerikanischi Anti-Doping Agentur, d Usada, nid ufgee het, het dr Armstrong uf e Brozäss verzichdet und erklärt, es chiem für jeede Mensch im Lääbe emol dr Augeblick, won er säägi: «Mir längt s.» D Usada het dr Armstrong für s ganze Lääbe gsperrt. Di siibe Toursiig sind ihm am 22. Oktober 2012 aberkännt worde.

Im ene Interview mit dr Oprah Winfrey het dr Armstrong im Januar 2013 zuegee, ass er dopt het und sich entschuldigt.

Eidagsrenne
Rundfahrte
Etappesiig bi Rundfahrte




</doc>
<doc id="28796" url="https://als.wikipedia.org/wiki?curid=28796" title="Niederdeutscher Kulturpreis der Stadt Kappeln">
Niederdeutscher Kulturpreis der Stadt Kappeln

Dr Niderdytsch Literaturbryys vu dr Stadt Kappeln wird syter anne 1991 alljohr vu dr schleswig-holsteinische Stadt Kappeln zämme mit em Schleswig-Holsteinische Heimatbund fir ""herausragende Leistungen im Bereich der niederdeutschen Sprache"" vergee. Grundlag isch e Bschluss vum Kappelner Gmeirot vum 28. Novämber 1990. Dr Bryys soll s Plattdytsch ferdere un glychzytig s Kulturläbe in dr Stadt Kappeln ufwärte. Är isch mit 2500,- Euro verbunde. Dr Gwinner wird vun ere Jury us drej Lyt, wu vum Schleswig-Holsteinische Heimatbund gstellt wird, uusgwehlt.




</doc>
<doc id="28798" url="https://als.wikipedia.org/wiki?curid=28798" title="Monumente des Radsports">
Monumente des Radsports

Monumänt vum Radsport wäre di fimf draditionsryychschte un prestischdrächtigschte Eidagesränne im Stroßeradsport gnännt, dodrunter zwei italienischi, zwei belgischi un ei französischs Ränne. Vier vu dr fimf Ränne wäre alljohr im Friejohr uusdrait, eis im Spotjohr.

D Streckeprofil vu dr Rädränne unterscheide si stark: Alli Ränne fiere iber e Lengi vu zmindescht 250 km, s Terrain vu Mailand–Sanremo isch aber e gmäßigt bielig un in dr letschte Johr au fir Sprinter geignet. Lüttich–Bastogne–Lüttich un d Lombardei-Rundfahrt wyyse dergege mehreri lengeri Aastiig uf. Im Gegesatz zue däne drej Klassiker, wu uusschließli uf Asfalt uusdrait wäre, zeichne sich d Flandern-Rundfahrt (mit e Huffe gäche churze Aastiig) un Paris–Roubaix (flach) dur ihri schwäre Passasche mit Chopfsteibflaschter uus.

Nume drej belgischi Fahrer hän s bishär gschafft alli fimf Ränne z gwinne: Rik Van Looy (zwische , 1958 un 1965), Eddy Merckx (zwische 1966 un 1976) un Roger De Vlaeminck (zwische 1970 un 1979). Dr Eddie Merckx het insgsamt nyynzeh Mol gwunne un e jedes Ränne zmindescht zwei Mol.


</doc>
<doc id="28799" url="https://als.wikipedia.org/wiki?curid=28799" title="Jan Ullrich">
Jan Ullrich

Dr Jan Ullrich (* 2. Dezämber 1973 z Rostock) isch en ehemolige dütsche Profi-Velorennfahrer. As erste Dütsche het er 1997 d Tour de France gwunne. Derzue isch er fümfmol Zweite, eimol Dritte und eimol Vierte bi der Tour gsi, Amateurwältmeister im Stroosserenne, zweimol Wältmeister im Einzelzitfahre und 2000 Siiger im olympische Stroosserenne.

Am 26. Februar 2007 het der Jan Ullrich si aktivi Velosportkarriere beändet. In der Allzitliste vo der Cycling Hall of Fame, wo die 25 grösste Velorennfahrer vo alle Zite uflistet, stoht er zurzit (26. August 2010) uf em 15. Platz.


Si Verwigglig in der «Spanisch Dopingskandal» churz vor der Tour de France 2006 isch vo Staatsawält in mehrere europäische Länder undersuecht worde. Der Ullrich isch vo der Tour usgschlosse worde und s Team T-Mobile het en am 20. Juli 2006 fristlos entloo. Bim spanische Doping-Arzt Fuentes si Bluetsäckli sichergstellt worde. E DNA-Analyse het bewiise ass s Bluet vom Ullrich chiem, und der Ullrich het sich hüfig bim Fuentes z Madrid lo behandle. S Verfahre isch aber vo dr Staatsawaltschaft iigstellt worde, wil s Doping im Velorennsport so wiit verbreitet gsi siig, dass niemer im Ullrich si Lug glaubt haig, nid dopt zhaa. Au siig er wägen em finanziell und im Asehe erheblig gschädigt worde und me hätt em sowiso nume wenig kriminelli Energii chönne vorwärfe. Der Ullrich sälber dänggt immer no, niemer bedroge und gschädigt z haa.

Noch eme johrelange Rechtsstrit um di „spanisch Doping-Affäre“ het de International Sportgrichtshof (CAS) in eme Urdeil am 9. Februar 2012 d Schuld vom Ullrich als erwise aagseh un het en schuldig gsproche, dass er dopt heb. De CAS het au alli Erfolg vum Ullrich sit em 1. Mai 2005 annuliert, dodrunter au de dritt Blatz bi de Tour de France 2005. De Aadrag vom Rad-Weltverband UCI, de Ullrich lebeslang für alli Aktivitäte im Velosport zu sperren, het de CAS abglehnt.

Im Juni 2013 het er in eme Interview mit dr Zitschrift "Focus" zum erschte Mol zuegää, dass er mit Hilf vum Fuentes dopt heb. Är heb aber nie ne ander Dopingmittel gnoo wie sii eige Bluet. Betrugsvorwürf het er zrugggwise, wel er üt gnoo heb, was di andere nüt au gnoo hebe: „Betrug fängt für mich dann an, wenn ich mir einen Vorteil verschaffe. Dem war nicht so. Ich wollte für Chancengleichheit sorgen.“

1994 isch dr Ullrich zue sinere Fründin Gaby Weis uf Märdinge am Tuniberg zoge. Är het mit ihre ne Dochter, Sarah Maria, wu 2003 uf Welt cho isch. 2002 isch er mit ere in d Schwyz zoge, uf Scherzige, eme Ortsteil vo Münschterlige. 2005 hän si ihri Trännig bekannt gää.

Sit em Septämber 2006 isch dr Ullrich mit dr Sara Steinhauser, der Schwöster vom sim ehemolige Trainingskolleg Tobias Steinhauser, verhürotet. Der gmeinsami Sohn Max isch im August 2007 uf d Wält cho, 2011 isch ihre zweet Suhn Benno uf d Wält cho, am 31. Oktober 2012 dr Dritt, wo Toni heisst. 

Noch aktuelle Bricht plant der Ullrich, e Buech über si Zit as Velorennfahrer z verfasse. Drin soll au s Thema Doping vorcho.

Im August 2010 het der Jan Ullrich gsait, ass er mit em Burnout-Syndrom chrank siig.

Im Summer 2016 isch d Familie vuo Scherzige uf Mallorca zoge. Im Juni 2018 hän dr Ullrich un sy Frau bekannnt gää, dass si sich trännt häi.

Z Märdingen isch no ihm d "Jan-Ullrich-Straße" gnännt worde.




</doc>
<doc id="28800" url="https://als.wikipedia.org/wiki?curid=28800" title="Trailer Park Boys">
Trailer Park Boys

Trailer Park Boys isch e kanadischi Comedy-Serie wo vum Mike Clattenburg produziert worde isch. Si handlet vum Alltag vo de Bewohner vo de fiktive Wohnwaagesiidlig "Sunyvale Trailer Park" aa de Oschtküscht vo Kanada. D Show isch im Stil vun ere Mockumentary gmacht, si isch also so gfilmt, das es schynt wie wenn es e Dokumentarfilm wär. So wird s Kamerateam vilmool au direkt aagsproche bzw. niidergschlo oder niidergschosse.

D Show isch vo 2001 bis 2008 mit sibe Stafle un zwoo extra-Folge produziert worde un uff em kanadische Sänder Showcase gsändet worde. Usserdäm sin zwee Film, "Trailer Park Boys: The Movie" un "Trailer Park Boys: Countdown to Liquor Day", produziert worde. D Staffle werde vo "Alliance Films" in Kanada, de USA un Bermuda uff DVD vertriibe.

Trailer Park Boys gilt als eini vo de erfolgrychste kanadische Fernsehserie.

Jedi Staffle het e äänlichi Handlig. Es beginnt meischt demit dass de Julian un de Ricky ussem Gfängniss entlo werde un in de "Sunyvale Trailer Park", e Wohnwagesiidlig in dr Nööchi vo Dartmouth, Neuschottland, heimchömme. D Handlig drait sich deno um d Plän vum Julian un em Ricky, schnäll viil Gäld z verdiene, oder au eifach über d Runde z cho. Die Plän sin in de Regel halb-kriminell bis kriminell, wie au d Tätigkeite vo de meischte andre Bewohner vo Sunyvale. Dezue ghöre vorallem s Aabaue vo groossi Menge vo Marihuana un chlynri Verbreche (Benzin-, Ychaufswäge-, Gäldautomat un/oder Läbensmitteldiebstaal, Alkoholschmuggel, DVD-Piraterii usw.). Schlussändli schytre si meischt wäge de Störaktione vum "Trailer Park Supervisor" Lahey un ihrer eigne Inkompetenz, un lande wiider im Gfängniss. Am Änd vo de 6. Staffel schliesse si deno Friide mit em Lahey un schaffe es in de 7. Staffel, ändli mit emene groosse Marihuana-Schmuggel viil Gäld z verdiene.












Trailer Park Boys isch für de kanadischi Sänder "Showcase" en groosse Erfolg gsi, un di am hööchste bewerteti kanadischi Sändig vum Sänder. In de dritte Staffel het d Serie z Kanada im Durchschnitt öbe 300.000 Zueschauer pro Episode gha.

Es isch Wältwyt ussgstraalt worde, so z Australie uff "The Comedy Channel", z Grossbritanie un Spanie uff "Paramount Comedy", z Irland uff "Channel 6", z Island uff "SkjárEinn", z Neuseeland uff "TV 2", z Israel uff "Xtra Hot", in de Niiderlande uff "Comedy Central Netherlands", z Dänemark uff "DR2", z Portugal uff "SIC Radical", z Dütschland uff "Comedy Central Germany", z Finland uff "Nelonen", z Bulgarie uff "Nova Television" un z Pole uff "Comedy Central Polska". 

In de USA isch ursprüngli uff "BBC America" e zensierti Version gloffe, wo aber inzwüsche nümmi ussgstraalt wird. Syt 2009 wird d Serie dört vo "The 101 Network" unzensiert ussgstraalt. 



</doc>
<doc id="28802" url="https://als.wikipedia.org/wiki?curid=28802" title="Mailand–Sanremo">
Mailand–Sanremo

S Radränne Mailand–Sanremo isch mit iber 290 Kilometer s lengscht Eidagesränne im Profi-Radsport. S zellt zue dr fimf sognännt Monumänt vum Radsport und un het drej Johr lang zue dr UCI ProTour ghert, ere Serie vu dr wichtigschte Radränne im Johr, wu anne 2005 yygfiert woren isch.

Dr wichtigscht un beriemtescht italienisch Radklassiker findet alljohr an eme Samschtig Ändi Merz statt un drait wäge däm dr Byynamme "La Primavera" (Fahrt in s Friejohr). "La classicissima", wie s Ränne au reschpäktvoll gnännt wird, het s erscht Mol anne 1907 stattgfunde un isch bis zue dr Abschaffig vum Rad-Weltcup s erscht vu dr zeh Ränne vu däre Serie gsi. Vu Aafang aa bis hite wird s Ränne vu dr "Gazzetta dello Sport" organisiert.

Bim erschte Ränne am 14. April 1907 hän 33 Rännfahrer mitgmacht. Siiger isch dr Franzos Lucien Mazan wore mit eme Schnitt von 26,6 km/h. Im Gegesatz doderzue isch d Durschnittsgschwindigkeit anne 2010 bi rund 43 km/h gläge. D Deilnähmer vum erschte Ränne hän dertemol e Ufwandsentschädigung vu fimf Lire iberchuu.

D Streckefierig vu Mailand uf Sanremo änderet sich vu Johr zue Johr nume wenig. Im Gegesatz zue z. B. Paris–Roubaix, wu 80 Kilometer nerdli vu Paris z Compiègne aafangt, fangt Mailand–Sanremo datsächli z Mailand aa, uf dr Piazza Castello. Derno goht d Strecki iber Binasco, Pavia, Voghera, Tortona, Novi Ligure, Ovada un dr Turchino-Bass – mit 588 Meter dr hegscht Punkt vu dr Ruute – un chunnt bi Genua an d Mittelmeerkischte. Spektakulär sin vor allem d Passasche dernoo: si fiere zem greschte Deil uf dr historische Via Aurelia diräkt an dr italienische Riviera lang.

S Ränne, wu iber wyti Deil fascht ganz flach isch, het sich bis vor e baar Johr vilmol an e baar churze Aastiig churz vor em Änd entschide, vor allem am Aastiig no Cipressa (rund 20 Kilometer vor em Ziiluf 240 Meter Hechi gläge) un am Aastiig no "Poggio di Sanremo" (rund segs Kilometer vor em Ziil uf 162 Meter Hechi gläge). Im Radsport sait mer vilmol au churz "d Cipressa" un "dr Poggio". Derzue het s no dr Capo Mele (65 m), dr Capo Cervo (77 m) un dr Capo Berta (130 m). In dr letschte Johr hän die Aastiig, wu „Capi“ gnännt wäre, aber nume no sälte zuen ere Selektion gfiert un d Entscheidig isch zmeischt in eme Massespringt uusdrait wore. Des zeigt sich au in dr Siigerlischt, wu zletscht vu Sprinter wie Erik Zabel, Mario Cipollini, Oscar Freire, Alessandro Petacchi un Mark Cavendish dominiert woren isch.

Di meischt Siig bi dr „Classicissima“ het dr belgisch „Kannibal“ Eddy Merckx gschafft. Är het in elf Johr zwische 1966 un 1976 insgsamt sibe Mol gwunne. Hinter em Costante Girardengo (segs Siig) lyt zämme mit em Gino Bartali dr dytsch Fahrer Erik Zabel uf Platz 3 vu dr ebige Ranglischt. Dr Zabel het vu 1997 bis 2001 vier Mol z Sanremo gwunne, noch em Rudi Altig 1968 dr zweet dytsch Fahrer, wu des Ränne gwunne het. 2013 het dr Gerald Ciolek as dritte Dytsche d Classicissima gwunne un 2015 dr John Degenkolb as vierte.

Schwyzer Siiger het s zweimol gee: anne 1987 (Eric Mächler) un 2008 (Fabian Cancellara).



</doc>
<doc id="28803" url="https://als.wikipedia.org/wiki?curid=28803" title="Vuelta a España 2010">
Vuelta a España 2010

Die 65. Vuelta a España het vom 28. August 2010 bis 19. Septämber 2010 stattgfunde und der Sizilianer Vincenzo Nibali het se gwunne. Es isch s erste Mol sit em Siig vom Marco Giovannetti vor zwanzig Johr, ass wider emol an Italiäner gwünnt.

Die dreiwöchigi spanischi Landesrundfahrt het us 21 Etappe über e Gsamtdistanz vo 3352,6 Kilometer bestande. Si het z Sevilla mit eme Mannschaftszitfahre über 13 Kilometer agfange. Es het fümf Bärgakümft gee und sächs wiiteri Etappe im Mittelgebirg. S Einzelzitfahre über 46 Kilometer isch z Peñafiel usdrait worde. D Rundfahrt isch am 19. Septämber 2010 z Madrid fertig gange.

Am 14. Juni 2010 het der Verastalter Unipublic die 22 iigladene Mannschafte der Öffentlichkeit präsentiert. Derbii gsi si alli ProTour-Team usser RadioShack und fümf Professional Continental Team.


Der Streckeverlauf isch am 16. Dezember 2009 z Sevilla der Öffentlichkeit vorgstellt worde.

 D Pünggt, wo uf der 1. Etappe vergee worde si, si spöter wider glöscht worde.



</doc>
<doc id="28804" url="https://als.wikipedia.org/wiki?curid=28804" title="UCI ProTour">
UCI ProTour

D UCI ProTour isch e Serii vo bedütende Velorenne im Stroossevelosport, wo vom Wältradsportverband UCI verastaltet wird und 2005 der Velowältcup und d UCI-Wältrangliste ersetzt het. Im Johr 2009 isch si vom UCI World Calendar 2009 abglöst worde, sither bstoht si zwar no formal witer, s wärde aber kei Pünkt me vergää.

D UCI het sehr churzfristig über die kompletti Neuornig vom Stroossevelosport beschlosse: Am Ändi vo der Stroossesaison 2004 si grundlegendi Frooge vom Reglemänt vo der ProTour no unklärt gsi. Das und d Plän für d Zuekumft het zu starke Widerständ gfüehrt, bsunders vo de Verastalter und de Mannschafte, wo nit zur kümftige ProTour ghört hai. So isch öbbe z Dütschland kritisiert worde, ass die Internationali Friidensfahrt und s traditionsriiche Eidagesrenne Rund um den Henninger-Turm nit derzue ghört hai. Aber au d Organisation vo der Tour de France het starki Bedänke gege d Plän vom Velosportwältverband gha.

D Renne wo ASO, RCS-Sport und Unipublic organisiere, drunder näbe de grosse Rundfahrte Tour de France, Giro d’Italia und Vuelta a España au Eidagsrenne wie Paris–Roubaix und d Lombardei-Rundfahrt, ghöre sit 2008 nüme zur ProTour. Neu im Programm isch die australischi Rundfahrt Tour Down Under. S Mannschaftsziitfahre vo Eindhoven isch abgsait worde. Im Ganze umfasst d UCI ProTour 16 Renne, wo die 18 Mannschafte mit der ProTour-Lizenz startberächtigt si derbii. Die einzelne Verastalter dörfe aber au wiiteri Mannschafte per Wildcard iilade.
D Dütschland-Tour wird sit 2009 nüm uustrait. Dodermit sin s nume no 14 Renne, wo zue dr UCI Pro Tour ghöre.
Neu im Kalender vo dr UCI Pro Tour sin di beide Eidagsrenne z Montreal un z Québec.

Für d Nochfolgere vo dr UCI ProTour lueg UCI World Tour



</doc>
<doc id="28805" url="https://als.wikipedia.org/wiki?curid=28805" title="Rudolf II. von Hachberg-Sausenberg">
Rudolf II. von Hachberg-Sausenberg

Dr Rudolf II. vu Hachberg-Suseberg (* 1301; † 1352) isch vu 1318 bis 1352 Markgrof vu Hachberg-Suseberg, Herr vu Röttele un Landgrof im Bryysgau gsi.

Dr Rudolf II. isch e Suhn vum Markgrof Rudolf I. vu Hachberg un dr Agnes vu Röttele gsi. 

Wu syy Brueder Heinrich 1318 gstorben isch, het er zämme mit syym zweete Brueder Otto d Regäntschaft iber Herrschafte Röttele un Sueseberg ibernuu. D Residänz hän si vu dr Sueseburg uf d Burg Röttele verleit.

Im Spotjohr 1332 isch d Burg Röttele vu Druppe vu dr Stadt Basel belageret wore, wel ein vu dr beede Markgrofe vu Röttele dr Burgermeischter vu Basel verstoche gha het. D Burg isch aber nit eroberet wore, wel sich dr Adel vu Stadt un Land fir e Schlichtig yygsetzt gha het.

Dr Rudolf II. het vor em 1. Novämber 1343 d Katharina vu Tierstein (21. Merz 1385) ghyrote, e Dochter vum Grof Waldemar II. vu Thierstein. Us däre Eh sin die Chinder fiirigange:



</doc>
<doc id="28806" url="https://als.wikipedia.org/wiki?curid=28806" title="Otto I. von Hachberg-Sausenberg">
Otto I. von Hachberg-Sausenberg

Dr Otto I. vu Hachberg-Suseberg (* 1301; † 1384) isch vu 1318 bis 1384 Markgrof vu Hachberg-Suseberg, Herr vu Röttele un Landgrof im Bryysgau gsi. 

Dr Rudolf II. isch e Suhn vum Markgrof Rudolf I. vu Hachberg un dr Agnes vu Röttele gsi. 

Wu syy Brueder Heinrich 1318 gstorben isch, het er zämme mit syym zwete Brueder Rudolf II. d Regäntschaft iber Herrschafte Röttele un Sueseberg ibernuu. D Residänz hän si vu dr Sueseburg uf d Burg Röttele verleit.

Im Spotjohr 1332 isch d Burg Röttele vu Druppe vu dr Stadt Basel belageret wore, wel ein vu dr beede Markgrofe vu Röttele dr Burgermeischter vu Basel verstoche gha het. D Burg isch aber nit eroberet wore, wel sich dr Adel vu Stadt un Land fir e Schlichtig yygsetzt gha het.

Noch em Dod vu syym Brueder Rudolf II. het er zämme mit syym Neffe, em Rudolf III., wyter regiert bis zue syym Dod anne 1384.

Dr Otto I. un dr Rudolf III. hän dr Chilche z Sitzechilch anne 1366 dr "Altar zum Heilige Chryz" gstiftet.

Dr Markgrof Otto isch in dr Chilche z Sitzechilch begrabe wore.

Dr Otto I. isch zwei Mol ghyrote gsi. In ere erschte Eh mit dr Katharina vu Grandson, ere Dochter vum Pierre Sire de Grandson, un in ere zwote Eh mit dr Elisabeth vu Straßburg, ere Dochter vum Grof Imer, Herr zu Wolhusen.



</doc>
<doc id="28812" url="https://als.wikipedia.org/wiki?curid=28812" title="UCI World Calendar 2009">
UCI World Calendar 2009

Der UCI World Calendar und s UCI World Ranking, wo dermit verbunde gsi isch, het in der Saison 2009 d UCI ProTour abglöst. Die existiert zwar formal wiiterhi, in ihrem Rahme si aber keini Pünkt meh vergee oder Rangliste veröffentligt worde. Der World Calendar 2009 het näbe de 14 ProTour-Renne no 10 wiiteri umfasst wie z. B. d Tour de France, der Giro d’Italia oder d Vuelta a España. Die Renne si in en eigeni Kategorii (HIS – Historischi Renne) cho. Deilnähmer bim Calendar si die 18 Mannschafte gsi, wo für d ProTour usgwehlt gsi si. D Verastalter vo de Renne hai au Mannschafte chönne iilade, wo zu de 21 Professional Continental Team ghöre.

D Renne in der HIS-Kategorii si kursiv gschriibe.


</doc>
<doc id="28813" url="https://als.wikipedia.org/wiki?curid=28813" title="Klosterhalbinsel (Wettingen)">
Klosterhalbinsel (Wettingen)

D Chloschterhalbinsle vo Wettige isch e Halbinsle, wo vo de Limmet bildet wird. De Fluss macht nach em hütige Schtausee e witi Rächtskurve, wo di Halbinsle bildet. Uf dere Halbinsle isch im 1227 s Chloschter gründt worde und so het si ihre Name übercho. Im 19. Johrhundert isch direkt am Fluss e Spinnerei gründt worde, wo hüt nüm exischtiirt. D Gebäude sind noch vorhande werdet aber hüt vo ere Brauerei, de Kantonsschuel und andere Firmene gnutzt. Au de Kulturwäg Limmet het einige vo de Kunschtwerch uf de Chloschterhalbinsle.


</doc>
<doc id="28815" url="https://als.wikipedia.org/wiki?curid=28815" title="Ella Kostolich">
Ella Kostolich

D Eleonore Josefine Mathilde Kostolich geb. Brändlin, zmeischt Ella Kostolich, au bekannt as Ella oder Annebäbi (* 12. Dezämber 1922 z Hauge, † 16. Septämber 2010 z Eimeldinge) isch e dytschi Dialäktdichteri gsi. Si isch as Mitgrinderi un Darstelleri vum Lörracher "Bühneli" regional bekannt gsi.

D Ella Brändlin isch z Hauge uf d Wält chuu un het in ihre Juged e Zytlang bi ihre Großmueter z Istei gläbt.

Ihre Mann, Hans Kostolich, isch vu Eschtryych gsi. Si hän zämme zwee Sihn gha. IhreMann isch aber scho frie gstorbe. E baar Johr het si mit ihrem Mann e Tankstell z Fridlige bedribe. In däre Zyt hän si au ihre Huus z Eimeldige gchauft, wu si d Kostolich bis zue ihrem Dod gwohnt isch.

D Ella Kostolich het anne 1953 d Laiespiilgruppe Hauge mitgrindet. 1975 het si zämme mit em Günter Geiser us däre Laiespiilgruppe Hauige s Lörracher "Bühneli" grindet, wu im Lauf vu dr Zyt in dr Region bekannt woren isch. Fir des Amateurtheater het si sich iber 50 Johr engaschiert as, nit nume as Darstelleri.

Au in dr Burefasnachtsg’sellschaft Hauge het si as "Ehrezeremoniemeischdere" iber vil Johr ihri Gedicht an dr Fasnet vordrait, au Schnitzelbänk het si verfasst fir d Fasnet.

D Ella Kostolich het iber d Johr au vil Dialäktgedicht gschribe, wu si bis zue ihrem Dod im Septämber 2010 immer wider bi verschidene Aaläss vordrait het.

D Kostolich het drej Gedichtbänd uusbrocht, rusgee vu dr Gmei Istei:



</doc>
<doc id="28816" url="https://als.wikipedia.org/wiki?curid=28816" title="UCI">
UCI

UCI meint:



</doc>
<doc id="28817" url="https://als.wikipedia.org/wiki?curid=28817" title="Union Cycliste Internationale">
Union Cycliste Internationale

D Union Cycliste Internationale (abkürzt UCI) isch der internationali Velosport-Dachverband. D UCI isch e Nit-Regierigsorganisation, wo die nationale Velosportverbänd repräsentiert. Der Sitz vo der UCI befindet sich z Aigle in der Schwiiz. Mitgliider in der UCI si zur Zit (2010) über 170 nationali und 5 kontinentali Verbänd. Usserdäm duet si öbbe 1'500 professionelli und öbbe 600'000 lizenzierti Rennfahrer verdrätte.

D UCI het bis 2005 der Velowältcup organisiert und d UCI-Wältrangliste ufgstellt. Dr Cup isch denn vo dr UCI ProTour abglöst worde. Sit 2009 si die wichdigste Velorenne Deil vom UCI World Calendar, und noch dene ihre Resultat stellt d UCI Liste uf in der Einzel-, in der Mannschafts- und in der Nationewärtig, s UCI World Ranking. 2011 isch d Rennserii in UCI World Tour umbenennt worde und die 27 wichdigste Renne uf dr Wält si Deil drvo.


</doc>
<doc id="28820" url="https://als.wikipedia.org/wiki?curid=28820" title="Reichsunmittelbarkeit">
Reichsunmittelbarkeit

As riichsunmittelbar oder riichsfrei si im spotmittelalterlige und frühneuziitlige Heilige Römische Riich sälli Persone und Institutione gheisse worde, wo keinere andere Herrschaft understande hai, sondern diräkt und unmittelbar em Kaiser undergee gsi si. Si si as riichsunmittelbari Ständ oder Immediatständ bezeichnet worde.

Mä underscheidet drei Gruppe vo riichsunmittelbare Persone oder Körperschafte: 
Zur erste Gruppe hai d Kurfürste ghört, die sunstige Riichsfürste und die riichsunmittelbare Fürstbischöf. Die zweiti Gruppe si die riichsunmittelbare Groofe und Herre gsi, d Riichsstedt und die riichsunmittelbare Äbt. Alli zsämme hai d Riichsständ bildet. 

D Riichsritter si zwar "riichsunmittelbar" gsi, hai aber nid zu de Riichsständ ghört. S Gliiche het für e Reihe vo Chlöster gulte (vor allem Frauechlöster) und e baar Freiort oder Riichsdörfer. Die riichsunmittelbare Lüt si die diräkte Vasalle vom Kaiser gsi, wo im Mittelalter s Chronguet bildet hai und denn wäsentlig zahlriicher gsi si as am Ändi vom Riich. Hüfig isch d Richsunmittelbarkeit vom ene Ort oder Chloster umstritte gsi, denn die benochberte Fürste hai welle die riichsunmittelbare Gebiet ihre Territorie azschliesse.

Mit em Riichsdeputationshauptschluss vo 1803 isch d Riichsunmittelbarkeit bis uf wenigi Riichsstedt ufghobe worde, d. h. d Ständ, wo bis denn riichsunmittelbar gsi si, si mediatisiert, das heisst eme Landesherr Underdan gmacht worde. Wo s Riich im Johr 1806 ufglöst worden isch, het d Institution vo der Riichsunmittelbarkeit ändgültig ufghört z existiere.


</doc>
<doc id="28823" url="https://als.wikipedia.org/wiki?curid=28823" title="Bundesratswahlen 2010">
Bundesratswahlen 2010

D Bundesrotswahle 2010 isch d Ersatzwahl vo zwei Bundesröt gsi, wo am 22. September 2010 vo de Bundesversammlig im Bundeshuus z Bärn stattgfunde het.
Mit em Rücktritt vo de Bundesröt Moritz Leuenberger (SP) und Hans-Rudolf Merz (FDP) isch d Wahl vo de Nochfolger nötig worde.
Gwählt worde isch als Ersatz für de Moritz Leuberger sini Parteikollegin Simonetta Sommaruga und für de Hans-Rudolf Merz sin Parteikolleg, de Johann Schneider-Ammann. Es Novum für d Schwiiz isch, dass mit de Wahl vo de Simonetta Sommaruga d Fraue zum erschte Mohl e Mehrheit im Bundesrot hei.

Vo de verschidnige Fraktione im Bundeshuus sind folgendi Kandidatinne und Kandidate "ins Renne gschickt" worde.

D Grüene hei mit ihrere Kandidatur de FDP-Sitz welle aagrife, d SVP het ihre Kandidat zweimol la aaträte.



</doc>
<doc id="28824" url="https://als.wikipedia.org/wiki?curid=28824" title="Johann Schneider-Ammann">
Johann Schneider-Ammann

Dr Johann Niklaus Schneider-Ammann (* 18. Februar 1952 z Sumiswald, heimetbrächtigt z Hasle bi Burgdorf) isch e Schwyzer Unternähmer un Bolitiker (FDP). Vo 2010 bis 2018 isch er im Schwyzer Bundesrot gsii.

Dr Schneider-Ammann het an dr ETH Züri Elektrotechnik studiert un het 1977 mit em Diplom abgschlosse. Anne 1982/83 het er e "Master of Business Administration" an dr Schuel INSEAD z Fontainebleau bi Paris erworbe.

Anne 1978 isch er Projäktleiter bi Oerlikon-Bührle worde, 1981 isch er in s Maschinebauunternähme vu dr Familie vu syre Frau Katharina Schneider-Ammann yydrätte, zerscht as Prokurist, syt 1990 as Presidänt vu dr Ammann Group. Syt dr Deilnahm vu dr Ammann Group an dr Sanierig vu dr Mikron Technology Group anne 2003 isch er dert au Presidänt vum Verwaltigsrot. Däm Gremium het er scho dervor as Mitglid aaghert. Syter anne 1998 nimmt er au Yysitz im Verwaltigsrot vu dr Swatch Group, in dr dertige oberschte Muetergsellschaft Swatch Group SA. Syt 1999 presidiert er dr Verband vu dr schwyzerische Maschine-, Elektro- un Metallinduschtri Swissmem; derzue isch er Vizepresidänt vum Wirtschaftsdachverband Economiesuisse. 

Anne 1999 isch dr Schneider-Ammann in dr Nationalrot gwehlt wore. In dr Johr 2003 un 2007 isch er widergwehlt wore. Är ghert dr "Kommission fir Wirtschaft un Abgabe" aa.

Dr Johann Schneider-Ammann isch am 22. Septämber 2010 in dr Ersatzwahl vum Hans-Rudolf Merz näbe dr Simonetta Sommaruga zum neje Bundesrots-Mitglid gwehlt wore. Am 1. November het er sis Amt im Eidgenössische Volkswirtschaftsdepartement (EVD) aaträte. Im 2016 isch er dr Bundespräsident vo dr Schwiiz gsi. Am 25. Septämber 2018 het dr Schneider-Ammann sy Ruggdritt per 31. Dezämber bekannt gee.

Dr Schneider-Ammann isch ghyrote un het zwei Chinder. Är isch Burger vu Hasle bi Burgdorf un wohnt z Langethal.



</doc>
<doc id="28825" url="https://als.wikipedia.org/wiki?curid=28825" title="Simonetta Sommaruga">
Simonetta Sommaruga

D Simonetta Sommaruga (* 14. Mai 1960 z Zug, heimetbrächtigt z Lugano un Eggiwil) isch e Schwyzer Bolitikeri (SP). Am 22. Septämber 2010 isch si in de Schwyzer Bundesrot gwählt worde.

D Sommaruga isch mit zwee Brieder un eire Schweschter z Sins, Kanton Aargau, ufgwachse. Si isch uf s Gymnasium z Immesee, Kanton Schwyz gange, un het s mit dr Matura abgschlosse. Derno het si sich z Lozärn, z Kalifornie un z Rom zur Pianischti uusbildet. Vu 1988 bis 1991 het si an dr Universität Friburg Anglischtik un Romanischtik studiert.

Uusgangspunkt vu ihre bolitische Karriere isch ihri Detigkeit as Gschäftsfiereri vu dr Stiftig fir Konsumänteschutz gsi, wu si vu 1993 bis 1999 uusgiebt het un wu si in dr Dytschschwyz effetli bekannt gmacht het. Si isch hite Presidänti vu däre Stiftig un vu dr Entwickligshilfeorganisation Swissaid.

Vu 1998 bis 2005 het d Sommaruga em Gmeirot vu Köniz aaghert. Vu 1999 bis 2003 isch si Nationalreti gsi. Syt 2003 ghert si em Ständerot aa.

Am 22. Septämber 2010 isch si bi dr Bundesrots-Ersatzwahl fir dr Moritz Leuenberger mit 159 Stimme im vierte Wahlgang in dr Bundesrot gwehlt wore. Ihres Amt het si am 1. November 2010 übernoh und s Eidgenössisch Juschtiz- und Polizeidepartement (EJPD) übernoh.

Am 5. Dezember 2013 isch d Sommaruga mit 180 vo 205 gültige Stimme zue de Vize-Bundespräsidentin für s Johr 2014 und am 3. Dezember 2014 mit 181 vo 246 Stimme zur Bundespresidänti für s Jahr 2015 gwählt worde.

Mit dr Ernöierigswahle vom Bundesrot Endi 2018 häts e Rochade i dr Departementsverteilig gee. Sit em 1. Jänner 2019 isch d Simonetta Sommaruga Vorsteheri vum Eidgenössische Departement fir Umwelt, Verchehr, Energii und Kommunikazion (UVEK). Und sit em 1. Jänner 2020 isch si zum zwöitemol Bundespresidänti.

D Simonetta Sommaruga isch mit em Schriftsteller Lukas Hartmann ghyrote un wohnt z Spiegel bi Bärn. 




</doc>
<doc id="28826" url="https://als.wikipedia.org/wiki?curid=28826" title="Kanton Appenzell">
Kanton Appenzell

De Kanton Appezäll isch e Mitgliid vo de Alte Eidgnosseschaft gsi. Er isch ane 1597 bi de ”Appezäller Landdeilig“ i die beide Halbkantön Appezäll Innerrhode und Appezäll Usserrhode ufdeilt worde.

De Name "Appezäll" (vo latiinisch "abbatis cella") bedütet «Zälle (d. h. Guetsbsitz) vom Abt». Das beziet sich uf d Fürstabtei Sanggalle, won e grosse Iifluss uf das Gebiet usgüebt het. 1411 isch Appezäll e Zuegwandte Ort vo de Eidgnosse worde und 1513 e Vollmitgliid vo de Eidgnosseschaft. Die konfessionelle Komflikt in der Zit vo der Gegereformation hai drzue gfüert, ass sich der Kanton 1597 in s katholische Innerrhode und s reformierte Usserrhode deilt het.

«Kanton Appezäll» isch as Sammelbegriff für beidi Deil zsäme in Gebruch bliibe, isch aber hüte veraltet. Meistens redet mä vo «de beiden Appezäll» (politisch) oder vom «Appezällerland» (geographisch), wenn mä Inner- und Usserrhode zsämme meint. Hüfig ghört mä «s Appezäll», was aber falsch isch.

Im 7. und 8. Johrhundert het d Besiidlig vom Appezällerland de Glatt nooch agfange. Im geistige und kulturelle Beriich het s Chloster Sanggalle grossi Bedütig gha. Im Johr 907 het der Abt und Bischof Salomo im Chloster Sanggalle d Chillehöri Herisau erschaffe. Us sällere Zit findet mä die ersti Nennig von ere Chille z Herisau. Im Johr 1071 het s e Neubruch im Dalchessel a de obere Sittere ge und e Chille isch gstiftet worde. Der Name Appezäll wird denn zum erste Mol gnennt, als "abbatis cella".

Im Lauf vo de Appezällerchrieg gege d Fürstabtei Sanggalle het 1403 d Schlacht bi Vöglinsegg stattgfunde und 1405 d Schlacht am Stoss gege d Habsburger. D Appezäller hai die Schlachte gwunne, hai aber Understützig vo der Eidgenosseschaft gsuecht, und 1411 isch Appezäll e Zuegwandten Ort vo de acht alten Ort worde. Im Komflikt mit der Abtei hai si sich em Schiidspruch vo de Eidgenosse, wo zwar d Rächt vom Fürstabt beschränggt het, aber nid welle füege. So si d Riichsacht und denn dr Bann und s Interdikt über se usgsproche worde, und der Graf Friedrich VII. vo Toggeburg, unterstützt vom Ritterbund vom St. Jörgeschild, het 1428 d Appezäller im Gfächt bi der Letzi bi Hueb in der Nöchi vo Herisau gschlage. Denn hai d Appezäller der Schiidspruch doch agnoh und im Abt d Abgoobe wider afo zahle. Si si aber as eigeständigs Staatswäse vo der Abtei anerkennt worde und si mit de Eidgenosse verbündet bliibe. Im Johr 1513 isch Appezäll as 13. Ort in d Eidgenosseschaft ufgnoh worde. 



</doc>
<doc id="28828" url="https://als.wikipedia.org/wiki?curid=28828" title="Brigit Wyss">
Brigit Wyss

D Brigit Wyss (* 22. April 1960 z Lüsslige, heimetbrächtigt z Lüsslige) isch e Schwyzer Bolitikeri (Grieni).

D Brigit Wyss isch glehrti Schryyneri un Psychiatri-Chrankeschweschter. No ihre Uusbildige het si d Matura uf em zwete Bildigswäg gmacht un het derno Rächtswisseschafte studiert. Si schafft hite as Jurischti im Umwältberyych. 

Syt em Jänner 2004 ghert d Wyss em Gmeirot vu dr Stadt Solothurn aa. Vu April 2005 bis Novämber 2007 isch si Kantonsreti vum Kanton Solothurn gsi. Syt em 3. Dezämber 2007 isch d Wyss im Nationalrot. Dert isch si Mitgled vu dr Gschäftspriefigskommission (GPK) un vu dr Kommission fir Rächtsfrage (RK). Bi dr Wahle 2011 isch d Brigit Wyss nit wider gwehlt wore. 

D Brigit Wyss het zue dr drej griene Kandidate ghert, wu si fir d Bundesrotsersatzwahl in dr Spotjohrsession 2010 z Verfiegig gstellt gha hän. Am 3. Septämber 2010 isch si vu dr Fraktion vu dr Griene schließli au as Bundesrotkandidati nominiert wore.

D Wyss isch ledig un het zwei Chinder. Si wohnt z Solothurn.



</doc>
<doc id="28829" url="https://als.wikipedia.org/wiki?curid=28829" title="Jean-François Rime">
Jean-François Rime

Dr Jean-François Rime (* 28. Juni 1950 z Friburg, heimetbrächtigt z Charmey) isch e Schwyzer Bolitiker (SVP).

Dr Rime isch vu Juni 1989 bis Februar 1991 im Gmeirot vu Bulle gsi. Anne 2003 isch er in dr Nationalrot gwehlt un isch bi dr Barlemäntswahle 2007 bstetigt wore. Vum 1. Dezämber 2003 bis zum 2. Dezämber 2007 het er Yysitz gha in dr "Kommission fir Wirtschaft un Abgabe" gha. Ab em 3. Dezember 2007 bis zum 3. Oktober 2008 isch er Mitgliid vu dr Spezialkommission "Legislaturblanig 2007-2011" gsi un vum 3. Dezämber 2007 bis zum 1. März 2009 in dr "Kommission fir Verchehr un Färnmäldewäse". Mittlerwyyli isch er wider in dr "Kommission fir Wirtschaft un Abgabe".

Vu dr Fraktion vu dr Schwyzerische Volkspartei in dr Bundesversammlig isch dr Rime as Kandidat fir d Bundesrotsersatzwahl vum 22. Septämber 2010 nominiert wore.

Dr Rime isch Unternähmer un het e Sägerei. Är isch ghyrote un het drej Chinder. Dr Rime wohnt z Bulle.


</doc>
<doc id="28830" url="https://als.wikipedia.org/wiki?curid=28830" title="Grüne Partei der Schweiz">
Grüne Partei der Schweiz

Di Grüeni Partei vo de Schwiiz (GPS) (französisch "Parti écologiste suisse" (PES), italienisch "Partito ecologista svizzero" (PES)) isch e ökologisch usgrichteti Partei i de Schwiiz.

Us de politische Bewegige füre Umwältschutz isch sit de 1970er Joor die Partei usecho. Als eerschti regionali Grüeni Partei isch anne 1971 die vo Nöieburg entstande. 1979 isch dr Waadtländer Daniel Brélaz als eerschte Grüene in Nazionalroot gwäält woorde, und er isch schynts überhaupt grad der eerscht grüeni Politiker im ene Parlamänt uf dr ganze Wält gsi.

1983 het men als nazionali Tachorganisazioon d "Föderazioon vo de grüene Parteie vo dr Schwiiz" ufgstellt, wi die hütigt GPS woorden isch.

Sit de Abspaltig vo de Grüenliberale GLP isch si politisch im lingge Parteiespektrum aagsidlet.

Der Sitz vo der Nazionalpartei isch z Bärn. Si wird von ere Gschäftsleitig gfüert, wo d Bärner Politikerin Regula Rytz als Parteipresidäntin der Vorsitz het. S Generalsekretariat stoot under der Leitig vo der Regula Tschanz, d Bundespolitiker vo de Grüene koordiniert der Frakzionspresidänt Balthasar Glättli usem Kanton Züri.

Di Grüene sind bi dr Öiropäische Grüene Partei und bi der wältwyten Organisazioon Global Greens drby.

Bi de Wahle vom Schwiizer Parlamänt anne 2019 isch es de Grüene gglunge, i vilne Kantöön meh Schtimme weder früener z hole, und so het’s uf äin Schlaag 17 Sitz im Nazionalroot meh für se ggää. I dr Legislatuur vo 2019 bis 2023 het d Schwiiz 28 grüeni Nazionalrööt. Und au im Ständeroot sind nöie grüeni Lüüt drby. Glychzytig het au d GLP meh Sitz im Nazionalroot gmacht.

Was de Grüenen iiri Zyyl sind, cha me in iirere "Wahlplattform 2019-2013" gseh. Hauptpünkt i däm Programm sind dr Schutz vo dr Natur, e strängi Ruumplaanig, e grüneri Wirtschaft, faire Arbetsbedingige, e staarche "Service public," gueti Läbensbedingige au für d Lüüt i de Stedt und de Bäärge, soziali Grächtikäit und d Mönscherächt.

I de meischte Schwiizer Kantön hei di Grüene Kantonalparteie, zum Teil sogar meh wi eini, wo aber glych alli zu de GPS ghöre:




</doc>
<doc id="28831" url="https://als.wikipedia.org/wiki?curid=28831" title="Reichsacht">
Reichsacht

D Riichsacht (au Acht, vo althochdt. "ahta" = Verfolgig, Verb ächte; au: "proscriptio, Verfestig, Bann") isch en Ächtig (Friid- und Rächtloserklärig) im Heilige Römische Riich Dütscher Nation gsi. Si isch vor allem bi Ladigs- oder Urteilsunghorsam usgsproche worde und het sich uf s ganze Gebiet vom Riich erstreckt. Im Mittelalter isch si vom König beziehigswiis vom Kaiser verhängt worde. In der Früehe Neuzit hai au d Riichsgricht und d Kurfürste s Rächt gha mitzrede bi der Verhängig vo der Riichsacht. D Strof het sich uf altgermanischi Draditione gstützt. Bi de Germane si Verbrächer vom König oder Hofgricht gächtet worde und so usserhalb vo der Gsellschaft gstande. As Vogelfreiji hai si alli ihri Rächt und ihre Bsitz verlore und hai vo jedem chönne umbrocht wärde.


</doc>
<doc id="28833" url="https://als.wikipedia.org/wiki?curid=28833" title="Rupert Grint">
Rupert Grint

Dr Rupert Lloyd Alexander Grint (* 24. Augschte 1988 z Stevenage, Hertfordshire) isch e britische Schauspiiler. Är isch bekannt wore dur Darstellig vum "Ron Weasley" in dr Verfilmige vu dr "Harry-Potter"-Roman.

Dr Grint isch anne 1988 z Stevenage, Hertfordshire, uf d Wält chuu as Suhn vum Souvenirhändler Nigel Grint un dr Huusfrau Joanne Grint geb. Parsons. Är het vier jingeri Gschwischter, e Brueder mit Name James un drej Schweschtere, Georgina, Samantha un Charlotte. Scho ase jung het dr Grint in dr Schuel un mit ere lokale Amateurgruppe Theater gspiilt.

As große Fan vu dr Harry-Potter-Roman het sich dr Grint mit elf Johr ohni Filmerfahrig mit eme Video, wun er e sälber gschribe Lied rappt, fir d Rolle vum "Ron Weasley" in dr Verfilmig vum erschte Roman "Harry Potter und der Stein der Weisen". Dr groß Erfolg vu däm Film het derzue gfiert, ass dr Grint wie syyni beide Schauspiilkollege Daniel Radcliffe (spiilt dr "Harry Potter") un Emma Watson (spiilt d "Hermine Granger") wältbekannt woren isch. Dr Grint sälber sait iber sich, ass är un syyni Filmfigur "Ron Weasley" sich in vile Pinkt ähnli sin – as Byschpel fiert er di rote Hoor, d Angscht vor Spinnobele un syy großi Familie aa

2002 isch er in dr britische Komödie "Thunderpants" näb em Simon Callow un em Stephen Fry as ibermietige junge Brofässer "Alan A. Allen" z sähne. Derno het er sich wider Hogwarts gwidmet un het d Harry-Potter-Furtsetzige "Harry Potter und die Kammer des Schreckens" (2002), "Harry Potter und der Gefangene von Askaban" (2004) un "Harry Potter und der Feuerkelch" (2005) drillt. Derno isch er im Film "Unterwegs mit Evie" mit dr Julie Walters un dr Laura Linney vor dr Kamera gstande. 2007 isch er in dr fimfte Harry-Potter-Verfilmig "Harry Potter und der Orden des Phönix" z säh gsi, 2008 het er dr "Cherry Bomb" drillt.

Zurzyt zellt dr Grint noch em amerikanische Forbes Magazine zue dr Jungschauspiiler z Hollywood, wu am beschte verdiene. Zwische Juni 2007 un Juni 2008 het er Gasche in Hechi vu 5 Mio. US-Dollar iberchuu un isch zämme mit dr Amerikaneri Hilary Duff hinter em Daniel Radcliffe, dr Miley Cyrus, Mary-Kate un Ashley Olsen, der Jonas Brothers, Zac Efron, dr Ashley Tisdale un dr Emma Watson uf Blatz acht gsi.

Anne 2004 het dr Grint d Richard Hale School mit em "General Certificate of Secondary Education" abgschlosse, 

2009 het er sich no Mediebricht mit em Virus H1N1 aagsteckt, au as "Schwyynegrippe" bekannt. Wel s aber nume ne lindi Variante vu dr Infektion gsi isch, het er, wun er wider gsund gsi sich, an dr Premiere vu "Harry Potter und der Halbblutprinz" z London chenne deilneh.



Im Juli 2007 hän si dr Rupert Grint, dr Emma Watson un dr Daniel Radcliffe zämme mit Abdruck vu ihre Händ, Fieß un Zaubwerstäcke vor em "Grauman’s Chinese Theatre" z Los Angeles verebigt.



</doc>
<doc id="28834" url="https://als.wikipedia.org/wiki?curid=28834" title="Daniel Radcliffe">
Daniel Radcliffe

Dr Daniel Jacob Radcliffe (* 23. Juli 1989 z Fulham, London) isch e britische Schauspiiler. Bekannt woren isch er dur d Darstellig vum Harry Potter in dr Verfilmige vu dr glyychnamige Roman vu dr Joanne K. Rowling.

Dr Daniel Radcliffe isch z London as einzig Chind vum Literaturagänt Alan George Radcliffe un dr Casting-Agänti Marcia Jeannine Gresham geb. Jacobson uf d Wält chuu. Syy Vater isch Proteschtant un stammt vu Nordirland, syy Mueter isch Jidi, ihre Nooname "Gresham" isch e Anglisierig vu "Gershon".. Dr Daniel Radcliffe sälber isch Atheischt.

Dr Daniel Radcliffe het scho anne 1999 im Alter vu zeh Johr in dr britische Färnsehproduktion "David Copperfield", ere Verfilmig vum Roman vum Charles Dickens, dr jung David Copperfield gspiilt. Syy Kinodebüt het er 2001 gee in dr John-le-Carré-Verfilmig "Der Schneider von Panama" as Lyynwandsuhn vu dr Jamie Lee Curtis un em Geoffrey Rush.

2001 isch dr Radcliffe wäg em große Erfolg vu "Harry Potter und der Stein der Weisen" glyych wie syyni beide Schauspiilkollege Emma Watson un Rupert Grint, wu d "Hermine Granger" un dr "Ron Weasley" spiile, schnäll wältbekannt wore. Au in dr Furtsetzige "Harry Potter und die Kammer des Schreckens" (2002), "Harry Potter und der Gefangene von Askaban" (2004), "Harry Potter und der Feuerkelch" (2005), "Harry Potter und der Orden des Phönix" (2007) un "Harry Potter und der Halbblutprinz" (2009) het er wider d Hauptroll gspiilt. S letscht Buech vu dr Serie "Harry Potter und die Heiligtümer des Todes" wird in zwee Film ufdeilt, dr erscht Deil isch 2010 in d Kino chuu, drzweet Deil isch fir 2011 blant. Dr Radcliffe het au dr Maps gspiilt im Film "December Boys".

Im Novämber un Dezämber 2002 isch dr Radcliffe e Iberraschigsgascht in e baar Vorstellige vu dr Komödie "The Play What I Wrote", wu vum Kenneth Branagh am Wyndham’s Theatre im Londoner West End inszeniert un mit em "Olivier Award" uuszeichnet woren isch. 2007 het er syy Theaterdebüt gee in s Peter Shaffers "Equus", wun er in dr Roll vum psychisch gsterte Staalbue "Alan Strang" am Gielgud Theatre z London Erfolg het chenne fyyre.

Dr Daniel Radcliffe het e gschetzt Vermege vu 23 Millione Bfund. Zurzyt zellt er noch em amerikanische Forbes Magazine zue dr Jungschauspiiler z Hollywood, wu am beschte verdiene. Zwische Juni 2007 un Juni 2008 het er Gasche in Hechi vu 19 bis 25 Mio. US-Dollar iberchuu un lyt vor dr Amerikanerne Miley Cyrus (* 1992; 15-25 Mio. US-Dollar) un Mary-Kate un Ashley Olsen (* 1986; 15-22 Mio. US-Dollar) uf Blatz eis.







</doc>
<doc id="28835" url="https://als.wikipedia.org/wiki?curid=28835" title="Flandern-Rundfahrt">
Flandern-Rundfahrt

D Flandern-Rundfahrt ("„De Ronde van Vlaanderen“") isch s populärscht Eidagesränne z Belgie un zellt zue dr fimf sognännte Monumänt vum Radsport.

D „Ronde“ findet alljohr Aafangs April statt, genau ei Wuche vor Paris-Roubaix. S Ränne isch Deil vum Rad-Weltcup gsi, wu no dr Saison 2004 abgschaffte woren isch, un isch syter anne 2005 zue dr UCI ProTour, ere nej yygfierte Serie vu dr wichtigschte Radränne vum Johr.

S Eidagesränne dur dr flämisch Deil vu Belgie isch s erscht Mol anne 1913 durgfiert wore. Dr erscht Gwinner isch dr Belgier Paul Deman gsi. Ganz am Aafang isch s no wenig erfolgryych gsi. Noch eme Unterbruch dur dr Erscht Wältchrieg isch s in dr 20er un 30er Johr populärer wore. Derwylscht bis in d 50er Johr wäg em mangelhafte Stroßeuusböu z Flandern uugfehr d Helfti vu dr Strecki nit-asfaltierti Wäg gsi isch, git s hite s Probläm, ass es fascht keini Chopfsteibflaschterstreckine me git. Hite isch d „Ronde“ s wichtigscht Ränne z Flandern un zämme mit Lüttich-Bastogne-Lüttich un em Flèche Wallonne s wichtigscht z Belgie.

Spitzname vum Ränne isch "Vlaanderens mooiste" ("s Schenscht vu Flandern"). Di Hyffe vu flämische Aahänger mache d "Ronde" alljohr wider zum greschte Volksfescht vu Belgie. Z Oudenaarde git s e Museum zue dr Gschicht vu dr Rundfahrt.

D Strecki vu dr Flandern-Rundfahrt änderet sich vu Johr zue Johr nume wenig. S Ränne fangt aa am "Grote Markt" z Brügge un blybt di erschte rund 150 km flach. Im zweete Deil vum rund 250 km lange Ränne fiert d Strecki dur di bielige sognännte „flämische Ardenne“, vilmol uf änge Wäg un iber churzi, gäächi Stich. Doderdur giltet s Ränne as dytli schwärer wie Paris-Roubaix. S Ziil lyt syt 1973 uf em "Halsesteenweg" z Meerbeke.

Wichtig fir dr Uusgang vum Ränne sin di zahlryyche "Hellingen", churzi un giftigi Aastiig vu zmeischt nit meh wie 2 km Lengi un 60–80 m Hecheunterschiid, aber bis iber 20 Brozänt Gäächi, wu derzue zem große Deil nit asfaltiert sin. Am beriemteschte un gferchtetschte sin dr "Oude Kwaremont", dr "Koppenberg" un churz vor em Änd d "Muur vu Geraardsbergen" mit Gäächine bis zue 20 %. In dr letschte Johr isch d Ronde iber sibzeh Helingen gange. S letscht Hindernis vu em Ziil isch dr "Bosberg", rund zeh Kilometer vor em Ziil.

Vil „Hellingen“ wäre scho vor dr Flandern-Rundfahrt in e Hyffe andere flämische Friejohrsklassiker gfahre, z. B. bim Scheldepriis, em E3-Priis, dr Drej Däg vu De Panne oder em Omloop Het Nieuwsblad.

D „Kasseien“ (flämisch fir Chopfsteibflaschter) gehn bi dr Ronde regelmäßig zämme mit dr Hellingen, doderdur sin d Aastiig no schwäärer. Uusnahme bilde nume d Paddestraat un Mater, zwoo rund zwee Kilometer langi flachi Passasche uf Chopfsteibflaschter.

Dr Koppenberg isch vu 1988 bis 2003 us em Programm gnuu wore, wel dr Radfahrer Jesper Skibby uf em rutschige Chopfsteibflaschter uusgrutscht isch un fascht vum Jury-Auto iberfahre wore wär. Mittlerwyyli isch dr Stroßebelag vum Aastiig grindli iberholt wore un dr Berg isch in dr Saison 2006 wider Deil vu dr Strecki gsi. Wel bi dr 90. Flandern-Rundfahrt im Friejohr 2006 nume zeh Fahrer dää Aastiig uf em Rad uffe chuu sin un di andere s Rad hän mieße uffe schalte wäg dr Hyffe Stirz am „Chilchhof vu dr Ambitione“ un dodermit alli Siigschangse verlore gha hän, hän d Organisatore vum flämische „Monumänt“ bin ere Pressekonferänz Aafangs Novämber 2006 bekannt gee, ass dr Koppenberg bi dr Uusgab 2007 nimi gfahre wird. 

Je drej Siig bi dr Flandern-Rundfahrt hän dr Italiener Fiorenzo Magni, d Belgier Achiel Buysse, Eric Leman un Johan Museeuw un dr Schwyzer Fabian Cancellara ufzwyyse. Di einzige dytsche Siiger sin dr Rudi Altig 1964 un dr Steffen Wesemann 2004. Näb em Cancellara isch dr Heiri Suter (1923) dr einzig Schwyzer Siiger gsi.

Syt 2004 git s au ne Fraueränne, wu vu Oudenaarde uus iber di glyych Strecki fiert wie s Manneränne, aber e baar Stund vo däm losgoht. Ränne fir Noowuchsfahrer git s syt 1936 (U23) bzw. 1975 (Juniore).

Am Dag vor em Profiränne git s e Jedermann-Version vu dr Ronde, wu näbe Deilstreckine iber 75 oder 140 km au di komplett original Strecki iber ca. 260 km cha absolviert wäre.



</doc>
<doc id="28836" url="https://als.wikipedia.org/wiki?curid=28836" title="Sitter">
Sitter

D Settere isch en Fluss i de Ostschwiz.

Dr Name Settere isch us "Sidrona" entstande und goht wohrschiinlich uf illyrischi Iiflüss in der Früehzit vo der Besiidlig vom Appezällerland zrugg.

D Settere isch ohni d Quellbäch 49 Kilometer lang. Si entstoht dur dr Zsämmefluss vom "Wissbach", vom "Schwendibach" und vom "Brühlbach" bi der Ortschaft Wissbad. Si flüüst dur vier Schwiizer Kantön: Appezäll Innerrhode, Appezäll Usserrhode, Sanggalle und Thurgau. Si flüüst am Dorf Appezäll und a de Stadt Sanggalle verbii und mündet bim Städtli Bischofszell in d Thur.

Die meiste Brugge vom Sanggaller Bruggewäg füehre über d Settere.



</doc>
<doc id="28838" url="https://als.wikipedia.org/wiki?curid=28838" title="Tour of the Alps">
Tour of the Alps

D Tour of the Alps (bis 2016 Giro del Trentino, dt. "Trentino-Rundfahrt") isch en Etapperennen für Velorennfahrer in dr Trentino-Südtirol Region z Italie. S Renne findet Ändi April statt und het meistens vier Etappe. Wil e schweri Alpenetappe din isch, si e Hufe Fahrer derbi as Vorbereitig uf dr Giro d’Italia, wo bald derno chunnt. 

1962 isch dr Giro del Trentino zum erste Mol usdrait worde. Denn het s en einzelni Etappe gha, wo z Trento aagfange und ufghört het. Dr Enzo Moser het säll Renne gwunne. Aber scho zwei Johr druf het er nüme stattgfunde. Es het zwar 1977 und 1978 wider zwei Renne gee, die wärde aber offiziell nid anerkennt. Sit 1979 wird er jöhrlig gfahre.

Bim Renne vo 1986 het s Klassemänt für Einzelfahrer gee. Es isch e Mannschaftsrenne gsi und het Coppa Italia gheisse. D Mannschaft Carrera-Inoxpran isch Ersti worde.

Sid 2005 ghört s Renne zur UCI Europe Tour, zerst in dr Kategorii 2.1, sid 2011 in dr 2.HC.



</doc>
<doc id="28843" url="https://als.wikipedia.org/wiki?curid=28843" title="Le Corbusier">
Le Corbusier

Le Corbusier (* 6. Oktober 1887 z La Chaux-de-Fonds im Schwiizer Kanton Neueburg; † 27. August 1965 z Roquebrune-Cap-Martin bi Monaco; bürgerlig "Charles-Édouard Jeanneret-Gris") isch e schwiizerisch-französische Architekt, Architekturtheoretiker, Stadtplaner, Moler, Zeichner, Bildhauer und Möbeldesigner gsi.

Le Corbusier isch eine vo de bedütendste und iiflussriichste Architekte im 20. Johrhundert gsi. Si Archidekturleer nimmt sich die räini Funktionalität vo dr Maschine zum Vorbild für d Gstaltig vo Gebäud. S Resultat si klari und äifachi Linie und Körper, wo sich uf die geometrische Grundforme vom Rächtegg, Kräis und Quader stütze. Eso het dr Corbusier dr Raame vom Brutalismus festgläit. 

Siini neue Ideä hai aber au Kontrovärse usglöst und si deilwiis bis hüte umstritte. So sait der Hans Kollhoff, Professor für Architektur an der ETH Zürich: «Seinen rigorosen städtebaulichen Großprojekten ist ein totalitärer Charakter nicht abzusprechen».

Währed em Zweite Wältchrieg het er äng mit em Vichi Régime kollaboriert und mit em Hitler und de Faschiste sympathisiert. Der Lausanner Architekturhistoriker und Professor an der EPFL Pierre Frey beschriibt en eso: «Le Corbusier war ein radikaler Theoretiker einer Art räumlichen Eugenik und ein rabiater Antisemit … Le Corbusier hätte, ohne mit der Wimper zu zucken, auch für Hitler gebaut.»<ref name="ww40/09">"Le Corbusier – Grossbaumeister des Faschismus". In: "Die Weltwoche", 40/09, 30. September 2009</ref>
De "Le Corbusier" hät e paar Uuszaichnige und Ehre-Dökter übercho. Er isch au uf de aktuelle Schwizer 10-Franke-Noote dargstellt.










</doc>
<doc id="28845" url="https://als.wikipedia.org/wiki?curid=28845" title="Rothaus Regio-Tour">
Rothaus Regio-Tour

D Rothuus Regio-Tuur (dt. "Rothaus Regio-Tour", bis 2001: "Regio-Tour") isch e international Etapperänne in dr UCI-Kategori 2.1, wu alljohr im Augschte im Drejeckland Dytschland-Frankryych-Schwyz stattfindet.

S Ränne isch anne 1985 z Gundelfinge bi Fryybeg vum "Rudi Renz" grindet wore. Syterhär het sich des fimfdägig Radränne zue eim vu dr hochklassige Mehdagesränne z Dytschland entwicklet un het 2009 zum 25. Mol stattgfunde. Draditionäll wird ei Etappe uf franzesischem Bode dur s Elsass uusdrait. D Tuur hert alliwyl uf mit ere Etappe z Vogtsburg am Chaiserstuel.

D Rothuus Regio-Tuur isch vu 2005 bis 2008 Deil vu dr UCI Europe Tour gsi un syt 2006 isch si Deil vu dr neje Dytsche Meischterschaft (TUI-Cup).

Titelsponsor isch syt 2002 di Badisch Staatsbröuerej Rothuus.

Anne 2009 het d Rothuus Regio-Tuur s erscht Mol as Junioreränne mit Nationalmannschafte vom 20. bis 23. Augschte stattgfunde. Statt dr Profi-Radsportler sin jetz di beschte 17 un 18 Johr alte Radsportler aadrätte un hän uf dr vier Etappe dur s Markgreflerland, s Elsass, am Hochryy lang un dur dr Chaiserstuel um Siig gchämpft. Au im Johr 2010 isch d Rothuus Regio-Tuur e Junioreränne gsi.

Bekannti Siiger sin dr Mario Cipollini (1987), dr Jan Ullrich (1996) un dr Alexander Winokurow (2004). Dr Laurent Brochard isch mit zwee Siig (1994, 2002) dr bishärig Rekordsiiger.



</doc>
<doc id="28851" url="https://als.wikipedia.org/wiki?curid=28851" title="Lüttich–Bastogne–Lüttich">
Lüttich–Bastogne–Lüttich

Lüttich–Bastogne–Lüttich (franzesisch "Liège–Bastogne–Liège") isch eis vu dr elteschte hite no uusdraite Eidagesränne im Radsport. S zellt zue dr fimf sognännte Monumänt vum Radsport.

S Ränne Lüttich–Bastogne–Lüttich, wu dur dr wallonisch Deil vu Belgie fiert, isch anne 1892 s erscht Mol uusdrait wore un het wäge däm dr Ehrename "La Doyenne" (Di Eltscht). No elter isch nume Mailand–Turin, wu anne 1876 s erscht Mol stattgfunde. Lüttich–Bastogne–Lüttich findet alljohr im April statt un isch bis anne 2004 Deil vum Rad-Wältcup gsi as eis vu zeh Ränne. Wu dr Wältcup abgschafft woren isch, het s ab 2005 drej Johr lang zue dr nej yygfierte UCI ProTour, ere Serie vu dr wichtigschte Radränne im Johr.

Lüttich–Bastogne–Lüttich giltet wäg em seli bielige Profil dur di wallonische Ardenne as ein vu dr schwärschte Klassiker im Radsport. D Strecki änderet sich vu Johr zue Johr nume wenig. Vor allem dr zweet Deil vum rund 250 Kilometer lange Ränne fiert iber e baar relativ churzi, aber gäächi Stich "(Côtes)", wu vilmol s Ränne entscheide. Am beriemteschte isch d "Côte de la Redoute". Wel s im Finale vil sonigi Aastig nochenander het, isch s au fir klassischi Bärgfahrer megli, des Ränne z gwinne. Dur di all greßer Spezialisierig vu dr Fahrer isch des bi dr andere Monumänt vum Radsport fascht nimi megli. S Ziil lyt an eme Aastiig z Ans, ere chleine Stadt bi Lüttich.

Di meischte Siig bi dr „Doyenne“ het dr Eddy Merckx ufzwyyse, wu zwische 1969 un 1975 insgsamt fimf Mol gwunne het. Di einzige dytsche Siiger sin dr Hermann Buse 1930 un dr Dietrich Thurau 1979 gsi. Schwyzer Siiger sin dr Ferdy Kübler (1951, 1952), dr Josef Fuchs (1981), dr Mauro Gianetti (1995), dr Pascal Richard (1996) un dr Oscar Camenzind (2001) gsi.

Syt 1987 git s au ne U23-Version vu Lüttich–Bastogne–Lüttich



</doc>
<doc id="28852" url="https://als.wikipedia.org/wiki?curid=28852" title="Eddy Merckx">
Eddy Merckx

Dr Eddy Merckx (* 17. Juni 1945 z Meensel-Kiezegem, Belgie; eigetlig Edouard Louis Joseph Baron Merckx) isch en ehemolige belgische Profi-Velorennfahrer und hüt en Undernähmer. 

Der Merckx isch – gmässe an der Quantität und der Qualität vo siine Siig – der erfolgriichsti männligi Velorennfahrer in der Gschicht vom Velorennsport. Er het je fümf Mol die beide wichtigste Toure, d Tour de France und dr Giro d’Italia gwunne und eimol d Vuelta a España. Er isch in alle Diszipline vom Velosport hervorragend gsi: Er het Eidagklassiker gwunne, Etapperenne und Sächsdagerenne, er het uf de Bärgetappe dominiert, bim Zitfahre und bi Sprint. Vo 1969 bis 1975 het er siibemol s Super Prestige Pernod Klassemänt gwunne, wo zu säller Zit em spötere Velowältcup- bzw. em UCI-ProTour-Klassemänt entsproche het. Wil er so sehr uf s gwünne us gsi isch, het men em dr «Kannibal» gsait. 

E Mehrheit vo Velosportexperte luegt en hüt as der grössti Velorennfahrer vo allne Zite a., so unter andere der Lance Armstrong, der Bernard Hinault und der Miguel Indurain und d "Cycling Hall of Fame".

Zehlt mä alli Renne – also au d «Volksfestrenne», wo z Holland und z Belgie sehr beliebt si, und anderi chliineri Verastaltige – so het der Merckx zwüsche 1965 und 1978 im Ganze über 530 Velorenne gwunne:
Nume d Französin Jeannie Longo isch mit bishär 1'091 Siig erfolgriicher gsi as är.




</doc>
<doc id="28853" url="https://als.wikipedia.org/wiki?curid=28853" title="Mailand–Turin">
Mailand–Turin

Mailand–Turin isch s eltscht Eidagesränne im Radsport, wu s hite no git. S Ränne, wu vu Mailand uf Turin fiert, het s erscht Mol anne 1876 stattgfunde un isch dodermit no elter wie di franzesische Klassiker Paris–Brest–Paris un Bordeaux–Paris (beedi 1891 zem erschte Mol). S isch aber erscht 1894 zem zweite Mol durgfiert wore un wird erscht syter anne 1911 regelmäßig uusdrait.

Mailand–Turin wird vu RCS MediaGroup veraastaltet, wu au dr Giro d’Italia organisiert un Gazzetta dello Sport uusegit.

Bis hite giltet Mailand–Turin as ein vu dr wichtigschte italienische Radklassiker un isch vum Radsportwältverband UCI as "1.HC", dr hegschte Kategori unter dr ProTour, yygstapflet. 2005 un 2006 het Mailand–Turin wider am draditionälle Termin im März stattgfunde un as erschts italienischs Eidagesränne im Friejohr fungiert. Vu 1987 bis 2004 isch dr Ränntermin an s Änd vu dr Radsportsaison (Mitti Oktober) verleit gsi. No zwei Johr Unterbrächig findet s 2010 wider im Oktober statt.

As wichtigschte Aastiig vum rund 200 km lange Ränne giltet dr rund 600 Meter hoch Bärg Superga vor dr Dor vu Turin. S relativ eifach Profil macht s Ränne zue eim vu dr schnällschte Klassiker im Radsport: 1999 het dr Markus Zberg gwunne mit ere Durschnittsgschwindigkeit vu 45,75 km/h.

D Siigerlischt vu Mailand–Turin isch dytli bregt vu italienische Fahrer. Bis hite het s nume 18 uusländischi Siig, di groß Mehrzahl dodervu in dr jingere Zyt. Rekordhalter vum Ränne isch dr Costante Girardengo mit fimf Erfolg zwische 1914 un 1923. As einzige Dytsche het dr Rolf Gölz 1988 un 1989 gwunne. Schwyzer Siiger sin dr Oscar Egg (1914), dr Ferdy Kübler (1956), dr Niki Aebersold (1998) un dr Markus Zberg (1999) gsi.


</doc>
<doc id="28856" url="https://als.wikipedia.org/wiki?curid=28856" title="Paris–Tours">
Paris–Tours

Paris–Tours isch e Stroße-Radränne, wu syter anne 1896 alljohr im Spotjohr uusdrait wird. Veraastaltet wird des Eidagesränne vu dr Amaury Sport Organisation (ASO. Bis 2004 isch s Deil vum Rad-Wältcup gsi as eis vu zeh Ränne. Wu dää abgschafft woren isch, het s vu 2005 bis 2007 zue dr nej yygfierte UCI ProTour ghert, ere Serie vu dr wichtigschte Radränne vu Johr. Wäg em Konflikt zwische dr ASO un em internationale Radsportverband UCI isch s Ränne syt 2008 Deil vu dr UCI Europe Tour.

D Lengi vu dr Rännstrecki het im Lauf vu dr Johr zwische 246 km un 342 km gschwankt, vor allem in dr 1920er-Johr het s die lange Streckine gee. 2009 isch si bi 230 km gläge. Vier Fahrer hän s Ränne je drejmol gwunne: dr Gustave Danneels (1934, 1936, 1937), dr Paul Maye (1941, 1942, 1945), dr Guido Reybrouck (1964, 1966, 1968) un dr Erik Zabel (1994, 2003, 2005).

Näbe dr Siig vum Erik Zabel het s no anne 1970 (Erik Tschan) un 2013 (John Degenkolb) dytschi Siig bi däm Radklassiker gee. Schwyzer Siiger sin dr Oscar Egg (1914) un dr Heiri Suter (1926, 1927) gsi



</doc>
<doc id="28860" url="https://als.wikipedia.org/wiki?curid=28860" title="Paris–Roubaix">
Paris–Roubaix

Paris–Roubaix isch eis vu dr beriemteschte Eidagesränne im Radsport un zellt zue dr fimf sognännte Monumänt vum Radsport.

S Ränne, wu s erscht Mol anne 1896 uusdrait woren isch, findet alljohr Mitti April z Nordfrankryych statt un wird "La Reine des Classiques" (Chenigi vu dr Klassiker) gnännt, aber au "L'Enfer du Nord" (d Helli vum Norde). S isch as eis vu zeh Ränne Deil vum Rad-Weltcup gsi, bis dää no dr Saison 2004 abgschafft woren isch, derno het s drej Johr zue dr nej grindetet UCI ProTour ghert, ere Serie vu dr wichtigschte Radränne vum Johr.

D Strecki vu Paris–Roubaix änderet sich vu Johr zue Johr nume wenig. Dää Friejohrsklassiker fangt aber scho syt 1977 nimi z Paris aa, derfir rund 80 km nerdli dervu, vor em Schloss z Compiègne. Karakteristisch fir Ränne, wu ganz flach isch, sin die beriemte "Pavés": Wäg – zem Deil no us em 19. Johrhundert – mit grobem Chopfsteibflaschter, wu des Ränne bsundersch schwär mache, vor allem bi schlächtem Wätter. Dr Siiger vu Paris–Roubaix chunnt wäge däm e Pokal in Form vume Bflaschterstei iber. Hite wäre vil Pavés vu dr franzesische Regierig extra fir dr Radklassiker erhalte. Dr wohl gferchtetscht Pavéabschnitt isch dää dur dr Wald vu Wallers-Arenberg, d "Trouée d'Arenberg", wu no zwei Drittel vum rund 260 km lange Ränne vilmol scho ne Vorentscheidig bringt. 2005 isch e Deil vum Bflaschter ufwändig reschtauriert, dr Abschnitt insgsamt e weng entschärft wore; är het aber syy Bewärtig as 5-Stärn-Abschnitt (hegschti Schwirigkeitsstapfle) bhalte. In dr ähnli schwirige Pavéabschnitt vu Mons-en-Pévèle un Le Carrefour de l'arbre im letschte Rännviertel git s au vilmol e Vorentscheidig.

D meischte Siig in dr "Helli vum Norde" het dr Belgier Roger De Vlaeminck ufzwyyse, wu zwische 1972 un 1977 insgsamt vier Mol uf dr Radrännbahn vu Roubaix triumphiert het. Zwaimol hän dytschi Fahrer Paris–Roubaix gwunne: dr Josef Fischer, wu di erscht Uusdragig anne 1896 gwunne het, un dr John Degenkolb anne 2015. Schwyzer Sigger sin dr Heiri Suter (1923) un dr Fabian Cancellara (2006, 2010 un 2013) gsi. Mit fimf Siig in segs Johr het in dr zwote Heflti vu dr 1990er Johr s Team Mapei dr Chopfsteibflaschter-Klassiker dominiert. Zweimol (1996 un 1998) het d Mannschaft sogar alli drej Podiumsplätz chenne bsetze.

Dr Vélo Club Roubaix duet all zwei Johr Jedermann-Uusgab vu Paris–Roubaix veraastalte, wu uf em Orginalkurs näbe Deilstreckine iber 120 km oder 190 km au di ganz Strecki vum Profiränne vu ca. 260 km chenne absolviert, alli drej Variante hän as Ziil s Vélodrome vu Roubaix.

Bi dr 105. Uusgab anne 2007 hän d Fahrer insgsamt 28 Chopfsteibflaschter-Passasche mieße iberwinde. D Sektore sin in d Kategorie 1 bis 5 yydeilt, doderbyy isch 5 di hegscht Stapfle. Fir d Kategorisierig zellt dr Zuestand vum Chopfsteibflaschter, d Lengi vum Abschnitt un au d Lag im Ränne. 2007 sin dr "Wald vu Arenberg", "Mons-en-Pévèle" un dr "carrefour de l'Arbre" in d Kategori 5 yydeilt gsi. Insgsamt hän 52,7 Kilometer Chopfsteibflaschter mieße bewältigt wäre..

S Junioreränne lauft unter em Name "Le Pavé de Roubaix".



</doc>
<doc id="28861" url="https://als.wikipedia.org/wiki?curid=28861" title="Lombardei-Rundfahrt">
Lombardei-Rundfahrt

D Lombardei-Rundfahrt (ital. „Giro di Lombardia”) isch draditionäll s letscht groß Radränne im Johr. S zellt zue dr fimf sognännte Monumänt vum Radsport. S italienisch Eidagesränne findet alljohr Mitti Oktober statt un isch dodermit s einzig „Monument“, wu nit im Friejohr uusdrait wird. S isch as eis vu zeh Ränne Deil vum Rad-Weltcup gsi, bis dää no dr Saison 2004 abgschafft woren isch, derno het s drej Johr zue dr nej grindetet UCI ProTour ghert, ere Serie vu dr wichtigschte Radränne vum Johr.

D Lombardei-Rundfahrt isch s erscht Mol anne 1905 im Königriich Italie durgfiert wore, aagregt dur dr italienisch Radrännfahrer Giovanni Gerbi, wu au di erscht Uusdragig gwunne het. Syt 1907 wird s Ränne organisiert vu dr wichtigschte Sportzytig vum Land, dr "La Gazzetta dello Sport". Mit Uusnahm vu dr Johr 1943 un 1944, wu d Uusdragig wäg em 2. Wältchrieg uusgfallen isch, isch s „Ränne vu dr fliegige Bletter” alljohr durgfiert wore.

Rekordgwinner isch dr Fausto Coppi mit fimf Siig (dervu viermol in nochenander), viermol het dr Alfredo Binda gwunne. Dyschti Siiger het s bi dr Lombardei-Rundfahrt nonig gee, viermol isch dr Siiger e Schwyzer gsi: Tony Rominger (1989 un 1992), Pascal Richard (1993), Oscar Camenzind (1998).

Au wänn d Strecki im Lauf vu Johr vilmol gänderet woren isch, bildet dr Ufstiig vu Bellagio zue dr Madonna del Ghisallo bi Magreglio draditionäll eis vu dr Haupthindernis vum Ränne, wu vilmol d Vorentscheidig gfallen isch, wel sich do Uusryssergruppe mit em spetere Siiger vu dr Rundfahrt bildet hän. Syt 2004 lyt s Ziil z Como am Stade vum Comer See. Im Lauf vu dr Gschicht het s vil Start- un Ziilort gee:


Dr Piccolo Giro di Lombardia ("alem. Chleini Lombardei-Rundfahrt") isch e Eidagesränne fir Amateur un U23-Fahrer.




</doc>
<doc id="28862" url="https://als.wikipedia.org/wiki?curid=28862" title="Tirreno–Adriatico">
Tirreno–Adriatico

Tirreno–Adriatico isch e eiwichigi Radrundfahrt, wu alljohr im Merz uusdrait wird. Si ghert zue dr UCI ProTour, ere Serie vu dr wichtigschte Radränne im Johr, wu anne 2005 yygfiert woren isch, un syt 2009 zem UCI World Calendar

S Etapperänne zwische dr weschtitalienische tyrrhenische Kischte un dr oschtitalienische Adriakischte bietet mit ihrem abwägsligsryyche Profil vor allem dr Sprinter un dr Allroundfahrer vil Megligkeite un het sich in dr Zwischezyt fescht etabliert näb em Etapperänne Paris–Nizza, wu glyychzytig uusdrait wird. S Ränne giltet as gueti Vorbereitig uf dr Friejohrsklassiker Mailand–San Remo. 

Rekordsiiger isch dr Belgier Roger De Vlaeminck, wu s Ränne zwische 1972 un 1977 segs Mol nochenander gwunne het. Dr einzig dytsch Siiger isch dr Andreas Klöden anne 2007 gsi. Schwyzer Siiger sin dr Erich Mächler (1988), dr Tony Rominger (1989 un 1990), dr Rolf Järmann (1998) un dr Fabian Cancellara (2008) gsi.



</doc>
<doc id="28878" url="https://als.wikipedia.org/wiki?curid=28878" title="Kanton Fricktal">
Kanton Fricktal

</small>

Der Kanton Frickdaal isch e Kanton vo der Helvetische Republik gsi. Er isch us de Gebiet, wo denn zu Östriich ghört hai, bildet worde und het us de hütige aargauische Bezirk Rhiifälde und Laufeburg bestande. Der Kanton Frickdaal het’s vo 1802 bis 1803 gää.

Am Ändi vom 18. Johrhundert isch der Briisgau non e Deil vo der habsburgische Provinz Vorderöstriich gsi. Au s Frickdaal, wo südlich vom Rhii lit, het derzue ghört. 1799, ei Johr noch der Usrüefig vo der Helvetische Republik, si französischi Druppe au in s Frickdaal iimarschiert. D Brüeder Karl und Sebastian Fahrländer us Etteheim und e baar anderi hai gueti Beziehige zu füehrende französische und schwiizerische Politiker gha und hai d Gründig vom ene eigeständige Kanton Frickdaal chönne duresetze. Si hai sech drbii uf d Friidensverdräg vo Campo Formio (1797) und Lunéville (1801) berüeft, wo genau das vorgseh hai.

Im Dezämber 1801 isch im Pfarrhuus vo Eike e Verfassig gschriibe worde, und am 20. Februar 1802 isch schliesslig der neu Kanton usgrüeft worde. As Hauptstadt het mä Laufeburg bestimmt. Wil der Statthalter Sebastian Fahrländer sich z energisch benoh het, isch er stark kritisiert worde und siini Gegner hai im Septämber 1802 in ere Beiz z Frick d Gmeindiverdräter zsämmegrüeft und der Statthalter für abgsetzt erklärt. D Hauptstadt isch denn uf Rhiifälde verleit worde.

D Frickdaaler hai sich diplomatisch stark bemüeht, d Uflösig vo ihrem Kanton z verhindere, aber am 19. Februar 1803, also genau noch eme Johr, het er ufgört z existiere. Dr Napoleon het am 19. März in der Mediationsakte d Verschmelzig mit de Kantön Aargau und Bade verfüegt.




</doc>
<doc id="28879" url="https://als.wikipedia.org/wiki?curid=28879" title="Polen-Rundfahrt">
Polen-Rundfahrt

D Polen-Rundfahrt "(offiziäll Tour de Pologne, poln. "Wyścig Dookoła Polski")" isch e Radsport-Etapperänne wu alljohr im Septämber durgfiert wird. S umfasst zmeischt sibe oder acht Etappe un isch s erscht Mol anne 1928 uusdrait wore. In dr erscht Johr isch d Rundfahrt nume ab un zue veraastaltet wore, syter 1952 derno alljohr. Bis am Aafang vu dr 1990er Johr sin nume Amateur zuegloo gsi. Syt 2005 ghert d Pole-Rundfahrt zue dr nej yygfierte UCI ProTour, dr Serie vu dr wichtigschte Radränne im Johr. 

Rekordsiiger sin Dariusz Baranowski un dr Marian Więckowski, wu d Pole-Rundfahrt je drejmol gwunne hän. Dytschi Siiger sin dr Stefan Schumacher (2006) un dr Jens Voigt (2008) gsi. E Schwyzer Siig het s einmol gee, wu dr Rolf Järmann anne 1997 gwunne het.

D Pole-Rundfahrt isch noch dr Tour de France konzipiert worde. D Warschauer Velofahrgsellschaft und d Sportzitig Przegląd Sportowy, wo z Krakau uusegee wird, hai dr Vorschlaag gmacht und im Summer vo 1928 isch s erste ‹Renne um Pole ume› (Wyścig Dookoła Polski) abghalte worde. 71 Rennfahrer hai mitgmacht und s Renne isch fast 1500 km lang gsi. Dr Felix Więcek vom Bydgoszcz Veloklub het gwunne. Bis zum Zwaite Wältchrieg het s Renne vier Mol stattgfunde. Dr Bolesław Napierała, wo dr Übername ‹Diiger vo dr Strooss› gha het, het s zwai Mol (1937 und 1939) gwunne. Die früehje Renne hai sich stark vo de spööter underschiide: d Etappe si vil lenger gsi (bis zu dreihundert Kilometer), d Fahrer hai ihri Velo sälber müesse flicke und wenn si Hunger gha hai, si si vom Velo abgstiige und in e Beiz gange go ässe.

Noch em Chrieg hai dr Polnisch Veloverein und dr Zitigsverlag Czytelnik 1947 e nöis Renne organsiert, wo vier Etappe lange gsi isch. Dr Stanislaw Grzelak vo Tramwajarz Lodz het das gwunne. Bis 1993 isch d Pole-Rundfahrt nie wichdig worde, wil d Behörde s «Friidensrenne» vorzooge hai. Dank em Czesław Lang, wo bi dr Olympiade vo 1980 e Silbermedallie gwunne het und 1993 Diräkter vo dr Rundfahrt worden isch, isch d Pole-Rundfahrt e UCI World Ranking Renne worde: 1997 in dr Brofikategorii 2.4, 2001 in dr Kategorii 2.2. Sid 2005 ghört si zur UCI ProTour.

Uf dr dritte Etappe vu dr Pole-Rundfahrt 2019 isch dr 22-jehrig Belgier Bjorg Lambrecht noch eme schwäre Sturz gstorbe.

D Pole-Rundfahrt isch in de Umfrooge vo dr Przegląd Sportowy in de Johr 1995, 1996, 2004 und 2008 zur ‹Beste Sportveraastaltig vom Johr› gwehlt worde.



</doc>
<doc id="28881" url="https://als.wikipedia.org/wiki?curid=28881" title="Grand Prix Cycliste de Montréal">
Grand Prix Cycliste de Montréal

Dr Grand Prix Cycliste de Montréal isch e kanadischs Radränne.

Des Eidagesränne isch am 12. Septämber 2010 zem erschte Mol durgfiert wore. S Ränne ghert syt 2010 zue dr UCI ProTour, ere Serie vu dr wichtigschte Radränne im Johr. Gwunne het di erscht Uusgab dr Holländer Robert Gesink. Dr Grand Prix Cycliste de Montréal isch näb em Grand Prix Cycliste de Québec s einzig Pro-Tour-Ränne uf em amerikanische Doppelkontinänt un zämme mit dr auschtralische Tour Down Under s einzig Pro-Tour-Ränne usserhalb vu Europa.

Ähnlig wie bim Grand Prix Cycliste de Québec, wu zwee Däg dervor uusdrait wird, mien d Fahrer 189 km uf eme 12,6km lange Rundkurs duh Montréal zrucklege. Dr aaspruchsvoll Rundkurs fiert rund um d Universitet Montréal. In jedere vu dr 15 Rundine mien d Fahrer 229 Hechemeter iberwinde, wu uf drej chleini Aastig (mit bis zue 11% Gäächi) verdeilt sin.



</doc>
<doc id="28882" url="https://als.wikipedia.org/wiki?curid=28882" title="Grand Prix Cycliste de Québec">
Grand Prix Cycliste de Québec

Dr Grand Prix Cycliste de Québec isch e kanadischs Radränne.

Des Eidagesränne isch am 10. Septämber 2010 zem erschte Mol durgfiert wore. S Ränne ghert syt 2010 zue dr UCI ProTour, ere Serie vu dr wichtigschte Radränne im Johr. Gwunne het di erscht Uusgab dr Holländer Franzos Thomas Voeckler. Dr Grand Prix Cycliste de Québec isch näb em Grand Prix Cycliste de Montréal s einzig Pro-Tour-Ränne uf em amerikanische Doppelkontinänt un zämme mit dr auschtralische Tour Down Under s einzig Pro-Tour-Ränne usserhalb vu Europa.

Ähnlig wie bim Grand Prix Cycliste de Montréal, wu zwee Däg derno uusdrait wird, mien d Fahrer 189 km uf eme 12,6 km lange Rundkurs dur Québec zrucklege. Dr Rundkurs fangt aa in dr Nechi vu dr Feschtigsaalag vu Québec un goht noch e baar Kilometer zum Sankt-Lorenz-Strom. Vu dert uus fiert d Strecki iber d Aastig wider in Richtig Feschtigsaalag. In jedere vu dr 15 Rundine mien d Fahrer dr 375 Meter hoch un im Schnitt 10% gääch „Cote de la Montagne“ (bi Kilometer 9) un dr 9% gääch „Cote de la Potasse“ (Km 11) iberwinde.



</doc>
<doc id="28885" url="https://als.wikipedia.org/wiki?curid=28885" title="Die schwarze Spinne (Oper)">
Die schwarze Spinne (Oper)

Die schwarze Spinne isch a Opr en oim Akt vom Heinrich Sutermeister. Da Tekscht drzua hot dr Albert Roesler gschriiba. Der wiidrom goht uf a Novell vom Jeremias Gotthelf zruck, wo da gleicha Titl hot. S erscht Môl heera kenna hot-mr des Werk em Johr 1936 als Funkopr beim Radio Bern. Schbätr hend dr Kombonischt ond sei Tekschtr des Werk a bissle ombaut, om’s au firs Theatr tauglich zo macha. En dera nuia Fassong isch dui Opr s erscht Môl 1949 z St. Galla ibr d Bihne ganga.

Firs Orkeschtr braucht ma bloß a Fleet, a Klarinett, drei Trombeeda, genausoviil Posauna, a grauß Schlagzeig, a Klaviir, a Harmonium, a Geig, a Braatsch ond a Kniageig (Cello). Dô dribr naus hot dr Kombonischt noh freigstellt, ob mr’s Orkeschtr om-ma Stahlpladdaklaviir (Celesta) vrsterka ond als Bihnamusik a Orgl eisetza will.

Ort ond Zeit: A Dorf e dr Schweiz em Middlaldr
D Beiere Chrischdine glaubt, mit Hilf vom Deifl d Pescht us-em Dorf vortreiba zo kenna. Drom vrhandlet-se mit deam Kerle. Dô drbei geit-ra dr Deifl an Kuss uf d Stirn. Seither hot-se a dera Stell a grauß Zoiche, wo nemme weggôht. Jetzt kennet älle Leit säha, dass-se mit deam Saukerle ebbes ghet hot. Dr Erfolg lôôt au et lang uf sich warda: D Pescht gôht emmr meh zruck. Abr je meh dui Seich vorschwendet, deschdo meh wuud d Chrischdine vo de Dorfbewohnr lenks liiga glau. En ihrer Not suacht d Chrischdine Hilf beim Pfarrer. Dr sell hot abr ibrhaupt koi Vorständnis fir des, was se doa hot. Vellig vorzweiflt setzt-se sich nomôl mit-em Deifl en Vorbendong. Der vrschbricht-ra, er dät-ra wiidr helfa, vorlangt abr jetzt a Gegaleischdong: Se soll-em dean Saigleng brenga, wo kirzlich em Haus am Berghang uf d Welt komma ischt. Des ällas muaß abr bassiira, bevor des Kendle dauft wuud.

D Chrischdine schafft’s, des Buzzele seira Muadr wegznemmet, ond macht sich uf da Weag zom Deifl. Der hot sich en seira Vorfreid ondr s danzende Volk gmischt, wuud abr deet vom Pfarrer ausgmacht. Mit Goddes Hilf glengt’s em Priischtr, da Deifl zo banna. Dô dribr wuud dr sell so narret, dass’r d Chrischdine en-a schwarza Schbenn vorwandlet, wo d Pescht wiidr ens Dorf zruckbrengt. 

S oizig Haus, wo bisher vo dera Seich vorschont worra ischt, isch des am Berghang. D Muadr ischt abr uf dr Huat, weil se woiß, dass sui ond ihr Kendle au noh als Opfr drôkomma sollet. Ganz gschbannt wardet-se uf des ooselige Viich. Wia’s nô soweit ischt, kommt’s zo-ma harda Kampf. En deam kommt d Muadr als Siigre drvo. De grauß Liab zo ihrem Kend ond ihr Gottvortraua hend gega d Pescht gwonna.

A klois Kuriosom ischt, dass ausgrechnet em gleicha Johr, wo z St. Galla em Sutermeister sei "Schwarza Schbenn" s Liacht vo dr Opernwelt erbliggt hot, en Zürich nomôl a Opr mit-em gleicha Titl nôch dr gleicha Vorlag s erscht Môl ibr d Bihne ganga ischt: "Die schwarze Spinne" vom Schweizr Kombonischda Willy Burkhard (1900 bis 1955) nôch-ma Libreddo vom Robert Faesi ond-em G. Boner. Deane ihr Werk hot zwoi Aufziig. Dr Erfolg vo sellra "Schwarza Schbenn" langt abr an dui vom Sutermeister bei Weidem et nô.

Dr. Hertha Bauer: "Taschenlexikon für Opern, Operetten und Ballette", Humboldt-Verlag Frankfurt am Main und Wien, Daschabuach Nr. 27

CD-Tibb mit ma Haufa Heerproba


</doc>
<doc id="28896" url="https://als.wikipedia.org/wiki?curid=28896" title="Häggenschwil">
Häggenschwil

Häggeschwil isch ä politischi Kmeind im Kanton St. Galle. Sie befinded sich im Wahlkreis St. Galle.

Häggeschwil liit a dä Sittere zwüsche St. Galle und Amriswil. D'Gmäind bestaatusus äm Dorf Häggäschwil und dä Wyler Lömmäschwil, Agä und Chollerberg.

Politisch zuekhörig isch d'Ortschaft Lömmeschwil (Poschdleitzahl: 9308).

S Wappe zeigt zwei roti Leoparde jewils mit ere goldige Krone. D Grundfarb vom Wappe isch gelb. S Wappe leitet sich ab vom Rittergschlecht vo de Herre vo Ramschwag, wo ihri Stammburg uf em Gmeindsbann hei gha.




</doc>
<doc id="28898" url="https://als.wikipedia.org/wiki?curid=28898" title="Michael Kühntopf">
Michael Kühntopf

Dr Michael Johannes Kühntopf (uf d Welt cho am 11. Augschte 1957 z Düsseldorf, heimatberechtigt z Gältu) isch e dütsch-schwiizerische Kultuur- und Religionswüsseschaftler, Publizist und Autor.

Er isch z Düsseldorf und z Hilden ufgwachse. Ab 1973 het er no dr Mittlere Riifi en Uusbildig zum Verwaltigsaagstellte gmacht. Noch em Bsuech vo dr Fachoberschuel für Wirtschaft und em Militärdienscht (1976) isch er vu 1979 bis 1982 uf s Oobegimnasium gange un het dert s Abitur gmacht. Vo 1983 bis 1987 het de Kühntopf a dr Universität Dibenga und z Jerusalem Religionswüsseschaft, Filosofii und katholischi Theologii mit Abschluss "Magister Artium" studiert und isch 1990 z Dibenga mit ere Biografii vom jüdische Schriftsteller und Früe-Zionischt Nathan Birnbaum promoviert worde.

Dr Kühntopf het deno als Vertribsbauftraite vom ene Fernmeldeamt gschaffet und no für d Generaldirektion vu dr Dütsche Telekom. Vo 1992 bis 2004 isch er als strategische Planer und Beroter bin ere Werbeagentur bschäftigt gsii. Dezue het er z Düsseldorf als Inhaber von ere Fotomodell-Agentur und als Galerischt und Immobiliemakler gschaffet.

2005 isch er in d Schwiiz cho. Bis 2015 het er mit sinere Familie z Wide gläbt, deno sin si uf Brügg im Kantoon Bärn zoge. Är schafft als Publizist. Sin räligionswüsseschaftliche Schwärpunkt het er im Judetum. Unter anderem het er es "Schweiz-Lexikon" veröffentlicht. Es isch im 2006 zersch erschine und bhandelt Ort, Persone, Sache, Dialekt-Usdrück un Helvetisme. Er isch Mitgliid vu dr Schriftstellervereinigung Autorinnen und Autoren der Schweiz (AdS).

Nutzer vo dr dütschsprochige Wikipedia hän em Kühntopf vorgworfe, er heigi bi sineri Büecher Wikipedia-Tekscht verwendet, ohni sich an d Lizänzrächt z halte. Zum eine isch der Vorwurf bi sim "Schwiiz-Lexikon" erhobe worde, zum zweite bi sim Buech "Wir stellen 0,2 % der Menschheit, aber die Hälfte aller Weltmeister" über jüdischi Schachspiiler und au bi "Juden, Juden, Juden". D Vorwürf sin usserhalb vo dr Wikipedia nid wyter verfolgt worde.

De Kühntopf betribt s "Jewiki," e Online-Enzyklopädi zum Judetum mit über 150.000 Artikel – wo e Grossteil devo us de freie Enzyklopädi Wikipedia übernoo worde isch (Stand: Oktober 2019).






</doc>
<doc id="28905" url="https://als.wikipedia.org/wiki?curid=28905" title="BinckBank Tour">
BinckBank Tour

D BinckBank Tour (vu 2005 bis 2016: "Eneco Tour", au vylmol "Benelux-Rundfahrt") isch e Etapperänne im Radsport, wu syt 2005 alljohr im Augschte dur Belgie un d Niderlande uusdrait wird. Si isch dr Noofolger vu dr Ronde van Nederland wore, dr Landesrundfahrt vu dr Niderlande. D ENECO-Tuur het syt 2005 zue dr nej yygfierte UCI ProTour ghert, dr Serie vu dr wichtigschte Radränne im Johr, un syt 2011 ghert d Tour zue dr UCI WorldTour.. 

Dr Name chunnt vum Hauptsponsor, em niderländische Online-Broker "BinckBank".

Rekordsiiger si dr Spanier José Iván Gutiérrez, wu 2007 un 2008 gwunne het, dr Norwäger Edvald Boasson Hagen, wo 2009 und 2011 Erste wore isch, und de Tim Wellens, wu 2014 und 2015 gwunne het. Dytschi Siiger sin dr Stefan Schumacher (2006) un dr Tony Martin (2010).

Am meiste Etappe gwunne hai dr Belgier Tom Boonen (sächs) und dr Dütsch André Greipel (fümf).

S Liibli, wo dr Erst im Gsamtklassemänt aahet, isch root gsi, sit 2008 isch s wiss. Dä, wo im Punktklassemänt füehrt, bechunnt e roots Liibli. Früehner isch s e wisses (2005) odr e blaus (2006 und 2007) gsi. Sit 2010 het dr best Nochwuggsfahrer e grüens Liibli aa. 2005, 2007 und 2008 het s au e Bärgklassemant gee, aber nume 2005 het dr Ersti e bsundrigs Liibli überchoo. S Mannschaftsklassemänt git s sit em Aafang.



</doc>
<doc id="28906" url="https://als.wikipedia.org/wiki?curid=28906" title="Niederlande-Rundfahrt">
Niederlande-Rundfahrt

D Niderlande-Rundfahrt, niderl. Ronde van Nederland isch e Etapperänne im Radsport gsi, wu vu 1948 bis 2004 im Augschte uusdrait woren isch. Noofolger vu däre Radrundfahrt isch syter anne 2005 d Eneco Tour. Erscht syt 1975 isch s Ränne regelmäßig durgfiert wore, dervor isch s als emol uusgfalle. 

Rekordsiiger isch dr Niderländer Gerrie Knetemann, wu d Holland-Rundfahrt zwische 1976 un 1986 vier Mol gwunne het. Siiger us Dytschland oder dr Schwyz het s keini gee.



</doc>
<doc id="28907" url="https://als.wikipedia.org/wiki?curid=28907" title="Ort">
Ort

Ort (ahd. "ort" ‚Spitz, Platz‘) stoht für:


Ort isch der Name vo dene Ortschafte:
ORT stoht für:


</doc>
<doc id="28908" url="https://als.wikipedia.org/wiki?curid=28908" title="Grand Prix Ouest France">
Grand Prix Ouest France

Dr Grand Prix Ouest-France, au "Grand Prix de Plouay Ouest-France" oder "Grand Prix de Plouay" isch e Radränne, wu syter anne 1931 alljohr Ändi Augschte in dr Bretagne z Frankryych uusdrait wird.

Syt 2005 isch s Deil vu dr nej yygfierte UCI ProTour, ere Serie vu dr wichtigschte Radränne vum Johr. Vu 1992 bis 1998 isch dr Grand Prix Ouest-France Deil vum Coupe de France gsi, ere Serie vu franzesische Eindagesränne. 

Rekordsiiger sin Philippe Bono, Armand Audaire, Emile Guérinel, Jean Gainche, Fernand Picot, Jean Jourden, Jacques Bossis un Gilbert Duclos-Lassalle, wu s Ränne alli je zweimol gwunne hän. Dr einzig Siiger us dr Schwyz isch dr Rolf Järmann, wu 1995 gwunne het. Dytschi Siiger het s no keini gee. 2007 het dr Elsässer Thomas Voeckler gwunne.

S 217,25 Kilometer lang Rännen mit Start un Ziel in dr bretonische Gmei Plouay im Département Morbihan wird uf eme 19,75 Kilometer lange Rundkurs, em "Circuit Jean-Yves Perron", uusdrait, wu d Fahrer elfmol mien fahre. Dää Rundkurs isch ab 2006 um 5,6 Kilometer verlengeret wore, zum dr Kurs selektiver z mache. Syterhär mien d Fahrer drej statt dervor zwee Aastiig je Rundi uffe: dr Stich vu Kérihuel (Lengi: 2,3 km; Gäächi: 8 %), z Lezot (1,3 km; 7 %) un z Ty Marrec (1,0 km; 7 %).



</doc>
<doc id="28911" url="https://als.wikipedia.org/wiki?curid=28911" title="UCI World Ranking">
UCI World Ranking

Mit em UCI World Ranking wärde d Rangliste vo de beste Velorennfahrer uf der Strooss, de beste Mannschafte und de beste Natione ermittlet. Es isch e jöhrligi Zsämmefassig vo de Klassemänt vo de Renne gsi, wo bis 2011 zum UCI World Calendar ghört hai. Es het im Johr 2009 s Klassemänt vo dr UCI ProTour abglöst, wil d Organisatore vo de grosse Etapperenne Tour de France, Giro d’Italia und Vuelta a España sich gweigeret hai, bi dr ProTour mitzmache. Au vo de Monumänt isch nume ei Renne derbii gsi und vo de Klassiker nume drei.

Zum UCI World Calendar hai im Johr 2010 26 Renne ghört, drunder die drei groosse Toure vo Frankriich, Italie und Spanie, die fümf Monumänt vom Velosport und achtzäh anderi Renne, e Hufe dervo Klassiker. Bim Fahrerklassemänt wärde d Pünkt zsämmezelt, wo jede Fahrer in dene Renne übercho het. Bi dr Mannschafts- und Nationewärtig nimmt me d Resultat vo de fümf beste Fahrer und addiert se. 

Sit 2011 heisst d Rennserii UCI World Tour.
D Renne si in Etapperenne und Eidagrenne iideilt. Bi de Etapperenne git s Pünggt für Platzierige in de däglige Etappeklassemänt und im Gsamtklassemänt am Ändi vom Renne. Mä het fümf Grubbe vo Renne gmacht. Die ersti Grubbe bildet d Tour de France, in dr zweite Grubbe si d Giro d’Italia und d Vuelta a España und in dr dritte alli chliinere Etapperenne. In dr vierte Grubbe het s d Monumänt undr de Eidagrenne und in dr fümfte alli andere.

Bi dr Punggtverdeilig zelt nume d Platzierig im Gsamtklassemänt, anderi Klassemänt, won e Hufe Renne hai, wie s Sprint- oder s Bärgklassemänt, zelle nit.

Wenn e Nationalmannschaft, wo nit bi der UCI iigschriiben gsi isch, bim ene Renne mitmacht het, hai siini Mitgliider keini Pünggt übercho. Im 2010 isch das nume einisch bassiert, won e polnischi Mannschaft bi der Pole-Rundfahrt mitgmacht het.


</doc>
<doc id="28913" url="https://als.wikipedia.org/wiki?curid=28913" title="Cyclassics Hamburg">
Cyclassics Hamburg

D Cyclassics Hamburg (offiziell: EuroEyes Cyclassics, 1996 bis 2005: HEW Cyclassics, 2006 bis 2015: Vattenfall Cyclassics) si en Eidagrenne z Dütschland und finde jedes Johr im Juli, August oder Septämber z Hamburg statt. S Renne wird sit 1996 usdrait, vo 1998 bis 2004 het s zum Velo-Wältcup ghört. Sit dass dä abgschafft worden isch, isch es Deil vo dr UCI ProTour, ere Serii vo de wichtigste Velorenne, und derzue Deil vo der neue Dütsche Meisterschaft (TUI-Cup). Sit d Dütschland Tour us finanzielle Gründ abgschafft worden isch, isch es s einzige ProTour-Renne uf dütschem Bode. Titelsponsor isch vo 1996 bis 2005 HEW und vo 2006 bis 2015 Vattenfall gsii, sit 2016 EuroEyes.

D Strecki verlauft jedes Johr e chli andersch. E baar markanti Pünkt wie der Start uf der Steinstraße und s Ziil uf der Mönckebergstraße oder der Waseberg si immer derbii. D Strecki isch meistens öbbe 250 km lang.



</doc>
<doc id="28914" url="https://als.wikipedia.org/wiki?curid=28914" title="GP Schwarzwald">
GP Schwarzwald

Dr Grand-Prix Schwarzwald, ab 2005 GP Triberg-Schwarzwald, isch e international Profiradränne gsi, wu alljohr im Schwarzwald uusdrait woren isch. Zem erschte Mol isch anne 2002 veraastaltet wore, ab 2003 het s alljohr z Triberg aagfange un ufghert. Bim GP Schwarzwald hän d Fahrer mieße ne Rundkurs mit em seli bärgige Profil fahre. Mit insgsamt rund 4.000 Hechemeter het s as schwärscht Eidagesränne z Dytschland gulte un isch ab 2005 vu dr UCI as Deil vu dr UCI Europe Tour in dr Kategori 1.1 gfiert wore. 

Am 8. Juli 2009 het dr Triberger Stadtrot bschlosse, ass es Ränne yygstellt wird.

Dr GP Triberg-Schwarzwald isch 2009 Deil vu dr neje Dytsche Meischterschaft (TUI-Cup) gsi.


</doc>
<doc id="28923" url="https://als.wikipedia.org/wiki?curid=28923" title="Lombardische Sprache">
Lombardische Sprache

S Lombardische (lomb. "lumbaart") isch e galloitalische Tielekt, wo i de Lombardei, i de Süüdschwiz, im östliche Piemont un im westliche Trentino gredt werd. S Lombardisch zellt zo de gfördete Sprooche.

Typischi lombardischi Merchmool sind d Palatalisierig vo /ū/ und /ǒ/ zu /ü/ und /ö/: "müür" (Muur" (lat. murus; it. muro), "sööl" „Bode“ (lat. solum; it. suolo), denn de Wandel vo /ct/ zu /č/: "lač" „Milch“ (lat. lact-; it. latte), de Abfall vom n im Uusluut: "pã" „Broot“ (lat. panis; it. pane) und de Abfall vom /r/ im Infinitiv: "kantá" „singe“ (lat. it. cantare).

S Lombardisch cha me i drai Gruppe iitaile, i s Alpelombardische, i s Westlombardische und i s Ostlombardische.

S Alpelombardische "(lumbard alpin)" werd i de Alpetäler gredt und zaichnet sich dör Konservatisme uus, zum Tail au dör d Palatalisierig vo /a/ zumene offnige /ë/: "cevra" „Gaiss“ (lat. it. capra). Tielekt, wo dezue ghöred, sind:

S Westlombardische "(lumbard ucidental)" oder Insubrisch "(insübrich)" zaichnet sich under anderem uus dör de Rhotazismus: "püres" „Floo“ (it. pulex; it. pulce). 
S Westlombardische tailt sich i acht Hopttielekt, wo witter undertailt were chönet:


Im Ostlombardische "("lumbàrd oriental")" isch intervokalisches /v/ verschwunde: "kaál" „Ross“ (lat. caballus, it. cavallo). S glideret sich i:

Michele Loporcaro: "Profilo linguistico dei dialetti italiani." Bari 2009. ISBN 978-88-420-8920-9.

Dokumäntiert wird dr Wortschatz vom schwizerische Lombardisch im Vocabolario dei dialetti della Svizzera italiana.



</doc>
<doc id="28937" url="https://als.wikipedia.org/wiki?curid=28937" title="Rätoromanische Ortsnamen ausserhalb Graubündens">
Rätoromanische Ortsnamen ausserhalb Graubündens

Di Rätoromanische Ortsnäme usserhalb vom Bündnerland vertailet sich naturgmäss a Tääler rund um s Bündnerland. Si findet sich zum Tail uf altem eemoligem rätoromanischem Sproochpiet, wie em Urseretaal, em Walesee und em obere Vinschgau (Südtirol). Dezue chömed no grösseri Städt und Wallfaartsort wie Zöri, Sanggale, Ainsidle, Feldkirch, Como und Mailand.

Zo de »echte« Exonym chömed no gleerti Schöpfige oder Entleenige. Si bitreffed vor alem Schwiizer Kantöö (z. B. "Argovia" för de Aargau oder "Sursilvania" und "Sutsilvania" för Obwalde und Nidwalde) und groossi Schwiizer Städt (z. B. "Berna, Basilea, Genevra, Lucerna").

Di rätoromanische Näme vom Kanton Tessin züchet sich entlang vom wichtige Vercheersweeg entlang em Fluss Tessin. Si wered bsunders im Surselvische bruucht.

Im Urnerland liged di maiste romanische Näme am wichtige Weeg öber de Gotthard. Au die Näme ghöred zum Surselvische.

Nu wenigi Näme ghöred zum Glarnerland, si grenzed unmittelbaar as surselvische Sproochpiet. Zöri het verschidnig Näme: "Turitg" isch Surselvisch und "Turi" isch Engadinisch (Vallader & Putèr). De Name vo Ainsidle isch e Fortsetzig vo latiinisch "Nostra Domina" »Üsi Frau«.
S Piet um de Walesee isch relativ spoot germanisiert wore. Im Vorarlbergische het nume Feldkirch e romanische Name. Au die Näme sind Surselvisch. Nochem rätoromanische Dichter Ulrich Campell het de Walgau uf Romanisch "Vutruschauna" oder ghaisse.

S Tirol isch de direkti Fortloifer vom Engadin. D Näme wered im Vallader brucht und konzentrieret sich um Ortschafte im obere Inntal und im Paznauner Tal. Denebet het au Innschbrugg e Name und s Bad Hall, wo grad bi Innschbrugg litt.

Romanischi Näme im bairischsproochige Vintschgau wered entweder im Vallader oder im Tielekt vo Müstair bruucht. 
D Näme vom Veltlin sind entweder Vallader oder Putèr.

E ppar gösseri italienischi Städt hen au romanischi Näme. Im Tielekt vo Müstair werd au en aigne name vom Val Camonica bruucht.


</doc>
<doc id="28940" url="https://als.wikipedia.org/wiki?curid=28940" title="Birseck">
Birseck

S Birsegg isch e geographischs Gebiet an der undere Birs. Im Kanton Basel-Landschaft umfasst si fümf Gmeinde: Arlese, Münchestei, Riinech, Aesch und Pfäffige. E sächsti Gmeind, Dornach, ghört zum Kanton Solodurn.

Bim Daal vo Angestei foot eini vo de grösste Dallandschafte vo Europa aa, die Oberrhiinischi Diefebeni. Si goot vo Aesch meh as 300 Kilometer uf Norde bis in d Gegend vo Frankfurt am Main z Dütschland, und s Birsegg isch der obersti Deil dervo.

S Birsegg, grad vor de Door vo der Stadt Basel, isch e Deil vom Fürstbistum Basel gsi. Zwar isch es under em Iifluss vo der Basler Reformation au reformiert worde, isch aber ufgrund vom Badener Vertrag vo 1585 wääred der Gegereformation rekatholisiert worde. Wo s Fürstbistum 1803 ufglööst worde isch, isch s Daal vo de Franzoose bsetzt gsi und 1815 mit eme Beschluss vom Wiener Kongräss zum Kanton Baasel cho und bi dr Däilig vom Kanton 1833 zum Baaselbiet. Au hüte isch non e knappi Meerhäit vo dr Bevölkerig, won e Religioon aagit, katholisch, im Gegesatz zum übrige Kanton Basel-Landschaft.

S Birsegg isch au dur siini vile Burge, Schlösser und Ruine bekannt. Die bekanntiste si:



</doc>
<doc id="28941" url="https://als.wikipedia.org/wiki?curid=28941" title="Dominique Baettig">
Dominique Baettig

De Dominique Baettig (* 22. September 1953 z Dälschbärg, vo Rickebach) isch en Schwiizer Politiker und isch vo 2007 bis 2011 für d SVP im Nationalrot gsässe.

De Dominique Baettig isch de erschti Nationalrot us em Kanton Jura gsi vo de SVP, wo-n-er im 2007i gwäält worde-n-isch. Schwiizwit isch er bekannt worde, wo-n-er im 2010 en Vorstoss im Parlament unternoh het. S Ziil vo sim Vorstoss isch gsi, Regione, wo an d Schwiiz gränze, d Möglichkeit z biete, de Schwiiz bizträte. Konkret gnennt het er doderbi Bade-Württebärg, s Departement Jura, s Elsass, Südtirol, Aosta, Como und Vorarlberg. Sin Vorstoss het es grosses Medieecho usglöst und isch sehr kontrovers diskutiirt worde. Würklich ernscht gnoh het es aber (fascht) niemet.

De Baettig isch ghürote und het vier Chind. Vo Bruef isch er Psychiater. 


</doc>
<doc id="28945" url="https://als.wikipedia.org/wiki?curid=28945" title="Zionismus">
Zionismus

Zionismus isch d Bezeichnig für die modärni Ideologii und politischi Bewegig, wo zum Zill gha het, e jüdische Schtaat z Paläschtina z errichde und dä Staat as Heimet für alli Jude z bewahre. Ihre Name isch vom Bärg Zion z Jerusalem abgleitet. Si fuesst uf de Verheissige vo der Bible und isch dur die nationalstaatliche Ideä vom 19. Jahrhundert agfüürt worde. As Ideologii ghört der Zionismus zu de Nationalisme, as Bewegig isch es e Nationalbewegig.

Der Begriff Zionismus isch 1890 vom Nathan Birnbaum prägt worde, aber der wichtigsti Maa vom früehe politische Zionismus isch der Theodor Herzl gsi, wo 1897 der erscht Zionistekongress z Basel iberufe het as Reaktion uf der Antisemitismus, wo immer rabiater worden isch in vile europäische Länder. Im Name vom Zionismus si Jude vor allem us Osteuropa uf Paleschtina gange und hai dört afo jüdischi Institutione errichte. Der Schtaat Israel isch aber erscht noch em Holocaust im Mai 1948 gründet wore. Hützudags gsehn sich die meiste israelische Jude als Zioniste, wo d Aliah (Iiwanderig) vo alle Jude uf Israel befürworte. Es git aber au e postzionischtischi Bewegig, wo nid unbedütend isch und d Israelisierig vom Staat Israel der Iiwanderig vo Jude us dr Diaspora vorzieht.

Dr Usdruck «Zionismus» bezieht sich uf "Zion" as Name für e Tämpelbärg z Jerusalem. Dr erst israelitisch Tämpel isch dört um 800 vor dr Zitewändi baut worde. Im Johr 586 hain en d Babylonier zerstört, und e grosse Deil vo de Judäer isch z Babylon exiliert (586–539 v. Chr.) worde. Bi dene isch "Zion" zum Synonym für d Tämpelstadt worde und für d Hoffnige, wo mit ihrem Widerufbau verknüpft gsi si.

Exilierti Jude hai sit em Undergang vom Nordriich Israel (722 BCE) und vom Südriich Juda (586 v. Chr.) Gmeinde usserhalb vom Kärnland Israel, in dr Diaspora (hebr. "galuth") bildet. Ihri Hoffnig uf "Zion" zruggzgoh und en eignigs Gmeinwäse z Israel ufzbaue, isch vo de Prophete gweckt worde, wo im Exil akündigt hai, ass d Judäer, wo noch Babylon deportiert worde si, wurde zruggoh und dr Tämpelkult im eigene Land erneueret wurd. Si hai die vorusgsaiti Sammlig vo alle verstreute Jude im Land Israel au uf d Land-, Volk- und Sägensverheissig vo JHWH an dr Abraham (Bible, Genesis 12, 1-3) bezoge, wo d Gschicht vo Israel drmit im Tanach afoot. D Erwartig isch no drzue cho, ass dr Dag wurd cho, wo alli Völker dr Gott vo Israel wurde anerkenne und sis Abrüstigsgebot wurde befolge. Das wurd dr Völkerfriide bringe (Bible, Jesaja 2, 3f; Micha 4, 2f).

Wo d Perser Babylon eroberet hai, hai d Jude im Johr 538 BCE in ihri Heimet döffe zruggoh, aber mehreri jüdischi Diaspora-Gmeinde usserhalb vo Israel und Juda, wo sit em Undergang vom Nordrich Israel (722 v. Chr.) und vom Südriich Juda (586 v. Chr.) entstande si, hai wiiter existiert. 

Währed der römische Herrschaft über Judäa isch s meh as ei Mol zu jüdischen Ufständ gege die römischi Bsatzigsherrschaft cho. Im Jahr 70 hai d Römer dr zweit Jerusalemer Tämpel zerstört und e Huffe Bewohner vo Judäa noch Rom deportiert. Noch em Ufstand vom Bar-Kochba het mä de Jude im Johr 135 verbote, z Jerusalem z läbe und d Provinz Judäa het dr Name "Syria Palaestina" becho, noch de Philister, wo sich gege s Ändi vom zweite Johrduusig BCE an dr kanaanitische Küste niidergloo hai. S jüdische Zentrum in Palästina isch Tiberias worde, aber die meiste Jude hai sich im römische Riich usserhalb vo Palästina und im persische Riich niidergloo. D Verbindig zum biblische «globte Land» und d Sehnsucht noch Zion hai aber witer bestande; si si zum Bisbil zum Usdrugg cho im Achzähbittegebät, wo wohrschinlig us der spoote Antike stammt und e Hauptgebät vo de Juden isch.

In dr Spootantike und im früehje Middelalter hai d Jude aafänglig as duldeti Minderheite in e Huffe Diaspora-Gmeinde gläbt. Mit dr Verbreitig vom Christedum het sech d Situation vo de Jude in de christlige Länder verschlächteret, spöter zum Deil au immer meh in de muslimische. Die jüdische Gmeinde, wo s in Palestina no gee het, si 1096 bim Erste Chrüzzug vo de Chrüzfahrer fast ganz usgrottet worde. Im 12. Johrhundert hai d Jude in der Diaspora ihrem Heimweh noch "Eretz Israel" immer meh afo Usdrugg gee. Dr spanisch-jüdischi Dichter Jehuda Halevi, dr Verfasser vo de "Zionslieder", isch vermuetlig 1141 uf dr Reis ins Globte Land gstorbe, dr jüdisch Arzt und Glehrti Moses ben Maimon, wo 1204 z Kairo gstorben isch, isch, wien er s gwünscht ghaa het, z Tiberias begrabe worde. 
1492 het d Verdriibig vo de Jude us Spanie und Portugal agfange und s Osmanische Riich het e Huffe vo de verfolgte Jude ufgnoh, und vo dene hai sich e baar in Palestina niidergloo. Z Safed hai si e neus theologischs Zentrum vom Judedum afo bilde. Do het mä d Kabbala pflägt, dr Schulchan Aruch und dr Sohar druckt. In dene isch s Land Israel zum Middelpunkt vo dr Wält erklärt worde, wo Gott wurd wohne ("Schechina"). Dorum sig d Erlösig vo alle Völker abhängig drvo, ass d Israelite wurde heimchoo.

Im 17. Johrhundert hai grösseri Gruppe vo europäische Jude immer wider brobiert, noch Israel uszwandere. Si hai sich hüfig um Rabbiner gschart, wo dr Afang vom ene messianische Zitalter versproche hai: so dr Jesaja Horowitz 1621 z Prag, bsunders aber dr Schabbtai Zvi, wo sich 1666 zum Messias erklärt het und au won er zwunge worden isch sich zum Islam z bekehre, het er immer no d Erwartig vo de Diaspora Jude gweckt, ass si bald chönnte heimgoh. Sini Aahänger hai s Johr 1706 zum Johr vo siner Widerkumft erklärt. Dr Juda ha-Chassid het alli wo hai welle usreise um sich gsammlet und im Johr 1700 isch er mit öbbe 1000 Lüt z Jerusalem acho, wo denn öbbe 1200 Jude gläbt hai. Er het es Grundstück kauft und sini Aahänger hai druf d "Hurva-Synagoge" baut, wo 1948 zerstört worden isch, wo mä aber sit denn wider ufbaut het. Wil aber dr Juda schon e baar Däg noch em Chauf vom Grundstück gstorben isch, hai e Huffe vo sine Aahänger d Stadt wider verloo oder hai zu andere Religione konvertiert.

Verdräter vom änglische Puritanismus hai glaubt, ass erst wenn d Jude wider uf Ängland döfte cho, alli verstreute Jude uf Israel wurde go ("restoration of the jews"), wie s in dr Bible verheisse isch, und denn ihri Bekehrig zu Christus d Vorstuefe zur Ändzit weer. Drzue het dr Henry Finch 1621 s Buech "The Worlds Great Restauration. Or, the Calling of the Jewes" gschriibe. Wil si s so hai welle, het dr Oliver Cromwell s Niiderlassigsverbot für Jude z England, wo sit 1290 bestande het, 1655 ufghobe. Noch sim Dod isch d Idee von ere jüdische Besiidlig vo Palestina bi alle christlige Konfessione vo Ängland populär bliibe und isch vo Ufklärer wie vom John Locke und vom Isaac Newton verdräte worde. Sonigi Vorstellige si im Christlige Zionismus bis in d Gegewart verbreitet.

Dr Chassidismus, wo um 1750 entstanden isch, het d Rückkehr vo de Jude noch Palestina as dr Aafang vo dr Erlösig aagluegt. Vo 1777 aa si e baar Duusig chassidischi Jude uf Safed gwanderet und hai dr Rabbi Menachem Mendel us Witebsk zu ihrem Oberhaupt gmacht. E Huffe vo dene Siidligsversüech hai nid lang existiert, wil d Regionalherrscher die jüdische Gmeinde z Palestina mit hoche Stüüre und Zöll beleit hai, so dass ihri Mitgliider s Land wider verloo hai. So hai um 1800 nume öbbe 5000 Jude in Palästina gläbt.

Noch der Französische Revolution 1789 hai die europäische Nationalstaate im Nochen Oste um d Vorherrschaft afo konkurriere. Liberali Philanthrope und Philosemite hai Plän für jüdischi Gmeinwäse usserhalb vo Europa afo entwickle. 1800 het dr Brit James Bicheno in sim Buech "Restoration of the Jews – The Crisis of all Nations" vor em Vormarsch vom Napoleon, wo 1798 Ägypte eroberet het, uf Syrie gwarnt. Er het Ängland drzue drängt, iizgrife, und de Jude s möglig z mache, sich in Palestina aazsiidle.

1833 het dr Vizekönig vo Ägypte, dr Muhammad Ali, en Ufstand im Gebiet vo Syrie und Palestina aagfange, so dass die sech vom Osmanische Grossreich drennt hai. Z Grossbritannie hai Regierigskreis druf erwoge, Jude ohni autonome Staat in eme sälbstverwaltete Palestina aazsiidle, zum s Osmanische Grossriich z erhalte. 1838 het dr "Globe", s Organ vom britische Usseministerium die Idee zum erste Mol beschriibe. D "Society for Promoting Christianity Amongst the Jews", wo 1809 gründet worden isch und dr erst europäischi Judenmissions-Verein gsi isch, het under em Lord Anthony Ashley-Cooper (1801–1885) die britischi Nochostpolitik mit neopuritanische Bekehrigs- und Aasiidligsplän für Jude beiiflusst. 

1840 het s z Syrie noch dr Damaskusaffäre Pogrom gege Jude ge. Druf het die britischi Regierig Truppe uf Damaskus gschickt. Ihri Verdräter hai das as Biidrag zur nationalen Emanzipation vo de palestinische und europäische Jude begründet.

In dr Schwiz het dr Henry Dunant (1828–1910), dr Gründer vom Rote Chrüz d Aasiidlig vo Jude in Palestina understützt.

Dr Mordechai Immanuel Noah (1785–1851), Konsul vo de USA z Tunis bis 1815, het nochdäm er abberuefe worden isch, d Idee von ere eigene Judestadt as Zuefluchtsort für alli verfolgte Jude verdräte, bevor Palestina wider chünn in Bsitz gnoh wärde. 1825 het er uf Grand Island im Bundesstaat New York d Stadt "Ararat" gründet. Er het Jude uf dr ganze Wält iiglade dört iizwandere, das isch aber abglehnt und verspottet worde. Z Dütschland hai nume e baar Mitgliider vom "Verein für Kultur und Wissenschaft der Juden" an Uswanderig dänggt. Dr Noah het 1844 si "Discourse on the Restoration of the Jews" veröffentligt, en Ufruef zur Understützig von eme Judestaat z Palestina.

Dr Sir Moses Montefiore (1784–1885) isch 1827 zum erste Mol uf Palestina greist und isch denn stränggläubig worde. Er het afo plane wie mä die jüdischi Emigration in s „Globte Land“ finanziell und mit industrielle und landwirtschaftlige Aasiidlige chönnt fördere. 1840 het er mit sim Bsuech witeri Pogrom im Osmanische Riich verhinderet. Er het e Siidligsprojekt plant, Land vo arabische Grossgrundbsitzer in Palästina kauft und het s verfolgte Jude zur Verfüegig gstellt. 1857 het er die ersti neui jüdischi Siidlig usserhalb vo dr Jerusalemer Altstadt gründet, wo s jüdische Viertel dört für die Zuegreiste z chlii worden isch.

Dr Franzos Adolphe Cremieux (1796–1888) het 1860 d Alliance Israélite Universelle AIU gründet. Si isch kosmopolitisch usgrichdet gsi und ihr Verheltnis zum Zionismus, wo spöter entstande isch, isch zimlig aagspannt gsi. Si isch nume für e begränzti Iiwanderig vo europäische Jude noch Palestina gsi, wenn si in ihrer Heimet in Gfohr gsi si, also bsunders osteuropäischi Jude. Si het anderi Exilregione wie z. B. in Latiinamerika as gliich guet aagluegt. Si het e Masseiiwanderig vo Jude in EI Land usdrücklig abglehnt, dodrdur wurd d Sicherheit vo alle Jude gfährdet. D AIU und anderi Jude hai en usgsproche antizionistischi Bewegig bildet; si hai u. a. brobiert d Osmane drvo abzbringe, e sterkeri Iiwanderig noch Palestina z erlaube.

Die meiste europäische Jude hai nit uf Palestina welle uswandere. Die orthodoxe Gläubige hai erwartet, ass s erwehlte Volk und sis Land as Resultat vom ene göttlige Iigriff in d Gschicht wider vereinigt wurde, und ass Mensche, wo däm wette voruscho, das grad wurde verhindere. Die palästinische Jude hai die osmanischi Fremdherrschaft meistens as gottgwollt akzeptiert und hai erwartet, ass dr Messias ihr Land wurd befreje, und vo däm hai si dänggt, ass das nit mit politische Bemüehige sondern mit eme fromme Läbenswandel chönnt beschleunigt wärde. Liberali Jude in Europa hai sich as Aaghörigi vo ihre Natione gseh und hai sich dört für ihri Emanzipation iigsetzt, won ene meh religiösi Toleranz und demokratischi Rächt hätt sölle bringe.

Für jüdischi Historiker wie dr Jakob Katz gälte as "Mevassre Zion" („Vorbote vo dr Zionsidee“) dorum erst die Autore, wo diräkt biidrait hai zur Entstehig vom Zionismus im religiöse Judedum. Dr Rabbiner Jehuda Alkalay (1798–1878) us Sarajevo öbbe het 1834 si Schrift "Höre Israel" veröffentlicht; 1845 isch "Die Gabe Judas" cho. Dodrin het er erklärt, ass es falsch sig nume uf Erlösig dur Gott z warte. Die wurd afo, wenn sich d Jude sälber wurde astränge

Für dass dä Chiim müess sich s Judedum as Nation einig sii und widergebore wärde. Das isch s erste Mol gsi ass e Rabbiner, wo traditionell sozialisiert gsi isch, dr orthodox Messiasglaube mit modärner demokratischer Politik verbunde het.

Dr Zwi Hirsch Kalischer (1795–1874) us Thorn het 1861 dr Ufsatz "Suche nach Zion" gschriibe. Erst z Palestina sig s jüdische Volk sicher vor witerer Zerstreuig, Uflösig und Verfolgig und chönn sini Bestimmig erkenne. In däm Kampf um die nationali Unabhängigkeit sötte sich d Jude dr Nationalismus vo de europäische Völker as Bispil neh:
Beidi Rabbiner hai en Umdänke in dr jüdische Orthodoxii in Gang brocht, wo die spöteri zionistischi Bewegig vorbereitet het.

Dr Früehsozialist Moses Hess (1812–1875) het 1862 "Rom und Jerusalem" mit dem Unterditel "Die letzte Nationalitätenfrage" gschriibe. Din het er d Epoche noch dr Französische Revolution as „Völkerfrüehling“ beschriibe, wo ei Volk noch em andere zum e neue nationale Läbe wurd ufwache. Wo Italie („Rom“) 1859 e Nationalstaat worde isch, sig jetzt s jüdische Volk as letzts an dr Reihje,
Mit däm het dr Hess as erste jüdische Autor vo dr Neuzit dr Gedanke an e jüdischi Nation im „globte Land“ usgsproche. Er het glaubt, ass die jüdischi Widerbesiedlig vo Palestina d Bedingig sig für e neubeläbti jüdischi Kultur, wo in der Diaspora in Europa langsam wurd abstärbe:

S Buech het no keini praktische Siidligsschritt beschriibe, und mä het s 1862 öffentlig kuum beachtet. Erst in de 1890er Johr hai em d Zioniste begeisteret zuegstimmt. Vo denn aa het dr Hess as Gründer vom sozialistische Zionismus gulte, wo spöter d Kibbuz-Bewegig und die israelischi Arbetspartei drus usegwachse si.

Im 19. Johrhundert het sich der Antisemitismus as politischi Ideologii in Europa verbreitet, vor allem z Russland, Dütschland, Östriich und Frankriich. Si Ziil isch d Usgränzig und Verdriibig vo alle Jude gsi, au vo de daufte und sozial integrierte. Wie der Berliner Antisemitismusstrit zeigt het, hai bürgerligi und christlich-konservativi Gsellschaftskreis verlangt, ass d Bürgerrächt, wo d Jude erst grad übercho hai, begränzt oder zrugggnoh wurde. Das het alli Verspräche in Froog gstellt, wo dr Liberalismus in Bezug uf Gliichheit und Toleranz gmacht het, und si hai meh und meh as Illusion usgseh.

Im Merz 1881 isch s z Russland zun ere Pogromwälle cho, wo dr Uftakt für witeri schweri Pogrom in de Johr druf gsi isch. Hüfig si s lokali Autoritäte gsi, wo se usglöst oder agfüehrt hai, und si si vom Zarismus duldet und aagschüert worde.

Die russische Pogrom hai e fluchtartigi, unkoordinierti Uswanderig vo Jude us Osteuropa mit verschiidene Ziil zur Folg gha. E baar Gruppe hai in de USA eigeni Siidligsrüüm welle chaufe, zum dört sozialistischi Kommune ufzbaue. Si hai sich as "Am Olam" („Wältvolk“) bezeichnet und hai sich gege sälli abgränzt, wo lieber uf Palestina hai welle. Ihri Plän si aber in de Johr druf gschiteret.

Nume e chliine Deil vo de Jude, wo usgwanderet si, hai Palestina zur neue Heimet gmacht. Sit öbbe 1870 hai sich osteuropäischi jüdischi Familie dört afo aasiidle. Si si Landwirt gsi und hai Ackerbau und Vehzucht betriibe und au Wüesteland kultiviert. E Huffe eifachi und religiöse Jude hai sich mit däm abgfunde, ihri Motiv si aber kuum zionistisch gsi. Bis 1904 isch ihri Zahl uf öbbe 24.000 aagwachse, die meiste us Osteuropa.

Als dr eigentlig Aafang vo dr zionistische Bewegig gältet die osteuropäischi Sammligsbewegig "Chibbat Zion" („Zionsliebi“), wo vo 1880 aa entstanden isch. Deren ihri Ortsverein si in vile russische und rumänische Stedt verdräte gsi und hai sich "Chowewe Zion" („Zionsfründ“) gnennt. Si hai öbbe 3.000 Uswanderigswilligi für gmeinsami Siidligsprojekt z Palestina gsammlet. Im Summer 1882 het d Studäntegruppe "Bilu" as ersti z Palestina acho und het d Siidlig "Rischon-le-Zion" („Ersti z Zion“) afo ufbaue.

Die Pionierarbet mit em Pflueg isch zum Vorbild für witeri Siidlergruppe worde. So isch "Gedera" im ehemolige Judäa entstande, "Rosch Pinah" und "Jessod Hamaalah" in Galiläa, "Sichron Jaakow" in Samarie. D Siidlig "Petach Tikwah", wo 1878 vo Jerusalemer Jude gründet worden isch, isch nördlig vo Jaffa erneueret worde.

Dr Arzt Leo Pinsker (1821–1891) het bis 1881 in siner Heimetstadt Odessa e «Gesellschaft zur Förderung der Aufklärung» gleitet und nationaljüdischi Besträbige strikt abglehnt. Under em Iidruck vo de landeswiite Pogrome isch er vo däm Amt zruggdräte und in Westeuropa umegreist, zum usefinde, öb mä verfolgti russischi Jude wurd ufnäh. Im Summer vom Johr 1882 het er z Berlin in baar Wuche s Buech "Autoemanzipation, ein Mahnruf an seine Stammesgenossen von einem russischen Juden" verfasst, wo din gschriibe gsi isch:
Dr Chärn vom Problem sig d Usgränzig vo de Jude dur dr Hass vo ihrer Umwält. Däm si Ursach sig s, ass die verstreute jüdische Gmeinde an ihrer Eiheit als Judedum wurde festhalte. Das haig uf d Völker vo Europa wie die «geisterhafti Erschiinig vom ene wandelnde Dote» gwürkt und e "Judophobii" usglöst. Alli Argumänt vo de Judefind, wo hüfig unlogisch aagfüehrt wurde, sige nume die rationali Verschleierig vo ihrer diefe Psychose, wo sich sit 2000 Johr wurd witervererbe. Nume wemm mä d Ursach, die widernatürlichi Lag vo de Jude, wurd besitige, chönn mä die Chrankhet heile. Si müesste wie alli Völker ändlig en eigeni Heimet, e Staat bechoo, und so wurde si de übrige Natione ebebürtig. Erst wenn si ebebürtig sige, wurd d Judefrog glöst; nume d Jude sälber chönnte das fetigbringe. Achtig bechieme si nid über, wenn ene anderi wurde Gliichberächtigung gee, sondern nume wenn d Jude sich sälber wurde befreije und e sälbständigi und sälbstbewussti Nation wurde. Dört wo si verfolgt wurde, sötte si sofort uswandere: nit in e neui Zerstreujig, sondern in e gschlossnigs Gebiet, für zum dört e Gmeinwäsen ufzbaue mit dr Zuestimmig vo de Grossmächt. Dr Ort drfür sig zweitrangig: Er chönni z Palestina oder in Nord- oder Südamerika lige.

Dä Ufruef isch anonym erschiine und het zerst nume e chliis Echo gha. 1884 isch dr Pinsker e Füehrer vo de osteuropäische „Zionsfründ“ worde und het deren ihri Ziil in Palestina übernoh. D Siidler hai e Huffe praktischi Problem aadroffe, wo zum Deil unerwartet gsi si, und so isch s ursprünglige Ziil vom Pinsker, e jüdische Nationalstaat ufzbaue, vorläufig in Hindergrund gruggt: D Sälbstorganisation vo de Zionsfründ isch am Schitere gsi und si hai Spände vo riiche Gönner müesse aaneh. Vor allem ass sich dr Edmond Rothschild (1845–1934) für se engagiert het, het ene ghulfe witerzmache und het se zum ene philanthropische Hilfswärk ohni nationali Aasprüch gmacht.

Z Östriich isch 1882 die ersti national-jüdischi Studäntenorganisation in Westeuropa, d "Kadima" («vorwärts», «ostwärts» d. h. in Richtig vo Palestina), gründet worde. Eine vo de Gründer isch dr Nathan Birnbaum gsi, wo us Wien gstammt het. In siner Schrift "Die nationale Wiedergeburt des jüdischen Volkes in seinem Land" (1893) het er verlangt, ass mä d Jude im modärne Völkerrächt de andere Völker wurd gliichstelle. Är het dr Begriff "Zionismus" brägt, wo vo denn aa au vo Gegner vo de Jude und au vo Nitzioniste übernoh worden isch für die jüdischi Nationalbewegig mit Stossrichtig Palestina. Dr Birnbaum het aber in der zionistische Bewegig rasch an Iifluss verlore, het sich vom Zionismus abgwändet und sich andere Projekt afo widme.

Dr Louis Brandeis isch en US-amerikanische Jurist und dr erst jüdisch Richter am Oberste Grichtshof vo de Vereinigte Staate gsi. Er isch 1916 vom US-Presidänt Woodrow Wilson ernennt worde und isch bis 1939 im Amt bliibe. Dr Brandeis isch ein vo de wichdigste Wortfüehrer vom amerikanische Zionismus gsi und het dr progressiv Flügel vo dr Demokratische Partei in de USA understützt.

Wo sich dr dütsch Rasse-Antisemitismus verbreitet het, wien en 1880 öbbe dr Karl Eugen Dühring verdräte het, isch dr Theodor Herzl (1860–1904) zum Zionist worde. 1896 währed dr Dreyfus-Affäre z Frankriich het er s Buech "Der Judenstaat – Versuch einer modernen Lösung der Judenfrage" gschriibe. Dodrin het er sini Idee von ere souveräne staatlige Organisation vorgleit, zum em planlose und verstreute Uswandere vo europäische Jude e gmeinsams Ziil z gee und Siidligsaktionen völkerrächtlig abzsichere. Drbii het dr Herzl am Afang no nig umbedingt an e jüdische Staat in Palestina dänggt; Ostafrika oder Südamerika wäre grad so guet gsi in sine Auge. Er het sini Idee kuum mit religiöse Motiv begründet, sondern mit em Schitere vo der Jüdischen Emanzipation grad in de agäblig «zivilisierte» Länder in Europa. So het er bis denn bsunders Frankriich as Hort vom soziale und kulturelle Fortschritt agluegt. Jetzt het er dänggt, ass dr Antisemitismus nie wurd verschwinde, und ass d Bemüehige vo de Jude um Assimilation ihn ehnder no wurde versterke. Nume d Sammlig vo de Jude in eme eigene Land chönni dorum dr Uswäg si.

Im Herzl sis Buech isch sehr beachdet worde, nid wie d Büecher vo sine Vorläufer, und het dr Aastoss gee, ass sich bestehendi nationaljüdischi Verein international zsämmegschlosse hai. Am 29. August 1897 hai sich denn 200 Deligierti, wo vo ihre Verein gwehlt worde si, z Basel zum erste Zionistekongräss droffe. Dört het dr Herzl zum erste Mol e völkerrächtlig legalisierte Judestaat in Palestina gforderet. Drufabe isch die Zionistischi Organisation (abkürzt ZO, hebräisch ההסתדרות הציונית, sit 1960 "World Zionist Organisation", abkürzt WZO) gründet worde mit em Programm:
Das isch s gmeinsame Ziil vo alle zionistische Strömige worde. S Wort «Judestaat» isch drbii vermiide worde, zum d Form vo däm Gmeinwäse nit festzlege. Für zum d Zionsfründ iizbinde, het d Erklärig as ersts Mittel für zum zum Ziil cho, gsait:
Dr Herzl het in erster Linie diplomatischi Bemüehige understützt und Plän für neui jüdischi Siidlige ohni völkerrächtligi Absicherig vorläufig ufgschoobe. Er het druf hiigwiise, ass dr Machthaber vo Osmanie und dodrmit vo Palestina, dr Sultan Abdülhamid II., Illegalitet bim Siidligsbau chönnt usnutze. In de Johr druf het er hüfig brobiert dr Abdülhamid und anderi Staatsfüehrer, drunder dr Wilhelm II. z überzüüge, het aber kei grosse Erfolg gha. Sis Vorgeh isch zwar immer sterker kritisiert worde, er isch aber doch bis zu sim Dod 1904 dr Vorsitzendi vom Aktionskomitee bliibe.

Dr allgemein oder liberal Zionismus isch vom Erste Zionistekongräss 1897 bis noch em Erste Wältchrieg die sterksti Strömig gsi in dr ZO (dr Zioniste Organisation, wo sich sit 1960 WZO nennt). Die Allgemeine Zioniste, wie dr Herzl und dr Weizmann hai sich mit dr europäische Middelklass identifiziert, hai aber hüfig zu keiner Partei ghört. Erst 1922, wo sich d Zionisteorganisation polarisiert het in zwei ideologischi Fraktione, die sozialistischi und die revisionistischi, hai sich Einzelpersone und verschiideni Gruppe zun ere unideologische Partei innerhalb vo dr ZO zsämmegschlosse.

Vo 1900 aa het sich vor allem vo Russland us e sozialistische Zionismus entwicklet. Die marxistische Poalei Tzion und ihre Theoretiker, dr Ber Borochov, hai din die grössti Bedütig gha und hai die spöteri Kibbuz- und Arbeiterbewegig in Israel brägt. In Osteuropa het s zuesätzlig die nitmarxistische "Zioniste-Sozialiste" um e Nachman Syrkin ge, wo sich nit uf Palestina as s zuekümftige Siidligsgebiet festgleit hai, und d "Sejmisten" um e Chaim Shitlowskij, wo kulturelli und politischi Autonomii in Russland als Zwüscheschritt zum ene eigene Gebiet hai welle übercho. Au bürgerligi, religiösi und völkisch-nationalistischi Zioniste hai eigeni Organisatione, wo alli ihri eigene Vorstellige gha hai, wie mä e Judestaat chönnt errichde und wien er wurd usgseh.
Dr dütsch Rabbiner Zwi Hirsch Kalischer het zwar scho 1862 sis Draktat "Suche nach Zion" (hebräisch דרישת ציון) veröffentligt, won er din gsait het, ass d Erlösig vo de Jude, wie si d Brophete vorusgsait haige, nume dur Sälbsthilf verwirkligt wurd, aber die Religiöse hai sich erst im 20. Johrhundert dr zionistische Bewegig aagschlosse. 1902 het dr Rabbiner Isaak Jakob Reines z Wilna e Wältkomferänz vo religiöse Jude iberuefe. Dört isch e religiös-zionistischi Organisation, d Mizrachi (dr Name chunnt vo «Merkaz Ruchani», was sovil wie geistigs Zentrum bedütet), gründet worde.

As "Kulturzionismus" bezeichnet mä s Sträbe, wo vom Achad Ha'am in der zionistische Bewegig um 1900 verdräte worden isch, noch ere grundlegende Erneuerig vo dr jüdische Kultur as unabdingbari Vorussetzig für e jüdischs Nationalbewusstsii. D „Judefroog“, wo dr Zionismus druf en Antwort hät sötte sii, isch in den Auge vo de Kulturzioniste zerst emol d Froog noch dr Zuekumft vom Judedum under de Bedingige vo dr Modärne gsi.

Dr Achad Ha'am het sich scho früeh vom Herzl sim „Kongrässzionismus“ distanziert, wil für dä dr Zionismus ehnder e pragmatischi Antwort uf e europäisch Antisemitismus und die ökonomischi Not vo de Jude in Osteuropa gsi isch und er en nit as kulturelli Erneuerigsbewegig gseh het. Sini Ideä hai aber doch scho bim Gründigskongräss vo dr ZO vor allem in de Debatte zur „Kulturfroog“ e wichtigi Rolle gspiilt. In deren ihrer Mitti isch d Wiiderbeläbig vo dr hebräische Sprooch as kümftigi Nationalsprooch gstande.

Dr Achad Ha'am gültet hüte as liberaler und wirklichkeitsnöcher as dr Herzl, vor allem in däm, wien er die arabischi Reaktion uf e jüdischi Iiwanderig iigschetzt het, im Kontrast zum Herzl, wo naiv gsi isch in siner Erwartig, ass d Jude wurde willkomme sii. Dr Achad Ha'am isch Ostjud gsi und me luegt en aa as Deil von ere Bevölkerig, wo vo Pogrom bedroht gsi isch, während dr Herzl as Westjud mit em westlige Imperialismus und Kolonialismus in Verbindig brocht wird.

D Kulturzioniste hai sich 1901 im Rahme vo dr ZO dur d Gründig vo dr Demokratisch-Zionistische Fraktion organisiert.

Die jüdisch-sozialistischi Partei BUND, wo 1897 z Wilna gründet worden isch, het d Ideä vo de Zionsfründ und vom ene Judestaat ganz abglehnt und het stattdäm die volli Gliichberächtigung vo dr jüdische Arbeiterschaft in Osteuropa und e national-kulturelli Autonomii für d Jude wo dört aasässig gsi si, gforderet. Orthodoxi Jude hingege hai in de Zioniste abtrünnigi Ketzer gseh, wo sich gege s jüdische Exil, wo vo Gott verfüegt sig, wurde uflehne und sich sälber wette erlöse, statt demüetig druf z warte, ass dr Messias chiem.

In Westeuropa het e Grossdeil vo de Jude die zionistische Ziil und Organisatione bis 1933 abglehnt. Liberal-bürgerligi Gruppe wie dr ‹Central-Verein deutscher Staatsbürger jüdischen Glaubens› hai dr Antisemitismus immer no für «heilbar» und dr Judestaat für unnötig oder utopisch ghalte. Si hai Angst gha, ass d Forderige vo de Zioniste d Lag vo de europäische Jude nume wurde verschlächtere und ihre Integrationsbemüehige wurde schade. S Ziil vom ene Judestaat het ene as Hindernis zur Anerkennig vo de jüdische Minderheite in de jewiilige Heimetstaate vo Europa gulte. Scho früeh hai si kritisiert, ass dr Zionismus d Jude as «fremde Körper» in de europäische Nationalstaate wurd aaluege, genau wie dr Antisemitismus.

Die Kritik wird in dr Gegewart von e baar israelische Historiker wie dr Anita Shapira ufgnoh.

1903 het s in und um Kischinew wider e Pogromwälle gege russischi Jude gee. Uf em 6. Zionistekongräss z Basel am 26. August 1903 het dr Herzl dorum s britische Uganda-Programm as vorläufigi Lösig vorgschlage. Er het bedont, es haig nüt mit em eigetlige Ziil von ere Heimet in Palestina z due. Si Vorschlag het aber doch heftigi Protest zur Folg gha und het fast die zionistischi Bewegig gspalte. Verschiideni Gruppe hai sich bildet, wo d Vorschleg wo Uganda betroffe hai, in der Zit vo 1903 bis 1905 understützt hai. Us dene isch die "Jewish Territorialist Organization" (JTO) worde.

Am 6. Zionistekongräss het under anderem dr Wladimir Jabotinsky mitgmacht. Vo denn aa het er sich ganz mit em Herzl sine Ziil identifiziert und isch eine vo de Sprächer vom Zionismus worde. 1923 het er däm si revisionistische Flügel und d Jugendbewegig Betar gründet.

Uf em 7. Zionistekongräss 1905 het mä s Uganda-Programm ändgültig lo falle. Im Herzl si Nochfolger, dr David Wolffsohn (1905–1911), isch für die praktischi Kolonisation vo Palestina gsi, unabhängig drvo öb die massgäblige Staate wurde zuestimme. D «Perspektive Palästina», mit oder ohni en eigene Staat, hat au dr «kulturelli Zionismus» under em Ascher Ginsberg (Ahad Ha'am) understützt.

Wäge de Pogrom vo Kischinew im hütige Moldawie 1903, de Judeverfolgige noch em Russisch-Japanische Chrieg und noch dr gschiterete Russischen Revolution 1905, si vo 1904 bis 1914 öbbe 40.000 meistens jungi russischi Jude noch Palestina usgwanderet. Dört isch die jüdischi Bevölkerig bis 1914 uf öbbe 85.000 Mensche gwachse. D Iiwanderer si vo de russische soziale Bewegige prägt gsi und hai deren ihri Gedankewält uf Palestina mitbrocht (Ber Borochov, Aharon David Gordon). Die ehnder sozialreformerische Iiwanderer hai der Hapoel Hazair gründet, während die sozialrevolutionäre, wo dr spöter Ministerpräsident David Ben Gurion denn drzue ghört het, d Poalei Tzion formiert hai, wo allerdings im Lauf vo de Johr au e reformerischi Linie het afo ischloo.

1901 het die Zionistischi Wältorganisation dr Jüdisch Nationalfonds (JNF) gründet, für zum jüdischi Aasiidlige in Palestina zum erste Mol ziilt z fördere. 1907 het si ihr "Palestina-Amt" z Jaffa gründet, wo dr Arthur Ruppin gleitet het. 1909 si die Jüdischi Kolonialbank („Jewish Colonial Trust“) und d Stadt Tel Aviv gründet worde, und die isch bis 1938 uf 150.000 Iiwohner gwachse. D Iiwanderer vo der zweite "Alija" hai sich as landwirtschaftligi Pionier ("Chaluzim") verstande. 1909 hai si dr erst "Kibbuz" am See Genezareth gründet.

Dr Erst Wältchrieg het die jüdische Siidler zerst enorm zrugggworfe, wil si zwüsche d Fronte vom Osmanische Riich und Grossbritannie groote si. Si hätte z Palestina under dr osmanische Hoheit nume döfte bliibe, wenn si die türkischi Staatsbürgerschaft agnoh hätte. Das het d Komflikt zwüsche de «praktische» Zioniste, wo Datsache hai welle schaffe, und de «politische» Zioniste, wo zerst d Understützig vo de europäische Grossmächt hai welle becho.

Vor allem dr Chaim Weizmann het as Verdräter vom WZC dank gschicktem Verhandle s fertig broht, ass die britischi Regierig versproche het, die jüdische Siidlige, wo scho bestande hai, under ihre Schutz z stelle und e witeri Iiwanderig z erlaube. Am 2. Novämber 1917 het der britischi Usseminister Arthur Balfour brieflig gegenüber em engagierte britische Zionist Baron Lionel Walter Rothschild d Balfour-Deklaration, wo noch ihm benennt isch, abgee: D Regierig betrachti d «Schaffig von ere nationale Heimstett z Palestina für s jüdische Volk mit Wohlwolle» und wurd «die grösste Aasträngige mache, zum z erliichtere, ass das Ziil erreicht wurd». Die Erklärig het d Ziilformulierig vo dr WZO übernoh; mit däm het zum erste Mol en europäische Staat deren ihr Ziil vom ene jüdische Staat z Palestina anerkennt. Drbii hätte d Rächt vo dr aasässige nitjüdische Bevölkerig wie die vo de jüdische Minderheite z Europa sötte bewahrt wärde.

1922 het dr Völkerbund Grossbritannie s Mandat, wo s sit 1918 faktisch usgüebt het, übergee zum d Balfour-Erklärig z verwirkliche. Wil die offe gloo het, wie die «nationali Heimstett» vo de Jude wurd usgseh und sött verwirklicht wärde, het d WZO brobiert, die Frooge zerst zsämme mit den Araber z kläre. Die hai d Balfour-Declaration nit abglehnt und die jüdischi Iiwanderig begrüesst, solang drbii die arabische Inträsse berücksichtigt wurde.

Am 3. Januar 1919 het dr Weizmann mit em Faisal I. s Faisal-Weizmann-Abkomme abgschlosse, wo Syrie drmit die fortgsetzti jüdischi Aasiidlig und e jüdischi Inträsseverdrätig z Palestina anerkennt het. D WZO het uf en autonomi Regierig verzichdet und zuegstimmt, s Sträbe vo de Araber noch eme unabhängige arabische Staat z understütze.

Dr Faisal het si Zuestimmig zum Abkomme vo dr britische Zuesag für e sälbständigs Grossarabie abhängig gmacht. Die Zuesag het dr britischi Hochkommissar z Ägypte, dr Henry McMahon, em Faisal sim Vater, em König Hussein ibn Ali, 1916 schriftlig gee. Drfür hai d Araber d Brite im Kampf gege d Osmane understützt.

Am 27. Februar 1919 hai d Verdräter vo dr WZO, drunder dr Weizmann, em Oberste Alliierte Root ihri Vorstellige erklärt: d Förderig vo dr jüdische Zuewanderig und Aasiidlig vo jöhrlig bis zu 80.000 Jude, ihri offiziell anerkannti Verdrätig z Palestina, d Erlaubnis zum Ufbau vom ene hebräische Bildigssystems und die bevorzugti Vergob vo Konzessione für unerschlossens Land an Jude. Si hai gege erheblige Widerstand in den eigene Reihje wider druf verzichdet, scho denn en autonomi jüdischi Staatsregierig z fordere. Erst mit ere jüdische Bevölkerigsmehrheit in Palestina chönn das bassiere.
Mit däm si die europäische Staate iiverstande gsi.

Grossbritannie isch sich nit mit Frankriich über d Ufdeilig vo de Inträssesphäre im Noche Oste einig worde und het weder s Faisal-Weizmann-Abkomme anerekennt, no die eigene Verspräche für e sälbständigs Grossarabie, wo s während em Wältchrieg de Haschemite gee het. Das het arabische Widerstand zur Folg gha gegen e witeri jüdischi Besiidlig vo Palestina, wo jetzt as Deil von ere imperialistische britische Politik gseh worden isch, wo d Araber drvo dänggt hai, ass si gege d Inträsse vo dr grossarabische Nation grichtet sig.

Denn isch Widerstand ufcho bi de Araber z Palestina und in der Region gegen e witeri jüdischi Besiidlig vo Palestina. E Resolution vom syrische Kongräss vom 2. Juli 1919 het sich gegen e jüdischs Gmeinwäse «im südlige Deil vo Syrie, Palestina gnennt» usgsproche. Arabischi Delegierti hai vor ere Kommission, wo vom US-Präsident Woodrow Wilson gschiggt worden isch, gegen e Judestaat protestiert.

Im April 1920 het dr Völkerbund Grossbritannie s Mandat zur Verwaltig vo Palestina übergee und drmit zur Erfüllig vo der Balfour-Declaration. Dr Premierminister David Lloyd George het e britische Jud, dr Sir Herbert Samuel, zum Hochkommissar z Palestina ernennt. Eso isch d Erbitterig vo vile Araber über d Brite und die jüdische Siidler z Palestina, wo si jetzt as Verbündeti gege sich aagluegt hai, no gwachse. Im gliiche Monet hai Araber z Jerusalem zum erste Mol Juden aagrife, jüdischi Gschäft blünderet und Jude dödet und verletzt. S britische Militär het nid iigriffe. Im Mai 1921 si bi neue arabische Usschritige 43 Jude z Jaffa ermordet worde; die jüdischi Siidlig Petach Tikwa, wo au agriffe worden isch, het sich mit Erfolg verdeidigt.

Drufaabe het dr britisch Hochkommissar die jüdischi Iiwanderig lo stoppe, zum zerst emol d Ursache vo de Unruehe ufzkläre. D Undersuechigskommission het festgstellt, ass sich die arabischi Polizei an de Übergriff uf Jude bedeiligt het, statt die z schütze. Vorhär häige die zionistische Behörde die «hebräischi Arbet» propagiert. Jude, wo arabische Grossgrundbsitz kauft hai, haige s vorzoge, jüdischi Neusiidler iizstelle und haige Araber entloo. Die britischi Verwaltig het Jude jetzt erlaubt, Waffe zu ihrer Sälbstverdeidigung z dräge, aber nit de Araber. Dr Winston Churchill, denn dr britisch Kolonialminister, het die witeri jüdischi Iiwanderig erlaubt, ohni dass d Form und Gränze vom kümftige jüdische Staat klärt gsi si.

1920 isch die zionistischi Gwärkschaft Histadrut gründet worde mit em Ziil, sälli Branche z bsetze, wo privati Investore dätig si, und so isch si im Lauf vo dr Zit dr grösst Arbetgäber z Palestina worde.

Im Summer 1921 het e Zwüschebricht vom Hochkommissar erklärt, ass d Umsetzig vo dr Balfour Declaration vo de «Rächt vo dr aasässige Bevölkerig» abhängig sig. Mit däm het er dr arabische Bevölkerigsmehrheit praktisch s Rächt gee, e jüdische Staat abzlehne. Denn het er au no dr arabisch Nationalist Mohammed Amin al-Husseini, e spötere Kollaborateur vo de Nationalsozialiste, zum Mufti vo Jerusalem ernennt.

1923 isch Palestina ufdeilt worde. Em chliinere, westlige Deil het mä vo denn aa Palestina gsait, während us em grössere Deil Dransjordanie (zerst als Sultanat, denn as Königriich Jordanie) worden isch. Denn hai d Panarabiste afo gseh, ass ihri Chancen uf en eignigs Grosspalestina no chliiner worden isch.

In de 1920 Johr het sich s politische Spektrum vom Zionismus erwiteret. 1920 isch dr Ze'ev Jabotinski in die ersti Versammlig vo Abgeordnete (hebr. אספת הנבחרים ) gwehlt worde, im Johr druf isch er in dr Exekutive vo dr ZO gsässe. Er isch eine vo de Gründer vom Keren Hayesod gsi und het d Propagandaabdeilig gleitet. Wäge Meinigsverschiideheite mit em Haim Weizmann het er 1923 die Allgemeine Zioniste verloo und die revisionistischi Partei Hatzohar gründet mit dr Jugendbewegig Betar. 1931 hai d Revisioniste us Protest d ZO verloo, und e baar Johr druf hai si z Wien die Neui Zionistischi Organisation gründet.

Dr Jabotinski het verlangt, ass dr jüdisch Staat Cis- und Dransjordanie wurd umschliesse und het as Anglophile ghofft, ass s Britische Kaiserriich wurd hälfe das z realisiere, au wenn er dänggt het, ass Ängland dra sig sis Sälbstverdraue z verliere. Er isch e Liberale gsi in wirtschaftliger und sozialer Hiisicht und isch as überzügte Demokrat in stränger Opposition zu de marxistische Sozialiste in dr ZO gstande, won er ne diktatorischi Glüst zuegschriibe het. Sini meiste Understützer si polnischi und littauischi Jude gsi. Er het zwar e jüdischi Mehrheit in Palestina welle, het aber au glaubt, ass dr jüdisch Staat au für sini arabische Bürger sött do si, und ass Jude und Araber sich in dr Macht sötte deile.

In de 1920er und 1930er hai dr Rabbi Abraham Isaak Kook, dr erst Oberrabbiner vo Palestina, und si Sohn, dr Rabbi Zwi Judah Kook, in e Huffe vo de zionistische Ideal grossi religiösi and traditionelli Wärt gseh, hai aber anti-religiösi Ideä im Zionismus abglehnt. Si hai glehrt, ass s orthodoxe Judedum die positive Ideal vom Zionismus wurd beinhalte, wi d Iisammlig vo dr Diaspora und politischi Bemüehige e jüdischi Heimet im Land vo Israel z errichte. Dr Zionismus sig so e Brugg zwüsche orthodoxe and sekuläre Jude. Dr Kook isch bis hüte die grösst politischi Autoritet für die national-religiöse Jude. 

1921 het dr sozialistisch Flügel vom Mizrachi en eigeni Partei gründet under em Slogan «Torah und Arbet» (hebr. תורה ועבודה ), dr Hapoel Hamizrachi. 1929 het d Mizrachi Bewegig au e Jugendorganisation gründet, d Bnei Akiva.

Sit öbbe 1925 isch die zionistischi "Hachschara" («Vorbereitig» uf d Uswanderig) z Dütschland aktiv gsi. Dr Zionismus isch aber d Aglägeheit von ere jüdische Minderheit bliibe; vo öbbe 580.000 dütsche Jude hai 1932 nume 7.500 zun ere zionistische Organisation ghört. D Mehrheit het welle in Europa bliibe und dört an dr Verbesserig vo dr soziale und rächtlige Lag für alli Bürger schaffe.

Wo d NSDAP am 30. Januar 1933 z Dütschland d Macht übernoh het, isch d Judeverfolgig e Staatssach worde. Die erste Massnahme vom NS-Regimes si dr «Judeboykott» vom 1. April, s «Gesetz zur Wiederherstellung des Berufsbeamtentums» und s «Gesetz über die Zulassung zur Rechtsanwaltschaft» vom 7. April 1933 gsi, und mit dene hai e Huffe dütschi Jude ihr Eigedum, ihre Bruef und ihri soziali Stellig verlore.

Am 25. August 1933 isch s "Ha'avara"-Abkomme («Transfer»-Abkomme) zwüsche dr Jewish Agency, dr Zionistische Vereinigung für Dütschland und em dütsche Riichsministerium für Wirtschaft in Chraft dräte, zum d Emigration vo dütsche Jude uf Palestina z erliichtere und gliichzitig dr dütsch Export z fördere. Bis zum Johresändi hai öbbe 150'000 Jude Dütschland verloo, die meiste si zerst in die europäische Nochberstaate züglet. Die zionistische Verein si bis 1934 uf 43.000 Mitgliider gwachse.

Am 13. Septämber 1933 hai sich alli grosse dütschjüdische Verbänd, au die zionistische, zur Riichsverdrätig vo de Dütsche Jude under em Leo Baeck zsämmegschlosse. Si hai welle dr Zsämmehalt sterke und die fluchtartigi Uswanderig stüüre. Drzue hai si ghulfe mit Iireispapier und hai Immobilie, wo d Jude zrugggloo hai, verwaltet.

Mit de Nürnbärger Gsetz vom 15. September 1935 hai d Nazi de dütsche Jude d Staatsbürgerrecht entzoge, und d Zahl vo dene, wo hai welle usreise, isch gwachse, au wenn Verbänd wie dr Central-Verein deutscher Staatsbürger jüdischen Glaubens immer no d Jude ermuetigt het, z bliibe.

250'000 dütschi Jude si vo 1933 bis zum Afang vom Chrieg 1939 in anderi Länder usgwanderet. Ihri "Riichsverdrätig" het immer meh Gäld brucht für das, bis ihri Mitgliider öbbe 10 Prozänt vo ihrem Iikomme an se hai müesse abgee. Die zionistischi Vereinigung het mit dene Iinahme Schueligsfarme ("Hachschara") ufbaut, wo die kümftige Emigrante s Buure hai chönne lehre, für zum ihne dr Neuafang z Palestina z erliichtere. Vo 1933 bis 1941 si öbbe 55'000 Jude us em Dütsche Riich z Palestina achoo – öbben e Viertel vo alle jüdische Iiwanderer. 15'000 bis 20'000 von ene hai die britische Iireisvorschrifte missachdet.

1937 hai die dütsche Behörde d Uswanderig vo dütsche Jude drotz em "Ha'avara"-Abkomme meh und meh underbunde. Dr Adolf Eichmann isch uf Palestina gschiggt worde, für zum dört Kontakt zur jüdische Undergrundorganisation "Hagana" ufznee. Es wird vermuetet, ass s NS-Regime Grossbritannie het welle schweche, e jüdische Staat verhindere und denn no Komflikt zwüsche Juden und Araber het welle aazettle. Mä het aber dr Eichmann us em Land verwiise. Z Ägypte het er dr al-Husseini, dr Grossmufti vo Jerusalem, droffe, wo sit 1933 mit em NS-Regime verbündet gsi isch und spöter bim Holocaust mitghulfe het.

Noch em Aaschluss vo Östriich am 12. März 1938 het sich d Lag vo de riichsdütsche Jude no einisch verscherft: D Novämberpogrom 1938 vom 7. bis 14. Novämber hai Läben und Eigedum vo Hunderte zerstört und mit de Synagoge au die jüdischi Kultur z Dütschland und Östriich. D Komferänz vo Evian vom Juli 1938, wo uf d Initiative vom amerikanische Presidänt Franklin D. Roosevelt zsämmedräte isch und wo d Verdräter vo 32 Natione Möglichkeite für d Uswanderig vo Jude us Dütschland und Östriich diskutiert hai, isch praktisch ohni Ergäbnis verloffe.

1939 het d Gestapo uf e Befähl vom Hermann Göring e Riichszentrale für jüdischi Uswanderig iigrichdet. Dr Überfall uf Pole am 1. Septämber 1939 het drei Millione polnischi Jude in dr dütsch Machtberiich brocht. Bis zum Johresändi si 7'000 von ene ermordet worde. Der dütsch Iimarsch in die neutrale Niederlande am 10. Mai 1940 het öbbe 20'000 dütschjüdischi Emigrante zwunge non emol z flüchte, us Belgie denn 25'000, us Frankriich 35'000.

Die nationalsozialistischi Judeverfolgig het dr Strom vo europäische Jude uf Palestina vo 1935 aa erheblig vergrösseret. Wil d Flüchtling denn no bis zu 1000 änglischi Pfund hai döffe mitnäh, het Palestina e wirtschaftlige Ufschwung erläbt, wo sinersits dr Strom vo Araber dörtaane versterkt het.

Wo 1936 dr arabisch Ufstand gege die palestinische Jude agfange het, het die britischi Peel-Kommission d Umsetzig vo dr Balfourdeklaration abglehnt und im Juli 1937 e Deiligsplan vorgleit. Noch däm hät dr grösser Deil vo Palestina den Araber, dr chliineri Deil, wo die meiste jüdische Siidlige gsi si, de Jude zuedeilt wärde, Jerusalem und e Küstestreife hätte sölle britischs Mandatsgebiet bliibe. Dr Weizmann, wo d ZO sit 1935 gleitet het, het uf em 20. Zionistekongräss d Aanahm vo däm Plan befürwortet, für zum so vili verfolgti Jude wie möglig z rette. D Verdräter vo de Araber hai dr Plan aber abglehnt und verlangt, ass ganz Palestina e arabische Staat wurd.

Denn isch dr arabisch Ufstand wider usbroche. D Abwehrkämpf vo de Brite hai dr Mufti al-Husseini zwunge, us Palestina z flüchte. D Hagana het mit Hilf vom prozionistische Brit Orde Wingate e schlagchreftigi, aber rein defensiv usgrichteti Eiheit zum Schutz vo de jüdische Siidlige ufbaut, d "Plugot Laila" (Special Night Squads). Ihri Devise isch "Hawlaga" (Sälbstbeherrschig) gsi.

Spöteri Kommissione vo de Brite hai s Gebiet für d Jude immer witer iigschränggt und hai schliesslig dr Peel Plan ganz lo falle. Im Wissbuech vo 1939 het die britischi Regierig eisitig festgleit, ass d Balfourdeklaration scho verwirklicht sig; in fümf Johr dörfte no maximal 75'000 Jude z Palestina iiwandere. Uf ere Komferänz z London im August 1939 het dr Neville Chamberlain ohni Erfolg brobiert, d Verdräter vo dr ZO drzue z bringe, uf e jüdische Staat in Palestina z verzichte.

D ZO, dr Völkerbund und dr Winston Churchill als Oppositionsfüehrer im britische Unterhuus hai das "Wissbuech" abglehnt, wil s Verdragsbruch sig mit em britische Mandat. Doch won er Premierminister worden isch, het dr Churchill dr Beschluss vom Chamberlain bis noch em Ändi vom Chrieg biibhalte.

1937 isch z Paris dr "Mossad" gründet worde, zum die illegali Uswanderig ("Alija Bet") vo europäische Jude z koordiniere: meistens mit Boot über d Donau uf Rumänie und witer über e Bosporus uf Palestina. E Huffe vo dene Boot, wo völlig überlade gsi si, si underwägs gsunke oder si vo de Brite ufbrocht worde, bevor si in d Nöchi vo dr Küste vo Palestina choo si, ihri Passagier si in Sammellager interniert und spöter uf d Insle Mauritius verbannt worde. Dr ZO isch nit emol erlaubt worde, jüdischi Chinder legal uf Palestina z schicke.

In sällere Zit hai jüdischi Untergrundorganisatione agfange, Aaschläg gege d Brite uszfüehre: vo 1937 aa dr Irgun (Etzel) agfüehrt vom Jabotinsky, und wo dä sich 1940 gspalte het no dr Lechi aagfüehrt vom Avraham Stern. 1941 isch z Palestina d Palmach as «Elite-Eiheit» vo dr Hagana gründet worde, während dr Al-Husseini z Berlin mit em Hitler zsämmedrofen isch und im Erwin Rommel si Afrikakorps scho z Italiänisch-Libye gsi isch. Im Rommel si Vorstoss het in dr Zweite Schlacht vo el-Alamein chönne gstoppt wärde, wit ewäg vo dr nöchste jüdische Siidlig in Palestina.

Mit em Überfall uf d Sowjetunion am 22. Juni 1941 het dr Holocaust aagfange mit organisierte Massemord an sowjetische Jude und Deportatione vo dütsche und osteuropäische Jude in Ghettos und Lager in Osteuropa. Zwüschen em Juli und Oktober 1941 si die wichtigste Entscheidige zur Uswitig vo dr Judevernichdig gfalle: Jetzt het dr Bau vo Vernichdigslager aagfange, und de dütsche Jude im ganze Riich isch befohle worde, dr Judestärn aazha.

Am 23. Oktober 1941 het dr Heinrich Himmler de Jude in Gebiet, wo vo Dütschland bsetzt gsi si, verbote uszwandere, im Novämber si si enteignet worde und hai bi ihrer Deportation ihri Staatsaaghörigkeit verlore. Sit denn hai d Jude nüme chönne legal uswandere. Am 20. Januar 1942 hai füehrendi Verdrätter vo de NS-Behörde uf dr Wannsee-Konferenz d «Ändlösig vo dr Judefroog», wo im Juni 1941 aagfange het, für ganz Europa koordiniert und organisiert. Im April 1942 het dr Himmler befohle, alli europäische Jude in d Vernichdigslager, wo denn fertigbaut gsi si, z deportiere. Vom Juli 1942 aa si die meiste Deportierte sobald si im ene Lager acho si, vergast worde.

Dr Holocaust isch im Herbst 1941 au usserhalb vo Dütschland bekannt worde, das het aber zu keine ziilte Gegemassnahme gfüehrt: E Jüdischi Brigade het sich in der Britischen Armee formiert, und uf dr Biltmore-Konferenz z New York 1942 hai die US-Delegierte vo dr ZO und d Gruppe um e Ben Gurion zum erste Mol verlangt, ass d Brite d Door vo Palestina wurde ufmache und dört e jüdischs Commonwealth mit ere demokratische Verfassig noch europäischem Vorbild wurde iirichte. Das het die britischi Regierig abglehnt und verbote, s Biltmore-Programm z Grossbritannie und z Palestina z veröffentlige.

Noch em Ufstand im Warschauer Ghetto im Januar 1943 isch d Zahl vo de jüdische Flüchtling wider grösser worde. Die britischi Regierig het jetzt immer hüfiger jüdischi Siidlige z Palestina lo dursueche, illegali Iiwanderer lo verhafte und zionistischi Zitige verbote. 1944 hai d Organisatione Irgun und Lechi ihri Aaschleg gege d Brite usgwitet. D Hagana, wo dänggt het, ass dr Kampf gege Nazi-Dütschland müess Vorrang ha, het Irgunmitgliider festgnoh und e baar von ene an d Brite usgliiferet. Das isch as d «Saison» (vo «saison de chasse») bekannt worde und het de rächtsextreme Jude drzue dient, d Füehrig vom "«Jischuw»" z beschuldige, ass er Verrot begange häig. Gliichzitig hai öbbe 100'000 vo de 500'000 palestinische Jude, wo s denn gee het, mit den Alliierte in Europa gege die Dütsche kämpft.

In de letzte Chriegsmönet hai die Alliierte nationalsozialistischi Vernichtigslager, drunder am 27. Januar 1945 s KZ Auschwitz-Birkenau, befreit. Aber kei europäische Staat usser Frankriich und Schwede hai noch em Chriegsändi am 8. Mai 1945 erklärt, ass si barat sige, die Überläbende ufzneh.

Im britische Wahlkampf het die Konservativi Partei versproche, Palestina ufzdeile, zum dr Strit mit den Araber biizlege. D "Labour"-Partei het e Palestinaplan vorgleit, wo vorgseh het, die ganzi Region in e jüdische Staat umzwandle und die arabische Bewohner mit grosszügige Gäldmittel drzue z bringe, uszwandere. Wo si aber d Wahle gwunne hai, het d Regierig vo dr "Labour" nume 1500 Jude im Monet erlaubt, ins Mandatsgebiet iizwandere.

D ZO het verlangt, wenigstens die überläbende KZ-Heftling lo iiwandere; dr US-Präsident Harry S. Truman het d Brite ufgforderet, sofort 100'000 jüdischi Iiwanderer zuezloo. Uf si Druck isch denn en anglo-amerikanischi Kommission bildet worde, wo dur Palestina greist isch und die europäische Sammellager für "Displaced Persons" besichdigt het. Si het denn im Truman si Forderig übernoh, aber dr britisch Usseminister Ernest Bevin het s niidrige Monetskontingänt biibhalte.

Druf het dr Zionistekongräss z Gämf 1946 s Biltmore-Programm als Basis für sini Ziil agnoh, was in dr ZO umstritte gsi isch. Radikali Gruppe hai offene Widerstand gege die britischi Mandatsregierig gforderet. Anderi si für e binationale Staat mit gliiche Rächt für Juden und Araber gsi, wil e jüdische Staat uf Duur nume läbensfähig sig, wenn die arabische Nochberstaate iiverstande sige. Die arabische Deil vo Palestina hätte offe sötte si für e jüdischi Besiidlig, und d Araber hätte sich mit de Jude gege d Grossgrundbesitzer sötte zsämmeschliesse. Die Idee isch vo säkulare linksgrichtete Zioniste verdräte worde, wo spöter d Mapam-Partei gründet hai, und vo dütsch-jüdische Zioniste wie em Martin Buber, em Hugo Bergmann, em Ernst Simon und em Rabbiner und spöter Universitätsleiter Judah Leon Magnes. Die US-amerikanische Zioniste um e Ben Gurion und die sozialistischi Mapai-Partei hai e binationale Staat abglehnt, für zum sofort de "displaced persons" im e begränzte jüdische Staat e Zuefluchtsort chönne abiete. D Araber in und um Palestina hai e binationale Staat au abglehnt.

Sit em Februar 1946 het d Sowjetunion öbbe 175'000 vom polnischi Jude, wo vom NS-Regime verdriiben worde si, uf Pole afo abschiebe. Das isch bi de ortsaasässige Pole, wo de Juden ihre Bsitz vilfach übernoo gha hai, uf Widerstand gstosse. 95'000 von de Jude si druf gflüchdet, bsunders sit em Pogrom vo Kielce am 4. Juli 1946, vili über Westeuropa uf Palestina. D Hagana, die jüdischi Brigade vo der britischen Armee und dr Mossad hai zsämme die illegali Iiwanderig vo de Shoa-Überläbende afo organisiere («Bericha»). D Brite hai 50'000 von ene 1945–1946 in DP-Lager in die amerikanischi Bsatzigszone z Dütschland lo zruggbringe, anderi hai si z Zypere interniert.

Im Johr 1946 hai d Agruff vom Etzel zuegnoh, vor allem uf die britische Iisebahnlinie. Palmach-Eiheite hai am 16. und 17. Mai zäh Brugge gsprängt. As Repressalie hai d Brite am 29. Juni alli Mitgliider vo dr Jüdische Agentur und anderi füehrendi Zioniste, wo si in Palestina hai chönne finde, festgnoh und hai se wuchelang in eme Lager z Lod gfange ghalte. Dr Irgun het druf am 22. Juli e Siteflügel vom King David Hotel z Jerusalem gsprängt, wo sich s britische Hauptquartier befunde het. Die Eskalation vo de Unruehe het s ganze Johr 1947 nit ufghört – bis die Vereinte Natione am 29. Novämber über e Deiligsplan vo Palestina und d Gründig vom ene jüdische und eme arabische Staat abgstimmt hai.

Noch däm UN-Beschluss hai d Brite afo abzieh und die arabischen Unruehe und Aaschläg hai zuegnoh. Am Tag noch dr Verkündig vom UN-Deiligsplan, am 30. Novämber, het dr zionistisch-arabischi Bürgerchrieg agfange. Die arabische Chreft hai us Dorfmilize bestande, wo vo dr Arabische Befreijigsarmee ("Arab Liberation Army") understützt worde si und wo europäische Söldner wie zum Bispil Deserteur vo dr britischen Armee und Veterane vo dr kroatische Waffen-SS mit ene kämpft hai. Ihne gegenüber gstande si jüdischi Milize, drunder e Huffe Veterane us em Zweite Wältchrieg, und d Druppe vom Palmach. Aafangs Dezämber het s Arabische Hochkomitee e dreidägige Generalstreik usgrüeft. Die Arabischi Liga het nid chönne iigrife, bevor d Brite ganz abzoge gsi si, het aber en Invasion am Tag noch em Abschluss vom Rückzug plant.

Am 14. Mai 1948 het dr David Ben Gurion z Tel Aviv die Israelischi Unabhängikeitserklärig verläse. Mit däm isch s zionistische Ziil vom ene Judestaat erreicht gsi. D USA hai dr neu Staat am gliiche Dag anerkennt, d Sowjetunion churz druff am 17. Mai. S britische Mandat het am 15. Mai gändet und sofort hai d Armeä vo Transjordanie, vo Irak, vo Libanon, vo Ägypte und vo Syrie Israel aagriffe. Israel het se im Palestinachrieg, em israelische Unabhängikeitschrieg, dank Waffeliiferige us West- und Osteuropa, dr Sowjetunion und de USA besigt. Denn het die legali Masseiiwanderig vo Jude us Europa agfange. As ersts Gsetz het d Knesset 1950 s Rückkehrgsetz verabschiidet, wo alle Jude s Rächt zuesicheret, sich z Israel niiderzloo und sofort die israelischi Staatsbürgerschaft überzchoo.

Mit dr Gründig vom Staat Israel hai sich dr Zionismus und sini Organisatione afo verändere. Dr Schwerpunkt vom Judedum isch vo jetzt aa eidütig dr Staat Israel gsi. Vili vo de Rolle wo zionistischi Institutione gha hai, si vo staatlige Iirichdige übernoh worde. Dr Iifluss vo dr Diaspora het sich verchliineret, und d Kongräss vo dr Zionistische Organisation finde sit denn nume no in Jerusalem statt. Dr 23. Kongräss 1951 het s Basler Programm dur s "Jerusalem Programm" ersetzt, wo as Ziil vo dr zionistische Bewegig bestimmt het:
Wenn vorhär eini vo de Hauptrolle vo dr ZO gsi isch, diräkti Verbindige mit usländische Regierige zunderhalte, isch jetzt s Verheltnis vo Israel zur jüdische Diaspora und dr Erhalt vom Judedum vor allem usserhalb vo Israel dr Middelpunkt vo ihre Bemüehige worde.
S Reformjudedum, wo in dr amerikanische Diaspora sehr bedütend isch, isch draditionell universalistisch iigstellt gsi und het dr politisch Zionismus abglehnt. Noch dr Gründig vom Staat Israel hai sich e Huffe progressivi Jude mit em Staat abgfunde und afo dängge, ass d Jude e Heimet im Land Israel sötte ha. 1987 isch d "Association of Reform Zionists of America" (ARZA) gründet worde, wo sich 1997 dr «Miami Platform» vo dr Zentrale Komferänz vo de amerikanische Rabbiner aagschlosse het, wo d Gründig vom ene Staat für d Jude mit dr johrhundertlange Verfolgig vo de Jude und em Genozid währed dr Schoah rächtfertigt. S Reformjudedum gseht d Wichdikeit vom Staat Israel in siner Rolle, won er bim "Tikkun Olam", dr messianische Wältverbesserig, cha spiile.

Noch em Sächsdaagchrieg vo 1967, wo Israel die früehnere Mandatsgebiet eroberet het, wo die arabische Armeä 1948 bsetzt gha hai, het sich e neuji, radikali, religiös-nationalistischi Bewegig entwigglet, wo, wie die draditionelle Revisioniste, alli Gebiet vom britische Palestina-Mandat as Deil vom jüdische gschichtlige Erb aagluegt hai (lueg Groossisrael). E Huffe Aahänger vo dere Bewegig, dr "Gusch Emunim", hai sich in de bsetzte Gebiet niidergloo und hai sich drbii hüfig ganz offe de Aawiisige vo de israelische Bsatzigsdruppe widersetzt, wo noch internationalem Chriegsrächt die bsetzte Gebiet verwaltet hai. D Neozioniste hai die National-religiösi Bardei, wo früehner politisch linggs vo dr Middi gstanden isch, übernoh und zsämme mit de Revisioniste vom Likud und andere Rächtsextreme d Boliddik vo Israel massgäblig afo gstalte. Ihri Siidlige si zum Deil spöter vo israelische Regierige legalisiert worde. In de Auge vo ville Palestinänser si sii und ihri Aasprüch s grösste Hindernis im Friidensbrozäss zwüsche Israel und de Palestinänser. Sit däm, ass die israelisch Regierig dr Gazastreife vo allne jüdische Siidler gruumt het, verweigere die radikalste Elemänt in dr Bewegig jede bürgerlig Ghorsam.

Die neozionistischi Bewegig basiert ihri Aasprüch uf ere radikale, messianistische Uslegig vo dr Bible, isch grundsätzlig antidemokratisch und nid wenigi vo ihre Understützer si ganz offe rassistisch, au wenn si sich im Allgemeine uf religiösi und nid ethnischi Begründigunge stütze.

Während d WZO d Verbindig vo dr Diapora und Israel as wäsentlig aaluegt, und d Sammlig vo de Jude in und um Israel nid as beändet betrachtet, verlangt dr Postzionismus, ass sich dr Staat Israel vo zionistische Vorgobe wurd löse, und sini Eigestaatlichkeit unabhängig vo Iiflüss us dr Diaspora wurd begründe. D Postzioniste bedoone dr Vorrang vom Individuum über d Gsellschaft und befürworte anstatt vom ene demokratische jüdische Staat e demokratische Staat vo allne Bürger. Nid wenigi lähne e bsundrigs Iiwanderigsrächt für Jude ganz ab; anderi verlange, ass Diasporajude und Palestinenser die gliiche Iiwanderigsrächt sötte übercho.

Numen e chliine Deil vo de israelische Jude git si Stimm für nit-zionistischi Parteie bi de Knessetwahle, s Vereinigte Thorajudedum wo vo orthodoxe, nit zionistische Jude gwehlt wird, het 2009 weniger as fümf Prozänt vo de Stimme übercho, aber es git nid wenig Jude wie d Journaliste Amira Hass und dr Gideon Levy, dr Autor Tom Segev, wo eine vo de "Neue Historiker" isch, odr dr Profässer Shlomo Sand, wo postzionistischi Positione iignoh oder verdeidigt hai. Si si nit sälte vo dr israelische Rächte as Antizioniste aagriffe worde drwäge.

Dr Antizionismus, wo dr Zionismus ablähnt und bekämpft, isch mit em Erfolg vo de Zioniste e jüdische Staat z gründe, wo sich gege widerholti militärischi Aagriff und wirtschftligi Sanktione het chönne duuresetze, nit weniger rabiat worde, und er wird hüfig mit em Antisemitismus vermängt. Vili Antizioniste bedone dr Underschiid zwüsche ihrer Überzüügig und em Antisemitismus, während ihri Kritiker d Gmeinsamkeite vo beide Ideologie bedone.

Vor allem westligi Antizioniste verstöhn dr Zionismus hüte generell as e politischi Strömig, wo d Errichtig und Vergrösserig vom israelische Territorium zu Laste vo dr arabische Bevölkerig understützt. In der arabischen und islamische Wält, aber au in dr rästlige Wält, git s Organisatione und Persone, wo dr Zionismus ‹as sonige› kritisiere und ihn mit Kolonialismus, Rassismus, Faschismus und sogar Nationalsozialismus gliichsetze.

Bsundrigs d Mehrheit vo de Palästinenser und vo de arabische Staate beschuldige die zionistischi Bewegig, ass si d Palästinenser us ihre Siidligsgebiet verdriibe haig und stelle s Existänzrächt vom Staat Israel, wo si as e koloniale Staat gsehn, überhaupt in Froog. Dä Strit bildet dr ideologisch Hindergrund vom Komflikt im Noche Oste.

D Resolution 3379 vo dr UN-Generalversammlig het im Johr 1975 Ufsehe erregt, wo si dr Zionismus as e Form vom Rassismus bezeichnet het. Die Resolution isch am 16. Dezämber 1991 dur d Resolution 4686 vo dr UN-Generalversammlig mit 111 zu 25 Stimme bi 13 Enthaltige zrugggnoh worde. 1998 het dr UN-Generalsekretär Kofi Annan d Resolution 3379 as e "Diefpunkt in dr Gschicht vo de Vereinte Natione" bezeichnet. Die Europäischi Kommission gege Rassismus und Intoleranz (ECRI), wo vom Europaroot iigsetzt worden isch, het im Johr 2005 e Studie über d Forme vom hütigen Antisemitismus veröffentligt. Din bedont si, ass sich in dr Bhauptig, dr Staat Israel sig e rassistischs Projekt, Antisemitismus wurd manifestiere.

Dr Zionismus isch bis hüt e Ziilschiibe und Projektionsflechi für Verschwörigstheorie. S populärste Bispil für das si d "Protokolle der Weisen von Zion". Uf die Protokoll berüefe sich no hüte verschidnigi islamistischi Vereinigunge wie d Hamas. Anderi Antizioniste si e chli subtiiler und bruuche Argumänt wo, im Gegesatz zu de "Protokoll", es nid so eifach isch z bewiise, ass si uf Unwohrheite beruehe. Dr Norman Finkelstein zum Bischbil duet d Theorii verdräte, ass s Schlagwort «Zionismus» vo mängge israelische Parteie drzue benutzt wurd, Israel in eme Duurchriegszuestand z halte, zum so ihri eigeni Macht z festige. Er understellt drbii de hütige zionistische Inträssegruppe en Art Iiverständnis mit de palestinensische Terrororganisatione.











</doc>
<doc id="28946" url="https://als.wikipedia.org/wiki?curid=28946" title="Indischer Schriftenkreis">
Indischer Schriftenkreis

Under Indische Schriftsystem wered Schrifte zämegfasst, wo i de Länder Indie, Bangladesch, Nepal, Pakistan, im westliche Tail vo Afghanistan, uf Sri Lanka und uf de Maledive bruucht wered. I dene Länder wered verschidnigi Sprooche gredt, wo zu mindestes vier Sprochfamili ghööred: de Indoeuropäischi Sprooche, Drawidischi Sprooche, Mundasprooche, Tibeto-burmanischi Sprooche und dezue no verainzelti isolierti Sprooche, wie s Buruschaski. Vo dene Sprooche hend meriri de Status vonere Schriftsprooch, wo maist inere aigne Schrift gschribe wered.

Vo de Schriftsystem wo bruucht wered, sind di vile Ankömmlig vo de Brahmi-Schrift em verbraitischte, di bikanntist devo isch d Devanagari, wo au di grööst Verbraitig hett. Die Schrifte sind vom Abugida-Typ, enere Mischig vo Buechstabe- und Silbeschrift. Muslim bruuched i de Regle en erwitterets Arabisch-persisches Alphebet, wa dezue füert, as e paar Sprooche, wie zum Biispil Konkani, me as ai gültigi Schrift hend. Di Latinisch Schrift isch vo de Europäer uf Indie broocht wore, werd aber selte för nödeuropäischi Sprooche bruucht, ani devo isch s Konkani. En aignigs Schriftsystem isch s Thaana, wo uf de Maledive bruucht werd. I historische Zitt sind no anderi Schrifte bruucht wore.

Di ältiste schriftliche Zügnis stamed us de Indus-Kultur z Pakistan. Die Kultur isch um 1400 v.Chr. underggange und demit isch o d Chentniss vo de Schrift verlooreggange. Die Schrift isch bis hütt no nöd entzifferet woore, drum isch onöd bikannt, weli Sprooch as dozmol im Industal gredt woren isch.

Noch öber tuusig Joor, wo z Indie kai Schrift bruucht woren isch, sind Schrifte usem Weste öbernoo wore und gliichzittig sind au zwoo noiji Schrifte entwicklet wore. Dör s Perserriich isch di Aramäischi Schrift und dör de Alexander em Grosse di Griechischi Schrift an Indus choo, doch git s nu wenigi indischi Inschrifte, wo mit dene Schrifte gschriibe wore sind. Si stamed ali vom Chaiser Ashoka (273-232 v.Chr.). De grööst Tail vo de Ashoka-Edikt isch aber i zwoo andere Schrifte gschribe wore, d Kharoshthi und d Brahmi. Si sind vermuetli extra denn ersune wore, um s Prakrit besser z schriibe chöne.

D Kharoshti isch im nordwestliche Indie bruucht wore und het sich bis uf Zentralasie verbraitet, werd hütt aber nöme bruucht. D Brahmi het sich im Lauf vo de Zitt i meriri Variante uufgspalte und isch d Muetter vo merer Dotzed Schrifte z Indie und im Ferne Oste.

D Kharoshthi ("Kharoṣṭhī") isch us de aramäische Schrift entwicklet wore und werd drum au vo rechts geg links gschribe. Si isch bis is 5.Jh.n.Chr. im Industal bruucht wore und findet sich vor alem uf Münze. Z Zentralasie isch die Schrift echli länger bruucht wore. Hüt werd d Kharoshthi nöme bruucht.

De Ursprung vo de Brahmi ("Brāhmī") isch umstritte. Vermuetli isch si en aigni Erfindig vomene indische Glehrte zu de Zitt vom Ashoka, doch werd mengisch au gsait, d Brahmi sai us de Aramäische Schrift entwicklet wore. Doch d Schriftrichtig vo links geg rechts und di konsequenti Notierig vo de Vokääl sprecht degege, au d Forme sind düttli verschide. Ganz abwegig isch d These, as d Brahmi e spooti Fortsetzig vo de Industal-Schrift sai.

D Brahmi isch öber ganz Indie verbraitet gsii und het scho früe zwo Hoptvariante entwicklet; im Süüde mit ründere Forme, im Norde eener eggigi Forme. Vo de südliche Brahmi stamed d Schrifte ab, wo för di drawidische Sprooche und för s Singhalesische bruucht wered. Vo Südindie isch den de Schrifttyp au uf Burma, Thailand, Malaysia und Indonesie öberegwanderet und dai d Muetter vo vile Schrifte wore, wo hüt no bruucht wered, wie di Thailändischi Schrift.

De eggig nördlichi Typ isch d Muetter vo de Devanagari und andere nordindische Schrifte. De Typ isch au uf Tibet cho, wo im 7.Joorhundert di tibetischi Schrift drususe gschaffe woren isch. Ebefalls us de Brahmi entstande isch di Tocharischi Schrift und d Schrift vo Kushan; baid sind scho im Altertum uusgstorbe.

D Buechstäbe sind streng phonetisch aagornnet: Zerst chömed d Vokääl, den die velare, palatale, retroflexe, dentale und labiale Konsonante, denn d Approximante und em Schluss d Sibilante und d Huuchluut. Di klassischi Aaornig isch ase:

Schrifte, wo mee Luut hend, plaziered i de Regle die em entsprechende Platz i de Raie.

Di muslimische Mogulechaiser hend s Persische as Schriftsprooch bruucht, wo mit de Arabische Schrift gschrebe werd. Muslimischi Inder hend denn aagfange s Hindi i arabische Buechstabe z schriibe, drususe isch denn s Urdu entstande. Au anderi indische Sprooche, so s Sindhi, s Panjabi und s Kashmiri hend di arabisch-persischi Schrift nebet de iihaimische Schrift aagnoo. Debii sind noiji Zaiche gschaffe wore, för Luut, wo im Arabische und Persische nöd vorchömed. Allerdings hend die anzelne Sprooche di arabische Zaiche verschide gänderet, so ass för de gliich Luut en anders Zaiche bruucht werd, je noch de Sprooch halt. S Sindhi isch am wiitiste ggange mit noije Zaiche, well die bihuuchte Konsonante en aignigs Zaiche öberchoo hend, weered i de andere Sprooche, e Ha an Konsonant aneghenkt hend. Us dem Grund git s im Sindhi Buechstäbe mit vier Pünkt, weered di andere arabische Schrifte Buechstäbe mit maximal drai Pünkt hend.

D Thaana ("Tāna") isch e Schrift, wo uf de Maledive entstanden isch und di alti Schrift abglöst het. D Thaana het achtzee Konsonantezaiche, wo us de nüü arabische Ziffere und nüü iihaimische Ziffere bistönd. D Vokääl wered äänlich wie i de Arabische Schrift under oder öber de Konsonant gsetzt. D Schriibrichtig goot vo rechts geg links.


</doc>
<doc id="28947" url="https://als.wikipedia.org/wiki?curid=28947" title="Grosser Preis des Kantons Aargau">
Grosser Preis des Kantons Aargau

Dr Grooss Priis vom Kanton Aargau isch e international Profiveloränne, wu syt 1964 z Gippige (Gmei Lüügere) im Norde vum Kanton Aargau uusdrait wird. Syter ass d Züri Metzgete nume no as Amateurränne durgfiert wird, isch dr GP Kanton vom Aargau s wichtigscht Profi-Eidagesränne in dr Schwyz.

S Ränne isch vum Wältverband UCI in d UCI Europe Tour yydeilt wore. Är isch dr Hegschtpunkt vu dr Gippiger Radsportdäg, eme drejdägige Aalass mit Volksfeschtkarakter. S Ränne findet uf eme aaspruchsvolle, 19.6 km lange Rundkurs statt, wu d Fahrer zehmol mien fahre.

Rekordsiiger mit je zwee Siig sin dr Niderländer Adrie van der Poel (1987, 1990) un dr Schwyzer Pascal Richard (1994, 1995).



</doc>
<doc id="28950" url="https://als.wikipedia.org/wiki?curid=28950" title="LuK Challenge">
LuK Challenge

D LuK Challenge isch e Baarzytfahre, wu bis 2006 Ändi Juli bzw. Aafangs Augschte z Biil uusdrait woren isch. D LuK Challenge het zue dr UCI Europe Tour ghert (Kategori 1.1). Wäg dr internationale Bedytig isch s Ränne as inoffiziälli Wältmeischterschaft im Baarzytfahre aagsähne wore. D LuK Challenge isch in dr Hauptsach vum Automobilzueliferer LuK Gruppe finanziert wore.

Im Spotjohr 2006 het dr Hauptsponsor LuK no zahlryyche Dopingfälle im Radsport bekannt gee, ass er ufhert mit syym Engagement. Dodermit isch des Baarzytfahre yygstellt wore.

Vor dr LuK Challenge het d LuK Gruppe dr LuK-Cup gsponseret, e Stroßeränne, wu vu 1996 bis 2003 z Biil uusdrait woren isch.

D Vorlaifer vu däm Baarzytfahre geen bis in s Johr 1968 zruck. Im Lauf vu dr Johr het s e baar Mol dr Namme gwägslet, dr Sponsor un au dr Uusdragigsort:

In dr Johr 2004 un 2005 het s au ne Fraue-Baarzytfahre gee.

Rekordsiiger sin mit je drej Siig dr Tony Rominger (1992, 1994, 1995), dr Jens Voigt (1999, 2004, 2005) un dr Michael Rich (2000, 2002, 2003).

Am 2. Augschte 2009 hätt z Bihl wider e Baarzytfahre solle stattfinde, s "Chrono 2" (UCI Kat 1.1). Dr Veraastalter Eugen Rösinger, wu au scho d LuK Challenge organisiert gha het, het s Ränne aber im Mai 2009 us organisatorische Grind abgsait, au d Uusdragig, wu fir 2010 blant gsi isch, isch abgsait wore.










</doc>
<doc id="28952" url="https://als.wikipedia.org/wiki?curid=28952" title="LuK-Cup Bühl">
LuK-Cup Bühl

Dr LuK Cup Biil isch e Radränne gsi, wu vu 1996 bis 2003 z Biil uusdrait woren isch. Dr LuK-Cup isch vum Wältverband UCI in dr Kategori 1.2 gfiert wore. Hauptsponsor isch dr Automobilzueliferer LuK Gruppe gsi.

Des Eidagesränne het uf rund 194 km rund um d Stadt Biil gfiert. 

2004 isch dr LuK Cup nimi durgfiert wore, derfir isch z Biil derno unter em Name LuK Challenge s Baarzytfahre veraastaltet wore, wu vu 1968 bis 1992 z Bade-Bade un vu 1993 bis 2003 z Karlsrueh uusdrait woren isch. 2006 het LuK no zahlryyche Dopingfälle im Radsport syy Sponsoring yygstellt.




</doc>
<doc id="28955" url="https://als.wikipedia.org/wiki?curid=28955" title="Michael Rich">
Michael Rich

Dr Michael Rich (* 23. Septämber 1969 z Fryybeg) isch e ehmolige dytsche Radrännfahrer.

Dr Rich isch syter anne 1999 fir dr dytsch Profiradrännstaal Team Gerolsteiner gfahre un het as Zytfahrspezialischt gulte. Dervor isch er fir d Mannschafte vum RVC Reute, RSV Öschelbronn, Histor-Öschelbronn, Schauff-Öschelbronn un s Team Saeco gfahre, derzue aber au 1994 mit ere Stagiaire-Lizänz fir s Team Telekom.

Dr Michael Rich het insgsamt fimf dytschi Meischtertitel im Zytfahre chenne erringe, zletscht im Juni 2005. Bi dr Olympische Spil 1992 z Barcelona isch er mit em 100km-Stroße-Vierer Olympiasiiger wore.

Bi dr Zytfahr-WM isch er drejmol uf dr zweit Blatz chuu (2000, 2002, 2004) un eimol uf dr dritt (2003). Derzue het er di bode letschte Uusdragige vum franzesische Zytfahr-Klassiker GP des Nations 2003 un 2004 gwunne. Bi dr Dytschland Tour 2004 het er s Uftaktzytfahre gwunne mit 25 Sekunde Vorsprung vor em Jan Ullrich un het dodermit s Geel Trikot iberchuu, wun er aber derno uf dr dritte Etappe an dr speter Gsamtsiiger Patrik Sinkewitz wider verlore het. Syyni greschte Erfolg bi Rundfahrte sin der Gwinn vu dr Tour de la Somme 1999 un vu dr Bayern-Rundfahrt 2002, 2003 un 2005.

2005 het dr Rich au d Rheinland-Pfalz-Rundfahrt gwunne. Zämme mit syyne Teamkollege Markus Fothen, Sven Krauß, Sebastian Lang, Torsten Schmidt un Uwe Peschel het er in däm Johr s Teamzytfahre z Eindhoven gwunne mit drej Sekunde Vorsprung vor dr Mannschafte vu Phonak un CSC. Bi dr Tour de France 2005 isch er s erscht Mol an s Ziil z Paris chuu, 2003 het er in dr Bärg no mieße ufgee.

2006 het dr Michael Rich syy Ruckdritt vum aktive Radsport bekannt gee un ass er ab 2007 unter anderem as Materialscout fir s Team Gerolsteiner wett schaffe.

Syt dr Uflesig vum Team Gerolsteiner 2008 het dr Michael Rich as Redakteur fir s Fachmagazin Roadbike, in dr Entwicklig bi Canyon Fahrreder un as Teamkoordinator bim belgische Rännstaal PT Silence-Lotto gschafft.

Dr Michael Rich isch ghyrote, het zwei Chinder un wohnt z Ämmedinge.










</doc>
<doc id="28956" url="https://als.wikipedia.org/wiki?curid=28956" title="Sozialismus">
Sozialismus

Der Sozialismus isch näben em Liberalismus und em Konservatismus eini vo de drei grosse politische Ideologie, wo im 19. Johrhundert entstande sii. Der Begriff isch nie eidütig definiert gsi und het vo de sozialdemokratischen Bewegige, wo nume reformerisch gsi si und der Parlamentarismus und d Demokratie akzeptiert hai, bis zu kommunistisch-totalitäre oder autoritäre System (Realsozialismus), wo revolutionär entstande si, e Hufe Varianten umfasst. 

D Sozialiste bedone bsunders d Grundwärt Gliichheit, Grächtigkeit und Solidarität und lege meistens Wärt uf en ängi Wächselbeziehig zwüsche praktische soziale Bewegige und der theoretische Gsellschaftskritik, zum beidi mitenand in Richtig von ere sozial grächte Wirtschafts- und Sozialornig wiiterzentwickle. Drbii verdräte si meistens e Gsellschaftsuffassig, wo im Privateigedum vo de Produktionsmittel d Wurzle vom Übel gseht und dorum d Vergsellschaftig von ene aasträbt.

Kritiker vom Sozialismus si der Aasicht, ass e Wirtschaftsordnig, wo nit märtwirtschaftlig isch und bsunders d Zentralverwaltigswirtschaft, ökonomisch ineffizient müess sii und au nid mit individuelle Grundrächt und Rächtsstaatlikeit chönnt veriibart wärde.

Der wichtigscht sozialistisch Staat isch d Sowjetunion gsii. 





</doc>
<doc id="28958" url="https://als.wikipedia.org/wiki?curid=28958" title="Team Gerolsteiner">
Team Gerolsteiner

S Team Gerolsteiner isch e Radsportteam gsi, wu s vu 1998 bis 2008 gee het un wu vum Getränkehärsteller Gerolsteiner Brunnen finanziert woren isch.

D Mannschaft isch anne 1998 grindet wore un zerscht vum Dieter Koslar gleitet wore. Speter isch dr Hans-Michael Holczer Teamchef wore, dr erscht un zweet Sportli Leiter sin di ehmolige Radsportler Rolf Gölz un Christian Henn gsi. Mit dr Verpflichtig vum Georg Totschnig anne 2001 isch em Team dr Gump in d GS-I-Kategori glunge. Fir s Jahr 2003 het s sich zem erschte Mol fir d Tour de France qualifiziert. In däm Johr het dr Ex-Profi Reimund Dietzen d Ufgab vum Sportlige Leiter vum Rolf Gölz ibernuu. Am 4. Septämber 2007 het Gerolsteiner bekannt gee, ass dr Verdrag, wu no bis Ändi 2008 glofen isch, nit verlengeret wird. E Noofolgersponsor isch nit gfunde wore, wäge däm het dr Teamchef Holczer am 28. Augschte 2008 d Uflesig vum Rännstaal zum Ämndi vu dr Saison 2008 mieße bekannt gee. 

Am 14. Oktober 2008 het s Team Gerolsteiner mitdeilt, ass sich dr Sponsor nit erscht zum Saisonändi us em Radsport zruckziet, sunder mit sofortiger Wirkig wäg dr positive Dopingprobe (A-Probe) vum Stefan Schumacher un em Bernhard Kohl bi dr Tour de France.


UCI-Weltranglischte
UCI ProTour


</doc>
<doc id="28962" url="https://als.wikipedia.org/wiki?curid=28962" title="Melinda Nadj Abonji">
Melinda Nadj Abonji

D Melinda Nadj Abonji (* 22. Juni 1968 z Bečej, SFR Jugoslawie, hite Serbie) isch e Schwyzer Schriftstelleri, Musikeri un Performeri.

D Melinda Nadj Abonji het ihres Studium an dr Universität Zürich 1997 mit em Lizenziatsgrad abgschlosse. Si verfasst literarischi Text un het 2004 am Ingeborg-Bachmann-Wettbewärb z Klagenfurt teilgnoo. Si tritt au als Solo-Performeri uf und zämme mit em Rapper Jurczok 1001 als Musikeri (Gsang und Gyge). D Abonji läbt syt vil Johr z Züri.

D Melinda Nadj Abonji isch Mitglid vom Verband "Autorinnen und Autoren der Schweiz". Si het u. a. die Uuszeichnige überchoo: 1998 d Kulturell Uuszeichnig vom Kanton Züri, 2000 e Ufenthaltsstipendium vom Literarische Colloquium Berlin, 2001 dr Hermann-Ganz-Priis, 2004 e Anerkennigsgab vo dr Stadt Züri, 2006 e Wärchbytrag vo dr Stiftig Pro Helvetia und e Grenzgänger-Stipendium vo dr Robert Bosch Stiftig.

2010 isch ihre Roman "Tauben fliegen auf" veröffentlicht worde, wo si vo dr Familie Kocsis brichtet, wo zue dr ungarische Minderheit im Norde vo Serbie ghört un uf Züri übersidlet. Dr Roman isch mit em Dütsche Buechpriis 2010 uuszeichnet worde und isch für dr Schwyzer Buechpriis nominiert worde.





</doc>
<doc id="28965" url="https://als.wikipedia.org/wiki?curid=28965" title="Gravis (Typografie)">
Gravis (Typografie)

De Akzänt Gravis (vum latiinische "gravis" „schwär“) isch e diakriitischs Zeiche, wu e bstimmti Ussproch odder d'Bedonig vu'me-ne Vokal aazeigt. Er zeigt vu links obe noch rächts unte, isch also d'Spiegelig vum Akuut.

S Zeiche daucht zum erste Mol im Altgriechische im 3. Johrhundert v. Chr. uff. Er chunnt numme am Änd vum Wort vor un stoht für d'Bedonig vum Vokal. De βαρεῖα ("bareía"), wie-n-er im Griechische gnännt wird, isch sit de griechische Rächtschribreform vu 1976 nümi in Verwändig.

Im Französische verändert de Gravis uff "à, ù" d'Ussproch nit, dient abber zur Unterscheidig vu Homophon: "ça/çà, a/à, la/là, ou/où". Uff em "è" stoht de Akzänt für e Öffnig vum Vokal zu []. De Büechstabe dönt gliich wie sälle mit em Zirkumflex ("ê"), unterscheidet sich abber dütlig vu "é" un "e".

S Italiänisch bruucht de Gravis uff "à, è, ì, ò, ù" numme am Wortänd. Meistens zeigt er di bedonti Silbe aa, in mänke Wortpaar nümmt mer en abber au zur Unterscheidig vu Wörter, wu gliich döne (da/dà, si/sì). E bedonts "e" wird abber numme dänn "è" gschribe, wenn's au [] gsait wird, für d'Ussproch [] wird de Akuut bruucht. Näbe "ì, ù" chömme au "í, ú" vor.

Im Rätoromanische unterscheidet de Akzänt Wortpaar wie "en" (in) un "èn" (si sin) odder "gia" (scho) un "gìa" (Giige). Au im Norwegische (Bokmål un Nynorsk) were gliich usgsprocheni Wörter durch de Gravis unterschide ("òg" „au“ vs. "og" „un“).

Im Schottische Gälisch zeigt de Gravis d'Vokallängi aa. Im Waliisische degege setzt mer en zur Kännzeichnig vu'me-ne churze Vokal in Wörter, wu mer en ohni Gravis mit langem Vokal usspräche det ("mẁg" „Dasse“ vs. "mwg" „Rauch“).

Pinyin, di latiinischi Tranksription vum Mandarin, kännt de Gravis uff de Büechstabe "à, è, ì, ò, ù, ǜ". Wie in andere Tonsproche zeigt er aa, dass de Don ghäit.

In de Informatik heißt de Gravis fachsprochlig "Backtick" odder "Backquote" (änglisch für „ruckwärts gneigts Hochkomma“ bzw. „eifachs Aafiehrigszeiche“). Er wird paarwis zur Chlammerig vu Bezeichner odder iibättete Kommandoziilebefehl benutzt.

D'Dieth-Schriibig schlat de Gravis uff de Büechstabe "è, ì, ò, ö̀, ù, ǜ" vor (s "è" wird allerdings erst 1986 vum Schmid-Cadalbert vorgschla, de Dieth hät "ë" verwändet). De Akzänt stoht in all denne Büechstabe für d'Öffnig. De Büechstabe "ö̀" isch kei Unicode-Zeiche un müeß sällewäg mithilf vu'me-ne kombinierende Gravis dargstellt were. S "ǜ" isch wäge de Verwändig im Mandarin un im Vietnamesische in de Zeichesatz uffgnuu wore.

Im Zeichesatz ASCII hät's s Zeiche `, wu für de Gravis verwändet wird. In de Zeichesetz vu de ISO-8859-Familie hät's usgwehlti Zeiche mit Gravis, ISO 8859-1 hät zum Bispil À, à, È, è, Ì, ì, Ò, ò, Ù un ù.

Unicode hät no meh fertigi Zeiche mit Gravis. Ußerdemm cha jedes ander Zeiche durch e nochgstellte kombinierende Gravis dargstellt were. S Zeiche elei hät d'Unicode-Bezeichnig GRAVE ACCENT (Nummere U+0060).

Bi TeX un LaTeX cha mer alli Zeiche mit Gravis darstelle. Es gitt dodefür zwei Befehl:



</doc>
<doc id="28967" url="https://als.wikipedia.org/wiki?curid=28967" title="Gravis">
Gravis

Gravis stoht für:


</doc>
<doc id="28969" url="https://als.wikipedia.org/wiki?curid=28969" title="Team Telekom">
Team Telekom

S Team Telekom (1991–2003), speter Team T-Mobile (2004–2007), isch e dytsch Profi-Radsportteam mit Sitz z Bonn gsi.

Vorgänger vum Team isch s Team Stuttgart gsi, wu s bis Ändi 1990 gee het. Vu 1991 bis 2003 isch d Mannschaft mit em Sponsor Deutsche Telekom aadrätte. Vu 2004 bis 2007 isch s as Team T-Mobile gfiert wore, gnännt no dr Mobilfunkdochter vu dr Dytsche Telekom T-Mobile. Noofolgermannschaft ab 2008 sin s "Team High Road" un s "Team Columbia-High Road".

Bedribe wore isch s Team syt Aafangs 2006 dur d "Olaf Ludwig Cycling GmbH". 2007 het dr Multimillionär Bob Stapleton mit syyre Bedryybergsellschaft "Neue Straßen Sport GmbH", ere Dochter vu dr "High Road Sports Inc.", d Leitig vum Team ibernuu.

Wel s Team in dr 1990er Johr dr einzig groß dytsch Rännstaal gsi isch un di beschte dytsche Fahrer bscheftigt gha het, het s Team Telekom langi as e Art „dytschi Radsport-Nationalmannschaft“ gulte. Di greschte Erfolg in d Siig bi dr Tour de France dur dr Bjarne Riis (1996) un dr Jan Ullrich (1997) gsi un dr segmolig Gwinn vum Griene Trikot bi dr Tour dur dr Erik Zabel. 

Wu dr friejer Masseur Jef D’hont anne 2007 dr Mannschafft systematisch Doping vorgworfe het un e baar (ehmoligi) Fahrer − Bert Dietz, Christian Henn, Udo Bölts, Erik Zabel, Rolf Aldag, Brian Holm un Bjarne Riis − Doping mit EPO, Cortison un Wachstumshormon zuegee hän, het T-Mobile im Novämber 2007 ufghert mit syym Engagement im Radsport.

















</doc>
<doc id="28971" url="https://als.wikipedia.org/wiki?curid=28971" title="Rotschlammkatastrophe in Ungarn">
Rotschlammkatastrophe in Ungarn

Am Mentig, 4. Oktober 2010, isch am 12.10 zwüsche Ajka un Devecser im ungarische Komitat Veszprém de Damm vu'me-ne Rotschlammlager vu de Magyar Alumínium Termelő és Kereskedelmi Zrt. (MAL) broche. Dodruffhii sin zwüsche 600.000 un 700.000 Kubiikmeter Rotschlamm usgloffe un hänn mittlerwiili e Flächi vu 40 Quadratkilometer übberschwämmt. Nüün Persone sin ums Läbe chuu.

De Rotschlamm isch e alkalischs Material (pH 13), wu bi de Produktion vu Tonerde entstoht. Sini roti Farb hät er vum Iiseoxiid, em Material, wu allgemein als Rost bekannt isch. Er isch zwar radioaktiiv, d'Strahlig isch abber so gring, dass e duurhafti radioaktiivi Belastig usgschlosse wird. S Produkt, wu usgloffe isch, isch allerdings kei reine Rotschlamm gsi, sundern alkalischs Wasser mit Rotschlamm. Es wird vermüetet, dass 96-98 Prozänt vum Rotschlamm im Lager blibe isch.

D'Flüssigkeit an sich isch allerdings nit giftig, Schäde entstönn numme, we'mer en nit glii abwäscht un er usdruchnet. Deno verursacht er wäge sinem hoche pH-Wärt Verbrännige un Verätzige uff de Hut. Bsunders d'Auge sin gfährdet un we'mer Rotschlamm abeschluckt, no cha-n-er au di innere Organ bschädige. Au d'Natuur drait Schäde devuu. In de Bäch vu de Umgäbig isch e Fischsterbe beobachtet wore, d'Pflanze were innerhalb vu wenige Dag uff em ganze bedroffene Gebiet absterbe, Bäum innerhalb vu ei bis zwei Wuche. Schlimmer wie de alkalisch Rotschlamm, wu d'Pflanze zerstört, sin allerdings d'Schwärmetall, wu in d'Luft abgee were un au in de Bode chömme. Es isch verbotte wore, Produkt vu Pflanze us em bedroffene Gebiet z konsumiere.

E detaillierti Ermittlig vu de Ursache hät aagfange; lut em István Csepregi vum Ungarische Uffsichtsamt für Umwält-, Natuur- un Gwässerschutz ("Országos Környezetvédelmi, Természetvédelmi és Vízügyi Főfelügyelőség") chönnt's sowohl betriebligi wie au natürligi Gründ für d'Katastroph gee. Bis d'Ermittlige abgschlosse säie, chönnt mer abber nò nütt genauers übber d'Ursache sage.

D'MAL sälber hät als vermüeteti Ursach de Räge gseh, wu bewircht hätt, dass d'Muure am bedroffene Eck usenandgrutscht säie. Datsächlig hänn no am 23. Septämber, also keini zwei Wuche vor de Katastroph, d'Behörde s Rotschlammlager übberprieft un keini Fehler gfunde wore. D'MAL hät bekanntgee, si hätte de Damm am Dag vum Unfall am Ölfi zum letschte Mol übberprieft un au dört säi no alles in Ordnig gsi. De Staatssekretär für Umwältschutz, de Illés Zoltán, hät degege d'Vermüetig güßert, dass s Lager dütlig meh Rotschlamm enthalte hätt, wie erlaubt gsi wär. Säll hät de Zoltán Bakonyi abber abgstritte. Au de Ministerpresidänt Viktor Orbán schließt e natürligi Ursach us:

Am 15. Oktober hät de Bakonyi bekanntgee, d'MAL Zrt. hätt ihri eigeni Theorii übber d'Ursache vum Dammbruch, det sälli abber im Momänt nit publiik mache.

Am 6. Oktober hät d'Reparatuur vu de bschädigte Wand aagfange un innerhalb vu einem Dag sin 90 Prozänt vu de plante dräi Ring fertig gsi.

D'Produktion in de Fabrik isch am Dag vum Unfall iisgstellt wore. Erst am 15. Oktober hänn d'Maschine widder dürfe aagstellt were.

In de bedroffene Gmeinde sin de Katastropheschutz un di Ungarische Stritchräft debii, de Rotschlamm mithilf vu Hochdruckreiniger vu de Stroße z spiele. Näbe Wasser wird au Salzsüüri verwändet; so hät d'BorsodChem 150.000 Liter Salzsüüri zur Verfiegig gstellt. E Deil vu de Bewohner hät scho in d'Hüüser chönne zruckgoh. Durch d'Reparatuur vu-n-ere Bruck, wu e Deil vu Kolontár vum Räst vum Dorf abgschnitte hät, chönne au dört d'Reinigunge aafange. Zudemm hät d'Verdeilig vu Läbensmittel un Chleider unter sälle Iiwohner aagfange, wu no kei Unterchumft hänn. D'MAL hät sich bereit erchlärt, de Betroffene 100.000 Forint (ca. 400 Euro) z zahle. De Ministerpresidänt Viktor Orbán hät am 7. Oktober Kolontár bsüecht un gsait, wohrschints mießt mer s ganz Dorf umsidle, e Widderuffbau wär nit sinnvoll, do chönnt niemer meh läbe.

Zur Neutralisierig vum Rotschlamm, wu in d'Bäch gflosse isch, were großi Mänge vu Gipspulver iinegschüttet, e Fischsterbe wird's allerdings einewäg gee. Au Süüre were verwändet für de pH-Wärt widder uszgliiche, es isch abber möglig, dass langfristig s ganze Flussbett wird mieße usbaggert were.

Obwohl bi de letschte behördlige Priefig alli Lager für sicher befunde wore sin, isch am Mittwuchvormittag bekanntgee wore, dass i'me-ne zweite Lager us Sicherheitsgründ s alkalisch Wasser mit Süüri soll neutralisiert un abgsugt were.

D'Universitet Szeged hät am 7. Oktober bekanntgee, si dete scho länger mit Pflanze experimentiere, wu di giftige Schwärmetall nit numme übberläbe, sundern au us em Bode uusesuuge. Säll Verfahre säi scho friehjer glunge.

Am 9. Oktober sin neui Schäde an de Dämm festgstellt wore un rund d'Hälfti vu Kolontár (ca. 800 Persone) isch widder evakuiert wore. Innerhalb vu zwei Dag soll no moll e Verstärchig für d'Dämm baut were, erst dänn chönne di Bedroffene widder in ihri Hüüser zruck. Au für Devecser isch e Evakuation zur Diskussion gstande, vorerst isch es abber nit in Gfohr. Nochdem d'Dämm befestigt wore sin, isch Kolontár sit em 15. Oktober widder für sini Bewohner züegänglig.

Am Dag vu de Katastroph sin vier Doti gfunde wore, dräi elteri Persone sin no gsüecht wore. Alli vier sin abber nit infolg vu Verbrännige odder Vergiftige gstorbe, sundern verstickt, zum Bispil isch e 35-jöhrige Maa in sinem Auto verstickt, nochdemm en di meterhochi Wälle mitgrisse hät. Zwei elteri Männer sin spöter im Chrankehuus an ihre Verletzige gstorbe. Di dräi gsüechte sin mehreri Dag spöter dot uffgfunde wore. D'Chrankehüüser hänn bishär übber 150 Verletzti behandelt. Rund 60 Persone sin all no im Chrankehuus, di meiste devuu mit chemische Verbrännige, zeh vu ihne hänn schwäri bis läbensgfährligi Verletzige.

Bedroffe sin d'Gmeinde Devecser, Somlóvásárhely, Tüskevár, Apácatorna un Kisberzseny. An mänke Stelle stoht de Rotschlamm bis zu zwei Meter hoch.

Fümf Hüüser sin bishär zämmegstürzt, übber hundert witeri hänn wäge'me Rohrbruch kei Gas un kei Strom meh un zwei Stroße hänn kei Trinkwasseraaschluss meh. Genaui Untersüechige, wie hoch di materiälle Schäde sin, solle am 7. Oktober aafange.

Rotschlamm isch au in de Fluss Marcal gflosse un bedrifft mittlerwiili au s Komitat Győr-Moson-Sopron. Am Morge vum 7. Oktober hät d'Versüüchig d'Raab erreicht, am Vormittag d'Mosondonau; de gmässene pH-Wärt isch mit 10 all no läbensgfährlig für d'Natuur. E Gfohr für d'Bewohner soll abber nit bstoh. Mittlerwiili isch au d'Donau bis in d'Region vu Komárom-Esztergom bedroffe, ihr pH-Wärt isch allerdings nit so hoch, dass er e Gfohr für d'Fauna darstellt. In de Marcal un de Raab hät de Rotschlamm e Fischsterbe usglösd, de Fischbstand wird wohrschints noo witer zruckgoh.

Sit em Mentig sin au Dierschützer debii, Dier us de bedroffene Gebiet z verarzte. Mehreri Hundert Huusdier sin gstorbe odder hänn mieße iigschlöfert were, viili witeri hänn schwäri Verbrännige un Vergiftige erlitte.

E Strofverfahre gege e uubekannte Täter isch iigleitet wore für uusezfinde, wär für d'Schäde verandwortlig isch. D'Unternämmensleitig un einzelni Mitarbeiter vu de MAL sin scho vu de Bolizäi befroggt wore. Am 11. Oktober isch de Unternämmensfiehrer Zoltán Bakonyi festgnuu wore, zwei Dag spöter hät mer en abber widder entloo mit de Begründig, dass er nit chönnt zur Verantwortig zoge were.

S Unternämme hät am 5. Oktober no alli Schuld vu sich gwise. In ere Prässkumferänz hät d'Verwaltig vu de MAL bedont, sì hätte alli Vorschrifte iighalte un ihri Dämm regelmäßig kontrolliere loo. Es hätt zudemm nò nie eso-n-e Unfall gee, sällewäg hätt mer nit chönne wüsse, wie mer sich druff vorbereite sott. Zudemm säi de Rotschlamm nit emoll gfährlig, mer mießt en numme sofort mit Wasser abspiele. De Ajkaer Bürgermeister hät allerdings am 6. Oktober bekannt gee, dass di letschti Behauptig vum Zoltán Bakonyi sälber als „unglückligi Formulierig“ zruckgnuu wore säi; d'Haltig vu de MAL hätt sich au sust bessert. Au dete si de Bedroffene ihr Mitgfiehl usdrucke un säie zur Mithilf bereit.

Am 14. Oktober hät de Bakonyi im US-amerikanische CNN e Interview gee. Är hät widder bedont, dass sii Unternämme alli Regle iighalte hätt un mer de Dammbruch nit hät chönne vorussage. Uff de andere Site hät er alle Bedroffene sii Biileid usdruckt un versproche, dass d'MAL ihne finanziälli Unterstützig det leiste, wiil er sich moralisch dezüe verpflichtet siht.


</doc>
<doc id="28972" url="https://als.wikipedia.org/wiki?curid=28972" title="Tour Alsace">
Tour Alsace

D Elsàss-Rundfàhrt (fr. Tour Alsace) ìsch e Veloranne z Frànkrich. Dàs klin Ranne fehrt ìn fìmf Etàppe durich s Elsàss. Zem erschte Mol isch die Rundfàhrt ànne 2004 üsgedraa worre. Sì wurd vun dr UCI ìn dr Kàtegori 2.2 gfehrt. Zyter ànne 2007 ìsch sì Deil vun dr UCI Europe Tour. 



</doc>
<doc id="28977" url="https://als.wikipedia.org/wiki?curid=28977" title="Tiberias">
Tiberias

D Stadt Tiberias (hebräisch טבריה "Twerja", arabisch طبرية Ṭabarīya) ligt in Galiläa im Staat Israel (Nordbezirk), am Westufer vom See Genezareth, wo men em noch dr Stadt au „See vo Tiberias“ sait. Si het knapp 40.000 Iiwohner und isch die grössti Stadt im Jordantal. D Stadt goht vom See, wo 212 m under NN ligt, bis zun ere Höchi vo 457 m über em Wasserspiegel vom See (245 m über NN).

Dr Herodes Antipas het vom Johr 17 CE mit em Baue vo dr Stadt agfange. Im Johr 19 isch si d Hauptstadt vo dr Tetrarchii Galiläa - Peräa. Dr Name Tiberias het dr Herodes dr Stadt zu Ehre vom Kaiser Tiberius ge. Vom dritte bis zum fümfte Johrhundert isch si s wichdigste kulturelle und religiöse Zentrum vom Judedum gsi.




</doc>
<doc id="28980" url="https://als.wikipedia.org/wiki?curid=28980" title="Team Stuttgart">
Team Stuttgart

S Team Stuttgart isch e Radsport-Mannschaft gsi, wu anne 1989 vum Stuegerter Winfried Holtmann grindet woren isch un 1991 im Team Telekom ufgangen isch. 

S Team Stuttgart isch dr dritt Versuech gsi z Dytschland e Profi-Radsport-Mannschaft ufzböue noch em rokado-Team (bis 1976) un em Kotter Racing Team, wu s vu 1980 bis 1982 gee het.

Dr Holtmann, wu Chefredakteur vu dr "Sindelfinger Zeitung" gsi isch, het syt 1971 Profi-Radränne z Bade-Wirttebärg organisiert, z. B. het er 1984 mit em "Hofbräu-Sechs-Tage-Rennen" s Stuegerter Segs-Däg-Ränne wider in s Läbe gruefe. 1987 het er d Tour de France in d Stadt brocht, Stuegert isch Ziilort vu dr dritte Etappe gsi un Startort vu dr vierte.

Sponsore vum Team Stuttgart sin näbe dr Stadt Stuegert Daimler-Benz, d Fahrrad-Firma vum Eddy Merckx un s Frankfurter Versandhuus Brügelmann gsi. Dr Etat isch bi rund 2 Millione D-Mark im Johr gläge.

Bekannti Fahrer vum Team Stuttgart sin dr Udo Bölts, dr Bernd Gröne, dr Darius Kaiser, dr Bernhard Rassinger, dr Ad Wijnands, dr Dean Woods un dr Werner Wüller gsi. Sportligi Leiter sin dr Hennie Kuiper (1989/1990) un dr Werner Stauff (1990) gsi, 

Di greschte Siig sin zweimol di dytsch Meischterschaft im Stroßeränne gsi (1989: Darius Kaiser, 1990: Udo Bölts), dr Siig bi dr Driedaagse van De Panne dur dr Erwin Nijboer un dr Gwinn vu dr vierte Etappe vu dr Vuelta a España 1990 dur dr Nijboer.

Aafangs 1991 isch s Team Stuttgart schließli ibernuu wore vum neje Hauptsponsor Deutsche Telekom un isch in Team Telekom ungnännt wore. Fascht di gsamt Mannschaft vu 1990 isch in s nej Team Telekom ibernuu wore, nume dr Jochen Görgen, dr Kees Hopmans, dr Ralph Moorman, dr Uwe Nepp un dr Ludo Peeters hän kei Verdrag iberchuu, zem Deil hän si ufgehrt mit em Radsport (Moorman, Peters), zem Deil sin si zue andere Teams gange (Görgen, Hopmans, Nepp).

Dr Holtmann isch no langi Zyt Team-Manager vum Team Telekom gsi, 2003 isch er noch eme Härzinfarkt gstorbe.





</doc>
<doc id="28981" url="https://als.wikipedia.org/wiki?curid=28981" title="Tobias Steinhauser">
Tobias Steinhauser

Dr Tobias Steinhauser (* 27. Jänner 1972 z Lindeberg im Allgai) isch e ehmolige dytsche Radrännfahrer. Är isch dr Schwoger vum Jan Ullrich, wu mit em Steinhauser syyre Schweschter Sara ghyrote isch. 

Dr Steinhauser wohnt mit syyre Frau un syyne drej Chinder z Scheidegg im Allgai. 
No syyre Profi-Laufbahn isch er unter anderem ein vu dr Macher vu "Jan-Ullrich Bikes".






</doc>
<doc id="28983" url="https://als.wikipedia.org/wiki?curid=28983" title="Die Schneider von Schönau">
Die Schneider von Schönau

Die Schneider von Schönau isch a Komischa Opr en drei Akt vom hollendischa Kombonischda Jan Brandts-Buys (1868 bis 1933), wo abr et – wia dr Titl vrmuada lôôt – em badischa Scheenau schbiilt, sondrn em wirdabergischa Schwarzwaldstädtle Liibazell. Da Tekscht drzua hend dr Ignaz Michael Welleminsky ond dr Bruno Warden gschriiba. S erscht Môl uf d Bihne komma isch des Werk am 1. April 1916 en dr Hofopr z Dresden, wo heitzodag „Semperoper“ hoißt. Dr Erfolg isch riisagrauß gwäa. Des Werk hot’s zo ibr 1.000 Uffihronga brôcht. Oina dauret so rond zwoi Stond. 

Firs Orkeschtr braucht ma zwoi Fleeda, genausoviil Oboa, Klarinedda ond Fagodd, viir Herner, zwoi Trombeda, drei Posauna, a middlgrauß Schlagwerk, a Harf, a Orgl ond dreißg Streichr.

"Dui Opr schbiilt en Liibazell em Schwarzwald so om 1830 rom, dr erscht Ufzug em Uhralada vom Schultes ond Uhrmachrmoischtr Chrischtian Folz, dr zwoit em Gärtle vo dr Veronika Schwälble ond dr dridd uf-em Marktplatz."

Dr Handwerksbursch Florian hot scho lang a Aug uf sei jonga bildscheena Scheffe Veronika Schwälble gwôrfa, wo seit a baar Jôhr Witwe ischt. Er hot sich bisher bloß et traut, ehra zo saga, dass’r se môôg. Drom basst-em’s ibrhaupt et, dass uf oimôl drei Schneidr vo Scheenau bei seim Schwarm ufdauchet ond-em gheerig da Hof machet. Jetzt ibrlegt’r sich, wia-nr dia drei Kerle am beschda austricksa kô. 

Dr Veronika gfallet älle drei Werbr gleich guad. Drom will-se em Florian sei Rôôt hera, wia-se sich entscheida soll. Der schlait-ra vôr, se soll doch da sella nemma, wo am schnellschda an Ôzug macha kô. Dô druf machet sich dia Schneider glei an d Arbet ond wend älle mitnandr fertig. Also muaß a andrer Plôô her. Jetzt soll’s halt dô drom ganga, welr Ôzug am beschda sitzt. Abr au dô drbei stellt sich raus, dass älle Ôziig gleich guat basset. 

Em Lauf dr Zeit merkt d Veronika emmr meh, was se an ihrem Gsella hot, ond fend emmr meh Gfalla an-em. Dr sell schlait jetzt a Blende-Kua-Schbiil vôr. Dia Schneidr ganget glei druf ei. Solang dia mit vorbondne Auga e dr Gegend romdabbed, goht dr Florian mit dr Veronika ufs Rôthaus ond lôôt sich vom Birgrmoischtr Folz traua. Wia dia Schneidr hentrher merket, dass-se a dr Nas romgfihrt worra send, kriaget-se an Wuatôfall; abr zom Glick isch dr Folz a so gschicktr Môô, dass’r dia drei Gleimde wiidr beruhiga kô.

Hellmuth Steger / Karl Howe: "Opernführer", Fischer Biacherei Frankfurt am Main, 8. Uflag 1961, Daschabuach Nr. 49


</doc>
