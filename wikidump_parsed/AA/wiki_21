<doc id="35202" url="https://als.wikipedia.org/wiki?curid=35202" title="Stein (Adelsgeschlecht)">
Stein (Adelsgeschlecht)

D Herre vo Stei sin e Adelsgschlächt gsi, wo im 13. und 14. Johrhundert im Südschwarzwald nochgwise isch und wo Bsitzige un Rächt uf beidene Sitte vom Oberrhi gha het. Als ihri Stammburg gilt d Burg "Altestei" bim gliichnamige Dorf (hüt Deil vo Häg).

Mer kennt folgendi Herre vo Stei:

D Margareta hett en Rudolf vo Schönau ghürotet, de Sohn vomene Adelsgschlächt us em Elsiss. Durch si isch de Bsitz vo de Herre vo Stei an d Herre vo Schönau gho, wo sich dann in de Folgezit am Ober- und Hochrhi etabliert hän.

D Herre vo Stei sin als Meier im Dienscht vom Säckinger Damestift gsi. Ufgrund vo dem Amt hän si mehreri Dinghöf vom Chloschter verwaltet, so zuem Bispili in Zell, Stette, Zuzge, Kaiste, Ittenthal, Wägestette, Mettau und Sulz. Ußerdem hän sie au Eigebsitz gha, oft dört, wo sie au s Meieramt gha hän (z. B. in Zell, Zuzge un Stette). En anderes Guet in Wägestette het de Heinrich vo Stei 1303 im Bistum Basel gschenkt und isch derno wieder vom Bischof demit belehnt worde. Wiitere Eigebesitz het d Familie no z Schwörstadt, Obersäckinge, Säckinge, Wieladingen, Laufeburg, Mettau und Kaiste gha.

Ußerdem het s au no e Herrschaft "Neuestei" ghä, uf Gebiet, wo nit zuem Säckinger, sonderm zuem St. Blasische Chloster ghört hät. Was genau alles zu dem Neuestei ghört hätt, weiß mer hüt nit genau; im Johr 1400 isch sie allerdings an Bade verchauft worde, und zue däm Zitpunkt hän ußer de Burg Neuestei d Dörfer Gersbach, Schlechtbach, Schweigmatt, Raitbach un no witteri Höf und Rächt zwüsche Wehra- und em Wiisedal dezue ghört, also im Prinzip des, wo hüt de öschtliche Teil vo de Gmarkig vo de Stadt Schopfe isch. Möglicherwiis het au Huuse zue Neustei ghört, bevor s im 14. Johrhundert durch Erbschaft an e Basler Familie ("zer Sunne") cho isch.

De Heinrich III. het ußerdem 1342 au no s halbi Dorf Marzell gchauft, un d Familie het au no Iinahme us hasburgische Pfandschafte in Wehr un im Aargau gha.



</doc>
<doc id="35215" url="https://als.wikipedia.org/wiki?curid=35215" title="Hermann Keller">
Hermann Keller

Dr Hermann Keller (* 20. Novembr 1885 z Stuegert, † 17. Auguscht 1967 z Freiburg em Breisgau) ischt a deitscher Musikwissaschaftler, Kombonischt, Organischt ond Hochschuallehrer gwäa. 

Dr Hermann Keller ischt am 20. Novembr 1885 z Stuegert uf d Welt komma. Deet ischt’r au ufgwagsa ond en d Schual ganga. Weil sei Vadder, dr Jakob Heinrich Johann Keller, Archidekt gwäa ischt, hôt dr Jong nôch seim Abi au ôgfanga, Archidekdur zo studiira, obwohl’r sich eigentlich meh zor Musik nôhzoga gfiilt hôt. En Mincha hôt dr Keller d Bekanntschaft mit-em Kombonischda Max Reger gmacht. Bei sellem hôt’r neaba seim Archidekdurstudiom Privatondrricht gnomma. Wia dr Max Reger gmerkt hôt, was fir a grauß musikalisch Talent en seim Schialer steckt, hôt’r-em da Rôt gäa, statt Archidekdur liabr Musik zo studiira. Des hôt sich dr Keller et zwoimôl saga lau ond hôt bald druf Klaviir, Orgl ond Kombosizioo studiirt, zerscht en Mincha, nôchher z Stuegert ond schliaßlich noh en Leipzig. Seine wichdigschde Lehrer send-em dô drbei dr Max Pauer ond dr Heinrich Lang en Stuegert sowia dr Karl Straube z Leipzig gwäa. 

Wia dr Keller 1910 mit-em Studiom ferdich gwäa ischt, hôt’r sei erschda Stell als Organischt an dr Stadtkirch en Weimar kriagt. Drneaba hôt’r noh an Lehrauftrag an dr großherzoglicha Musikschuel vo sellra Stadt ghet. Em Jôhr 1916 isch’r en sei Hoimetstadt zruckzoga, wo-nr Organischt an dr Markuskirch worra ischt. Zuasätzlich hôt’r noh an Lehrauftrag als Dozent fir d Gschicht vo dr Musik an dr Technischa Hochschual vo Stuegert ghet. Neaba seine Konzert- ond Dozendatädigkeida hôt’r noh an dr Uni Diibenga studiiert ond 1924 zom Dr. phil. promoviirt. "Die musikalische Artikulation, besonders in den Werken Bachs" ischs Thema vo seira Arbet gwäa. Em Jôhr druf isch’r an dr Stuegerter Musikhochschual zom Professor ernannt worra. 1946 schliaßlich ischt’r Direktr vo sellra Eirichdong worra.

An Haufa Jôhr lang isch dr Keller dr Vorsitzende vom "Landesverband Baden –Württemberg Deutscher Tonkünstler und Musiklehrer und Musiklehrer" gwäa.

Am 12. Auguscht 1967 isch dr Keller z Immestad am Bodasee vo-ma Audo ôgfahra ond schwer vrletzt worra. Weil mr-am em Krankahaus z Meersburg et helfa hôt kenna, isch’r en d Neuroschirurgisch Klinik vo Freiburg vrlegt worra, wo-nr fenf Dag schbätr d Auga fir emmr gschlossa hôt.

Em Keller sei Lebenswerk ischt weniger kennzoichnet durch seine oigene Kombosiziona wia vilmehr durch dui glicklicha Vrbendong vo dr prakdischa Musik mit seim graußa pädagogischa Gschick. Seller Omstand hôt-en en d Lage vrsetzt, an Haufa alda Musik – bsondrs Barockmusik ond dô drvoo dui vom Johann Sebastian Bach – nei rauszogäa ond mit indrnazional anerkannde Lehrwerk fir a guada kinschtlerischa Interpratazioo zo sorga. Seine Schrifda wellet hauptsächlich a Hilf fir d Praxis sei. Se wellet des mitteila, was a Laie driber wissa "will" ond was a Fachmôô wissa "sott".





</doc>
<doc id="35216" url="https://als.wikipedia.org/wiki?curid=35216" title="Böse Fasnacht">
Böse Fasnacht

As Böösi Fasnacht bezäichnet mä dr Ufruer z Basel, wo am 26. Februar 1376 zur Zit vo dr Fasnacht stattgfunde het. Wil Basler Bürger e baar Gfolgslüt vom Herzog Leopold III. im Eptigerhoof umbrocht häi, het mä d Stadt herte Sankzioone underworfe und si isch denn öbbe e Joorzäänt lang vo de Habsburger dominiert worde.

Dr Bischof vo Basel und s Huus Habsburg häi scho im 13. Joorhundert wägen em Bsitz vo de Stedt Grooss- und Chläibasel, wo denn rächtlig no drennt gsi si, afo händle. Dä Komflikt het die ridderligi Füerigsschicht vo dr Stadt in d «Stärner», wo für Habsburg gsi si, und d «Psitticher», d Aahänger vom Bischof, drennt, und het mit dr Zit die ganzi Bevölkerig däilt (→ Psitticher und Sterner). Denn het sich am Aafang vom 14. Joorhundert e dritti Partei afo bilde, wo Däil vom Aadel und vo dr Bürgerschaft drzue ghöört häi, wo die habsburgischi wie au die bischöfligi Hohäit abgleent häi und d Riichsummiddelbarkäit aagsträbt häi.

D Habsburger häi sich zwar gege s Ändi vom 14. Joorhundert mee uf e östriichisch-tirolische Ruum konzentriert, aber wil si im Elsass und Süddütschland vil Besitz ghaa häi, häi si sich au witerhii für Basel intressiert. So het dr Herzog Leopold III. 1375 s Chläibasel vom Basler Bischof as Pfand chönne chaufe, wil dä Gäld brucht het. Im Januar 1376 het dr Kaiser im Leopold au no d Riichsvogtei mit dr Bluetgrichtsbarkäit über Basel gee, und d Bürgerschaft het sich gege d Iimischig vo de Habsburger in d Aagläägehäite vo dr Stadt afo weere. Das isch ene umso wichdiger gsi, wil si scho konkreti Schritt uf em Wääg zur Äigeständigkäit gmacht häi, won ene dr Bischof 1372/73 s Määrt- und Zollrächt und s Münzregal vo Groossbasel verpfändet het.

Am 26. Februar 1376 het dr Leopold mit vile Ridder bim Groossbasler Münster e Durnier abghalte, wil s im Chläibasel käi gäignete Blatz für die dradizionelli fasnächtligi Veraastaltig gee het. D Basler häi aber das Durnier as e habsburgischi Machtdemonstrazioon gsee, und wo Waffe und Röss under d Zueschauer groote si, isch s zum en Ufruer choo. En ufgstachleti Mängi het d Habsburger Gsellschaft uf em Münsterblatz und in de Aadelsstuube aagriffe und e baar Aadligi und Chnächt doodgschlaage. Dr Herzog het im ene Böötli ins Chläibasel müesse flüchte, und öbbe fufzig Groofe, Doomheere, Eedel- und Dienstlüt si für churzi Zit in dr Gwalt vo de Ufrüerer gsi.

Was genau bassiert isch, wäiss mä nid. Ass es en Usenandersetzig zwüsche Zümft und Aadel gee het, cha bezwiiflet wärde, wil e Hufe vo de Zumftgwärb vo dr ridderlige Kultur gläbt häi und grad bi Durnier am mäiste verdient häi. D Gwalt het d Alldaagskultur vo Basel wie vo andere gröössere Stedt im spoote Middelalter brägt, und grad an dr Fasnacht isch si immer wider usbroche. D Underschicht het wenig z verliere gha, und es isch äifach gsi, si ufzstachle. Scho bim Pogrom vo 1349 gege d Basler Juude, wo au in dr Fasnachtszit bassiert isch, si Bande us deere Gsellschaftsgrubbe ufghetzt worde, wäärend d Hindermänner im Dunkle bliibe si. Dorum wird vermuetet, ass die, wo dr Ufruer vo 1376 iigfäädlet häi, nooch zum Bischof gstande oder stedtischi Autonomiste gsi si.

Dr stedtisch Root het erkläärt, ass «fremds Volk und böösi Buebe» verantwortlig sige und het zwölf aagääbligi Aafüerer lo chöpfe. Dr Herzog het aber d Gläägehäit usgnützt, zum d Stadt z underwärfe. S Riich het für e Landfriidensbruch d Acht über Basel verhängt, und so isch d Stadt vo dr Ussewält abgschnitte gsi. S Abkomme vom 9. Juli 1376 z Hall in Tirol zwüsche dr Stadt und em Herzog het dr Strit gschlichdet, aber es isch für Basel höggst ungünstig gsi. Vo denn aa het s im Leopold müesse Dienstfolg läiste wie anderi habsburgischi Stedt und e Schaadenersatz vo 8'000 Gulde zaale. Die Vormacht vo Habsburg het iiri Barteigänger in dr Stadt gsterkt.

D Bürger häi e Zitli iiri Äigeständigkäit nüm chönne witer usbaue. Aber d Habsburger häi sich denn doch mit em Bischof und dr Bürgerschaft müesse arrangschiere, und d Bürger häi iiri Posizioone wider chönne ufbaue. Basler Aadligi wie d Familie Münch und Bärefels häi in dere Zit en ängs Verheltnis zu de römisch-dütsche Herrscher us em Huus Luxeburg ufbaut. D Stadt het sich us dr Habsburger Vorheerschaft afo befreije, wo si 1384 em Schwööbische Stadtbund biidräte isch. D Niiderlaag in dr Schlacht bi Sämpach am 9. Juli 1386 isch e Katastrofe für d Habsburger z Basel gsi. E Hufe vo iire Aahänger us dr Ritter- und Bürgerschaft si gfalle, und au dr Leopold III. isch umchoo. D Stadt het d Gläägehäit bim Schopf ergriffe. Drei Wuche spööter het si d Riichsvogtei erworbe, wo mit em Dood vom Herzog frei worde isch. 1392 het si s bischöflige Pfand Chläibasel de Chinder vom Leopold abkauft, wo denn in Gäldnoot gsi si, und so die bäide Stedt veräinigt. E Bündnisverdraag, wo offe formuliert gsi isch, het 1393 dr Usgliich mit de Habsburger brocht. D Stadt het zwar d Pfänder erst im spoote 15. Joorhundert chönne uslööse, aber faktisch isch si sälbständig gsi, und so het si um 1400 mit ere äignige Territorialpolitik chönne aafoo.



</doc>
<doc id="35217" url="https://als.wikipedia.org/wiki?curid=35217" title="Chris Froome">
Chris Froome

Dr Chris Froome (* 20. Mai 1985 z Nairobi, Kenia) isch e britische Brofivelorennfahrer, wo sit 2010 für d UCI ProTour Mannschaft SKY fahrt. 

Dr Froome isch am 20. Mai 1985 z Nairobi in Kenya uf d Wält choo. Won er e Teenager gsii isch, isch er mit siiner Familie uf Südafrika züüglet. Er het no z Kenia mit em Velorenne aagfange. Zerst isch er Mountainbiker gsi, z Südafrika het er uf dr Strooss afo fahre. Hützudaag het er die britischi Bürgerschaft, wil siini Groosseltere vo dört choo gsii si, und er fahrt sit 2008 mit ere britischi Lizänz.















</doc>
<doc id="35218" url="https://als.wikipedia.org/wiki?curid=35218" title="Tony Martin">
Tony Martin

Dr Tony Martin (* 23. April 1985 z Cottbus, DDR) isch e dütsche Velorennfahrer. Er het im Johr 2008 siini Brofikarriere im Team Columbia aagfange. Er gältet as guete Zitfahrer und Fahrer für Rundfahrte.

Dr Tony Martin isch 1989 uf Eschborn choo, wil siini Eltere mit ihm no vor dr Muuröffnig us dr DDR gflüchtet si. Vo 2001 aa isch er uf d Sportschuel z Erfurt gange und het dört 2004 si Abitur gmacht.

Dr Martin het sich zum Polizeimeister lo usbilde, und d Usbildig bi dr Sportfördergruppe „Sommer“ im Bildigszentrum vo dr Thüringer Bolizei z Meinige abgschlosse. Zurzit isch er vo siiner Dätigkeit as Bolizist freigstellt.

Am 1. Septämber 2011 het dr Toni Martin bekannt gee, ass er vo 2012 aa für s belgische Team Quick-Step wurd fahre und ass er sich im Johr 2012 vor allem uf s olympische Zitfahre well konzentriere. 20 Dääg spööter, am 21. Septämber 2011 het er bi de UCI-Stroosse-Wältmäisterschafte 2011 im dänische Kopehage s Zitfahre gwunne und und si erst WM-Ditel überchoo. Au 2012 und 2013 het er dr WM-Ditel im Äinzelzitfahre gwunne.



</doc>
<doc id="35219" url="https://als.wikipedia.org/wiki?curid=35219" title="Jurakische Sprache">
Jurakische Sprache

D jurakisch Sproch (Oschtnenzisch, au Jurazisch gschribe) isch aini vu dr samojedische Sproche. Die bilde zämme mit dr finno-ugrische Sproche di uralisch Sprochfamilie.

Jurakisch ghert zue dr nordsamojedische Sprochegruppe. S isch in dr sibirische Tundra weschtlig vum Jenissei un in dr Region Taimyr eschtlig vum Ural gschwätzt wore. Jurakisch isch e dialektali Bruck zwisch em Enzisch un em Nenzisch gsii, wird aber zaischt as aigeständigi Sproch aagsääne.

Jurakisch isch im frieje 19. Johrhundert uusgstorbe. Iber d Sprache waiß mer nit vil. Aini vu dr wichtigschte Quälle sin d Ufzaichnige vum finnische Sprochforscher Matthias Alexander Castrén us dr Mitti vum 19. Johrhundert. D Sprächer vum Jurakische sin hite vollständig im Nenzisch ufgange.



</doc>
<doc id="35221" url="https://als.wikipedia.org/wiki?curid=35221" title="Enzische Sprache">
Enzische Sprache

D enzisch Sproch isch aini vu dr samojedische Sproche. Die bilde zämme mit dr finno-ugrische Sproche di uralisch Sprochfamilie.

Enzisch wird vum Volk vu dr Enze uf dr Taimyrhalbinsle am Fluss Jenissei z Russland gschwätzt. S ghert wie s Nenzisch un s Nganasanisch zue dr Gruppe vu dr nordsamojedische Sproche.

S git zwoo Variante vum Enzisch, wu vun e Dail Sprochwisseschaftler as aigeni Sprioche aagsääne wäre: Wald-Enzisch un Tundra-Enzisch. D Zahl vu dr Muetersprochler lyt no bi ca. 70 mit eme lychte Ibergwicht vum Wald-Enzisch.

Wel sich s Russisch allmee as Sproch duresetzt un fascht kaini Chinder me Enzisch lehre, isch d Sproch vum Uusstäärbe bedroht un s git s kai Hoffnig, ass es Iberläbe vu dr Sproch cha gsicheret wäre. Bis hite git s kai vollständigi Grammatik vum Enzisch. 

In dr 1980er Johr isch s Kyrillisch Alfabet fir s Enzisch adaptiert wore.



</doc>
<doc id="35223" url="https://als.wikipedia.org/wiki?curid=35223" title="Bauke Mollema">
Bauke Mollema

Dr Bauke Mollema (* 26. Novämber 1986 z Groningen) isch e niiderländische Velorennfahrer.

Dr Mollema het 2006 en Etappe bi dr Vuelta a León gwunne. Denn het er aagfange, für s Continental Team Löwik Meubelen as Stagiaire z fahre. Sit 2007 isch er bi Rabobank Continental gsi, wo s Farmteam vo dr ProTour-Mannschaft Rabobank. Bim Circuito Montañes 2007 het er en Etappe gwunne und isch Erste im Gsamtklassemänt worde. 2008 isch er zur Rabobank ProTour-Mannschaft choo und isch bi de wichdigere Renne drbii gsii. Bi dr Tour de Romandie 2008 isch gstürzt, het sich s Schlüsselbei broche und isch usgschiide. Bi dr Dütschland Rundfahrt im gliiche Johr isch er d Nummere Eis vo dr Mannschaft gsi und uf e sibt Blatz choo. 2010 isch dr Giro d’Italia si ersti Grande Tour gsi. Im Johr druf isch er Fümfte bi dr Tour de Suisse worde und denn au no bi dr Tour de France mitgfahre.







</doc>
<doc id="35224" url="https://als.wikipedia.org/wiki?curid=35224" title="Moselfränkische Dialekte">
Moselfränkische Dialekte

Moselfränkisch isch d Bezaichnig fir e Gruppe vu weschtmitteldytsche Dialäkt. Si wäre vor allem in eme Biet zwische Lothringe bzw. Luxemburg un em Siegenerland gschwätzt.

Di moselfränkisch Dialäkt bilde mit dr Ripuarische Dialäkt dr mittelfränkisch Dialäktruum.

Dr Wortschatz vum Moselfränkisch wird im Ryynische Werterbuech un im Luxeburger Werterbuech bschribe, d Sprachgeografi im Mittelryynische Sprochatlas un im Luxeburgische Sprochatlas.

Vu dr ryyfränkische Dialäkt im Side wäre di moselfränkische Dialäkt dur d Sankt Goarer Linie oder Hunsrück-Schranke („dat/das-Linie“), wu vu Völklingen an dr Saar iber Simmern, Sankt Goar un Limburg bis uf Dillenburg goht, un dur d Bopparder Linie („Korf/Korb-Linie“) abgränzt.

Vu dr Ripuarische Dialäkt im Nordweschte wird s Moselfränkisch dur d Bad Honnefer Linie oder Eifel-Schranke („Dorp/Dorf-Linie“) abgränzt, wu bi Bad Honnef iber dr Ryy goot un e Dail vum Ryynische Fächer isch.

Im Nordoschte nerdlig vu Siegen goht s moselfränkisch Dialäktbiet bis an d Benrather Linie („maken/machen“-Linie) un dodermit an dr Niderdytsch Sprochruum.

Zum Moselfränkisch zelle näbe dr Dialäkt im nordweschtlige Dail vu Ryyland-Pfalz un dr Dialäkt vum Siegenerland z Nordryy-Weschtfale au di weschtlige Dialäkt im dytschsprochige Lothringe, lueg Lothringisch (Fränkisch) un au s Luxeburgisch.

Dur dr moselfränkisch Dialäktruum verlaufe Isoglosse, wu Dail vum Ryynische Fächer sin, un s Moselfränkisch in e nerdlige un e sidlige Ruum unterdaile, z. B. d Bad Hönninger Linie oder Vinxtbach-Linie („op/of-Linie“).

Dr Satz: "„Wänn mer im Summer dermorge d Vegel pfyfe hert, goht s aim scho vil besser un mer wird fit wie s Nochbers Chatz.“" in verschidene moselfränkische Varietäte:





</doc>
<doc id="35226" url="https://als.wikipedia.org/wiki?curid=35226" title="Eugen Wüster">
Eugen Wüster

Dr Eugen Wüster (* 10. Oktober 1898 z Wieselburg; † 29. März 1977 z Wien) isch Öschtrycher und dä Begründer vo dr Terminologiewüsseschaft gsi.

Dr Eugen Wüster het sich mit 15 Johr für ds Esperanto begeisteret.




</doc>
<doc id="35228" url="https://als.wikipedia.org/wiki?curid=35228" title="Mittelfränkische Dialekte">
Mittelfränkische Dialekte

Mittelfränkisch isch d Bezaichnig fir e Gruppe vu weschtmitteldytsche Dialäkt. Si wäre vor allem in eme Biet zwische Lothringe un Nordryy-Weschtfale gschwätzt. Zue dr mittelfränkische Dialäkt zellt mer di ripuarische Dialäkt un di moselfränkische Dialäkt, wu au s Lothringisch un Luxeburgisch derzue ghere.

Mittelfränkisch het nyt z due mit em bayerische Bezirk bzw. Regierigsbezirk Mittelfranke, wu mer oschtfränkischi Dialäkt schwätzt.

Vu dr niderdytsche Dialäkt im Norde wird Mittelfränkisch dur d Benrather Linie („maken/machen-Linie“) abgränzt.

Vu dr ryyfränkische Dialäkt im Side wäre di mittelfränkische Dialäkt dur d Sankt Goarer Linie oder Hunsrück-Schranke („dat/das-Linie“), wu vu Völklingen an dr Saar iber Simmern, Sankt Goar un Limburg bis uf Dillenburg goht, un dur d Bopparder Linie („Korf/Korb-Linie“) abgränzt.

Di Ripuarische Dialäkt im Norde un s Moselfränkisch im Side wäre dur d Bad Honnefer Linie oder Eifel-Schranke („Dorp/Dorf-Linie“) abgränzt, wu bi Bad Honnef iber dr Ryy goot.

Dr Wortschatz vum Mittelfränkisch wird im Ryynische Werterbuech un im Luxeburger Werterbuech bschribe, d Sprochgeografi im Mittelryynische Sprochatlas un im Luxeburgische Sprochatlas.



</doc>
<doc id="35231" url="https://als.wikipedia.org/wiki?curid=35231" title="Bradley Wiggins">
Bradley Wiggins

Dr Bradley Wiggins, OBE (* 28. April 1980 z Gent, Belgie) isch e britische Velorennfahrer.

Dr Wiggins het siini erste Erfolg uf dr Bahn ghaa. Vo de Commonwealth Games 1998 aa, won er e Silbermedallie gwunne het, bis zur Wältmeisterschaft in dr Einerverfolgig im Johr 2003, won er Wältmeister worden isch und im Johr druff z Athen, won er en olympischi Goldmedallie überchoo het, het er e Hufe Erfolg uf dr Bahn ghaa.

2002 het er bi dr La Française des Jeux as Profi bi Stroosserenne aagfange. Zwei Johr druff isch er bim Crédit Agricole gsi und sit 2006 bi Cofidis, 2008 het er zum Team High Road gwäggslet, denn 2009 zum Team Garmin-Slipstream. Sit 2010 isch er eine vo de Kaptän bim Sky Professional Cycling Team.







</doc>
<doc id="35239" url="https://als.wikipedia.org/wiki?curid=35239" title="Ripuarische Dialekte">
Ripuarische Dialekte

Ripuarisch (in dr Dialäkt sälber zmaischt "Platt") isch d Bezaichnig fir e Gruppe vu weschtmitteldytsche Dialäkt. Si wäre vor allem z Nordrhy-Weschtfale gschwätzt. Di ripuarische Dialäkt bilde mit dr Moselfränkische Dialäkt dr mittelfränkisch Dialäktruum.

Dr Wortschatz vum Ripuarisch wird im Rhynische Werterbuech bschribe.

Vu dr Moselfränkische Dialäkt im Side wird s Ripuarisch dur d Bad Honnefer Linie oder Eifel-Schranke („Dorp/Dorf-Linie“) abgränzt, wu bi Bad Honnef iber dr Ryy goot un e Dail vum Ryynische Fächer isch.

Vum Niderdytsch im Norde wird s Ripuarisch dur d Benrather Linie („maken/machen“-Linie) abgränzt. S Ripuarische gränzt do an dr Niderrhynisch Dialäktruum (au Niderbergisch oder Sidniderfränkisch gnännt).

Ripuarisch wird vor allem im sidlige Nordrhy-Weschtale gschwätzt, derzue au in chlainere Gränzbiet in dr Niderlande (Provinz Limburg) un z Belgie (um Eupen). Au di rhyland-pfälzische Regione um "Bad Neuenahr-Ahrweiler" un "Linz am Rhein" wäre zem ripaurische Dialäktruum zellt.]

Dr bekanntescht ripuarisch Dialäkt isch s "Kölsch", dr Dialäkt vu Köln. Di maischte ripuarische Dialäkt wäre "Platt" gnännt, z. B. "Öcher Platt", "Hommersch Platt", "Dürener Platt", "Eischwiele Platt" usw.




</doc>
<doc id="35240" url="https://als.wikipedia.org/wiki?curid=35240" title="Mittelmeer-Rundfahrt">
Mittelmeer-Rundfahrt

D Mittelmeer-Rundfahrt ("Tour méditeranéen", syt 2016 "La Méditerranéenne") isch e franzesisch Etapperänne gsii. S het zue dr UCI Europe Tour in dr Kategori 2.1 ghert. Des Radränne, wu syter anne 1974 uusdrait woren isch, het draditionäll im Februar stattgfunde un isch vu vile bekannte Radprofi gärn as Yystig in d Saison brucht wore. Vu 1974 bis 1977 isch s unter em Name "Trophée Méditerranéen" veraastaltet wore. Dr Hauptinitiator un Sportlige Laiter vum Ränne isch dr ehmolig Tour de France-Siger Lucien Aimar gsii. S Ränne isch us fimf bis acht Etappe bstande, d Start- un Zilort sin in dr franzesische Mittelmeerregion gläge, in mänke Johr mit Abstächer an di italienisch Riviera. E Hegschtpunkt vum Ränne het fasch all Johr dr Aastig zum Mont Faron bi Toulon bote, wu vilmol as Zytfahre stattgfunde het. 

Dytschi Siger sin dr Rolf Gölz (1992), dr Jörg Jaksche (2004) un dr Jens Voigt (2005) gsi. Schwyzer Siger sin dr Tony Rominger (1989) un dr Stefan Mutter (1981) gsi. Rekordsiger isch dr Niderländer Gerrie Knetemann mit insgsamt drei Siig.

Anne 2015 isch s Ränne wäg eme Finanzstryt abgsait wore. Unter em neie Name "La Méditerranéenne" isch s Ränne 2016 as Dreiländerfahrt mit Etappe z Spanie, z Frankrych un z Italie durgfiert wore. Syt 2017 isch s nimi uusdrait wore.



</doc>
<doc id="35242" url="https://als.wikipedia.org/wiki?curid=35242" title="Circuit de Lorraine">
Circuit de Lorraine

Dr Circuit de Lorraine ("Lothringe-Rundkurs", 1956 bis 2004 "Circuit des mines") isch e franzesisch Etapperänne gsii.

Des Stroßeradränne isch anne 1956 zum erschte Mol uusdrait wore un het ab dert alljohr im Mai in dr franzesische Region Lothringe stattgfunde. 
Vu 1956 bis 1994 isch s Ränne no ne Amateurränne gsi, wu unter em Name "Circuit des Mines" veraastaltet woren isch.

Ab 2005 het dr Circuit de Lorraine zue dr UCI Europe Tour in dr Kategorie 2.1 ghert. Bis hite het no nie ne Fahrer zwai Ränne chenne gwinne. Dr Jörg Jaksche isch dr ainzig dytsch Siiger, Gwinner us dr Schwyz het s no nie gee.

Im Johr 2013 isch s Ränne us finanziälle Grind abgsait wore un isch syterhär au nimi uusdrait woore. Syter 2016 git s unter em friejere Name "Circuit des mines" wider e Veloränne, wu as aidägig Amateurränne duregfiert wird.



</doc>
<doc id="35243" url="https://als.wikipedia.org/wiki?curid=35243" title="Algarve-Rundfahrt">
Algarve-Rundfahrt

D Volta ao Algarve (Algarve-Rundfahrt) isch e portugiesisch Radränne.

D Rundfahrt wird in mehrere Etappe uusdrait un findet alljohr im Februar in dr portugiesische Region Algarve statt. S erscht Mol isch s Etapperänne anne 1936 gfahre wore, s zwait Mol anne 1947 un erscht syter anne 1977 wird s Algarve-Rundfahrt alljohr veraastaltet. Syt 2005 ghert s Ränne zue dr UCI Europe Tour in dr Kategori 2.1. Wel des Ränne so frie im Johr stattfindet, wird s vu vile Fahrer as Vorberaitig fir d Friejohrsklassiker brucht.

Dr Rekordsiiger isch dr Portugiis Belmiro Silva mit insgsamt drei Siig. Di maischte Etappe het Candido Barbosa gwunne (5). Dr ainzig Siiger us dr Schwyz isch dr Alex Zülle (2000), dr ainzig dytsch Fahrer, wu d Rundfahrt gwunne het, dr Tony Martin (2011 un 2013).

Offiziälli Websyte


</doc>
<doc id="35246" url="https://als.wikipedia.org/wiki?curid=35246" title="Pokémon">
Pokémon

Pokémon sind Fantasiiwesä, wo sehr erfolgriich als Computerspiil und Chartä-Spiel sind, abär au d Film und Anime Folgä sind sehr beliäbt.

S wohl bekantischt Pokémon isch dä Pikachu. Bi dä Pokémon gits 18 Typä, nämli: de normal Typ, de Kampftyp, de Flugtyp, de Gifttyp, de Bodetyp, de Steityp, de Chäfertyp, de Geisttyp, de Stahltyp, de Füürtyp, de Wassertyp, de Pflanzetyp, de Elektrotyp, de Psychotyp, de Iistyp, de Drachetyp, de Unliechttyp und de Feetyp. De letschtgnannti Typ isch mit de sächste Generation vo Pokémon iigfüehrt worde.

S Wort Pokémon chunnt vom japanische ポケモン ['pokemoɴ], churz für ポケットモンスター Poketto Monsutā. Das isch vom änglische Pocket Monsters, , abgleitet. Es wird au PoKéMoN oder POKéMON gschriibe.




</doc>
<doc id="35249" url="https://als.wikipedia.org/wiki?curid=35249" title="Erwin Sellering">
Erwin Sellering

Dr Erwin Sellering (* 18. Oktober 1949 z Sprockhövel, Nordrhy-Weschtfale) isch e dytsche Bolitiker (SPD) un syt em 6. Oktober 2008 Minischterbresidänt vu Mecklenburg-Vorpommern. Dodervor isch er syt 2006 Sozialminischter un vu 2000 bis 2006 Justizminischter vum Land gsii.

Am 30. Mai 2017 het dr Sellering sy Ruggdritt vu allne bolitische Ämter us gsundhaitlige Grind aagchindet.

Dr Sellering chunnt us eme broteschtantisch-konservative Elterehuus; syy Vater isch Presbyter gsii un as langjehrig Mitglid vu dr CDU kommunalbolitisch engagiert.

Noch em Abitur am Gymnasium Waldstraße z Hattingen het dr Sellering e Studium vu dr Rächtswisseschafte an dr Ruprecht-Karls-Universität Heidelberg, dr Ruhr-Universität Bochum un dr Westfälische Wilhelms-Universität Münster absolviert, wun er 1975 mit em erschte juristische Staatsexame abschlosse het. Noch em Referendariat het er 1978 di zwoot juristisch Staatsbriefig bstande un isch no im nämlige Johr zum Richter uf Prob ernännt wore. Anne 1981 isch er zum Richter am Verwaltigsgricht Gelsenkirchen ernännt wore. Im Johr 1994 isch dr Sellering vorsitzende Richter am Verwaltigsgricht Greifswald wore. Vum Jänner bis Novämber 1996 isch er as wisseschaftlige Mitarbaiter an dr zweet barlementarisch Untersuechigsuusschuss vum Landdag Mecklenburg-Vorpommern abgordnet wore. Im Dezämber 1996 isch er schließli zum Vizebresidänt vum Verwaltigsgricht Greifswald ernännt wore.

Vum 10. Novämber 1998 bis 30. Juni 2000 isch er as Abdailigslaiter in d Staatskanzlei vum Land Mecklenburg-Vorpommern abgordnet wore.

Dr Erwin Sellering het anne 2010 s zwait Mol ghyrote, d Volkswirti Britta Braun. Är het mit ihre ne Chind. Us dr erschte Eh mit dr Antje Heinrich-Sellering sin zwai Chinder fiirigange.

Syter anne 1994 isch dr Sellering Mitglid vu dr SPD. Syt 1996 ghert er em SPD-Landesvorstand z Mecklenburg-Vorpommern aa un isch syt 2003 stellvertretende SPD-Landesvorsitzende gsii. Am 14. April 2007 isch er zum Vorsitzende vum Landesverband gwehlt wore. Dodervor isch dr Sellering Vorsitzende vum SPD-Chraisverband Greifswald un dr SPD-Regionalgruppe Vorpommern gsii.

Syt 2002 isch er Mitglid vum Landdag vu Mecklenburg-Vorpommern. Är isch anne 2002 as diräkt gwehlter Abgordnete vum Wahlchrais Greifswald un 2006 iber d Landeslischt in dr Landdag yyzoge.

Am 20. Septämber 2000 isch dr Sellering as Justizminischter in d Landesregierig vu Mecklenburg-Vorpommern, wu vum Minischterbresidänt Harald Ringstorff gfiert woren isch, beruefe wore. No dr Landdagswahl 2006 het dr Ringstorff ihm am 7. Novämber 2006 d Laitig vum Minischterium fir Soziales un Gsundhait iberdrait.

Am 6. Oktober 2008 isch dr Sellering in s Amt vum Minischterbresidänt gwehlt wore as Noofolger vum Ringstorff, wu dää zruckdrätten isch. Bi dr Abstimmig im Landdag vu Mecklenburg-Vorpommern het er 40 vu 45 meglige Stimme vu dr Koalitionspartner SPD un CDU iberchuu. Bi dr Landdagswahl 2011 het d SPD dytligi Stimmegwinn verbuecht un isch mit 35,6 Prozänt wider sterkschti Bartei wore. Am 25. Oktober 2011 isch dr Sellering mit 42 von 70 Stimme im Amt bstetigt wore. No dr Landdagswahl 2016 isch er am 1. Novämber 2016 wurde er mit 41 vu 71 Stimme im Amt bstetigt wore.

Bi dr Ereffnig vu dr "7. Norddeutschen Tage" het dr Sellering gsait:



</doc>
<doc id="35253" url="https://als.wikipedia.org/wiki?curid=35253" title="Nganasanische Sprache">
Nganasanische Sprache

D Nganasanisch Sproch isch aini vu dr samojedische Sproche. Die bilde zämme mit dr finno-ugrische Sproche di uralisch Sprochfamilie.

Nganasanisch wird vu dr Nganasane in dr Mitti un im Sidweschete vu dr Taimyrhalbinsle z Russland gschwätzt. S ghert wie Nenzisch un Enzisch zue dr Gruppe vu dr nordsamojedische Sproche.

D Sproch isch vum Uusstärbe bedroht. Noch ere Zellig vu anne 1989 hän 1.063 Mänsche Nganasanisch as Muetersproch gschwätzt. D Zahl vu dr Nganasanen goht noch dr letschte Bevelkerigszellig vu 2002 zue weniger wie 900. Dodervu haiße 83 % vu dr Befrogte Nganasanisch as ihri Muetersproch. 

S phonetisch System umfasst acht Vokal, zwai Diphthongoid un rund zwanzg Konsonante. Karaktersitisch sin d Palatalisierig un e Stufewächsel. D Sproch wyst arg vil Ähnligkaite mit em Selkupisch un em Jukagirischen uf.

Fir s Nganasanisch git s kai Schriftsproch. Nganasanisch ghert zue dr wenige lokale Sproche vu dr Sowjetunion, wu in dr 1930er Johr kai Alphabet iberchuu hän. Aafangs 1990er Johr het s Versuech gee vun ere Verschriftig mit kyrillische Buechstabe, wu aber in dr Praxis nit brucht wird. 

Naganasanisch wird in zwee Dialäkt unterdailt:






</doc>
<doc id="35254" url="https://als.wikipedia.org/wiki?curid=35254" title="Selkupische Sprache">
Selkupische Sprache

D Selkupisch Sproch (au Ostjak-Samojedisch oder Wald-Samojedisch) isch aini vu dr samojedische Sproche. Die bilde zämme mit dr finno-ugrische Sproche di uralisch Sprochfamilie. S Wort "Selkup (šöľqup)" bedytet urspringli "Mänsch im Norde".

Selkpuisch isch di ainzig no läbig sidsamojedisch Sproch. Si wird vu dr Selkupe in dr Region zwische dr Fliss Ob un Jenissei gschwätzt. D Zahl vu dr Muetersprochler wird mit rund 1.500 aagee, was dr Helfti vum selkupische Volk entspricht). Im Alldag setzt sich aber allmeh s Russisch dure. Bis zue dr vierte Klasse wird an e Dail Schuel no in Nordselkupisch unterrichtet.

Vor dr russische Revolution vu 1917 het s nume wenigi religiesi Text gee, wu im Ramme vu dr Christianisierig in dr selkupische Sproch ufgschribe wore sin. E systematisierti selkupischi Schriftsproch isch erscht anne 1931 entwicklet wore. Am Aafang isch s latynisch Alfabet brucht wore, ab 1940 un revidiert 1986 isch zum kyrillische Alfabet ibergange wore. Wichtigi Forscher vum Selkupisch sin di finnische Sprochwisseschaftler Matthias Alexander Castrén un Kai Donner gsii.

Im Selkupisch wäre drei Dialäkt unterschide:




</doc>
<doc id="35255" url="https://als.wikipedia.org/wiki?curid=35255" title="Juan José Cobo">
Juan José Cobo

Juan José Cobo Acebo (* 11. Februar 1981 z Cabezón de la Sal, Kantabrie) isch e spanische Velorennfahrer.

Sit 2004 isch er Profi und isch bis jetzt (2011) as Brofi nume für s UCI ProTour-Team Saunier Duval-Prodir gfahre. Denn isch er jewiils ei Säson für Scott-American Beef (2008), Fuji-Servetto (2009) und Caisse d'Epargne (2010) gfahre. Sit 2011 isch er bi Geox-TMC.

Dr Cobo isch bi dr erste Etappe vo dr Dütschland Tour 2005 mit 48 Sekunde Rückstand uf en Etappesiiger Bram Tankink as Zweite achoo. Bi dr Vuelta a España 2011 het er die fuffzähti Etappe uf en Angliru gwunne, dr Bradley Wiggins as Erste im Gsamtklassemänt abglöst und s wisse Liibli für d Füehrig in dr Kombinationsrangliste überchoo.


</doc>
<doc id="35256" url="https://als.wikipedia.org/wiki?curid=35256" title="Matorische Sprache">
Matorische Sprache

D Matorisch Sproch, au Motorisch, isch aini vu dr samojedische Sproche. Die bilde zämme mit dr finno-ugrische Sproche di uralisch Sprochfamilie. 

Matorisch isch in dr nerdlige Region vum Sajangebirg z Sibirie in dr Nechi vu dr mongolische Gränze gschwätzt wore. D Sprächer hän im große Biet vu dr Region Minussinsk am Jenissei lang bis zum Baikalsee gläbt.

Was mer hite iber die Sproch waiß, stammt vu russische un dytsche Sprochwisseschaftler, wu im 18. un 19. Johrhundert in dr Region chuu sin. Matorisch ghert wie Selkupisch un s uusgstorbe Kamassisch zue dr Gruppe vu dr sidsamojedische Sproche. As Dialäkt vum Matorisch wäre Mator, Taiga un Karagass gnännt, wu vun e Dail Wisseschaftler au as aigeni Sproche aagsääne wäre. D Sproch isch im e änge Kontakt gstande zue dr Turksproche un zue dr mongolische Sproche in dr Region.

Matorisch isch in dr 1840er Johren uusgstorbe. D Sprächer sin vor allem in dr Altaisproche ufgangen, vor allem im Chakassisch un Tuwinisch.




</doc>
<doc id="35257" url="https://als.wikipedia.org/wiki?curid=35257" title="Kamassische Sprache">
Kamassische Sprache

D Kamassisch Sproch isch aini vu dr samojedische Sproche. Die bilde zämme mit dr finno-ugrische Sproche di uralisch Sprochfamilie. Kamassisch ghert wie Selkupisch un s uusgstorbe Matorisch zue dr Gruppe vu dr sidsamojedische Sproche. 

Kamassisch isch z Russland eschtlig vum Ural bis zum Jenissei gschwätzt wore. Dialäkt sin Kamas un Koibal (Kaibal) gsii. Dr Nidergang vu dr Sproch het scho im 18. Johrhundert aagfange, wu d Kamassiner allmeh in dr turksprochige Chakasse ufgange sin. Di letscht Muetersprochleri isch d Klavdiya Plotnikova gsii, wu anne 1989 gstorben sich. 

Wichtigi Arbete iber s Kamassisch hän di finnische Sprochwisseschaftler Matthias Alexander Castrén un Kai Donner verfasst. S git zahlrychi Tonbänder un Videoufnahme, wäge däm isch s Kamassisch relativ guet dokumentiert.





</doc>
<doc id="35259" url="https://als.wikipedia.org/wiki?curid=35259" title="Landrat (Basel-Landschaft)">
Landrat (Basel-Landschaft)

S Kantonsparlament vom Schwizer Kanton Basel-Landschaft isch dr Landroot. Er het 90 Mitgliider, und wird zurzit (2011) vom Urs Hess (SVP) bresidiert. Dr Vizebresidänt isch dr Jörg Degen (SP).

Dr Landroot bestoht us 90 Mitgliider.
Die wärde noch em Proporzsystem in vier Wahlregione und zwölf Wahlkreis alli vier Johr gwehlt, s letschte Mol am 27. März 2011. D Verdeilig vo de 90 Abgeordnete uf die zwölf Wahlkreis wird noch dr Zahl vo de stimmberächtigte Bürger in jedem Wahlkreis berächnet; jede Wahlkreis het aber mindestens 6 Abgeordneti im Landroot.

As Legislative erloot dr Landroot Gsetz, wo em Volk müesse zur Genähmigung oder Ablähnig underbreitet wärde, es sig denn, mindestens 80 % vo de Landrööt haige dr Gsetzesvorlag zuegstimmt. Usseredäm kontrolliert und überwacht dr Landroot d Arbet vo dr Regierig.

Dr Landroot versammlet sich in dr Regel zwei Mol im Monet (usser im Juli und im August) immer am Donnschdig im Liestlemer Regierigsgebäud. Siini Sitzige si öffentlig.

Gmäss §§ 61 ff. vo dr Kantonsverfassig het dr Landroot die Ufgoobe und Kompetänze:







Wie alli andere Parlamänt in dr Schwiz (inklusive die beide Bundeschammere Nationaal- und Ständeroot), isch au dr Landroot e Milizparlamänt. Mä erhofft sich vo däm System, ass d Parlamentarier en ängeri Realitäts- und Volksbindig wurde haa als Bruefsparlamentarier. Kritiker gsehn din aber d Gfohr vo dr zitlige und fachlige Überforderig.

NA = Nit aadräte
<br>
'* 1991 und 1995 inklusiv 3 Sitz vo dr FDP Laufedaal
<br>
'** = 1995 inklusiv 2 Sitz vo dr Freie Grüene Liste



</doc>
<doc id="35263" url="https://als.wikipedia.org/wiki?curid=35263" title="Thor Hushovd">
Thor Hushovd

Dr Thor Hushovd (* 18. Januar 1978 z Grimstad) isch e norwägische Velorennfahrer.

Dr Hushovd isch 1999 Brofi worde, nochdäm er e Johr vorhär Wältmeister im Zitfahre vo de U23 worden isch. Bi dr Tour de France 2001 het er mit sim Team "Crédit Agricole" (u. a. mit em Jens Voigt) überraschend s Mannschaftszitfahre gwunne. E Johr druf het er bi dr Tour de France 2002 im Sprint si erst Etappesiig gwunne. Er isch wie zum Bischbil dr Stuart O'Grady en Allrounder, das heisst er setzt sich im Sprint dure, er chunnt in de Bärg sehr guet mit und cha guet Zitfahre und risst gärn us.

Im Dezämber 2010 isch dr Thor Hushovd zum Sportler vom Johr vo Norwäge gwehlt worde und het d Aftenposten-Goldmedallie gwunne.
















</doc>
<doc id="35264" url="https://als.wikipedia.org/wiki?curid=35264" title="Katalonien">
Katalonien

Katalonie (uf Katalanisch "Catalunya") isch e Autonomi Gmainschaft z Spanie.

S liit im Nord-Oschte vo de Iberische Halbinsle und grenzt im Norde a Andorra und Frankriich, im Weschte a di spanisch Region Aragón, im Süde a di spanisch Region Valencia und im Oschte as Mittelmeer. Katalonie het schätzigswiis 7'364'000 Iiwohner (im 2008) und isch z Spanie di zweit-bevölkerigrichscht Region. 51,55 % vo de gsamte Bevölkerig, wo Katalanisch redt, wohnt z Katalonie.

S katalanisch Parlament het de Wille vo de Bevölkerig ufgnah und Katalonie i de Präamble vom "Estatut d’autonomia" als Nation bezeichnet. Ebefalls het au de spanisch Staat Katalonie i de Verfassig (Art. 2) als Nation anerkannt. De Quim Torra isch sit 2018 dr Presidänt vo Katalonie.

Katalonie isch hüt eini vo de wohlhabendschte Regione vo Spanie.

D Hauptstadt isch Barcelona.

Im 2006 isch die katalanisch Bevölkerig über 7 Millione gstige. Im Gsamte hets 947 Gmeinde, devo hend 59 meh als 20'000 Iiwohner. Zwei Drittel vo de Bevölkerig wohnt in oder i de Vorort vo Barcelona.





</doc>
<doc id="35270" url="https://als.wikipedia.org/wiki?curid=35270" title="Carl Maria von Weber">
Carl Maria von Weber

Dr Carl Maria Friedrich Ernst von Weber, wia-nr mit-em ganza Nama ghoißa hôt (* 18. oder 19. Novembr 1786 z Eutin em heidiga Schleswig-Holstein, † 5. Juni 1826 en London), ischt a deitscher Kombonischt, Kabellmoischtr, Pianischt ond Musikschriftsteller gwäa. Er gildet als dr Vollender vo dr deitscha romandischa Opr. Sei bekanndeschts Werk isch "Der Freischütz". Älle Vorfahra vom Weber – vädderlicher- ond midderlicherseits – hend ihre Wurzla em alemannischa Schbrôchroom. Drom isch dr Weber eigentlich au a reachdr Alemanne gwäa. Wahrscheinlich isch’r dr greescht Kombonischt, wo seller Volksstamm hervorbrôcht hôt.

Dr Carl Maria von Weber kommt em Novembr 1786 z Eutin e-ma Wirtshaus uf d Welt. Da gnaua Dag woiß-mr et. Sicher ischt bloß, dass’r am 20. Novembr kadolisch dauft wuud. Sei Vaddr isch dr Franz Anton von Weber. Der selbr kommt aus Stedda bei Lerrach. Deam widerom sei Vaddr, dr Fridolin Weber, ischt a Scheenauer Amtmann en Zell em Wiisadal. Deet wohnt au em Franz Anton sei Bruadr, dr Franz Friedolin Weber. Dr sell isch dr Vaddr vo dr Constanze Weber, wo viir Jôhr vôr dr Geburt vom Carl Maria d Ehe mit-em Wolfgang Amadeus Mozart eiganga ischt. Dr Franz Anton ischt a bissle hochstablerisch vrôôlagt: Er hôt sich selbr zo-ma adliga Freiherra gmacht! Wia dr Carl Maria gebora wuud, ischt sei Vaddr dr Chef vo-ra Theadrgrubb, wo em deitschschbrôchiga Room omanandrtinglet ond bloß vo deane Gaschtschbiil leabt. 

D Muadr vom Carl Maria, d Genovefa geborene Brenner, stammt us-em boirischa Doil vom Schwôbalendle (Marktoberdorf em Oschtallgai) ond ischt Opernsengere ond Schauschbiilere, wo zom Ensemble vo ihrem Môô gheert. Dera ihr Muadr, a geborene Hindelang, isch a Jägersdechderle aus Gerisried gwäa.

Dr Carl Maria ischt noh koi Jôhr alt, dô zuit sei Vaddr mit dr Theatergrubb nôch Wiin, s Jôhr druf nôch Kassl, nô nôch Mainz ond hendrher nôch Nirnberg. Wia der Bua sechs Jôhr alt ischt, kriagt’r z Erlanga ond en Augschburg sein erschda Musikondrricht. Nôchher gaschdiirt em Vaddr sei Theatergrubb z Salzburg. Deet ondrrichdet-en 1797 ond nô nomôl 1801 dr Michael Haydn, dr jengere Bruadr vom Joseph Haydn, en dr Kombosizionslehr. Em Weber sei Mueder vrkrafdet des viile Romreise bald nemme ond wuud krank. Dô drvoo erholt-se sich nemme, so dass dr Carl Maria bald bloß no sein Vaddr hôt. Abr au deam Bua sei Gsondheit leidet bald arg ondr selle heifige Ortswechsl. 

Em Aldr vo 17 Jôhr wuud dr Weber Privatschialer vom berihmda Abbé Vogler en Wiin. Dr sell hôt guade Bezihonga zo Breslau ond sorgt drfir, dass sei Schialer 1804 – jetzt isch’r grad amôl 18 Jôhr alt – am Breslauer Opernhaus a Stell als Kabellmoischtr kriagt. 

1806 kriagt dr Weber an Poschda als Musikintendant bei-ma wirdabergischa Prinza en deam seim Schloss en Carlsruha en Obrschlesia. Deet entstandet seine zwoi Sinfonia. S Jôhr druf kommt’r nôch Stuegert, wo-nr Privatsekredär beim Herzog Eugen von Württemberg wuud. Gleichzeidich geit’r de Kendr vom Herzog seim Bruadr Ludwig Musikondrricht. En dera Zeit entstandet an Haufa Instrumentalwerk, z. B. dr Entwurf vo seira "Aufforderung zum Tanz" fir Klaviir, dr erschde Konzertwalzer en dr Gschicht vo dr Musik. Aufseha erregt’r au als a toller Virtuos uf-em Klaviir.

Uf Betreiba vom Prinza Ludwig fädlet dr Weber fir-en a baar zwiilichdige Gschäft ei ond ziagt sich so da Zorn vom Herzog zua. Gipfla duat dui ganza Affär dô dren, dass dr Weber vrdächdigt wuud, a Ondrschlagong beganga zo han. D Folge ischt, dass’r zerscht a baar Däg eigschberrt ond nô aus Wirdaberg ausgwiisa wuud. Der ganze Vorfall leest a schwera ennra Krise bei-em aus, wo-nr abr ledschendlich seelisch gfeschdicht drvookommt.

Em Jôhr 1810 fihrt-en dr Weag nomôl zom Abbé Vogler, jetzt abr nemme nôch Wiin, sondern nôch Darmstadt. Deet hôt dr Vogler noh an weitra Schialer, wo bald mit-em Weber en-ra graußa Freindschaft vorbonda ischt: dr Jakob Liebmann Meyer Beer, wo sich schbätr amôl da Nama Giacomo Meyerbeer zualega duat. Wia dr Weber beim Vogler ferdich ischt, macht’r als Pianischt ausdehnde Konzertroisa durch ganz Deitschland. 1813 nemmt’r sich vor, bald nôch Italia zo ganga. Wia-nr abr en Prag eidrifft, bleibt’r deet hanga.

En Prag leabet et bloß Tschecha, sondern au an Haufa Deitsche ond Eschtreicher. Drom hôt dui Stadt au a Deitscha Opr. Weil de sell grad koin Direktr hôt, biadet-se em Weber dean Poschda ôô. Dean reizt dui Ufgab, ond r bleibt drei Jôhr. En dera Zeit leidet’r an Haufa Reforma ei. Er will obedengt s Entresse vom Publikom an deitsche Opra wecka. Zo sellem Zweck schreibt’r omfangreiche Artikl en Tages- ond Wochazeidonga. Trotzdem dent sich dia deitschschbrôchiga Opra arg schwer, sich gega de italienische zo behaubta, wo emmr noh meh Ôhenger hend, bsonders en de adlige Kreis. 

En Prag vrliabt sich dr Weber en d Sengere Caroline Brandt. Em Jôhr 1817 fihrt’r se zom Traualtar.

En dui Prager Zeit fallet au d Befreiongskriag, wo sich de deitsche Lender gega dui franzesischa Vorherrschaft uflehnet. An dera Erhebong nemmet au an Haufa fihrende deitsche Kepf freiwillig mit Begeischtrong teil, z. B. dr Dichter Theodor Körner. Au dr Weber lôôt sich dô drvoo ôôstecka ond vrtont etliche Liader aus-em Körner seim Liaderzyklus "Leier und Schwert", wo-nr bei Gleagaheit selbr vortregt ond sich uf dr Gidarr begleidet. 

Em Weber sei nächster Wirkongsort isch Dresden. Deet gildet d Hofopr als Hochburg vo dr italienischa Opr em deitschschbrôchiga Room. Dr Direktr vo dr Hofopr will des endra ond beauftragt da Weber, a deitscha Opr „ufzobaua“. Om s Publikom fir seine Plee zo gwenna, betädigt’r sich – wia scho en Prag – wiidr schriftstellerisch, endem’r zo jedra Premiere omfangreiche Eifihronga en dr Tagespresse vreffentlicht.

En dr Konscht, hauptsächlich bei dr Môlerei ond beim Schbrechtheatr, vollziagt sich grad an graußer Wandl. S entstôht a ganz nuis Vrheltnis zor Nadur: De sell ischt jetzt nemme dr Park mit de kinschtlich ôôglegde Gärda, sondern dr Wald mit Licht ond Schadda, mit Goischtr ond andre ibrsennliche Kreft. Dr Weber ischt hellherich fir dia Zoiche vo sellra Zeit ond will dia au uf d Opernbihne brenga. Bsondrs ôôdoa hôt’s em dô drbei d Freischitz-Sage us-em "Gespensterbuch" vom Johann August Apel ond vom Friedrich Laun, wo-nem scho em Sommer 1810 uf-em Stift Neuburg bei Heidelberg en d Hend komma ischt ond en scho dômôls arg en sein Bann zoga hôt. Als Libreddischda gwennt’r da Rechtsôwalt ond Mitherausgebr vo dr Dresdner "Abendzeitung", da Johann Friedrich Kind. Dr sell hôt abr bei dr Gschdaldong vom Libreddo koi freia Hand. Dr Kombonischt ond sei Frau iabet an starka Eifluss uf-en aus ond kommet emmr môl wiidr mit-ma Endrongswonsch, wo dr Kind bericksichdiga muaß. Uf dui Weis entstôht "Der Freischütz", wo dr deitscha romandischa Opr endgildig zom Durchbruch vrhelfa soll. (Zerscht hett dr Titl "Der Probeschuß" ond schbätr "Die Jägersbraut" hoißa solla, bis sich ledschdendlich "Der Freischütz" durchgsetzt hôt.)

S Libreddo isch zwar scho nôch wenige Wocha ferdich, abr d Kombosizioo ziagt sich vom Sommer 1817 bis zom Mai 1820 nôô, fir a Opr a arg langa Zeit. D Uffihrong abr lôôt sich Dresden entganga.

Dr Intendant vo de keenigliche Schauschbiil z Berlin, dr Graf Karl von Brühl, ischt a graußer Bewondrer vom Weber seira Konscht ond will-en ferdra. Er hôt vor, da "Freischütz" bei dr Eiweihong vom nuia keeniglicha Schauschbiilhaus, wo am Gendarmenplatz grad seira Vollendong entgegagôht, als Ereffnongsstick uf d Bihne zo brenga. Abr entgega älle Erwardonga ziagt sich dui Ferdichstellong noh lang naus. Drom wuud em Weber sei Geduld so langsam uf a harda Prob gschdellt. Om-en a bissle zo besenfdiga, beauftragt-en dr Brühl drmit, zom Pius Alexander Wolff seim Schauschbiil "Preziosa", wo bald am Hoftheatr Premiere hôt, noh schnell a Bihnamusik zo schreiba. Dr Weber macht sich glei an d Arbet ond komboniirt a Uvertüre ond elf Musiknommra. Bei dr Urauffihrong am 15. März 1821 zeigt sich, dass durch d Musik vom Weber des doch a bissle magre Stick erscht sein richdiga Glanz kriagt. Da graußa Erfolg beim Publikom (abr et bei de Kridiger) deidet dr Weber als a guads Vorzeicha fir d Premiere vom "Freischütz".

Am 18. Juni 1821 schliaßlich isch’s so weit: "Der Freischütz" gôht em nuia Schauschbiilhaus ondr dr Leidong vom Kombonischda zom erschda Môl ibr d Bihne. Glei nôch dr Uvertüre setzt so a starker Beifall ei, dass-se wiidrholt werra muaß. S gleiche bassiirt gega Schluss mit-em Liad vo de Brautjongfra ("Wir winden dir den Jungfernkranz ... "). Wia dr ledschde Too vrklonga ischt, wuud laut lärmend abblaudiirt. Streiß ond Krenz fliaget uf d Bihne.

Dr Riisaerfolg vom "Freischütz" wuud bald au en Wiin regischdriirt. Dr Direktr vom "Theater am Kärntnertor" frôgt beim Weber ôô, ob’r bereit wär, fir sei Theatr a graußa Opr zo schreiba. Als Libreddo wuud-em des Stick "Euryanthe" vo dr Helmina von Chézy vorglegt. Dui Gschicht schbiilt em Middlaldr ond regt schnell em Weber sei Fantasii ôô. Drom sait’r zua ond macht sich bald an d Arbet. Desmôl hôt’r vor, de erscht deitsch Opr zo schaffa, wo vo vôrna bis henda durchkomboniirt ischt, also koine gschbrochene Stelle ufweist. Leidr fellt-em dô drbei et uf, dass des Tekschtbuach em Grond gnomma et viil Wert ischt. D Uruffihrong jedafalls wuud vom Publikom mit Begeischtrong ufgnomma. Abr mit jedra Uffihrong wuud’s Entresse vo de Leit emmr kloiner. Nôch dr 20. Vorstellong wuud d "Euryanthe" vom Schbiilplôô gnomma.

Trotz-em Rickschlag vo dr "Euryanthe" isch dr Weber en ganz Eiropa bekannt wôrra. 1824 nemmt’r da guad dotiirda Uftrag ôô, fir London a Opr nôch-em Christoph Martin Wieland seira Vers-Erzehlong "Oberon" zo komboniira. Wiidr macht’r sich mit-ma graußa Eifer ans Werk, obwohl’r scho gheerig an dr Schwendsucht leidet ond älle Ärzt em da Rôt geabet, er soll sich schoona. 1826 reist’r nôch London. Em Grond gnomma ischt-ems bewusst, dass’r dô drmit an oovrzeihlicha Raubbau an seira Gsondheit treibt, er braucht abr s Geld, om nôch seim Ableaba seira Familie s Auskomma zo ermeglicha. Mit ledschdr Kraft dirigiirt’r de erschde drei Uffihronga. Abr scho knabb zwoi Monet nôch dr erschda Vorstellong haucht’r sei Leaba aus. Grad amôl 39 Jôhr alt isch’r wôrra.

Begraba wuud dr Weber zwar en London, abr 18 Jôhr schbätr wend seine sterbliche Ibrrescht uf Betreiba vo seim graußa Bewondrer Richard Wagner nôch Dresden ibrfihrt ond deet a zwoits Môl uf-em alda kadolischa Friidhof feierlich beigsetzt. Dô drzua fihrt dr Wagner a Trauermusik mit Marsch ond Gsang auf, wo-nr aus vrschiidne Motiv vo dr Opr "Euryanthe" zammagstellt ond bearbeidet hôt, ond helt am Grab a Red.

Uf-em Gebiet vo dr Opr gildet dr Weber als de wichdigscht Persoo zwischem Wolfgang Amadeus Mozart ond em Richard Wagner. De deitsch romandisch Opr isch durch sei Schaffa Wirklichkeit worra. Zwar hôt’s scho vôr-em Weber deitsche romandische Opra gäa – zom Beischbiil d "Undine" vom E. T. A. Hoffmann (UA: 3. Auguscht 1816 em [alda] keeniglicha Schauschbiilhaus am gleicha Platz) –, abr d Quindessenz vo dr deitscha Romandik zeigt sich s erschde Môl so richdich em "Freischütz". Em Weber sei graußr Fortschridd beschdôht dô dren, dass’r an nuia Stil gschaffa hôt, wo dees, was vôrher bloß a dooda Kuliss gwäa ischt, zom Leaba erweckt hôt. Et omsonscht hoißt’s oft, dr Hauptdarsteller vom "Freischütz" wär dr deitsche Wald. Manche Sacha hôt’r vo de Franzosa ibrnomma, z. B. s "Melodram", abr was bei de selle bloß a reizvolla Illusioo gwäa ischt, hôt’r em Denscht vo-ma seelischa Ausdruck weidrentwicklet. Nei bei-em ischt au d Eifihrong vo de Erennrongs- ond Leitmotiv, ond dass dr Chor et bloß zor Staffaasch uf dr Bihne romstôht, sondern a Doil vo dr Handlong wuud.

Em Weber seine grauße Uvertiira zom "Freischütz", zor "Euryanthe" ond zom "Oberon" stellet et bloß – wia’s drvor iblich gwäa ischt – a potpurrihafda Eileidong zo seine Bihnawerk dar, sondern send en sich gschlossene sinfonische Dichdonga, wo au oft – losgleest vom eigentlicha Werk – als selbstendige Stickla em Konzertsaal ufgfihrt werret. An Haufa vo seine Neieronga hôt dr Richard Wagner fir seine Musikdrama ibrnomma.

Firs Orkeschtr hôt dr Weber a nuia Ordnong eigfihrt, wo sich em Wesentlicha bis heit ghalda hôt, z. B. dass d Streicher vôrna ond d Bläser seitlich drhendr sitzet. Au d Roihafolg vo de Proba hôt’r nui feschtglegt (net glei älle Musikanda mitnandr, sondern en oinzlne Grubba, ond ganz zom Schluss kommt a Generalprob).

Wia-mr em Weber seira Biografii entnemma kôô, hend seine Wirkongsstedda oft gwegslet. Da lengschda zammahengenda Zeitroom abr hôt’r en Dresden vrbrôcht. Drom geit’s deet au a Museom, wo ibr-em Weber sei Leaba ond Werk ôôschaulich enformiirt. Dui Eirichdong ischt en dr Dresdner Strôß 44 em Stadtdoil Hosterwitz/Pillnitz ond wuud vo dr Stadt Dresden ondrhalda. En sellem Haus isch dr Weber mit seira Familie a baar Môl en dr Sommerfrische gwäa ond hôt sich mit andre Kombonischda-Kollega troffa. 




Vo deane meh wia 90 Liadr, wo dr Weber komboniirt hôt, send am bekanndeschda worra selle "Gesänge aus Theodor Körners „Leyer und Schwert“ " ond dô drvoo
älle en Fassonga fir a Sengstemm mit Klaviirbegleidong ond fir an viirstemmige Mennerchor





</doc>
<doc id="35272" url="https://als.wikipedia.org/wiki?curid=35272" title="Real Club Deportivo Carabanchel">
Real Club Deportivo Carabanchel

Real CD Carabanchel isch ä schpanische Fuessballclub. Si Heimetstadion heisst "La Mina" und het 2.000 Zueschauerplätz. Der Club isch 1916 gründät worde. Es isch der dritteltisti Fuessballclub z Madrid. Die höchsti Liga, won er je din gspiilt het, isch d "Segunda División B".



</doc>
<doc id="35282" url="https://als.wikipedia.org/wiki?curid=35282" title="Philippe Gilbert">
Philippe Gilbert

Dr Philippe Gilbert (* 5. Juli 1982 z Verviers) isch e belgische Velorennfahrer.

Dr Philippe Gilbert het si Brofikarriere 2003 bim Team La Française des Jeux aagfange. Scho in sim erste Johr as Brofi het er e Siig gha, won er die nüünti Etappe vo dr Tour de l’Avenir gwunne het. 2004 isch er Siiger bi dr dritten Etappe vo dr Tour Down Under gsi und het Paris-Corrèze gwunne. Im Johr 2005 het er die zwäiti Etappe vo dr Middelmeer-Rundfahrt gwunne, und denn isch er Erste im Gsamtklassemänt bi dr Tour du Haut Var worde. En witere Erfolg isch si Siig bi dr zwäite Etappe vo de Vier Dääg vo Dünkirche gsi. Usserdäm het er d Trophée des Grimpeurs überchoo.

2005 het dr Gilbert zum erste Mol bi dr Tour de France mitgmacht und het dr fümft Blatz bi dr nüünte Etappe ghoolt, won er im Sprint vom Peloton Zweite hinder em Stuart O'Grady worde isch. 2009 het er innerhalb vo nume zäh Dääg (8. Oktober bis 17. Oktober) mit dr Coppa Sabatini, Paris-Tours, em Giro del Piemonte und dr Lombardei-Rundfahrt vier aagsehni Eidgag-Radrenne gwunne, drunder zwäi Klassiker.

In dr Saison 2010 het dr Gilbert dr erst Siig für sini Mannschaft bim Amstel Gold Race gholt. Witeri Erfolg in dere Säson si d Etappesiig bi dr Vuelta a España und bi dr Belgie-Rundfahrt gsi. Er het au no dr Giro del Piemonte gwunne und no einisch d Lombardei-Rundfahrt.

2011 isch dr Philippe Gilbert bim Pfiil vo Brabant Erste worde und wie im Johr vorh'r au bim Amstel Gold Race. 2011 het er, as zwäite Fahrer überhaupt, äins noch em andere die drei Ardenne-Früehligsklassiker Amstel Gold Race, La Flèche Wallonne und Lüttich–Bastogne–Lüttich gwunne und Etappesiig bi dr Algarve-Rundfahrt, em Tirreno-Adriatico und bi dr Monte Paschi Eroica gholt. Er isch au no belgische Mäister im Stroosserenne worde und bi dr Tour de France het er die ersti Etappe gwunne.













</doc>
<doc id="35286" url="https://als.wikipedia.org/wiki?curid=35286" title="Luxemburgerli">
Luxemburgerli

D Luxemburgerli sind chliini Süessigkeite wo e chlige uusgsend wie farbigi Hamburger. 
si sind weltbekannt und werded z Züri i de Fabrik vo Lindt & Sprüngli gmacht. 
E Luxemburgerli bestaht us zwei Makrönli us Mandle, gschlagnigem Eiwiss mit Zucker und ere Crème- oder Ganachefüllig. Jedes Stück het e Durchmesser vo öbbe 2,5 cm.
Erfunde het si dr luxeburgisch Konditer Camille Studer, wo s Rezäpt vom ene französische Zuckerbeck im Johr 1957 mit uf Züri brocht het und es dört im Rahme vom ene intärne Wettbewärb verfiineret het. S Gebäck het üsserlig wie au noch em Gschmack e grossi Ähnlikäit mit de "Macarons" vom Huus Ladurée z Paris, wo sit em Aafang vom 20. Johrhundert bekannt si. 

Dr Name "Luxemburgerli" goht uf dr Spitzname vo sim Erfinder zrugg, wo bi sine Kolleege wäge siner Härkumft "Luxeburgerli" ghäisse het. "Baiser de Mousse", frz. für e ‹Schmutz vo Schuum›, wo aagäblig dr ursprünglig Name gsi sig, sig dr Kundschaft e chli piinlig gsi. Si häige anstatt "Schmütz" s "Gebäck vom Luxeburger" verlangt, ebe "Luxeburgerli".

Es git e Hufe verschiideni Arte vo Luxeburgerli, aber eigentlig si alli gfüllti Maggeröndli.
Die wichdigste Gschmacksrichtige si Vanill, Schoggi, Mokka, Schampanier, Himbeeri, Zitrone, Pistasch. Drzue chömme viil anderi Gschmäck und es git immer wider nöji.


</doc>
<doc id="35288" url="https://als.wikipedia.org/wiki?curid=35288" title="Klassifikation der Papua-Sprachen">
Klassifikation der Papua-Sprachen

Die Ibersicht zaigt d Sprochfamilie un isolierte Sproche, wu unter em Uusdruck Papua-Sproche zämmegfasst wäre. Des sin alli Sproche im Biet rund um Neiginea, wu nit zue dr Austronesische Sproche, 808 Sproche, dodervu 6 uusgstorbe mit insgsamt rund 4,1 Millione Spräche.






</doc>
<doc id="35289" url="https://als.wikipedia.org/wiki?curid=35289" title="Matthyas Jenny">
Matthyas Jenny

Dr Matthyas Jenny (* 14. Juni 1945 z Basel) isch e Schwizer Verleger, Autor und Literaturaktivist. 

Dr Matthyas Jenny isch glehrte Reisekaufmaa, het e zitlang mit sine Chinder Caspar und Zoë uf dr griechische Insle Ios gläbt, denn im Tessin und sit 1977 wider z Basel. 1976 het er si Verlaag «Nachtmaschine» gründet, vo 1976 bis 1982 s erste dütschsproochige Poesiidelifon bedriibe, en Idee won er vom John Giorno sim Projekt „Call a poem“ im Museum of Modern Art übernoh het, und vo 1979 bis 1988 dr "Daag vo dr Poesii" organisiert, wo z Basel, Saarne, Lieschdel, Züri, Bärn, Sanggalle, Kassel und Hamburg stattgfunde het und wo mä drbii au no e «Baum vo dr Poesii» pflanzt het. 1997 het er s Internationale Litraturfestival Basel gründet, won er d Leitig drvo 2007 ufgee het, , 2001 s Internationale Lyrikfestival Basel und het 2003 dr Aastooss gee zur Buechmäss BuchBasel.
1997 het er d Idee für es Litratuurhuusbrojekt usgaarbäitet, wo denn im April 2000 vo dr Christoph Merian Stifdig Basel as «Literaturhaus Basel» realisiert worde isch.
Sit 2006 het dr Jenny zsämme mit dr Ursula Wernle s "kleine Literaturhaus Basel" gläitet. Das isch ganz unabhängig gsii und het ihne beide ghört. Sit em 29. Mai 2007 füehrt er die chläinst Buechhandlig z Basel, d «Bachletten Buchhandlung», elei.

As Autor het dr Jenny u. a. für die politisch-satiirischi Zitschrift «Der Metzger» gschriibe und für d Litraturzitschrift Gasolin 23, wo vom Jürgen Ploog, Walter Hartmann, Carl Weissner und Jörg Fauser uusegee worden isch und hüt as ‹legendär› zelt.

D "Nachtmaschine", won er 1976 ufdoo het, häisst eso, wil dr Jenny nume z Nacht dört het chönne schaffe, wil er underdags as Eläierziehende mit sine Chinder Zoë und Caspar zsämme gsi isch. Dr Verlaag het bis 2006 meh as 150 Ditel uusebrocht, under anderem Büecher vom Hansjörg Schneider, Prosa vom Jürgen Ploog und zwei Erzählbänd vom Jörg Fauser und vom René Schweizer. 

Dr Matthyas Jenny isch dr Vadder vo dr Schwizer Schriftstellere Zoë Jenny. Wo si Frau, d Ursula Wernle, chrank worden isch, het er sich 2007 vo siine Gschäft zruggzooge, für zum sä z pflääge. Sit ihrem Dood im Früehlig 2007 kümmeret sich dr Jenny vor allem um d Bachlätte Buechhandlig und um s Chläine Litratuurhuus Basel.





</doc>
<doc id="35290" url="https://als.wikipedia.org/wiki?curid=35290" title="Stadtkino Basel">
Stadtkino Basel

S Stadtkino Basel isch e nid kommerziells Chlaikino an dr Klostergass 5 z Basel, wo zum Ziil het, künstlerisch wärtvolli Film z zäige.

S Stadtkino Basel isch 1982 vom Veräin «Le Bon Film» gründet worde. «Le Bon Film» isch e Filmklub gsi, wo sit 1931 gueti Film in öffentlige Vorfüehrige in verschidnige Basler Kino zäigt het. Bis 1982 hai nume d Klubmitgliider d Film chönne go luege, denn isch s «Stadtkino Basel» gründet worde, mit dr Absicht, d Film im ene äignige Lokal z zäige, und d Vorfüehrige si für alli zuegänglig worde. As öffentligi Institution het dr Staat s Stadtkino afo subventioniere, und es het siis Aagebot chönne vergrössere. 1998 het s denn an dr Chlostergass in dr Kunsthalle im früehnere Skulpturesaal e Häim mit 99 Sitzblätz gfunde. 2007 isch s Foyer renoviert worde und het e Bar überchoo.

2003 het s dr Kulturbriis vo dr Stadt Basel überchoo für si, wie s dr Regierigsroot bim Verlei vom Briis gsäit het, "Pfläg vo dr Filmgschicht und s Brogrammiere vo Film, wo inhaltlig und formal innovativ si, und wo im Verleiaagebot no käi Blatz finde."

Im Johr zeigt s Stadtkino Basel öbbe 300 Film in 800 Vorstellige. Es het sid 2008 en äignigs Filmarchiv, d «Kinematek Le Bon Film», mit Hunderte vo Kopie vo bedütende Film mit em Schwerpunggt uf dütsche Film sid 1929. S Stadtkino het e Schwösterkino im «Landkino» z Lieschdel, wo äinisch bro Wuche äine vo de Film, wo im Stadtkino zäigt wärde, ufgfüehrt wird.



</doc>
<doc id="35294" url="https://als.wikipedia.org/wiki?curid=35294" title="Cathy Sharp">
Cathy Sharp

D Cathy Sharp isch en amerikanischi Dänzere und Choreografin, wo z Basel ihri äignigi freji Danzgrubbe, s «Cathy Sharp Dance Ensemble» läitet.

D Sharp isch isch z Nashville, Tennessee (USA), uf d Wält choo. Si isch uf d «North Carolina School of the Arts» gange und het mit em Duncan Noble, Peter Apple, Bill Griffith, Joop Sanders, David Howard, Pauline Koner und dr Sonja Tyven gschafft. Vo 1968 bis 1973 isch si Mitgliid vom «Atlanta Ballet» in Atlanta, Georgia, und vom «Grands Ballets Canadiens» z Montreal gsi. 1973 isch si uf Basel choo, wo si bim Heinz Spoerli sim «Basler Ballett» het afo danze und denn Solistin worden isch. Ihri Interbretazione in neoklassische und modärne Choreografie hai z Basel grossen Erfolg ghaa. Vo 1978 bis 1988 het si d Ballettschuel vom Basler Theater gläitet, het für Opereinszenierige choreografiert und au für anderi Danzgrubbe gschafft.

1991 het si ihri äignigi Danzgrubbe gründet, s «Cathy Sharp Dance Ensemble», wo hüte e grosses Repertuar an neoklassische und zitgenössische Choreografie het. D Sharp het d Choreografii für meh as 20 Stück gmacht. D Danzgrubbe het au Gastchoreografe iiglaade wie d Nicole Caccivio, dr Nils Christe, dr Richard Wherlock, dr Itzik Galili, dr Etienne Frey und d Regina van Berkel. Au Mitgliider vom Ensemble wie dr Duncan Rownes hai afo choreografiere. Sit 2003 goht s Ensemble an Schuele und Studio, zum dr Noochwuggs für dr zitgenössisch Danz z fördere.

D Grubbe het öbbe e halbs Dotzed Dänzerinne und Dänzer us dr Schwiz und us em Usland. S «Cathy Sharp Dance Ensemble» macht Turneä im Usland und isch under anderem scho z Australie, in de Vereinigte Staate, in dr Tschechische Republik und z Irland gsi.

D Cathy Sharp isch au Gastdozäntin an dr berüehmte «Rotterdamse Dansacademie» und an dr «Shawbrook School of Dance» z Legan in Irland. 2005 und 2007 isch si Schürimitgliid bim Prix-de-Lausanne gsi. Im Novämber 2005 het d Cathy Sharp dr Kulturbriis vo dr Stadt Basel überchoo für ihr hochs künstlerischs Kwalitetsbewusstsii und ihre Iisatz für e zitgenössisch Danz und siini Vermiddlig uf regionaler, nazionaler und internazionaler Ebeni, wie s dr Basler Regierigsroot usdruggt het.



</doc>
<doc id="35296" url="https://als.wikipedia.org/wiki?curid=35296" title="Theater im Teufelhof">
Theater im Teufelhof

S Theater im Düüfelhof isch e Chläibühni am Lienerdsgraabe 49 in dr Schwizer Stadt Basel.
S Theater im Düüfelhof isch us em «Schiefe Theater» uusegwachse, wo dr Dominique Thommy (eigetlig Thomas Vogt) zämme mit em Albert leVice 1967 as ersts fahrbars Chläitheater gründet het. Säll isch e Konstruktion uf Reeder gsi, wo mä het chönne usenanderklappe und denn e schallisolierte, gschlossnige Theaterruum für 120 Zueschauer komplett mit Bühni worden isch. 1968 isch d Bremiäre gsii und denn si si z Viert, d Monica und dr Dominique Thommy-Kneschaurek und dr Albert leVice und si Frau, siibe Johr lang in ganz Europa umegräist und häi meh as 1'100 Vorstellige gee vor über 90'000 Zueschauer.

Wo si sich häi welle sässhaft mache, häi si z Basel e Restorant bedriibe, für zum ihr Theater z subvenzioniere. Däm häi si «Theater/Café zum Teufel» gsäit. 1989 isch do drus s Kultur- und Gasthuus «Der Teufelhof» worde, wo, wie d Gastgäber sääge, ‹Gastronomii, Hotellerii, Theater und Kunst under eim Dach› dehäi si.

S Theater het hundert Sitzblätz und e drissig Kwadratmeter groossi Bühni. S Brogramm bestoht vor allem us Satiire- und Kabarettvorstellige.

Es git e «Verein Theater im Teufelhof», wo d Ufgoob von em isch, kulturelli Aaläss vo alle mööglige Arte duurezfüehre, wo mit em "Düüfelhof" verbunde si.




</doc>
<doc id="35297" url="https://als.wikipedia.org/wiki?curid=35297" title="Freiburger Mundartgruppe">
Freiburger Mundartgruppe

D Friburger Mundartgruppe ("Freiburger Mundartgruppe e. V." oder au "Theater der guten Laune") isch e Laievolkstheatergruppe vu Friburg, wu alljohr 1 bis 2 Stuck uf Alemannisch uffiere. Di maischte Vorstellige finde in dr May-Bellinghausen-Halle im Friburger Stadtdail Hasle statt, s git aber au als Uffierige in verschidene Ortschafte im Brisgau un driber nus.

De Vater vu de Elfriede Dierkes geb. Bartosch (1920-2013), dr Wilhelm Bartosch, het zämme mit em Désiré Lutz anne 1924 s Laietheater "Elsässische Theater im Breisgau" grindet, wu noch em Zweete Wältkrieg als „Alemannische Heimatbühne Freiburg i. Br.“ nei grindet wore isch un sit 1962 „Alemannische Bühne Freiburg e. V.“ haißt. D Elfriede Dierkes het scho ab 1932 in sällem Dialekttheater als Schauspileri mitgmacht un au ab 1950 wider bis 1954, wu si Mueter wore isch.

D Elfriede Dierkes het 1958 schließlig e aige Ensemble grindet, d "Friburger Mundartgruppe". Entstande isch die Gruppe, wu de "1. Freiburger Handharmonika und Akkordeonclub" in sällem Johr s 30. Jubiläum gfiirt het un zue dem Aaloss e Theaterstuck het solle ufgfiert wäre. D Elfriede Dierkes het des Laiethater langi Johr glaitet, unterstitzt vu ihrem Maa, em Hans Dierckes, wu anne 1989 gstorbe isch. D Dierkes het in de Fribuger Mundartgruppe no bis zum Johr 2000 mitgspielt un het si bis anne 2005 glaitet. Am 29. März 2013 isch d Elfriede Dierkes im Alter vu 92 Johr gstorbe.

Vorstand vum Verain "Freiburger Mundartgruppe e. V." (Stand: Jänner 2020):

D Stuck, wu d Friburger Mundartegruppe uffiert, sin luschtigi Kummedine, vilmol alemannischi Ibersetzige vu andre Stuck. Charakteristisch isch, dass alli Schauspiler in ihrem aigene alemannische Dialekt schwätze. Brobe duet d Mundartgruppe in dr May-Bellinghausen-Halle z Hasle, wu si au di maischte Uffierige hän. Jedes Stick wird uugfähr 15 mol vum Oktober bis zu em April ufgführt. In de Mundartgruppe hän sich uugfähr 25 Lit im Alter vu 21 bis 84 Johr gfunde, wu uf un hinter de Bihni wirke. D Requisite un d Kulisse werre in de May-Bellinghausen-Halle ufbhalte.

D Elfriede Dierkes het au langi Johr als Regisseuri d Stuck inszeniert. In dr Spilzitte 2003/04 bis 2006/07 un au 2009/10 sin d Stuck inszeniert wore vum Benito Gutmacher. 2007/08 un 2008/09 het d Tina Tritschler Regie gfiert, wu 1997 als Schauspileri in d Mundartgruppe kumme isch. De Olaf Creutzburg het scho inszeniert "Stuck Fleischkäs un rodi Schtrapse" in dr Saison 2010/11, "Männer sin au nur Mensche" in dr Saison 2011/12 un "Ferie uf em Zeltplatz" in de Saison 2013/2014.

Bi de Hundertjohrfeier vum "Verein der Badener von Hamburg und Umgebung" sin si im Oktober 2013 ufftrete, un mit em Elsässische Theater z Colmar (Théatre Alsacien Colmar TAC) hän si ne frindschaftlige Uusdusch.



</doc>
<doc id="35299" url="https://als.wikipedia.org/wiki?curid=35299" title="Ringelnatter">
Ringelnatter

D Oottere ("Natrix natrix;" alemanischi Näme lueg doo) isch die Schlangenart, wo i Mitteleuropa em maiste verbraitet isch. Do si empfindli uf menschlichi Iigriff reagiert ghört si zo de starch bidroote Tier. D Ootere isch kai Giftschlange und för de Mensch nöd gföörli.

D Oottere isch e langi dünni dunkli Schlange, d Färbig goot vo grau bis dunkelgrau, lokall chönet au schwarzi Individue vorchoo. Mandli sind zwösched 70 und 95 cm lang, Wiibli zwösched 130 und 140 cm. Si hett e rundliche Chopf, grossi Auge mit groosse Puppile und um s Muul ume het si wiissi Schuppe. Junig Oottere messet bim Schlüüffe 14 bis 22 cm.

D Oottere isch i ganz Europa verbraitet, mit Uusnaam vo Irland, Island und em nördliche Skandinavie. I de Alpe chömet Oottere bis maximal 2000 müM. vor, fortpflanze tüend si sich aber nume underhalb vo 1500 müM.

S gitt zwoo Underarte vo de Oottere, d "Natrix natrix helvetica" lebt westlich vom Rhii und d "Natrix natrix natrix" östlich vom Rhii. östlich vom Rhii gits e Mischpiet, wo vo Bade-Württeberg, Rhiiland-Pfalz, Hesse bis uf Nordrhii-Westfale goot. I de Schwiiz isch d Natrix natrix natrix ganz selte.

D Oottere lebt i de Regle i de Nööchi vo Wasser. Si bruucht gueti Versteck und au Plätz zom sünele. Moor, Schilf, Gröll, Trochemuure und naturnööchi Gärte sind typischi Landschafte, wo d Oottere vorchunnt.

D Ootere verharret vom November bis in Märze ine, inere Winterrue. Scho im März oder im April paaret si sich. Sechs Wuche spööter lait denn s Wiibli zwöschet 15 und 40 Aier. Debi suecht s e gaingete Platz uuf und chrüücht dodeför bis zomene Kilometer wiit. Die Plätz wered hüüffig öber meriri Joor bruucht und gliichzittig au vo merere Wiibli, so ass hunderti vo Aier a aim Ort abgleit sii chönt. Di Junge schlüüffet den im Augste oder September. Endi Oktoober oder im November leged si sich i d Winterrue. Debii suechet si e gaignets Versteck uuf, wo meriri Joor bruucht werd, da chönd Erdlöcher, Felsspalte, Komposthüüffe oder au e Cheller sii.

Oottere sind i de Regle tagaktiv, jaged mengisch aber au i de Nacht. Si lebet ufem Bode, stiiged aber inen Busch ufe, um e Laubfrosch z fange; si chönt aber au schwüme. Si fressed vor alem Amphibie, bsunders Frösche, aber au Mole und i de Alpe sogär de giftigi Regemole. Si möged aber au Fisch, Echsli, chllini Vögel und chliini Süüger. Jungi Oottere lebed vor alem vo Rossnägel und junge Mole.

Oottere sind nöd gifit und för de Mensch harmloos. Si sind extreem schüüch und flüched sofort ines Versteck, wenn si sich gstöört füeled. Wenn da nöd goot, blaaiet si sich uuf und tüend ase, as öb sie zuebiisse wönd und zisched debii. Nützt da nünt, schaidet si e stinkige Saft uus, vermischt mit em Darminhalt und im schlimmste Fall steled si sich halt tot.

Di grööschte Find sind Vögel, wie de Storch, de Raigel, de Gäbelivogel oder der Fischadler. Si werd aber au vom Iltis und vom Wismeli gjagt.


</doc>
<doc id="35301" url="https://als.wikipedia.org/wiki?curid=35301" title="Grossbasel">
Grossbasel

S Grossbasel isch dr linggsrhiinisch Stadtdeil vo dr Schwizer Stadt Basel.

S Grossbasel umfasst d Quardier Iseli, Santihanns, Gotthälf, Gundeli, Bachlätte, Bruederholz, Breiti, Dalbe, Am Ring, d Vorstedt und d Grossbasler Altstadt.

D Altstadt mit em Münster uf em Münsterhügel und rund um e Märtblatz mit em Roothuus us em 14. Johrhundert isch s eigetlige Zentrum vo Basel. Die änge Stroosse und Gasse lade zum Flaniere ii. 

S linggsrhiinische Grossbasel wird dur e Iisebahnbrugg, vier Stroossebrugge und vier Personefährene mit em rächtsrhiinische Chlaibasel verbunde.


</doc>
<doc id="35302" url="https://als.wikipedia.org/wiki?curid=35302" title="Baseldytschi Bihni">
Baseldytschi Bihni

Die Baseldytschi Bihni isch e Chlaitheater im Lohnhof in dr Schwizer Stadt Basel. Si wird vom Verein «Baseldytschi Bihni» dräit.

1892 isch die «Dramatische Gesellschaft» gründet worde, wo sich 1925 vorgnoh het, s Mundarttheater z pfläge, und ihre Name zu «Dialektgruppe Baseldytschi Bihni» gänderet het. En äignigi Bühni het dr Verein nonig gha. D Mitgliider häi in verschidnige Lokal brobt und ufgfüehrt, drunder im Café Spitz, in dr Cardinalhalle, dr Burgvogtei-Halle, im Gundeldinger-Casino, im Stadttheater, im Kiechli und im Saal im Griifebräu-Horburg. In de 1960er Johr häi si im e Chäller in dr Lienertstrooss 7 Blatz überchoo, wo si drus e chliins Theater gmacht hai. Wäge de Erwiiterige vo de Gymnasie am Kohlebärg, wo 1997 zum Lienert-Gümnasium zämmegläit worde si, häi si 1995 ihre Chäller an dr Lienertstrooss müesse ufgee, häi denn aber e Chäller im Lohnhof 4 überchoo und häi dä as Bühni iigrichdet. S Theater het fast hundert Sitzblätz im Parket und meh as vierzig uf em Balkon.

Wil eigetlig braktisch keini Mundartstück me gschriibe wärde, übersetze und adaptiere d Lüt vo dr «Baseldytsche Bihni» modärni fremdsproochige Stück sälber, so zum Bischbil «D Grille und d Ameise» vom spanische Autor Alfonso Paso, «Bi dr Ginette lyttets!» (noch em François Campaux sim Boulevardstück «Des enfants de Coeur») oder d Komödie «Lifting» vom Pierre Chesnot. Gspiilt wird am Donnschdig, Fritig und Samschdig. In ere Säson, wo vom Novämber bis zum Mai goht, git s von ere Inszenierig 60 bis 70 Uffüehrige.

Die «Baseldytschi Bihni» het aagfange mit eme Theaterkurs für Zwölf- bis Sächzähjöhrigi.



</doc>
<doc id="35303" url="https://als.wikipedia.org/wiki?curid=35303" title="Häbse-Theater">
Häbse-Theater

S Häbse-Theater isch e Chläibühni in dr Klingedaalstrooss 79 in dr Schwizer Stadt Basel. S Theater isch 1989 vom Hansjörg Hersberger (Häbse) gründet worde im ene Saal, wo as Kino baut aber nie eso brucht worden isch, und denn vo verschidnigi Lüt für die underschidligste Zwäck brucht worden isch, so het dr Alfred Rasser dört d Uruffüehrig vom «Demokrat Läppli» gee. Noch ere Totalrenovierig het s Theater meh as dreihundert Sitzblätz. 
S Theater füehrt Eigebrodukzione uf, drunder Musical und Operette («My Fair Laidy», «Der Zigeunerbaron» u. a.) und Komödiene mit em Häbse und siim Ensemble, won e Deil drvo vom Schwizer Färnseh ufgnoh und gsändet worde si. 

S vorfasnächtlige Mimösli isch dört schon e baar Johr dehäi und für die Chliine git s Määrliuffüehrige.

Gastspiil gee hai Komiker wie dr Hape Kerkeling, dr Bastian Pastewka und dr Olli Dittrich, d Volksschauspiilere Heidi Kabel oder dr Schauspiiler Hannes Schmidhauser. Au Muusig cha mä go loose, vom Neuen Orchester Basel über dr Iwan Rebroff bis zur Dutch Swing College Band.



</doc>
<doc id="35304" url="https://als.wikipedia.org/wiki?curid=35304" title="Förnbacher Theater">
Förnbacher Theater

S Förnbacher Theater isch e Theater, wo im Badische Bahnhof z Basel dehäi isch. Es wird vom Helmut Förnbacher gläitet. 

1980 het dr Basler Schauspiiler und Reschissör Helmut Förnbacher si freiji Theatergrubbe, d «Helmut Förnbacher Theater Company», gründet. Lang häi si käi Häimbühni gha und hai äi Inszenierig pro Säson ufgfüehrt in dr Stadt Basel sälber oder dr Umgäbig. 1980 isch s in dr Elisabethekiirche gsi, wo si im Hugo vo Hoffmannsthal si «Jedermann» gee hai und im neggste Johr «Das grosse Welttheater» in dr Martinskiirche. In de Johr druf si si vom Botanische Garde Brüglige uf Rieche in Sarasin- und in Wänkepark zooge, hai au im Volkshuus, Pfisterhuus und in dr Mäss Basel ufgfüehrt, bis si 1997 im Badische Bahnhof, im Büffe, glandet si. Sit 1998 häisst ihr Theater dört Förnbacher Theater und isch in dr ehemolige Zollhalle.

Solang si no käi äignigs Theater gha het, het d Company en äinzigs Stück in dr Säson inszeniert. Im Badische Bahnhof isch s Brogramm rasch gwaggse und in 2011/12 gits säggs Nöibroduktione und zäh Wiiderufnohme in meh as hundertsibzig Vorstellige.

Im Repertuar het s vil Klassischs: Shakespeare, Goldoni, Molière, Goethe, aber au modärneri Klassiker wie dr Jean Anouilh, dr Oscar Wilde oder dr Arthur Schnitzler chömme nid z churz, und immer wider gseht mä im Dürrematt siini Stück. Sid 1999 wird au jedes Johr s vorfasnächtlige «Ridicule» ufgfüehrt. Für Chinder gits mänggisch Mundartvorstellige am Sunndig am Nohmiddag, und au die Erwaggsene hai mit «Altwyyber-Friehlig», dr Bühneadapdierig vom Film «Die Herbstzeitlosen», e Dialäktmümpfeli überchoo.

Wie bi de mäiste brofessionelle Theater länge au bim Förnbacher d Iinahme vom Billettverchauf nid. S Theater wird nid staatlig subventionert, bechunnt aber mänggisch vom Baasler Regierigsroot e finanzielli Understützig für e bestimmti Broduktion, wenn s drum bittet. Au dr Kanton Basel-Landschaft, Gmäinde, Stifdige und Sponsore hälfe mit Fördergälder us und dr Förnbacher sälber investiert in s Theater vom Gäld, won er für d Färnsehfilm überchunnt, won er macht.



</doc>
<doc id="35305" url="https://als.wikipedia.org/wiki?curid=35305" title="Polizei">
Polizei

D Polizey isch a Exekutivorgan vo nam Staat wo fürd Ufrechterhaltung vo Recht und Ordnung und fürd Strofverfolgung zuaständig isch. In mancha Ländr isch d Polizey ou fürd Überwachung vum Stroßavrkehr zuaständig. Polizista, dia vom Staat agstellt worra siand zum mit bsundriga Reachte dia Maßnahma durchsetza, heand meistens a spezielle Usbildung kriegt und heand in da meista Ländr durch ihre Bstellung zum Polizeybeamte ou a bsundrige Amtsstellung.

Polizeyeinheita uf dr ganza Wealt sind mituntr komplett verschieda usbildat und usgstattat. Gmeinsam heand se alle, dass se meistens bwaffnet siand und vom Staat mit speziella Reacht und Pflicht usgstattet worra siand. Zu deana Reacht ghört ou, dass Polizista mit Hilfe vo Gwalt gegs Bürgr vorgoh dürfan wenns nid andersch goht. Sie üaband dodamit s Staatliche Gwaltmonopol us. Igsetzt würd dia Gwalt abr in dr Regl nur dänn, wenn andre Bürger, dr Polizist seal oder (abstrakt denkt) dr Staat in Gfohr siand, was juristisch gseaha an sognannta Reachtsgüatrschutz dorstellt. Welle Reachtsgüatr gnau unter speziella Schutz durch'd Polizey gstellt siand und was dia sus no für Ufgaba heat isch vo Staat zu Staat undrschiedlich.

I dr Schwiiz und in Dütschland siand Polizeyanglegaheita Sach vo da Kanton beziehungswis da Ländr. Z Östriich und im Liechtastua gits jeweils nur ua Polizey, dia füra ganze Staat zuaständig isch.


</doc>
<doc id="35307" url="https://als.wikipedia.org/wiki?curid=35307" title="Cerniat">
Cerniat

Cerniat (FR) (ùff Dütsch au "Scherni", im Greyerzer Patois oder "Tharnya") isch es Dorf un en ehmolegi politischi Gmeind im Greyerzbezirk vum Kanton Fryybùrg, wo sit em 1. Jänner 2014 en Tail vor Gmeind Val-de-Charmey isch. S Dorf lait am Fuess vo de Fryybùrger Voralpe im Südoschte vùm Kanton, im ene Näbedal vùm Jaunbachtal. Zur ehmolige Gmeind het au no de Wyyler "La Valsainte" ghört, wo di obere zwei Drittel vùm Gmeindsbiet yygno het.

Zum di ehmolig Gmeind vo de äbefalls ehmolige, homophone Waadtländer Gmeind Cerniaz z unterscheide, wird vo de Bundesbehörde au s Kantonschürzel FR bruucht.

Cerniat lait am Fuess vo de Fryybùrger Voralpe im Greyerz im Javroztal, eme Näbedal vùm Jaunbachdal, öbe 8 km Lùftlinie öschtlich vum Bezirkshauptort Bulle ewäg. D Gmeind het aa nüün andri Gmeinde gränzt. Vo Oschte uss: Charmey, Crésuz, Châtel-sur-Montsalvens, Botterens, Corbières, Hauteville ùn La Roche im Greyerzbezirk ùn Plasselb ùn Plaffeie im Seisebezirk. Diräkt gägenüber vo Cerniat ùff de andre Dalsyte lait de Wyyler "Les Ciernes", wo zue Charmey ghört.

De ehmolig Gmeindsbann lait am Südhang vùm "Vanil des Cours" () ùn em "Mont Bifé" (), wo di weschtlichi Gränze bilde. Im Oschte isch d Gmeind vùm Bach Javroz begränzt worde, wo en Zuefluss vùm Jaunbach isch. Im Süde het s Gmeindsbiet bim "Pont du Javrot" aagfange, wo sich bi de "Parrerelle de la Goletta" mit de diefscht Punkt vo de Gmeind befunde het. Im Norde isch d Gmeind vum Berghang vo de Berra begränzt worde, wo mit de höchst Punkt vo de Gmeind gsii isch. De Berghang vo de Berra wird durch mehreri chlyni Bächli unterdeilt, wo in de Javroz fliesse.

Im Nordoschte isch s Gmeindsbiet über de Chamm vo de Berra bis ins Quellbiet vo de Ärgera mit dem "Plasselbschlund" ùn de Höchezüg vùm "Kapberg" () ùn "La Patta" () gange. Di nordöschtlichsti Gränz isch de Höllbach gsii, wo en Zuefluss vo de Ärgera isch. En chlyne Deil vùm Gmeindsbiet isch im Yyzugsbiet vùm Schwarzsee gläge. De nordöstlichi Deil vo de Gmeind isch vo de Yywohner vo Cerniat zum Deil gar nit sälber gnùtzt worde, sundern vo Buure uss em Seiseland.

Grùndsätzlig muess mer zwüsche Cerniat sälber (em südliche Drittel vo de Gmeind) ùn em Wyyler La Valsainte unterscheide. D Bewohner vo Cerniat werde debi au als "ceux en bas du pont" ‚die ab de Brùgg‘ bezeichnet, ùn sin friener zum Gottesdienst in d Chilche im Dorf. D Bewohner vo La Valsainte sin dergege in s Chloschter zum Gottesdienst gange, ùn hen "ceux en haut du pont" ‚die ob de Brùgg‘ gheisse.

Beidi Dörfer bestande uss mehrere Wyyler ùn Einzelhöf. Vum Süde uss sin des "Les Utsets" (), wo di erscht Siidlig nooch Crésuz isch, deno "Le Borgeat", "Le Closy" ùn "Entre-deux-Ruz" churz vor de Hauptsiidlig, wo eifach als "au village" bezeichnet wird ùn wo de Grossdeil vo de Yywohner läbe. Noochem Dorf befinde sich wyteri Wyyler ùn Höf, bis zum Wyyler "Les Riaux", wo d Gränz zue La Valsainte isch. La Valsainte sälber het kei Dorfchern, s Dorf bestoot uss mehrere Wyyler wie "Les places", "La Savoleire", "La Cierne", "Les Curtils", "Les Mossettes" ùn wyteri. Dernäbe befindet sich s Chloster La Valsainte ùff em Biet vo La Valsainte. Dernäbe befinde sich ùff em Biet vo de ehmolige Gmeind no vili wyteri Einzelhöf un Alphütte, wo aber zumene grosse Deil nit ganzjährig bewohnt sin.

Insgsamt isch s Gmeindsbiet 33,8 km² gross gsii. Devo sin 1,8 % Siidligsflächi, 41,1 % Landwirtschaftsflächi, 54,5 % bewaldet ùn 2,6 % sin unproduktiv.

De Name vo Cerniat goot ùff s latiinisch "circinare" zrugg, wo warschnyts ursprüngli e Waldliechtig gmeint het. Im Greyerzer Patois isch de Name vùm Ort "Thèrnya" oder "Tharnya", wo je nooch Person als , , oder ussgsproche wird. Ùff Dütsch luutet de Name vùm Ort "Scherni", wo in de dütschsproochige Nachberschaft no bruucht wird, sùnscht aber chuum.

S Wappe vo Cerniat wird vum ene wyyse (silbrige) Band uff eme rote Grund vo obe links uff unte rächts in zwei Hälfte teilt. In de obere Hälfti isch e goldigs Zepter mit eme Chrüüz, un in de untere en goldige Chessel. Si wysi Band uff em rote Grund stoot für d Herrschaft Corbières, wo Cerniat friener dezue ghört het, s Zepter symbolisiert d Kartause La Valsainte un de Chessel zum chäse stoot für d Milchwirtschaft, wo für de Ort sehr wichtig gsi isch.
Di heraldischi Beschrybig vum Wappe uff Französisch luutet eso: "« De gueules à la bande d’argent accompagnée en chef d’un monde d’or, ceintré et croisé du même, et en pointe d’un chaudron également d’or »".

Wänn gnau s Javroz-Tal zum erschte Mool bsiidlet worde isch weiss mer nit gnau. Warschynts hen di erschte Rodige scho vor em Joor 1000 aagfange. Di erscht Siidlig isch warschynts de Wyyler "Le Borgeat" in de Nööchi vo Crésuz gsi. Erwäänt worde isch de Ort zum erschte Mool im Joor 1288 als "Sernia". De Ortsname leitet sich vum latiinische "circinatus" (umzüünt) ab. Wo 1294 s Chloschter "La Valsainte" gründet worde isch, isch die Talsyte uff jede Fall scho lenger bewohnt gsi. S Chloschter het e wichtigi Roll in de Gschicht vo de Gmeind gspiilt, un im 15. Joorhundert d Herrschaft über en grosse Deil vum Tal ussgiebt. Als Deil vo de Herrschaft Corbières isch Cerniat im Joor 1553 vo Savoye unter d Oberhoheit vo Fryburg cho. Dertemool het de Ort öbe 300 Yywohner gha.

D "Chapelle de la Trinité des Pelleys" isch 1605 baut worde. Im Joor 1615 isch e eigni Pfarrgmeind gründet worde un d Kappelle "St. Jean et Paul" 1618 zunere Chilch ussbaut worde. Im Joor 1778 isch d Kartause La Valsainte vo de Herre vo Fryburg uffglööst worde, deno aber 1861 wiider hergstellt. Hüt isch es s einzig Kartäuserchloschter in de Schwyz.

D Gmeind isch meemools vo Bränd zerstört worde. So isch 1700 de Wyyler Le Borgeat völlig abebrännt un 1799 de Dorfchern sälber. D Kartause het 1381 un 1732 brannt un d Chilch St. Jean et Paul isch Wyynachte 1838 mitsamt em Dorfarchiv abebrännt. Derwyylscht de Helvetische Republik het Cerniat zur Unterpräfektur Corbières ghört, wo 1803 zumene Bezirk erhobe worde isch. Syt 1848 isch Cerniat deno Deil vum Greyerzbezirk.

E Fusion vo de „"quatre-C"“ Cerniat, Charmey, Crésuz ùn Châtel-sur-Montsalvens zun ere neue Gmeind, wo Val-de-Charmey söll heisse, isch scho lenger diskutiert worde, isch 2010 aber zerscht emool am Stimmvolch vo Crésuz ùn Châtel-sur-Montsalvens gschyyteret. Am 3. Merz 2013 hei d Bürger vo Cerniat dr Fusion mit de Gmeind Charmey zuegstùmme. Uf de 1. Jänner 2014 händ Cerniat un Charmey zur nöie Gmeind Val-de-Charmey fusioniert.

Cerniat het 327 Yywohner gha (Stand 31. Dezämber 2009) un isch demit eini vo de chlynste Gmeinde vum Kanton Fryburg nooch Yywohnerzaale gsii. In de Volchszäälig vo 2000 hen 62,7 % aagee dass si im Alltag numme Französisch schwätze, 15,1 % hen Französisch un Dütsch aagee, 13,3 % Französisch un Patois, 5,4 % Französisch un e andri Sprooch, 1,8 % numme Patois un de Rescht numme Schwyzerdütsch, Änglisch oder kei Angabe. In de Volchszäälig vo 1990 isch de Aadeil vo denne, wo im Alldaag Patois schwätze, no bi 26,4 % gläge. Cerniat isch demit die Gmeind im Greyerz un em ganze Kanton Fryburg, wo de hööchst Aadeil vo Patois-sproochige het.

Vo de Yywohner sin im Joor 2000 21,7 % unter 19 Joor alt gsi, 62 % sin zwüsche 20 un 64 Joor alt gsi un 16,3 % älter wie 64. Insgsamt het's 2000 128 Huushalt gee. Vo de Yywohner hen 46,1 % kei noochobligatorischi Schuelbildig gha, 42,4 % hen d Sekundarstuf II absolviert un 10,5 % e tertiäri Ussbildig (Stand 2000).
D Yywohnerzaal isch im 19. Joorhundert allbot aagstyyge un het 1910 mit 749 Yywohner de Hööchepunkt erryycht. Deno het aber e starki Abwanderig yygsetzt wyl d Landwirtschaft nümm attraktiv gsi isch un es au kei freii Parzelle mee gee het. Mit em Ussbau vo de Gmeindsstrooss im Joor 1970 het d Abwanderig deno chönne gstoppt werde un vili Yywohner hen als Pendler chönne vor Ort wohne. Uff Französisch sait mer de Yywohner vo Cerniat "Cerniatins".

D Gmeind isch langi Zit numme über en Bergpfad uff Crésuz mit de Ussewält verbunde gsi. 1877 isch deno e Verbindig zur Hauptstroos Bulle-Boltige fertiggstellt worde. 1970 isch die Verbindig bis zum Dorf ussbaut un asphaltiert worde, un ab 1976 uff de ganze Längi bis uff La Valsainte. Uffem Gmeindsbiet befinde sich insgsamt über 60 km Stroosse un Fuessgängerpfäd. Zwüsche La Valsainte un de Hauptstrooss vercheert e Postauto. Uff de Hauptstrooss bestoot deno e Haltestell vo de Buslinie Bulle-Boltige un Fryburg-Jaun vo de Transports publics Fribourgeois. Mit Charmey uff de andere Stroossesyte isch Cerniat numme über d Hauptstrooss verbunde; über de Javroz fiere aber mehreri Fuessgängersteg.

Bis in d zweiti Hälft vum 20. Joorhundert isch Cerniat vor allem durch d Landwirtschaft prägt gsi. Wyl wägem Klima chuum Ackerbau mögli isch, isch vor allem Milch- un Viewirtschaft betrybe worde. In La Valsainte het d Landwirtschaft ersch mit em Bau vo de Strooss in de 70er-Joor aa Bedütig verlore. Au hüt no isch d Landwirtschaft mit 35 Bschäftigte (Stand 2008) aber de wichtigst Erwerbszwyyg vo de Gmeind. Dernäbe git's no Arbetsblätz im Chlygwerb un im Dienstleistigssektor. Di meiste Yywohner sin aber Pendler (im Joor 2000 chnapp 65%) in de Region Bulle. De Tourismus spiilt z Cerniat kei grossi Roll un bestränkt sich uff di zaalryche Wanderpfäd un mehreri Feriehüüser. Im Dorf git's en Hotel wo glychzitig s einzig Café-Restaurant vum Ort isch, un uff de Wanderpfäd git's mehreri Gaststätte.

Langi Zit het's in de Gmeind zwei Postbüros gee, je eis im Dorf un in La Valsainte. D Poscht vo La Valsainte isch aber 1984 gschlosse worde. Usserdäm befindet sich z Cerniat e Filiale vo de Raiffise-Bank, wo eimool in de Wuche offe het. Usser eme chlyni Dorflade sin di näggste Yychaufsmögligkeite z Charmey. Dörte isch au s näggsti Altersheim. Friener het's z Cerniat allerdings fümf bis seggs Läde un Beck gee.

Z Cerniat erschynt syt 2003 e Gmeinds- ùn Pfarrblatt, wo "Reflets de Cerniat: Bulletin paroisial et communal de Cerniat" heisst. Devor het es scho en Pfarrblatt gee, wo "Bulletin paroissial de Cerniat" gheisse het. Des Heftli erschynt vier Mool im Joor ùn enthält näbe Mitteilige uss de Gmeind au sunschtigi Byyträg vo Yywohner.

Ursprüngli het's z Cerniat insgsamt drüü Schuele gha. Im Dorf het's e Buebe- un e Maidlischuel gee, un im Wyyler La Valsainte e gmischti Schuel. D Maidlischuel isch vo de Ingebohler Schwöschtere glaitet worde. Im Joor 1971 sin die drüü Schuele deno zämmeglait worde un di erschte drüü Klasse vo de Schwöschtere, die 4-6 Klass dergege vum Dorflehrer unterrichtet. Syt 1975 het Cerniat zämme mit de „"quatre-C"“ Charmey, Crésuz un Châtel-sur-Montsalvens en Schuelverband. Drum bsueche d Chinder uss dänne Gmeinde abweggselnd z Cerniat, Charmey un Crésuz d Schuel.

Z Cerniat sin mehreri Verein aktiv, wo regelmässigi Veraastaltige organisiere. Organisiert sin die Verein syt 1992 in de "Intersociété de Cerniat", wo d Veraastalige vo de verschidne Verein koordiniert.






Drnäbe git es no wyytri Verein ùn Zämmeschlüss, wo änder en gwerbliche Charakter hen, so verschidni Viezüchter- ùn Forschtverbänd.

D Bevölcherig vo Cerniat stammt ursprüngli vo zehn Familie ab. S Bürgerächt vo de Gründig vo de Chilchegmeind bis 1900 hen gha: d "Andrey, Bochud, Bourret, Buchs, Charrière, Genoud, Maradan, Meyer, Overney" ùn "Tissot". Au hüt verdeile sich die meiste Näme ùff die Familie, au wenn dur d Zuewandrig ùn s neui Namensrächt au viil neui Näme in d Gmeind cho sin. Über 4000 Lüt hen z Cerniat ihr Heimeträcht.

Vor 1900 hen au d Familie "Faës, Genoud, König" ùn "Sudan" s Bürgerrächt gha, zwüsche 1600 ùn 1700 usserdäm d "Belfrare, Chollet, Dupont, Gonsset, Pillenit" ùn "Morard", ùn nooch 1800 d "Jaquiet, Jaquenoud, Rouvenaz" ùn "Thomet", wo aber alli hüt nümm verträte sin.

Zue bekannte Lüt vo Cerniat zääle:



</doc>
<doc id="35311" url="https://als.wikipedia.org/wiki?curid=35311" title="Eisenzeit">
Eisenzeit

D Yysezyt isch in dr aifache Gliderig vum Dreiperiodesystem no dr Staizyt un dr Bronzezyt gängigerwys di dritt groß Period vu dr Ur- un Friegschicht, wu noch em bruchte Matrial fir d Wärchzyyghärstellig gnännt isch. In däre Zyt het mer aagfange, Yyse fir Wärchzyyg un Waffe z verwände. No dr Yyywsezyt, chunnt je no Kulturchrais d Antike oder d friegschichtlig Kultur.

Dr Aafang vu dr Friegschicht isch definiert as dr Zytpunkt, wu di schriftlig Iberliferig yysetzt. Dr Aafang vu dr Yyseverhittig- un bearbaitig zellt mer in e Dail Regione zue dr Urgschicht (z. B. Mittel- un Nordeuropa) un in e Dail zue dr Friegschicht (Mittelmeerruum, Vordere Orient, China, Indie). Fir Mitteleuropa wird dr Uusdruck Yysezyt nume fir vorgschichtligi Periode brucht, z Nordeuropa wird unterschiden zwische dr "vorremische Yysezyt" (as ere vorgschichtlige Period) un ere "remische Yysezyt" (as eme dailwys friegschichtlige Zytruum, synonym zum Uusdruck „Römische Kaiserzeit“, wu in dr dytsche Forschig gängig isch.

Z Chlaiasie isch d Yyseverhittig scho seli frie bekannt gsii. D Hethiter hän d Verarbaitig vu däm Metall scho gchännt, wu s in andre Regione vu dr Wält nonig bekannt gsi isch. Mit em Änd vum hethitische Ryych het au s Monopol vu däm Ryych uf d Yverhittig vu Yyse ufghert, wu dert syter em 17. Johrhundert v. Chr. belait isch. Noch em 12. Johrhundert het sich doe Tächnik iber dr Vorder Orient un dr Mittelmeerruum uusbraitet.

Bi dr Bschryybig vu archäologische Fund us Israel wäre vilmol d Uusdruck "Yysezyt I", "Yysezyt II" un "Yysezyt III" brucht.


Di frie Yysezyt z Griecheland isch dr Zytruum zwische Mitti vum 11. Johrhundert un em Änd vum 8. Johrhundert v. Chr. Si giltet as e Period vum Wandel un Ibergang zwische dr mykenische Wält vu dr Bronzezyt un dr Wält vu dr griechische Stadtstaate in dr archaische Epoche. Dää Zytruum wird draditionäll au „Dunkli Johrhundert“ gnännt, wel s nume wenig Quälle het.

Z Mitteleuropa fangt s Yysezyt 8. Johrhundert v. Chr. aa. Si wird unterdailt in

Wichtigi archäologischi Fundstätte sin:

Z Afrika chunnt mer an d Gränze vum europäisch bregte Dreiperiodesystem, wel z Afrika het d Yysezyt aagfange ohni ass es dervor e Chupfer- oder Bronzezyt gee het. Di frieschte Beleg fir Yyseverhittig stamme vu Taruga z Zäntral-Nigeria (Nok-Kultur) un nerdli vu N’Djamena im Tschad. Dert het mer mehreri Verhittigseefe uusgrabe, wu in s erscht vorchrischtlig Johrdöusert datiert wäre (800–500 v. Chr.).

Mit großer Wahrschyynligkait isch d Yyseverhittig e yyhaimischi Erfindig. Friejeri Aanahme, ass si vu Meroe ibernuu wore isch, sin dur d Datierig vu Taruga widerlait wore, wel die elter sin wie Meroe. Au e Yyfluss vu Karthago schyynt uusgschlosse, wel d Sahara zue däm Zytpunkt wohl nit het chenne durquert wäre.,




</doc>
<doc id="35314" url="https://als.wikipedia.org/wiki?curid=35314" title="Strafrecht">
Strafrecht

S Strofreacht (ou Kriminalreacht gnennt) isch der Toal vum Reachtssyschtem vo da meischta Staata, der Handlunga untr Adrohung vo nar Strof odr bstimmta andra Reachtsfolga verbütat. In dr Regl isch s Ziel vom Strofreacht dr Schutz vo bstimmta bsundrigs gschützta Reachtsgüatr, wia eappa dm Leaba, dr Freiheit odr dm Eigetum. Welche Reachtsgüatr gnau untr Schutz gstellt wörran hängt all vo dr jeweiliga Gsellschaft ab, genauso wia d adrohta Strofa. D Strofa künnan vo nar einfacha Gealdstrof übr Freiheitsstrofa bis ane zu Körprstrofa und dr Todesstrof langa.

In fascht allna Ländr uf dr Wealt isch s Strofreacht primär in nam Strofgsetzbuach greglat, des oft no vo verschiedna strofreachtlicha Neabagsetzr ergänzt würd. Manche muslimische Ländr wändn als Strofreacht d Scharia a, dia noch Ansicht vo mancha islamischa Reachtsglehrta direkt usm Koran abgleitet wörra ka.

Zur Verfolgung vo strofbara Handlunga siand in da meista Ländr spezielle Irichtunga vorgseaha, meischtens Schtaasanwaltschafta und d Polizey. Usgführt würd s Strofreacht vu da Grichtr und allgemeinr vum Justizapparat. Des isch ou uanna vo da primära Gründ fürd Exischtenz vum Strofreacht – d Verhindrung vu eigemächtiga Lynchjustiz durch d Bürgr seal.


</doc>
<doc id="35319" url="https://als.wikipedia.org/wiki?curid=35319" title="Kweku Adoboli">
Kweku Adoboli

De Kweku Adoboli (* 21. Mai 1980 z Ghana) isch en ghanaische Banker und ehemalige Aagstellte vo de Schwiizer Grossbank UBS. 

Er het für d UBS z London gschaffet und isch derte Direkter vom "Global Synthetic Equities Trading"-Handelsteam vo de Bank gsi. Am 15. September 2011 isch er z London verhaftet worde. De Vorwurf isch, dass er ohni Autorisiirig 2.3 Milliarde Dollar vo de UBS verloore het. En Sprächer vo de FINMA het sin Fall eine vo de gröschte bezeichnet, wo s je bi ere Schwiizer Bank gäh het.

Am 20. November 2012 isch er vomene Gschworenegricht z London in zwei Fäll wäge Betrug schuldig gschproche worde. De erschti Schuldspruch het sich uf di erschti Zit bezoge, wo er noch kei Verlüscht gmacht het, de zweiti uf di Zit mit de höche Verlüscht. Für d Falschbuechige, wo im Zämmehang mit de Verschleierig vo sim z höche Handelsvolume schtönd, hei di Gschworene ihn freigschproche, wil si es «Mittel zum Zweck» gsi sind und nöd sinere persönliche Beriicherig golte hei. S Strofmass für di beide Schuldsprüch sind vom vorsitzende Richter uf viir und sibe Johr feschtgstezt worde, wobi sich di beide Ziitschpanne nöd düent addiire, sondern mitenand duent laufe, so dass d Haftziit vom Kweku Adoboli sibe Johr betrait. Wil nach em angelsächsische Rächt aber numme d Hälfti im Gfängnis muess verbracht werde und di ander Hälfti uf Bewährig usgsetzt isch und de Adoboli nün Mönet in Untersuechigshaft gsässe-n-isch, muess er noch für öppe zweiehalb Johr ins Gfängnis. 


</doc>
<doc id="35320" url="https://als.wikipedia.org/wiki?curid=35320" title="Michael S. Hart">
Michael S. Hart

De Michael Stern Hart (* 8. Merz 1947 in Tacoma, Washington; † 6. Septämber 2011 in Urbana, Illinois) esch en Amerikanischà Schriftstellär ond Gründär vom Gutenberg- Projekt. 

De Hart giltäd als en Pionier vo dä Buech- Digitalisierig. Zo der Idee, Büechär im Netz för alli frei zur Verfüegig z' stellä, esch er als Studänt inspiriert wordä. Am 4. Juli 1971, am Jahrästag vo dä Unabhängigkeitserchlärig vo dä Vereinigtä Staatä, hät er äs Exemplar vo dä "Declaration of Independence" öbercho. Er het grad no am glichä Obig dä ganzi Text abtippt ond diä digitali Abschrift au jedäm öber' s Netzwärk a dä Uni vo Illinois zo sinerä Verfüegig gstellt.



</doc>
<doc id="35321" url="https://als.wikipedia.org/wiki?curid=35321" title="Projekt Gutenberg-DE">
Projekt Gutenberg-DE

S' Gutenberg Projekt bietäd en düütschsprachigä Läseservice met Wärbigä finanziert im Internet a. Debii handelt es sich i dä meischtä Fäll um Text vo Schiftstellär, wo vor meh als 70 Johr gstorbä sind ond' s uf däre ehrnä Wärch jetz kei Urheberrächtsasproch meh get. Set äm Juli 2011 bietäd das Projekt gmeinsam mit ämenä Verlag us Hamburg diä erstä vo däne scho lang vergriffnä Wärch wiedär als Buech a. Bis zom Dezämber 2011 sölled alli Titäl wedär in Buechform erhältlech sii.

Im Gägesatz zum freiä internationalä "Project Gutenberg", wo au düütschi Text beinhaltäd, esch jedoch bim "Projekt Gutenberg-DE" s' abladä vo komplettä Text nid emmer möglich, well d' Firma Hille+Partner Rechte a dä vo ehrä vertriebnä Büecher beasprocht.

S' Projekt Gutenberg-DE dokumäntiert aussärtdem au ned d' Quellenä vo denä gspeichertä Text, so dass diä au ned zom zitierä im Umfäld vo wössäschaftlichä Arbeitä giltäd.

Trotzdem dass d' Urhebärrechtsaspröch uf denä Wärch scho beräits nöm göltig esch, begröndät d' Firma, dass si än urhebärrechtlichä Asproch för diä Inhalt uf dä Projektsiitä händ, well si diä arbät för Ufberäitig, Verlinkig, met dä Zämmestellig ond dä för d' Firma gschriebnä Zuesätz, wie Erlüüterigä gha händ.

Juristisch isch denä ehrä Urhebärrechtsasproch aber eher ned göltig. Au cha diä Firma käi Urhebärrechtsasproch uf diä Inhalt i dä Büecher aamälde, well diä Text scho beräits gmeinfrei send. D' Frog werd alläfalls den no einisch vomenä Grecht entschiedä werdä müessä.

Ebäfalls vo Hille+Partner is läbe gruäfä esch 2004 das Projekt GaGa – Gmeinsam am Gutenberg arbäitä, en Siitä, wo mer zämä versuecht s' Läse zom korigiärä vo Büecher z' organisierä.

Wiä bim Distributed Proofreaders wertäd Büecher scannt ond inerä Texterchännig unterzogä. Met Freiwelligä wird denns Ergäbnis mit äm Original verglichä ond wenn nötig korrigiert. Am 28. Februar 2007 esch diä 500.000 Siite bearbäitäd wordä. Uf dänä vo GaGa erstelltä Text get äs käi Copyright.




</doc>
<doc id="35326" url="https://als.wikipedia.org/wiki?curid=35326" title="Dansk Folkeparti">
Dansk Folkeparti

Die "Dänisch Volksbartei", uf Dänisch Dansk Folkeparti, abkürzt DF, isch a rächtspopulistischi Bardei z Dänemark. Die hütigi DF het nüt diräkt mit dr faschistische Dansk Folkeparti vo 1941 z due.

Dr Kristian Thulesen Dahl isch dr Bresidänt vo dr DF. D Bardei isch EU-kritisch iigstellt und befürwortet strängi Integrazions- und Iiwanderigsgsetz. 
1995 si d Pia Kjærsgaard, dr Kristian Thulesen Dahl und anderi us dr Dänische Fortschrittspartei usdräte und häi die Dänisch Volksbardei gründet.
2005 won e Karikatur vom Mohammed in ere dänische Zitig erschiine isch und e Wälle vo Protest in dr muslimische Wält usglööst het, het d DF gforderet, as alli Muslime us Dänemark usgschafft wurde. 
D DF het bis 2011 d Regierig vom konservative Minischterbresidänt Rasmussen unterstützt, wo am 15. September 2011 abgweelt worde isch. In dene Waale het d DF 12,3 Brozänt vo de Stimme überchoo, 2015 si s scho 21,1 Brozänt gsi.


</doc>
<doc id="35328" url="https://als.wikipedia.org/wiki?curid=35328" title="Rechtspopulismus">
Rechtspopulismus

Rächtspopulismus moint a Strömung oder Ideologii in dr Politik wo "rächts" isch, a Politik macht wo "populär" isch, also wo em oifacha Volk schmeckt. Dr Rächtspopulismus het hüte Verdräter in de Parlamänt vo de mäiste öiropäische Staate und in ere Hampfle si d Rächtspopuliste Däil vo dr Koalizion i de Regierig.

Dr Rächtspopulismus het sich in meerere westöiropäische Staate vo de spoote 1970er Joor aa afo uusebilde und het sich noch em Fall vom Kommunismus in de 1990er au in de Staate vo Ostöiropa usbräitet. Die, wo die Strömig verdräte, verbinde extreemi Posizione vo Däil vo dr politische Rächte mit eme öffentlige Bekenntnis zur Demokratii und wände sich uf populistischi Art öbbe gege d Iiwanderer, die Öiropäischi Union und die etablierte Bardeie. Si verlange au e läistigsorientierti Gsellschaftsornig, e Bekenntnis zum „Christlige Oobeland“ und zur nazionale Kultur. Hüfig isch das verbunde mit Islamfindligkäit und dr Forderig noch ere Politik vo „Law-and-Order“ gege Persone und Organisazione, wo si für die äigeni Nazion für schäädlig oder gföörlig halte, und gege Strukture im Staat, in dr Verwaltig und im politische Entschäidigsbrozäss, wo si dängge, ass si z liberal und z unflexibel sige. 

Rächtspopuliste gseen sich as Sproochroor von ere schwiigende Meerhäit, wo d Inträsse von ere vo de etablierte Bardeije ignoriert wurde und wo de Migrante oder ethnische Minderhäite gegenübeer im Noochdäil sig. Mit däm richdet sich dr Rächtspopulismus in sim Sälbstverständnis gege gsellschaftligi Minderhäite und gege die politischi Klass, won er von ere dänggt, ass si korrupt und machtbesässe sig und im Volk nid gnueg nooch wurd stoo. Dr „Appäll an s Volk“ söll drbii suggeriere, ass es en ächte Volkswille gääb, wo men em nume e Stimm müess gee .

Im Geegesatz zu de neofaschistische und revisionistische Rächtsbardeie in dr Noochchriegszit verzichdet dr Rächtspopulismus uf e völkisch brägts Wältbild; an Blatz vom klassische Rassismus verdrättet er kulturelle Rassismus. Dr Rächtspopulismus leent s demokratische Süsteem nit äifach ab, sondern isch gege äinzelni Elimänt wie gege dr Pluralismus, dr Minderhäiteschutz oder d Religionsfreihäit. Rächtspopulistischi Bardeie und Organisazione stönde mäistens in dr Opposizion und chönne plakative Maximalforderige stelle, wo in dr Öffentligkäit guet aachömme. Wenn son e Bardei aber d Regierig übernimmt, cha s zu Entwigglige choo, wo mä mit em Begriff Demokratii kuum cha veriibaare. Wo die rächtskonserwativi "Fidesz" under em Victor Orban z Ungarn an d Macht choo isch, het si d Zueständikäit vo de Gricht und d Prässfreihäit iigschränggt und neofaschischtische Chreft wie dr paramilitärische "Magyar Gárda", wo zur rassistische "Jobbik-Bardei" ghöört, immer wider freiji Hand bim Drangsaliere vo Zigüüner gloo. 

E Däil vo de Polizikwüsseschaftler gseen im Rächtspopulismus en Ernöierigsbeweegig vo dr extreeme Rächte, wo uf die gsellschaftlige, politische und witschaftlie Veränderige in de modärne öiropäische Staate sit de 1970er reagiert. Us iirer Sicht gäbe rächtspopulistischi Bardeije de Ängst vo dr Bevölkerig vor dr Modärnisierig und de Umbrüch Usdrugg und häi as Antworte klaari, äisitige Parole, wo dr "politische Klass" und de Minderheite d Schuld an alle Missständ in d Schue schiebe.
Dr Begriff vom Rächtspopulismus isch au schwer z fasse, wil sich sini Verdräter vilmol programmatisch stark von enander underschäide und d Gränze zum dradizionelle extreme Spektrum und Konservativismus fliessend si. Vom sozialwüsseschaftlige Begriff sött mä underschäide, wie s Wort in de Medie und in dr Öffentligkäit brucht wird. Därt wird s im Allgemäine pejorativ brucht und isch negativ bsetzt. Drzue chunnt, ass dr Usdrugg im allgemäine Sproochgebruch mäistens unscharf isch und die wo so beschriibe wärde, wiisen en zrugg. Aber au in dr politikwüsseschaftlige Diskussion wird em Begriff Unscherfi vorgworfe und ass er käi "Substanz" häig, dr Begriff wird im Diskurs brucht, isch aber nit unaagfochte.




</doc>
<doc id="35329" url="https://als.wikipedia.org/wiki?curid=35329" title="Engeler Verlag">
Engeler Verlag

Dr Engeler Verlag isch e literaarische Buechverlag mit Sitz z Schupfart im Aargau. Früener hed er Sitz z Holderbank SO und z Soledurn ka.

Vo 1997 bis 2009 heds e Vorgängerverlag mit em Naame Urs Engeler Editor gää, wo z Basel und z Wiil am Rhii gsi isch. Dr Verleger Urs Engeler hed au en Label, wo Roughbooks haisst.

Dr Schwerpunkt vom Verlagsprogramm lit im Beriich vo dr Lyrik, dr Poesii/Poetik und uf litraturtheoretisch-filosofische Abhandlige. Dr Gründer Urs Engeler het Vergliichendi Litraturwüsseschaft bim Hans-Jost Frey an dr Universidät Züri studiert. Drbii isch d Idee entstande, e Zitschrift für Poesii und ihri Poetik uusezgee: Sit 1992 git dr Urs Engeler d Lyrik-Zitschrift "Zwischen den Zeilen" uuse. Die het d Grundlag für d Gründig vom Verlag "Urs Engeler Editor" bildet. Sit 1995 hat dä mit dr Understützig vo Mezene meh as 60 Autore us Dütschland, Östriich, dr Schwiz, Frankriich, de USA und Italie uusebrocht, bis dr Mezen sich 2009 zruggzoge het. Dr Engeler het dr Verlag zuedoo, macht aber mit däm siiner Backlist und äinzelne Brojekt witer.

2010 het dr Engeler mit em Herstelligs- und Verdriibskonzept "roughbooks" aagfange, wo hütige Määrtgsetz genauso grächt sött wärde wie aaspruchsvolle Inhalt. D Ditel, wo kommerziell erfolgriicher si, wärde em Handel über dr nöi gründeti "Engeler Verlag" aabote, die andere Lyrik-Bänd bietet "Roughbooks" via Internet im Diräktverdriib aa: Chliiuflage im Digitaldruck, ohni ISBN, zum Däil under starker Mithilf vo de Autore.

Kurt Aebli, Urs Allemann, Arno Camenisch, Michael Donhauser, Elke Erb, Brigitta Falkner, Jayne-Ann Igel, Birgit Kempker, Robert Kelly, Jürg Laederach, Bert Papenfuß, Oskar Pastior, Wolfgang Schlenker, Michael Stauffer, Ulf Stolterfoht und Peter Waterhouse.

Autore vom Label "Roughbooks" si bis jetzt: Hannah Arendt, Tim Turnbull, Michael Stauffer, Ulf Stolterfoht, Werner Hamacher, Christian Filips und Elke Erb

Näbe de dütschsproochige Originalusgoobe erschiine Übersetzige vom Walter Abish, Anna Achmatowa, Donald Barthelme, James M. Barrie, Maurice Blanchot, E. E. Cummings, Emily Dickinson, Hilda Doolittle, Jorie Graham, Wladimir Majakowski, Harry Mathews, Marianne Moore, Gellu Naum, Arthur Rimbaud, Ahmad Schamlu, Gertrude Stein, James Thomson, Rosmarie Waltrop und Andrea Zanzotto.






</doc>
<doc id="35333" url="https://als.wikipedia.org/wiki?curid=35333" title="LISTE, the Young Art Fair">
LISTE, the Young Art Fair

LISTE, the Young Art Fair isch e jöhrligi Kunstmäss in dr Stadt Basel. Si isch äini vo de wichdigste Entdeckermässe uf dr Wält.

D Galeriste Eva Presenhuber und Peter Kilchmann häi 1995 em Peter Bläuer vorgschlaage, e Mäss z organisiere für jungi Künstler, wil si in de Kunstmässe, wo s scho gee het, z churz chieme. Im Johr druf isch d LISTE gründet worde und het sit denn jedes Johr nöji Galerie vorgstellt und dr letscht Schrei in dr zitgenössische Kunst. D Galerie si nie elter as fümf Johr und d Künstler jünger as vierzgi. 

Scho im erste Johr si achtduusig Bsuecher mit 36 Galerie bekannt gmacht worde, und drei Johr druf het d Vernissage vo de Performance-Künstler eläi dreiduusig Lüt aazooge, dobblet so vil wie im Johr vorhär. Vili nöji Galerie häi sich um e Blatz bi dr LISTE grisse und d Organisatoore hai die beste chönne ussueche. Vo deene het d Art Basel e Driddel bi sich akzeptiert, was as gueti Kwaliteetskontrolle dütet wird. Ass d LISTE in dr Middi vom Kunstläbe aachoo isch, zeigt d Daatsach, ass d Nationale Suisse as Briis für dr best Noochwuggsviedeokünstler ihm nid nume e Gäldbriis gid, sondern au e Blatz an dr LISTE verschafft.



</doc>
<doc id="35335" url="https://als.wikipedia.org/wiki?curid=35335" title="Ejakulation">
Ejakulation

En Ejakulazion (laddiinisch "eiaculari" „uusesprütze“) isch e füsiologische Vorgang, wo bim Orgasmus e Flüssikäit usgstoosse wird. Dr Begriff wird vor allem für dr Sprutz vom Maa brucht, wo, wenn er chunnt, Sperma us dr Harnröhre uusesprützt. Im wiitere Sinn isch en Ejakulazion au e Sprutz vo Seminalplasma ohni Spermie und nöjerdings brucht mä s Wort au für s Uusesprütze vo Drüeseflüssikäit währed em Orgasmus vo dr Frau, wobii mä denn von ere wiiblige Ejakulazion reedet. 
D Ejakulazion wird vo sexuelle Räiz usglööst, im Allgemäine bim Gschlächtsverchehr oder bim Masturbiere.
En unwillkürligi Reflexchetti foot aa, wo rhythmischi Kontrakzione vo dr Muskulatur vom Soomeläiter, vo dr Soomeblootere, vo de Schwellkörper und vom Beckiboode s Sperma in Stööss us em Penis uusesprütze. Dr Ejakulazion vo Sperma im Schloof säit mä au Polluzion.

D Ejakulazion wird vom Sexualzentrum im Zwüschehirni usglööst. Däm sini Närvenimpuls erreege die sympathische Närvezälle im Ländedäil vom Ruggemark, wo s "Ejakulazionszentrum" isch, wo über e Nervus hypogastricus und "Plexus pelvinus" d Kontrakzione vo de Genitalgäng und de Organ, wo drzueghöre wie zum Bischbil dr Soomeläiter, d Soomeblootere und d Prostata, uslööse. D Kontrakzione vom Näbehoodegang "(Ductus epididymidis)," vom Soomeläiter "(Ductus deferens)," vo dr Soomeblootere "(Vesicula seminalis)," vo dr Vorsteherdrüese "(Prostata)," vo dr Harnröhre "(Urethra)" und vo dr Beckiboodemuskulatuur si eso koordiniert, ass si s Sperma in Schüüb vorwärtsstoosse. Gliichzitig wird über α-Rezeptore d Muskulatur vom Blooterehals aagregt, und eso d Blootere verschlosse. Mit däm wird verhinderet, ass Sperma in d Blootere zruggfliesst und ass Urin in d Soomeflüssikäit chunnt.

Vo dr Puberdeet aa, wenn d Hode aafange, Soome z broduziere (Spermarche), sprütze bim Mensch bin ere Ejakulazion öbbe 2 bis 6 ml Sperma "(Ejakulat)" uuse, wobii d Gschwindikäit vo Maa zu Maa, aber au vo Sprutz zu Sprutz sehr underschiidlig isch. 

D Mängi vom Ejakulat hängt drvo ab, wie stark dr Maa eregt isch, und vo dr Zit, wo sit dr letschte Ejakulazion vergangen isch. Zum Bischbil isch dr Sprutz vom ene Maa vil grösser, wenn er mehreri Dääg lang käi Ejakulazion gha het. Dr Zit, won e Maa brucht, für zum baraat z wärde für e nöji Ejakulazion, säit mä d Refraktärperiode.

Bi dr "Ejaculatio praecox" chunnt dr Sprutz, noch dr individuelle Empfindig, z früe, und das gseht mä as e Form vo dr Potänzstöörig. Im Extremfall cha das scho bim e Schmutz bassiere, oder wenn dr Penis kuum vom Sexualpartner aaglängt wird oder grad noch dr Penetrazion. Das chaa as schweeri Belaschdig empfunde wärden, wo Iischränkige im Sexualläbe zur Folg cha haa.

As retrogradi Ejakulazion bezäichnet mä en Ejakulazionsstörig, wenn d Soomeflüssikeit ruggwärts in d Blootere usgstoosse wird.

Spermatorrhoe het eine, wo d Soomeflüssikeit abfliesst ohni Lustgfüül, zum Bischbil bim Schisse oder Brunze. Das cha s gee z. B. bin ere Insuffizienz vom Sprützkanal, das isch dr letscht Abschnitt vom Soomeläiter,

Wenn eine oder beidi Sprützkanäl nid frei si, cha das zum ene chliine Ejakulatvolume, zu Schmärze in dr Beckigegend oder zum ene drochene Orgasmus füehre.

Wenn s wäge verschidnige Chrankheite, dr Amputazion vo de Hode (Kastrazion), psychische Broblem oder as Näbewirkig vo mängge Medikamänt käi Soomenerguss git, bezäichnet mä das as Anejakulazion.

Wenn dr Maa elter wird, wird d Koordinazion vo de Kontrakzione vom Näbehodegang, vom Soomeläiter, vo dr Blööslidrüese, dr Vorsteherdrüese, dr Harnröhre und dr Beckiboodemuskulatuur schlächter. Das het e Hufe Gründ, e wichdigi Rolle spiilt d Beckiboodemuskulatuur, wenn si z wenig dreniert isch (e „Bierbuuch“ chan e Indiz für das si). Dä Koordinazionsverlust cha sich au entwiggle, wenn Erekzione immer no mööglig si.

Bi dr "Ejaculatio retarda" isch d Ejakulazion verzöögeret. Gründ drfür chönne psychischi oder neurologischi Broblem si.

E Hufe Medikamänt chönne d Ejakulazion beiiflusse, z. B. ass sich dr Sprutz verspöötet, gar nid chunnt oder in d Blootere zruggfliesst.


</doc>
<doc id="35339" url="https://als.wikipedia.org/wiki?curid=35339" title="Michael Gaedt">
Michael Gaedt

Dr Michael Gaedt (* 31. Juli 1957 z Schwäbisch Gmend) ischt a deitscher (schwäbischer) Kabareddischt, Musiker ond Schauschbiilr. 

Dr Michael Gaedt ischt em Jôhr 1957 z Schwäbisch Gmend uf d Welt komma. Ufgwagsa ischt’r ganz en dr Nähe vo seira Geburtsstadt, nemlich z Heibach em heidiga Oschtalbkreis am Fuaß vo dr Schwäbischa Alb. Nôch seira Schualausbildong hôt’s da Gaedt zerscht amôl fir a lengra Zeit ens Ausland vrschlaga. Om sein Lebensondrhalt bestreida zo kenna, hôt’r en Kanada bei dr Fischinduschtrii gschafft. Wia-nr wiidr em Schwôbalendle zruck gwäa ischt, hôt’r zonägscht a Lehr zom Stoimetz ond hendrher noh a Ausbildong zom Denzr gmacht, zerscht z Stuegert ond nô noh en New York.

Em Jôhr 1981 hôt dr Gaedt – zamma mit seine Schuelkamrada Ernst Mantel ond Michael Schulig – a Kómedigrubbe grendet. Dera hend dia drei da Nama "Die kleine Tierschau" gäa. Fir an Außastehenda isch dui Bezeichnong a bissle irrefihrend, denn mit Viicher hôt-se nix em Senn. Au wenn s Programm ganz ibrwiigend uf broid Schwäbisch drherkommt, tourt dui Grubbe fascht em ganza deitschschbrôchiga Room omanandr. Oine vo ihre Hauptschbiilstedda isch s "Theaterhaus" z Stuegert. Se send abr ondr andrem au scho em "Tempodrom" z Berlin ond em "Schmidts Tivoli" en Hamburg ufdredda.

Als Filmschauschbiler hôt-ma da Gaedt s erschde Môl 1998 en-ra kloina Roll em Stuegerter Tatort-Krimi „Bienzle und der Champion“ seha kenna. En sellra vom ZDF seit 2009 drehda Krimiserie „SOKO Stuttgart“, wo emmr am Donnschdich em Vorôbedprogramm ausgschdrahlt wuud, schbiilt’r da Gaschtwirt "Schrotti" ond vrleiht so dera Serie a bissle a schwäbischs Lokalkolorit. Au en dr Familiaserie „Die Fallers“ vom Sidweschtrondfonk hôt’r a kloina Neabaroll als Rockmusiker kriagt, wo hin- ond wiidr em Landgaschthof zom „Leewa“ eikehrt. 

Sei Theaterdebii als Schauschbiiler hôt dr Gaedt am 13. Januar 2006 en dr "Komödie im Marquardt" z Stuegert gäa, wo-nr d Roll vom "Harold Gorringe" em Luschtschbiil „Komödie im Dunkeln“ vom Peter Shaffer ibrnomma hôt.





</doc>
<doc id="35340" url="https://als.wikipedia.org/wiki?curid=35340" title="Documenta 1">
Documenta 1

Die ersti documenta het vom 15. Juli bis 18. Septämber 1955 im Fridericianum z Kassel stattgfunde. Si gältet as die ersti groossi und umfassendi Usstellig vo modärner Kunst in Westdütschland noch em Ändi vom Zweite Wältchrieg.

Dr Initiator vo dr Ustellig isch dr Kasseler Kunsterzieher und Designer Arnold Bode gsi. Si isch vom Kunstkreis "Abendländische Kunst des 20. Jahrhunderts" vorbereitet worde und dr Berliner Kunsthistoriker Werner Haftmann het as Fachmaa mitghulfe. Dank ere Subvention si meh as 130 000 Bsuecher an d documenta choo und d Gröössi vom Erfolg isch ehnder unerwardet gsi.

Dr Schwerpunkt vo dr Usstellig isch weniger die "zitgenössischi Kunst" gsi, wo noch 1945 entstanden isch. Dr Bode het de Bsuecher vor allem d Arbeite vo dene Künstler welle zäige, wo währed dr Zit vom Nazionalsozialismus as "Entarteti Kunst" in Dütschland verbote gsi isch. Dorum isch die abstrakti Kunst, bsunders die abstrakti Moolerei vo de 1920er und 1930er Johr im Mittelpunkt vo dr Usstellig gstande. Die zitgenössischi Kunst vom Informel isch uf dere documenta noo nig zäigt worde, sondern erst uf dr II. documenta im Johr 1959.



</doc>
<doc id="35411" url="https://als.wikipedia.org/wiki?curid=35411" title="Perm (Geologie)">
Perm (Geologie)

S Perm isch uf dr geologische Zytskala s letscht Syschtem (bzw. Period in dr Geochronologi) im Paläozoikum. S Perm het vor rund Millione Johr aagfange un vor rund Millione Johr ufghert. S Perm chunnt noch em Karbon un wird vu dr Trias iberlageret. An dr Perm-Trias-Gränz isch s grescht bekannt Massenuusstärbe vu dr Ärdgschicht gschääne.

Dr Name Perm isch vum ehmolig russische Gouvernement Perm (entspricht uugfehr dr hitige Region Perm) am Fueß vum Uralgebirg abglaitet. D Gstai, wu do ufgschlosse sin, hän em Roderick Murchison anne 1841 as Grundlag vu syre wisseschaftlige Bschryybig dient. S Perm z Mitteleuropa isch vor allem dur di zwoo lithostratigrafische Gruppe vum Rotligig un vum Zächstai represäntiert. No däre Zwaidailig het des Syschtem z Dytschland urspringli dr Name "Dyas" iberchuu, wu sich aber international nit het chenne dursetze. Dr Uusdruck Dyas isch aber in erschter Linie lithologisch definiert gsii un wird wäge däm au fir e lithostratigrafischi Supergruppe brucht, wu s Rotligig un dr Zächstai umfasst.

Dr Aafang vum Perm (un dr Asselium-Stapfle un dr Cisuralium-Serie) isch definiert dur s Erschtufdrätte vu dr Conodonte-Art "Streptognathodus isolatus". S Änd vum Perm (un dr Aagang vu dr Trias) isch mit em Erschtufdrätte vu dr Conodonte-Art "Hindeodus parvus" un em Änd vu dr negative Chohlestoff-Anomali vum Oberperm feschtglait. D Typuslokalität (GSSP = Global Stratotype Section and Point), wu vu dr IUGS fir d Basis vum Perm (un dr Asselium-Stapfle) feschtgsetzt isch, lyt sich im Dal vum Aidaralash, in dr Nechi vu dr Stadt Aqtöbe (russ. Aktjubinsk) im sidlige Ural (Kasachstan).

S Perm isch friejer zmaischt in Unterperm (299–270 Millione Johr vor hit) un Oberperm (270–251 Millione Johre vor hit) unterdailt wore, wu mer mit dr hitige Termini Serie nänne deet. Hite wird s Perm in drei Serie mit insgsamt nyyn Stapfle unterdailt.


Dur d Kollision vum Kontinänt Sibiria mit dr scho im Karbon verainigte Großkontinänt Gondwana un Laurussia isch im Unterperm dr Superkontinänt Pangaea entstande. E Folg vu däre Kollision isch e Gebirgsbildigsphase gsii, wu dr Ural ufgfaltet woren isch. Im äquatoriale Berych isch no Oschte s Tethysmeer ufgange. E Meeresarm im Weschte vu dr Tethys isch bis zue dr europäische Landmasse gange. Z Europa hän sich großi Grabebruchsyschtem un epikontinäntali Beckine bildet, wu mit Schutt us em jetz fascht ganz erodierte variszische Gebirg un mit Vulkanit gfillt wore sin (Rotligig-Beckine). Scho ab dem Oberperm finde sich erschti Aazaiche, ass Pangäa aafangt ussenanderzgheie.

D permokarbonisch Veryysig vu dr Sidkontinänt het im Unterperm zerscht no aaduurt. Si het im Asselium oder speteschtens im Sakmarium ufghert. In dr chalte Zone vu Gondwana (rund 60° bis 90° S) het sich d Glossopteris-Flora uusbraitet. Im Perm het in vile Biet uf dr Ärd e relativ drucke Klima gherrscht, di rychschten Salzlagerstette vu dr Ärdgschicht um deszyt entstande. Im Perm isch s schyns e baarmol zuen eme Dryybhuuseffäkt chuu.

Unter dr Landwirbeldier isch s zuen ere große Radiation vu dr Gruppe chuu, wu mer friejer as „Reptilie“ zämmegfasst het. E Huffe arteryychi Gruppe isch zem erschte mol im Lauf vum Perm erschine un sin scho am Änd vu däm Zytruum wider verschwunde, z. B. d Pareiasauridae. Die amphibieähnlige Gruppe, wu im Karbon dominiert gha hän, sin im Nidergang gsii.

D Therapside, friejer „suugerähnligi Reptilie“ gnännt, sin us em Ocher-Kompläx z Russland un dr Xidagou-Formation z China bekannt, wu d Formevilfalt z Laurasia zaige. Uf em Sidkontinänt Gondwana sin si uf d Eodicynodon-Assemblage-Zone vu dr Beaufort-Gruppe vu dr sidafrikanische Karoo bschränkt. In däre Faune het s e großi Vilfalt vu Therapside, dodrunter Dinocephalia, wu dur Anteosauria (Flaischfrässer) un d Tapinocephalia (Pflanzefrässer) represäntiert sin, un Anomodontia wie z. B. Dicynodontia, Gorgonopsida un Therocephalia.

Unter dr aizellige Foraminifere stelle di großwichsige Fusuline wichtigi Laitforme. Si verschwinde mit em Änd vum Perm. Unter dr Coelenterate stärbe di tabulate Korallen uus. D Armfießer hän e letschti großi Radiation durgmacht. Im Perm sin z. B. korallenähnligi Forme un Forme mit verschlitzte Dorsalchlappe (Oldhaminide) entstande, wu ne Symbiose mit Bakterien yygange sin, wu Fotosynthes bedryybe. Die spezialisierte Gruppe un e Dail anderi Gruppe (Productide, Davidsoniide un Spiriferide) sin ganz oder fascht ganz uusgstorbe.

Unter dr Arthropode sin d Trilobite un d Eurypteriden uusgstorbe. E Raie vu Insektenornige isch e erscht Mol im Perm noogwiise. Bi dr Waichdier verschwindet d Klasse vu dr Schnabelschaler (Rostroconchia). Unter dr Cephalopode sin d Bactrite un d Goniatiten uussgtorbe; d Ceratite entstehn. Us em Stamm vu drStachelhyter (Echinodermata) sin d Chnoschpestrahler (Blastoidea) un d Seelilie-Gruppe vu dr Camerata un Flexibilia uusgstorbe.

Dr Wächsel vum Paläophytikum zum Mesophytikum het friejer stattgfunde wie dr Wächsel vum Paläozoikum zum Mesozoikum. S Paläophytikum het scho vor rund 256 Ma im Wuchiapingium] ufghert. D Farnpflanzegruppe, wu bishär dominiert gha hän, sin vu dr druckeresischtäntere Nacktsomige Pflanze (Gymnosperme) abglest wore. Uf em Gondwana-Kontinänt het sich d Glossopteris-Flora entwicklet, mit Gymnosperme, wu s Laub abgheit hän un cheltitolerant gsi sin. Vorgherrscht het d Ornig vu dr Glossopteridales.

Z Dytschland chunnt di traditionäll Ufdailig vum Perm in Rotligig un Zächstai us em markante Wächsel, wu an dr Gränz zwische dr bode Formatione stattgfunde het. Noch ere lange Feschtlandzyt, wu im Karbon aagfange gha het, isch vo rund 257,3 Millione Johr s Meer no Nord- un Mitteldytschland vorgrunge, was dr Aafang vum Zächstai markiert. Siddytschland isch zerscht no Feschtland blibe. Am Grund vu dr Meeresablagerige isch dr wirtschaftlig wichtig Chupferschifer abglageret wore. Die geologisch Marke isch aini vu dr markanteschte Laithorizont z Dytschland.




</doc>
<doc id="35414" url="https://als.wikipedia.org/wiki?curid=35414" title="Schnewlin (Adelsgeschlecht)">
Schnewlin (Adelsgeschlecht)

D Familie Schnewlin, au "Snewlin" oder "Snewelin", isch e sidditsch Patriziergschlecht vu Friburg gsii un aini vu de iiflussriichschte Familie im Brisgau.

D Herre Schnewlin sin s eltscht Friburger Patriziergschlecht. S isch e witt verzwiigti Familie mit 14 Linie gsii, wu im Ruum Friburg im Brisgau umfangriichi Lechegieter ghet het.

Im Stritt vu dr Habsburger gege d Aidgnosse hän d Herre Schnewlin bi de Schlacht bi Sempach uf de Sitte vu dr Habsburger kämpft. Dodebii sin schins drei, villicht sogar vier Verdretter vum Gschlecht gfalle. D Wappe vu de Gfallene sin no hite in de Schlachtkapell Sempach z sehne („"Her Thomann vo Berenlapp"“ un „"Dietrich un Hans Schnewelii"“).

Zum erschte Mol wird d Familie Snewlin in ere Ziigelischte vum 01. Mai 1215 gnennt: „cunradus Snewli, frater eius hermannus“". Anne 1220 wird de Konrad as "„Chonradus Sneuwelinus scultetus“" as e Schultheiß vu de Stadt Friburg gnennt.

De letschte Spross vu de Familie Schnewlin isch uf em Alte Fridhof beigsetzt wore.





</doc>
<doc id="35418" url="https://als.wikipedia.org/wiki?curid=35418" title="Arrondissement Belfort">
Arrondissement Belfort

S Arrondissement Belfort ìsch s einzi Arrondissement ìm frànzesche Département Territoire de Belfort ìn dr Region Bourgogne-Franche-Comté. Dr Höiptort (Sìtz vun dr Präfektür) ìsch Belfort.

S Arrondissement bsteht üs 9 Kànton mìt ìnsgsàmt 102 Gmeine.



</doc>
<doc id="35420" url="https://als.wikipedia.org/wiki?curid=35420" title="Hedi Lang">
Hedi Lang

D Hedi Lang (* 30. Oktober 1931 als "Hedi Gehri" z Uschter; † 31. März 2004 z Zollikerbärg, reformiert) isch e Schwiizer Politikerin (SP) gsii. Si het als zwoti Frau na dr Elisabeth Blunschy (1977) dr Nationalrat präsidiert. 

D Hedi Gehri isch d Tochter vom Chäser und Gwärkschafter Johann Gehri vo Seedorf BE gsii. Im Jahr 1957 het si dr Journalischt Erwin A. Lang ghirate. Nach ere Banklehr z Uschter het si als Sekretärin gschaffet, ab 1959 isch si Mitarbäiterin in dr Redaktion vo "Die Arbeit" (ab 1960 "Oberländer Arbeiter-Zeitung") gsii, wo vo ihrem Maa gfüert worden isch.

Anne 1961 isch si in d SP iiträtte, 1971 in dr VHTL. Vo 1966 bis 1970 isch si Primarschuelpflägerin gsii, vo 1970 bis 1978 Mitglid im Wetziker Gmäindsrat. Churz na dr bundeswiite Iifüerig vom Frauestimmrächt, isch d Hedi Lang anne 1971 in dr Nationalrat gwehlt worde. 1981 isch si Nationalratspräsidentin worde.

Im Jahr 1983 isch si in dr Regierigsrat vom Kanton Züri gwehlt worde, au das isch e Premiere gsii für e Frau in dr Schwiiz. Bis 1991 het si d Direktion vo dr Justiz un vom Innere gläitet, derna isch si bis 1995 dr Volkswirtschaftsdirektion vorgstande. Zweimal (1989/90 und 1994/95) isch si au Präsidentin vom Regierigsrat gsii. 

1973 bis 1983 isch si Präsidentin vom Verband Pro Familia Schwiiz gsii, vo 1975 bis 1990 Verwaltigsrätin vo dr Suva, 1995-2001 vo dr Winterthur.

In ihri Ziit als Regierigsrätin falle d Iifüerig vom Stimmrächtsalter 18 Jahr, dr Nöibau vo dr Strafaastalt Rägeschdorf und d föift Uusbauetappe vom Flughafe Chlote. Wichtigi Politikfälder sind für si vor allem d Familie-, d Sozial- und d Gliichstelligspolitik gsii.



</doc>
<doc id="35421" url="https://als.wikipedia.org/wiki?curid=35421" title="Reformationstag">
Reformationstag

Dr Reformationsdag wird vu evangelische Chrischte z Dytschland am 31. Oktober im Gedänke an d Reformation vu dr Chilche dur dr Martin Luther gfyyrt. In dr Schwyz giltet dr erscht Sunntig im Novämber as Reformationsdag.

No dr Iberliferig soll dr Mench un Theologibrofässer Martin Luther am Dag vor Allerhailige 1517 an d Dire vu dr Schlosschilche z Wittenberg 95 These uf Latynisch zue Abloss un Bueß aagschlaa haa go ne akademischi Disputation beizfiere. Dodermit het er d Reformation vu dr Chilche yyglaitet. Im Chärn het er d Aasicht bstritte, ass e Erlesig vu dr Sinde dur e Ablass in Form vun ere Gäldzahlig megli sei. Des sei scho dur s Opfer Jesu am Chryz gschääne. Dr Luther het syni These in Briefform an mehreri gaischtligi Wirdedreger un Bischef vum Rych gschickt. Wu d Bischef nit reagiert hän, soll er die 95 These an d Schlosschilche z Wittenberg aagschlaa haa. Eb dr Thesenaaschlag wirkli stattgfunde het, isch aber nit zwyfelsfrei nogwise.

Scho im Reformationsjohrhundert finde sich verainzelti Johresfyre. Zerscht sin au dr 10. Novämber oder dr 18. Februar (em Luther syy Geburts- un Dodesdag) as Gedänkdäg gfyrt wore. Derzue het dr 25. Juni as Dag vu dr Augschburger Konfession as Feschtdag gulte. Dr Kurfirscht Johann Georg II. vu Sachse het 1667 dr 31. Oktober feschtgsetzt, wu sich derno in dr maischte Länder duregsetzt het.

Dr Gottesdienscht zum Reformationsdag findet, dert wu dr Dag nit e gsetzlige Fyrtig isch, als am Oobe vum 31. Oktober statt. S Thema isch weniger s Gedächtnis vum Thesenaaschlag, derfir meh d Lehr vu dr Rächtfertigung vum Sinder ellai dur dr Glaube, wu fir dr Luther dr Uusleser un dr Chärn vu dr Reformationsbewegig gsi isch. D Epistelläsig vum Dag isch wäge däm , Evangelium .

S Lied vum Dag isch "Nun freut euch, lieben Christen g’mein", em Luther sy „Erzähllied“ vu syre reformatorische Entdeckig (EG 341), oder "Ist Gott für mich, so trete gleich alles wider mich" vum Paul Gerhardt (EG 351). Chuum e Reformationsgottesdienscht hert uf ohni s Luthers "Ein feste Burg ist unser Gott". 

Di liturgisch Farb isch Rot, d Farb vum Hailige Gaischt un vu dr Chilche.

Dr Reformationsdag isch e gsetzlige Fyrtig in dr dytsche Bundesländer Brandeburg, Breme, Hamburg, Mecklenburg-Vorpommern, Niedersachse, Sachse, Sachse-Anhalt, Schleswig-Holstei un Thüringe. Z Bade-Wirttebärg isch dr Dag schuelfrei. In andere Länder mit eme evangelische Bevelkerigsaadail het dr Dag vilmol e bsunderi gsetzligi Stellig, wu mit dr Stille Däg verglychbar isch. Im Johr 2017 isch dr 31. Oktober in ganz Dytschland e gsetzlige Fyrtig, Aaloss doderzue isch s 500-jerig Reformationsjubileum.

Ußer z Dytschland isch dr Reformationsdag e gsetzlige Fyrtig z Slowenie un z Chile. In dr Schwyz fyre di reformierte Chilche am erschte Sunntig im Novämber dr Reformationssunntig. Im in dr Hauptsach katholische Eschtrych isch dr Dag kai gsetzlige Fyrtig. Evangelischi Schueler hän am 31. Oktober aber schuelfrei un evangelische Arbetnämmer isch dr Bsuech vum Gottesdienscht megli.

Dr Reformationsdag fallt uf s nämlig Datum wie Halloween, s git aber kai inhaltlige Bezug zwische däne beede.



</doc>
<doc id="35423" url="https://als.wikipedia.org/wiki?curid=35423" title="Territoire de Belfort">
Territoire de Belfort

S Territoire de Belfort [] ìsch e frànzesch Département. S hàt d N° 90, dàs entsprìcht nìt dr àlphàbetische Nummerierung. Dr Höiptort ìsch Belfort.

S Territoire de Belfort leit ìm Oschte vun Frànkrich ìn dr Region Franche-Comté. S granzt d Département Doubs, Haute-Saône, Vosges un Haut-Rhin, drzüe öi án dr Schwizer Kanton Jura.

S Gebiet vum Département ìsch bìs ànne 1871 Deil vum Owerelsàss gsin. Ìm Gejesàtz zem ìwriche Département Haut-Rhin ìsch d Müettersproch vun dr Bevelkerung Frànzesch gsin. Wie dàs 1871 durich dr Verdràá vun Frankfurt àls Deil vun Elsàss-Lothringe àn s Ditsch Rich kumme ìsch, ìsch s Territoire de Belfort bi Frànkrich blìwe.

S Territoire de Belfort hàt zerscht e bsundere Stàtus ghet mìt me "administrateur", wie vum Ràng har zwìsche me Präfekt un me Unterpräfekt gstànde ìsch, un re "commission", wie d Mitglìder "(commissaires)" drvun no dr Rejele fìr d Generàlret gwehlt worre sìn.

Wie s Elsàss 1919 noch em Erschte Waltkriej wìder züe Frànkrich kumme ìsch, ìsch s Territoire de Belfort nìmm mit em Owerelsàss vereint worre. Ànne 1922 ìsch d Àmtsbezeichnung vum Repräsentànt vum Gebiet vun "administrateur du territoire de Belfort" züe "préfet du territoire de Belfort" gändert worre. Mìt dem Àkt ìsch s Territoire de Belfort andgilti eijestandi worre un blìwe. Ìm Johr 1941 hàt ìm "Code officiel géographique" d N° 90 üsserhàlb vun dr àlphàbetische Reihefolig bikumme.

Bschriiwung: Ìn Blöi dräi guldene Zwìllingsfade, wie e guldene Zìnnedurm mìt me uffige Dor un blöibeliechtete Fanschter drìwer leit.

S Département bsteht nume üs eim Arrondissement, em Arrondissement Belfort, wie unterdeilt ìsch ìn 9 Kànton:




</doc>
<doc id="35424" url="https://als.wikipedia.org/wiki?curid=35424" title="Kanton Beaucourt">
Kanton Beaucourt

Dr Kànton Beaucourt ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Zem Kànton han sechs Gmeina gheert. Dr Höiptort ìsch Beaucourt gsìn. Verdratter ìm conseil général vum Département ìsch zitter ànne 2001 dr Cédric Perrin gsìn.



</doc>
<doc id="35426" url="https://als.wikipedia.org/wiki?curid=35426" title="Kanton Châtenois-les-Forges">
Kanton Châtenois-les-Forges

Dr Kànton Châtenois-les-Forges ìsch e Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté. Dr Höiptort ìsch Châtenois-les-Forges.

Dr Kànton Châtenois-les-Forges ìsch ìm Johr 1967 grinde worre, wie dr ehmoli Kànton Belfort ufgedeilt worre ìsch. 

Zem Kànton ghere 17 Gmeine:


</doc>
<doc id="35429" url="https://als.wikipedia.org/wiki?curid=35429" title="Kanton Danjoutin">
Kanton Danjoutin

Dr Kànton Danjoutin ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Dr Höiptort ìsch Danjoutin gsìn. Verdratter ìm conseil général vum Départements ìsch zitter ànne 2011 dr Daniel Feurtey gsìn.

Zem Kànton han 12 Gmeina gheert:


</doc>
<doc id="35430" url="https://als.wikipedia.org/wiki?curid=35430" title="Kanton Delle">
Kanton Delle

Dr Kànton Delle ìsch e Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté. Dr Höiptort ìsch Delle. 
Verdratter ìm conseil général vum Départements ìsch zitter ànne 2008 dr Pierre Oser.

Zem Kànton ghere 16 Gmeine:


</doc>
<doc id="35431" url="https://als.wikipedia.org/wiki?curid=35431" title="Kanton Fontaine">
Kanton Fontaine

Dr Kànton Fontaine ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Dr Höiptort ìsch Fontaine gsìn. D Verdratterin ìm conseil général vum Départements ìsch zitter ànne 1990 d Anne-Marie Forcinal gsìn.

Zem Kànton han 18 Gmeina gheert:


</doc>
<doc id="35432" url="https://als.wikipedia.org/wiki?curid=35432" title="Kanton Giromagny">
Kanton Giromagny

Dr Kànton Giromagny ìsch e Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté. Dr Höiptort ìsch Giromagny.

Zem Kànton ghere 22 Gmeine:


</doc>
<doc id="35433" url="https://als.wikipedia.org/wiki?curid=35433" title="Kanton Grandvillars">
Kanton Grandvillars

Dr Kànton Grandvillars ìsch e Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté. Dr Höiptort ìsch Grandvillars.

Zem Kànton ghere 33 Gmeine:


</doc>
<doc id="35434" url="https://als.wikipedia.org/wiki?curid=35434" title="Kanton Offemont">
Kanton Offemont

Dr Kànton Offemont ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Dr Höiptort ìsch Offemont gsìn. Verdratter ìm conseil général vum Départements ìsch zitter ànne 2011 dr Dominique Retailleau gsìn.

Bìs zem Johr 1967 hàt s Gebiet zem ehmolige Kànton Belfort ghert. Wie dar ufgedeilt worre ìsch, ìsch s zerscht Deil vum Kànton Valdoie gsin. Ànne 1984 Ìsch üs dr Gmeine Offemont, Vétrigne un Roppe zamme mÌt dr Gmei Éloie üs em Kànton Giromagny dr näi Kànton Offemont gebìldt worre. 

Zem Kànton han vier Gmeina gheert:


</doc>
<doc id="35435" url="https://als.wikipedia.org/wiki?curid=35435" title="Kanton Rougemont-le-Château">
Kanton Rougemont-le-Château

Dr Kanton Rougemont-le-Château ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Dr Höiptort ìsch Rougemont-le-Château gsìn. Verdratter ìm conseil général vum Département ìsch dr Didier Vallverdu gsìn.

Dr Kànton Rougemont-le-Château ìsch ànne 1871 entstànde, wie d vier frànkophone Gmeine Rougemont, Romagny, Leval un Petitefontaine vum Kànton Masevaux àbdrannt worre sin, wie noch em Ditsch-Frànzesche Kriej mìt em Elsàss zem Ditsche Richt kumme ìsch. Ìm Johr 1984 sìn no d Gmeine Felon, Lachapelle-sous-Rougemont un Saint-Germain-le-Châtelet vum Kanton Fontaine, un öi Anjoutey, Bourg-sous-Châtelet, Étueffont un Lamadeleine-Val-des-Anges vum Kànton Giromagny zem Kànton Rougemont-le-Château kumme.

Zem Kànton han zwelf Gmeina gheert:


</doc>
<doc id="35436" url="https://als.wikipedia.org/wiki?curid=35436" title="Kanton Valdoie">
Kanton Valdoie

Dr Kànton Valdoie ìsch e Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté. Dr Höiptort ìsch Valdoie.

Dr Kànton Valdoie ìsch erscht ànne 1967 gebìldt worre, wie dr ehmoli Kànton Belfort ufgedeilt worre ìsch. Ìm Jahr 1984 sìn d Gmeine Offemont, Vétrigne un Roppe vum Kànton Valdoie àbdrannt worre un zem näi gegrìndte Kànton Offemont kumme.

Zem Kànton ghere àcht Gmeine:



</doc>
<doc id="35437" url="https://als.wikipedia.org/wiki?curid=35437" title="Kanton Belfort-Centre">
Kanton Belfort-Centre

Dr Kànton Belfort-Centre ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Dr Kànton ìsch üs me Deil vun dr Stàdt Belfort bstànde. Verdratter ìm conseil général vum Départements ìsch zitter ànne 1992 dr Damien Meslot gsìn.

Dr Kànton ìsch ànne 1967 entstànde, wie dr friejer "Kànton Belfort" ufgedeilt worre ìsch.



</doc>
<doc id="35438" url="https://als.wikipedia.org/wiki?curid=35438" title="Kanton Belfort-Est">
Kanton Belfort-Est

Dr Kànton Belfort-Est ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Dr Kànton ìsch üs me Deil vun dr Stàdt Belfort bstànde. Verdratter ìm conseil général vum Départements ìsch zitter ànne 1998 dr Christophe Grudler gsìn.

Dr Kànton ìsch ànne 1967 entstànde, wie dr friejer "Kànton Belfort" ufgedeilt worre ìsch.



</doc>
<doc id="35439" url="https://als.wikipedia.org/wiki?curid=35439" title="Kanton Belfort-Nord">
Kanton Belfort-Nord

Dr Kànton Belfort-Nord ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Dr Kànton ìsch üs me Deil vun dr Stàdt Belfort bstànde. Verdratterin ìm conseil général vum Départements ìsch zitter ànne 1998 d Marie-José Fleury gsìn.

Dr Kànton ìsch ànne 1967 entstànde, wie dr friejer "Kànton Belfort" ufgedeilt worre ìsch.



</doc>
<doc id="35440" url="https://als.wikipedia.org/wiki?curid=35440" title="Kanton Belfort-Ouest">
Kanton Belfort-Ouest

Dr Kànton Belfort-Ouest ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Dr Kànton ìsch üs me Deil vun dr Stàdt Belfort bstànde. Verdratter ìm conseil général vum Départements ìsch zitter ànne 1979 dr Christian Proust gsìn.

Dr Kànton ìsch ànne 1967 entstànde, wie dr friejer "Kànton Belfort" ufgedeilt worre ìsch.



</doc>
<doc id="35441" url="https://als.wikipedia.org/wiki?curid=35441" title="Kanton Belfort-Sud">
Kanton Belfort-Sud

Dr Kànton Belfort-Sud ìsch bìs 2015 a Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté gsìn. Dr Kànton ìsch üs me Deil vun dr Stàdt Belfort bstànde. Verdratter ìm conseil général vum Départements ìsch zitter ànne 2008 dr Samia Jaber gsìn.

Dr Kànton ìsch ànne 1982 gebìldt worre.



</doc>
<doc id="35443" url="https://als.wikipedia.org/wiki?curid=35443" title="Bahnhof Basel Dreispitz">
Bahnhof Basel Dreispitz

Dr Bahnhof Basel Dreispitz (bedriibligi Bezäichnig "S-Bahn-Haltstell Dreispitz") isch äine vo de säggs Bahnhöf uf em Stadtgebiet vo Basel. Er befindet sich im Dalbe Kwardier im sogenannte Dreispitzareal, ganz nooch zum Bahnhof Basel St. Jakob. D Station wird vo dr Linie 3 vo dr Regio S-Bahn Basel bedient.

D Bahnhofsaalag isch vom Archidekturbüro "Steinmann & Schmid Architekten" entworfe worde. Es het nid wenig Widerstand in dr Bevölkerig gee gegen e Bahnhof, er isch aber 2005 drotz allem baut worde und im Mai 2006 in Bedriib gnoo worde. Er isch Däil vom Bahnnetz vo dr Regio S-Bahn Basel. 

2008 het dr Bahnhof dr "Brunel Award" vo dr Watford Gruppe überchoo und dr Neubaubriis vom Basler Heimetschutz.



</doc>
<doc id="35447" url="https://als.wikipedia.org/wiki?curid=35447" title="Bahnhof Basel St. Jakob">
Bahnhof Basel St. Jakob

Dr Bahnhof Basel St. Jakob isch eine vo de säggs Bahnhöf uf em Gebiet vo dr Stadt Basel. Er befindet sich im Dalbe-Kwardier grad näben em Joggeli Park im Sportzentrum St. Jakob.

Dr Bahnhof het nume äi Gläis und dient hauptsächlig as Haltstell für Pändlerzüüg zum Bahnhof Basel SBB an de Dääg, wo dr FC Basel Häimspiil het ("Joggeli-Shuttle"). Sältener wird er für uswärtigi Stadionbsuecher brucht für diräkti Zugverbindige zu ihre Heimetstedt. Währed dr Fuessball-Europamäisterschaft 2008 isch dr Bahnhof hüfig für Pändlerverbindige brucht worde. Sust git s braktisch käini Verbindige an s nazionale Bahnnetz und er zelt dorum as en Art Gäisterbahnhof.


</doc>
<doc id="35450" url="https://als.wikipedia.org/wiki?curid=35450" title="Bahnhof Basel St. Johann">
Bahnhof Basel St. Johann

Dr Bahnhof Basel St. Johann isch eine vo de säggs Bahnhöf uf em Gebiet vo dr Stadt Basel. Er befindet sich im Santihans-Kwardier in dr Nööchi vo dr Nordtangänte und wird zurzit vo dr SBB brucht.

Wil er schlächt an s Bahnnetz aabunden isch und s dorum wenig Zugverkehr im Bahnhof het, het er dr Ruef vom ene Gäisterbahnhof. Sit Aafang 2009 isch dr Bahnhof aber mit ere Haltstell vor em Hauptgebäud diräkt an s Dramnetz (Linie 1 und 21) vo dr BVB aagschlosse und sit em Septämber 2009 halten 18 zuesätzligi S-Bahn-Züüg im Bahnhof Basel St. Johann. D Zuglinie goht vo Basel SBB in Richdig Saint-Louis/Mülhuuse und chunnt noch öbbe fümf Minute am Bahnhof St. Johann aa.
1840 isch d Däilstrecki Mülhuuse-Saint Louis vo dr Iisebahnlinie vo Stroossburg uf Basel, wo d "Compagnie du chemin de fer de Strasbourg à Bâle" baut het, iigweiht worde, und bis 1841 sich dr französisch Däil vo dr Linie fertig gsi. S het denn no drei Johr brucht für die letschte baar Kilometer bis zur Basler Stadtmuure und für s Iisebahndoor, und denn het dr Archidekt Friedrich uf em Schällemättli in dr Stadt sälber non e Bahnhof müesse baue. Es het dört e Remiise gha für d Lokene und en anderi für d Wääge, s Depoo isch z Saint Louis bliibe. Gege s Ändi vo 1845 isch dr erst Santihans Bahnhof iigweiht worde. 1860 isch er e Durchgangsbahnhof worde, wo d Zuuglinie bis zum Bahnhof vo dr Schwizerische Centralbahn verlengeret worden isch.



</doc>
<doc id="35453" url="https://als.wikipedia.org/wiki?curid=35453" title="Bahnhof Basel SNCF">
Bahnhof Basel SNCF

Dr Bahnhoof Basel SNCF (au "Bâle SNCF", "Französische Bahnhoof", sältener "Elsässerbahnhoof") isch äine vo de säggs Bahnhööf uf em Gebiet vo dr Stadt Basel.

Dr Bahnhoof isch e Gmeinschaftsbahnhoof mit em Bahnhof Basel SBB und isch em aagliideret. Er het aber en äigeni Perronhalle mit äigene Gläis und es het e Zollbarriere zwüschen em und em SBB Bahnhoof.

Am 6. März 1838 het mä aagfange d Iisebahnlinie vo Stroossburg uf Basel baue, dr "Chemin de fer de Strasbourg à Bâle (StB)". Sofort het d Basler Regierig en Iisebahnkommission iigsetzt und die het d Möglikeit studiert, d Bahnstrecki bis in d Stadt z verlengere. Im Mai 1840 het d Regierig en entsprächends Konzessionsbegehre vorgläit überchoo. Am 25. Oktober 1840 isch d Bahnstrecki Stroossburg–Saint-Louis eröffnet worde und d Elsässerbahn isch fast scho bis an d Schwizer Gränze choo.

In dr Basler Regierig het mä heftig über d Froog diskutiert, öb dr Bahnhof innerhalb oder usserhalb vo dr Stadtmuure sött baut wärde. Am 22. Januar 1841 het dr Groossi Root vo Basel beschlosse, ass dr Bahnhoof "intra muros" (innerhalb vo de Muure) baut wurd. Es si bolitischi, religiöösi und städtebauligi Argumänt für und gege sone Aalaag in de Diskussione uffchoo, wil Basel zu däm Zitpunkt non e befestigti Stadt gsi sich und es sich bi dr Bahn "StB" um e französischs Undernähme ghandlet het. Es si verschidnigi Vorschleeg gmacht worde, wi mä d Bahn in d Stadt chönnt bringe. Mä het schliesslig entschlosse, ass d Stadtmuure an dr "Schanzestrooss" abbroche und dr Bahnhoof uf em Areal vom spöötere "Schällemätteli" baut wurd.

E Pflichteheft isch usgarbeitet worde, wo alli rächtlige, finanzielle und baulige Bestimmige für e Bau vo de Bahnaalaage festgläit het, und am 12. Juni 1843 het d Bahngsellschaft uf Grund vo däm die definitivi Konzession überchoo. Noch em Baragraf 3 het d Bahngsellschaft u. a. d Bahnlinie und d Aalaage müesse baue, won e Brugg über dr nöji Stadtgraabe und e Door in dr Stadtmuure mit eme Fallgatter us Iise drzueghöört hai. Dr Baragraf 9 het festgläit, ass d Behörde s Land, wo s brucht für d Stazioon, gratis wurde zur Verfüegig stelle. E Johr spööter, 1844, isch d Elsässerbahn vor dr Stadtmuure im ene brovisorische Bahnhoof aachoo und 1845 het Basel as ersti Schwizer Stadt Aaschluss ghaa an s Verchehrsmiddel Iisebahn.

Dr Bau an dr Bahnhoofaalaag und am nöje Däil vo dr Stadtbefestigung het sich verzöögeret, und dorum het am 12. März 1844 dr Ääscheniöör vo dr "StB" vorgschlaage, e brovisorischs Stazioonsgeböid vor dr Stadtmuure z baue. Es isch mööglig, ass es sich bi däm Brovisorium um s alte, brovisorische Stazioonsgeböid vo Mülhuuse vo 1840 ghandlet het. Am 15. Juni 1844 isch dr erst Zuug vor de Basler Stadtmuure am Bahnhoof aachoo. Am 1. April 1845, acht Mönet bevor dr definitiv Bahnhoof in Bedriib gnoh worden isch, isch s Brovisorium aabebrennt.

Im Summer 1844 het mä mit de Bauaarbede am Stazionsgeböid uf em Schällemätteli agfange und im Novämber isch s scho fertig gsi. Wil aber d Ändrige an dr Stadtmuure und dr Bau vom Iisebahndoor sich verzöögeret hai, het dr Bahnhoof erst am 11. Dezämber 1845 chönne in Bedriib gnoh wärde und isch denn mit ere Fiir iigweiht worde. S Geböid het em Stazionsgeböid z Mülhuuse vo 1841 entsproche und isch vom Jean-Baptiste Schacre entworfe worde. S lange Geböid isch näbe de Gläisaalaage gstande, het e zwäistöckige Mittelbau ghaa und linggs und rächts drvo äistöckigi Siteflügel. Uf dr Stroossesite het s dr ganze Lengi nooch e Vordach ghaa und uf dr Gläissite e Bahnhalle us Holz.

Öbbis Bsundrigs isch s Iisebahndoor gsi, wo die «französischi» Bahn duurs uf e «Schwizer» Bahnhoof choo isch. D Elsässerbahn isch uf Grund vom Pflichteheft vom 9. Juni 1843 drzue verpflichtet gsi, e Brugg über e Stadtgraabe und e gsicherets Door zu baue. Im Dezämber 1845 isch s Door fertig gsi und d Bahn het ändlig am 11. Dezämber chönne in d Stadt Basel iinefahre.
Znacht isch s Door zuegmacht gsi und von ere Schildwach bewacht worde.

1858 het die Schwizerischi Zentralbahn beschlosse, ass dr brovisorisch Bahnhoof an dr "Lange Gass" vom ene nöje Bahnhoof vor dr Elisabetheschanze ersetzt wurd, und ass die Franzöösischi Ostbahn mit däm Bahnhoof sött verbunde si.
Dorum het mä die französischi Linie vom hütige Bahnhof Basel St. Johann bis zum nöje Standort vom Bahnhoof müesse verlengere. S Drassee isch de hütige Stroosse Kannefäldstrooss und Stäinering nooch blaant gsi und über e Birsig churz vor em Bahnhoof het s e Viadukt sötte haa.

Aafangs 1859 het mä aagfange dr Bahnhoof z baue. Es het e Personebahnhoof gee, e Güeterbahnhoof mit Güeterschuppe, wo gege s Gundeldingerkwardier versetzt gsi si, zwäi groossi Laagerhüüser mit Zuefahrt vo dr Güeterstrooss här und zwäi Remise for Lokene für die Schwizerischi Zentralbahn und die französischi Ostbahn.

Am 4. Juni 1860 isch d Eröffnig gsi vom Gmeinschaftsbahnhoof mit dr Schwizerische Zentralbahn. Er het e zentrals Ufnahmgeböid gha und im Norde drvo isch dr nöji Centralbahnblatz gsi. Es het rächts und linggs Perronhalle mit je zwäi Gläis ge, uf Oste zue für die schwizerische und noch Weste für die franzöösische Züüg. 

Wo dr Verchehr, vor allem im schwizerische Däil vom Bahnhoof, immer gröösser worden isch, isch dr Blatz z knapp worde und wägen em Verchehr vo dr Elsässerlinie si d Barriere immer lenger zuegmacht worde. D Bahnübergäng dr Bahn nooch si lestig gsi und dr Bundesroot het 1898/99 beschlosse, d Elsässerlinie in e Dieflag z versetze und si im ene wiite Booge um d Stadt, wie si denn gsi isch, umezfüehre, d Gläisaalaage uf em Gländ vom Bahnhoof um 2,7 Meter abzsänke und e nöje Gmeinschaftsbahnhoof z baue.
Middi 1902 isch uf em südlige Deil vom Areal, wo scho abgsänkt gsi isch, e brovisorische Bahnhoof iigrichdet worde und 1902/03 het mä dr alti Bahnhoof abbrotzt.

Mä het dr brovisorisch Bahnhoof am 2. Juni 1902 in Bedriib gnoh. Er isch vom Süde här erschlosse worde, vo dr Güeterstrooss us. Mä het für das nid numme verschidnigi Stroosse verlengeret, sondern au zwäi Dramliniene. Das Brovisorium het mä bis zum 24. Juni 1907 brucht, denn si die brovisorische Aalage und Zuefahrte abbaut worde. Öbbe dört wo d Zuefahrtsstrooss gsi isch, isch d Bahnhofsunderfüehrig ins Gundeldingerkwardier entstande.

Dr E. Faesch und dr E. La Roche hai dr nöji Elsässerbahnhoof entworfe, er isch uf dr westlige Site em Iigangsgeböid vom Schwizer Bahnhoof aagliideret worde, und am 24. Juni 1907 het men en in Bedriib gnoh. 

Vo usse fallt äim dr Durm mit siine Uhre uf. Innenooch isch dr Bahnhoof mit em SBB Bahnhoof dur e Gang verbunde, er het aber au en äignige Iigang und er isch vom SBB Bahnhoof dur e Zollbarriere drennt. D Bassaschier gönge dur d Gränzkontrolle und befinde sich denn uf französischem Zollgebiet. Si chömme dur e Wartsaal uf die drei Perron mit de fümf Gläis, wo überdacht si. In de Oberläitige vo dene Gläis git s die französischi Fahrstromspannig vo 25.000 V 50 Hertz. S Gläis 30, wo mit em Gläis 4 vom Schwizer Bahnhoof verbunden is, cha vo dr französische Fahrstromspannig uf die schwizerischi vo 15.000 Volt 16,7 Hertz umgschaltet wärde. Uf dr südlige Site vom Bahnhoof, het s Abstellfälder und Perron vom SBB Bahnhoof und e Dobbelspurlinie, won e chli diefer lit und wo d Rangschierbahnhööf vo Basel und Muttez mit dr französische Stammlinie verbindet und vo de durchgehende Güeterzüüg brucht wird.

Dr Bahnhoof het früehner en äigene Schaltersaal für dr Verchauf vo Billett noch Frankriich gha. D SNCF het en aber ufgee und uf Sälbstbedienig an Automate umgstellt. Sid Johre scho cha mä käi Ässe me chaufe und sogar e Kiosk git s nit.

Dr Bahnhoof SNCF verschmilzt immer meh mit em SBB Bahnhoof und d SNCF isch nüme dra intressiert, en äignige Bahnhoof witerzfüehre. Si zieht sich meh und meh us em Bedriib zrugg und d SBB übernimmt immer meh Funktione wie dr Billettverchauf, d Zugabfertigung etc. Scho hüt fahre Zwäistrom-Pändlerzüüg vo dr Regio S-Bahn Basel vo Frick uf Mülhuuse dur e Schwizer Bahnhoof. Für die nöji TGV-Verbindig noch Stroossburg-Bariis wird dr Bahnhoof aber doch no brucht: Wil nit alli Züüg vo oder bis Züri fahre, duet mä die, wo Basel für sä en Ändstazion isch, am SNCF-Bahnhoof abfertige. D SBB het aber gsäit, ass si dr Bahnhoof mittelfristig wurd ufgee und d Flechi, wo frei wird, für Büro etc. wurd bruche.



</doc>
<doc id="35454" url="https://als.wikipedia.org/wiki?curid=35454" title="Europäische Honigbiene">
Europäische Honigbiene

S Biili oder d Iime ("Apis mellifera"; alemanischi Näme), mengisch zur Underschaidig vo Wildbiili au Europäisches Hungbiili gnennt, isch e Huustier, wo zu de Insekte ghört. Biili wered ghalte um Hung und Wachs z gwüne. Dezue spiled si e wichtigi Role as Bistoiber vo Kultur- und Wildpflanze.

S gitt meriri Underarte, i de Schwiiz isch s Dunkli Europäische Biili ("Apis mellifera mellifera") haimisch, wo guet de chalti Winter vertrait.

Di ursprünglichi Haimet vo de Wildform isch vermuetli i Chliiasie, wo d Kulturform vor öppe 7000 Joor züchtet woren isch. Hüt isch s Hungbiili weltwiit verbraitet, d Wildform selber chunnt nüme vor, woll gits aber verwildreti Völcher.

S Biili het en ovaale Chopf mit Füeler, grosse Facettenauge, wo au im UV-Biriich gsie chönd. D Brust und de Hinderliib isch länglich und bruu. A de geel bihoorte Brust sind di sechs Bai agmacht. De Hinderliib isch schwarz, jedes Segment het hine e helle Straiffe, so ass de Hindertail gstraifflet uusgsiet. D Flügel sind dorsichtig. D Wiibli hend am Hinderliib e Stachel mit eme Widerhooge, bim Wiisel isch de zugunste vom Legapparat weniger guet uusbildet. Wen e Biili e Warmblüeter anglet, bliibt de Stachel wegem Widerhoogge i de Huut stecke und werd us em Biili samt de Giftdrüese usegrisse, so as es sterbt.

D Biili tailet sich i drai Chaste, nämli in "Wiisel" oder "Chüng", i "Trenne" und i d "Arbaiterine", wo sich vor alem i de Grössi underschaidet. De Wiisel und d Arbaiterine sind Wiibli, aber nume de Wiisel isch fruchtbar und lait Aier. D Trenne sind Mandli

D Arbaiterine sind em chlinnste und wered 11 bis 13 mm gross, si hend e langi Zunge, demit si de Nektar und Pole us de Blüte sammle chönd und si hend Wachsdrüese um Wabe z Baue

De Wiisel isch mit 15 bis 18 mm Längi em grööste, het nume e chorzi Zunge und kai Wachsdrüese.

D Trenne wered zwösched 13 und 16 mm grooss und hend vill grösseri Facettanauge als d Wiibli. Zo dem ane hend si kann Stachel.
D Biili sind wie vili Insekte imene Staat organisiert und jedi Chaste het sini aigni Uufgoob. E Biilivolch oder en Iime cha bis 100000 Individue haa, wobi di allermaiste Arbaiterine sind.

De Wiisel isch s Zentrum vom ene Iime und s gitt pro Volch nume ann Wiisel. Früener het me gmaint, as de Wiisel e Mandli sai, drum isch s grammatikalische Gschlecht mändlich. Hüt werd drum em Wiisel au Biinekönigi gsait. D Hoptufgoob vom Wiisel isch Aier lege. Er cha bis zo fööf Joor alt were und lait i dere Ziit bis 100000 Aier.

Trenne hend nume d Uufgoob de Wiisel z bifruchte, wa ufem Hoochzigsfluug passiert. Aslang gnueg Naarig im Biilistock ume isch, wered d Trenne, wo kai Arbet verrichtet, im Iime duldet. Im Herbst, wenn d Vorööt zruggönd, wered si usem Stock verdrängt und sterbed maist im chalte Winter.

D Arbaiterine sind för ali Arbete zuständig. Je noch Alter werd anere Arbaiteri en anderi Uufgoob zuetailt, dezue ghööred s Putze vom Biilistock, de Bau vo de Zele, d Füetterig und Uufzucht vo de Laarfe, d Pfleeg vom Wiisel, und s Sammle vo de Pole und vom Nektar. Arbaiterine wo vill schaffed wered nu wenigi Wuche alt, im Winter, wenns wenig Arbet gitt, öberlebet Arbaiterine meriri Mönet.

D Chastezueghörigkait vomene Biili werd dör d Ernäärig vo de Laarfe und dör Zele bistimmt, wo s Ai dri glait werd. De Wiisel lait i di normale Zele ai bifruchtets Ai und drus use werd en Arbaiteri. Zele för Trenne sind echli gröösser und liget im üssere Tail vo de Wabe, wo de Wiisel unbefruchteti Aier inelait. Wenn e Wiisel alt werd, sterbt oder de Iime vorhett uszschwärme, bauet d Arbaiterine groossi konischi Wiiselzele, wo am Rand vo de Wabe abehanged. Wenn de ersti Wiisel schlüpft, lauft er im Biilistock umenand und tötet ali Wiisel wo nonöd gschlüpft sind. E Tail vom Volch schwärmt mit em alte Wiisel uus und verloot de Biilistock. Schlüüft e zwaite Wiisel, verloot au de miteme Tail vom Volch de Billistock. De noi Wiisel flüügt den zäme mit de Trenne zum Hochzigsfluug uus und loot sich vo merere Trenne im Flug lo bifruchte. De Hochzigsfluug werd jede Früelig widerholt.
Hungbiili bauet kai aignigs Nest wie d Wespi oder Hornusse, sondern si suechet sich hooli Bömm oder anderi gaigneti Underschlüpf uuf. De Iimler baut drum gaigneti Biilistöck. Früener sind hüüffig us Strau Biicher gflochte wore miteme Loch oder Löösch, wo d Biili ine und use flüüge chönd. D Toggerborger Grotze degege isch us Ruete gflochte wore. Hüt wered eender Hölzchäschte uufgstellt. De Biicher und d Biilichäste hend de Vortel, as si a gaigneti Plätz transportiert were chönd. Hüüffig wered aber au ganzi Iimehüsli baut, wo de Vortail hend, as si meriri Joor bruucht were chönd und em Iime e bessere Schutz geend.

D Uufgoob vom Iimler oder Biinevatter isch, en Iime wo em schwärme isch, in Bau z Bringe. Chunnt en Iime i d Nööchi vomene Iimler und hangt sich anen Bomm, stülpt er e Netz oder de Biicher über de Iime und risplet Biili dör Schüttle drii. I de Stadt isch d Füürweer zueständig um en uusgschwärmte Iime iizfange.
D Biene händ en sehr grossi Bedüütig bi der Beschtäubig vo Pflanze, teils au vo Nutzpflanze, wo für die menschlichi Ernährig wichtig sii. Glichziitig sind si aber au in ihrer Exischtenz bedroht, uuf en erscht Blick z. B. dur d Varroamilbe, d Forschig chunnt aber immer wie mehr zum Schluss, dass die chemische Pestizid ebefalls en Rolle mitschpiile. Es heisst, dass es Uusschtärbe von de Biene au d Exischtenz vom Mensch chan in Frog schtelle. Vergliich dodezue au d Uussag vom Film More than Honey.

I de Schwiiz gitts no 615 (z Europa rund 700 und z Dütschland öpe 500) anderi, sogenannti Wildbiene-Arte (au d Hummle ghöre derzue), wo für Honigliferig zwar kei Rolle schpiile, aber für d Beschtäubig sind einigi vo dene wiitere Arte ebefalls sehr wichtig.





</doc>
<doc id="35456" url="https://als.wikipedia.org/wiki?curid=35456" title="Schmetterlinge">
Schmetterlinge

Falter oder Schmetterling ("Leptidoptera;" alemanischi Näme) sind en Ornnig vo de Insekte. Si bildet 127 Familie und zälet weltwiit öber 180000 Arte; i Mitteleuropa chömed rund 5000 Arte vor. Falter mached e Metamorphose döre. Im erste Lebesstadium sind si Raupe, den verpuppet si sich und lebed deno im letschte d Stadium als Falter. 

Sproochlich werd zwösched tagaktiive Summervögel (oder Pfifolter) und nachtaktiive Flipper underschide. Aber au d Motte ghöred dezue und vili tagaktiivi Falterarte, wo nöd as Summervögel agluegt wered. 

Biologisch isch die Iitailig aber nöd ganz korrekt und drumm gits hüt kai wösseschaftlich anerchannti Näme mee för d Gruppe vo de Summervögel (früener "Diurna") oder de Flipper (früener "Phalaena"). D Falter wered i vier Underornnige und 127 Familene iitailt. Di vier Underornnige sind:


Falter sind uf Pflanze aagwise. Si chömed i Waldliechtige und am Waldrand vor, uf Waide, Magerwise, Flachmoor, naturnöchi Pärk und i Gärte. 

Gwüssi Falter lebet numeno vo de Vorröt, wo si sich as Rauppe agfresse hend und sterbed churz noch de Paarig. Anderi Falter lebet meriri Mönet und suuged de Nektar us de Blüete und spiled drum e wichtigi Role i de Bestoibig vo Pflanze. Summervögel sitzed bim Suuge i de Regle uf d Blüete ab, Flipper degege schwebed öber de Blüete und hend drom e vill längere Suugrüssel. Mengi Rauppe und Falter sind uf e bisitmmti Pflanzeart spezialisiert.

De Körper vo de Falter bistoot us em chugelförmige Chopf, us de Brust und us em längliche Hinderliib. Si hend sechs Bai und zwai Flügelpaar.

Am Chopf sind d Auge, d Füeler und de Suugrüssel. D Facettenauge bistöönd je noch Art us hunderti vo ainzelne Facette, bi de Flipper sinds bis zu 12000. D Summervögel sind i de Laag UV-Liecht z gsie, doch gsiend si nöd wiiter as grad föf Meter. D Füeler dienet au as Gruchsorgan. De Suugrüssel isch je noch Art verschide lang. Er isch i de Regle uufgrollt und werd zur Naarigsuufnaam uusgrollt. Debii suuget si de Blüetesaft uuf. E paar Arte, drunder z. B. d Motte, hend kann Rüssel sondern schabed Naarig vo de Oberflächi ab.

A de Brust sind di baide Flügelpaar aagmacht und di sechs Bai. Wobii d Summerfögel öppe nüümool i de Sekunde mit de Flügel schlönd und d Flipper sibezgmool. D Höörorgan sind bi de Falter entweder a de Brust oder am Hinderliib und au uf Ultraschall uusgrichtet, grad bi de Aarte, wo i de Dämmerig und znacht flüüget und vo Fledermüüs gjagt wered. S gitt aber au Falter, wo kai Ghöör hend.

De Hinderliib enthaltet d Verdauigsorgan und d Geschlechtstail. Die sind bi jedere Art andersch gstaltet und hüüffig e verlässlichs Merchmool bi de Artbistimmig. D Wiibli hend e Legborer, wo si demit d Aier ableget. D Mandli hend e Chlammerorgan, wo si sich bi de Bigattig am Wiibli festmache chönd. Bi de Flipper hend d Wiibli e Duftorgan em Hinderliib, um Manndli aazlocke. Bi villne Summervögel isch es anderschume und d Mandli hend Duftorgan zum Wiibli aazlocke.

D Raupe sind ganz anders baut. Si hend kai Flügel und bistönd us merere Segment. Si hend kai Suugrüssel, deför aber chräftigi Chauapperät. Am Chopf hend si links und rechts je sechs chliini Punktauge.

Bi villne Arte gschiet d Bifruchtig nöd direkt. S Mandli lait nume e Soomepäckli bim Geschlechtsorgan vom Wiibli ab. Wenn seb e Platz för d Aiablaag gfunde het, laits zwösched 50 und 3000 Aier ab, wo bim Legge bifruchtet wered.

Us de Aier schlüüffet denn d Raupe, wo maist uf ai bistimmti Pflanzenart spezialisiert sind. Well d Huut vo de Raupe hert isch, tuet si sich öppe drai- bis viermol hüüte. Het d Raupe e gwüssi Gröössi erraicht, tuet si sich verpuppe. I de Puppe findet denn d Verwandlig zom Falter statt. Nochem Sprenge vo de Puppe sind d Flögel no waich und verchnitteret und de Falter mue öppe e Stund warte, bis er flüüge cha.

Zo de natürliche Find vo de Falter zäled Fledermüüs und Vögel, sind aber wegem nöd birechebare Zickzackfluug schweer z fange.

Rauppe sind e hüüffigi Büüti vo Huus- und Garteröötel, Maise, Chlääne, Grasmugge, Specht, Gugger und vo Süüger wie de Schäär oder de Mützger. D Schlupfwespe lait mit em Stachel Aier i d Rauppe oder in e Puppe, wo denn vo ine her vo de Made uufgfressed wered. Gwössi Wespiarte läämed mit erem Gift Raupe und schlepped die denn in Bau, wo si vo de Wespilarve gfressed werded

Falter sind zimli aspruchsvoll uf d Umgebig und reagiered empfindli uf menschlichi Iigriff. Well vili Arte uf bistimmit Pflanze spezialisiert sind, füert de Schwund vo de Pflanzevillfalt, z. B. dör s Verschwinde vo Magerwise gliichtzittig au zo de Abnaam vo de Artevillfalt vo de Falter. Aber au Pflanze, wo as Uuchruut ustue wered, wie Brenessle, füeret zom Arteschwund. Au de Iisatz vo Herbizid füert zom Sterbe vo Raupe und Falter.

Di ältiste Falterarte, wo mer chennt, sind Exemplar, wo vor guet 50 Milioone Joor i Bernstai igschlosse wore sind.

Verschidnigi Falterarte wandered äänlich wie Zugvögel. So gits Aarte wo im Früelig vo Afrika i chliine Schwärm uf Süüdeuropa flüüged und dai d Aier ableged. Im Herbscht flüüged denn die Junge zrugg uf Afrika.

Bi de alte Grieche sind Summervögel as "nymphe" »Nymphe« oder "psyche" »Seel« bizaichnet wore. Au anderi Kulutre vergliichet de Summervogel mit de Seel, well er us de Puppe wie d Seele us em Liichnam faari.




</doc>
<doc id="35458" url="https://als.wikipedia.org/wiki?curid=35458" title="Tagfalter">
Tagfalter

Summervögel oder Pfifolder (alemanischi Näme) sind e Gruppe vo Falter, wo dör de Tag döre aktiv sind. Si hend hüüffig farbigi Flügel mit uuffällige Muster. Mit eme Suugrüssel suuged si Blüetesaft uuf und spiled i de Bistoibig vo Pflanze e wichtigi Role. I de Schwiiz sind öppe 200 Summervogelarte bikannt.

I de wösseschaftliche Systematik bildet si kai aigni Gruppierig und hend drum au kai wösseschaftlichi Bizaichnig. Zo de Summervögel ghöred meriri Famili:



</doc>
<doc id="35467" url="https://als.wikipedia.org/wiki?curid=35467" title="Schwalbenschwanz (Schmetterling)">
Schwalbenschwanz (Schmetterling)

De Schwalbeschwanz ("Papilio machaon"; alemanischi Näme) isch e groosse Summervogel, wo zo de Ritterfalter ghört. D Raupe werd Rüebliraupe gnennt. Vom Schwalbeschwanz gits meriri Underarte.

De Schwalbeschwanz isch en uuffälige schööne Summervogel, wo öppe 45 mm lang werd und e Spannwiiti vo 65 bis 75 mm het. Sini Flügel sind hellgeel mit ere schwarze Musterig, d Hinderflügel hend e blaue Straiffe und je ann roote Tupfe. D Hinderflügel hend je e spitze Uusloiffer.
De Schwalbeschwanz isch i ganz Europa verbraitet, ussert uf Irland und z Schottland. Er mag Magerwise, Waide, und Gmüesgärte und isch au am Waldrand z finde. Er suugt am liebste a Hungsügler ("Trifolium pratense"), Chetteleblueme ("Taraxacum officinale") und Tistle ("Carduus").)

De Schwalbeschwanz schlüüfft im Aprile us de bruune Puppe. S Wiibli lait im Mai d Aier ainzeln uf Blätter vo Doldegwächs ("Apiaceae"). Di tagaktive Raupe schlüüffet nochere Wuche und verpuppet sich e Monet spööter. Noch drai Wuche schlüüfft di zwoot Faltergeneratio. Die isch i de Regle grösser as die erscht und hett chräftigeri Farbe. Im Augste lait die wider Aier und d Raupe verpuppet sich im September und bliibt öber de Winter a Pflanzestengel hange, bis in uusgeende Aprile ine. I warme Herbst cha sich e dritti Faltergeneratio entwickle. Puppe chönd längeri Ziit underemWasser öberlebe.

D Raupe vom Schwalbeschwanz haisst Rüeblbiraupe, well si sich under anderem vo Rüebli ("Daucus carota ssp. sativus") ernäärt. Well aber de Schwalbeschwanz zo de gschützte Arte ghört, tar d Rüebliraupe nöd töödt were. Si fresst aber au anderi Doldegwächs wie Vogelnestli ("Daucus carota"), Peetterli ("Petroselinum officinale"), Chümi ("Carum carvi") oder Fenchel ("Foeniculum vulgare").

Di dicki Raupe werd öppe 40 mm lang, isch grüe und het uf jedem Segment e schwarz-roots Band und isch drumm recht uuffälig. Bi Gfoor strteckt si e brüünlichi Halsgable uus, wo unagneem stinkt.




</doc>
<doc id="35469" url="https://als.wikipedia.org/wiki?curid=35469" title="Autoroute A35 (Frankreich)">
Autoroute A35 (Frankreich)

D A35 ìsch d Autostroß wo durch s Elsàss fiahrt, zwìscha Norda und Süda, ungfahr pàràllel àm Rhii. Dia Autostroß heißt „D Elsassischa“.
's ìsch eina vu da saltena Autostroßa ìm Frànkrìch wo gànz ummasunscht sìn. Àm And, gega Bàsel, ìsch Saint-Louis d letschta frèia Üssfàhrt; noochhar kummt ma àn d schwitzer Granza, wo ma d schwitzra Autostroß-Vignette müeß hàà. Dia Autostroß ìsch nìt privàt, sa gheert ìm Stààt.
D Nummeriarung vu dr A35 ìsch komisch: vu Lüterbürri bis Herdt gehn d Üssfàhrta Nummer àwa bis uf 49; dernoh ìsch a Strecka wo sìch mìt dr A4 Autostroß teilt (uf 9 Kilometer làng), d Nummer stiiga vu 49 bis 51; vu Stroßburri àb, fàngt's wìder àà àm Nummer 1. bis 37. gega Bàsel.

Z Härdt lìnkt d A35 mit dr frànzeescha A4 Autostroß, wo uf Lothrìnga fiahrt.
Z Lüterburri lìnkt d A35 mìt dr ditscha B9 Stroß.
Z Sàuisha, nooch vu Milhüsa, ìsch d Kritzung mìt dr frànzeescha A36 Autostroß. 's ìsch a sahnswartiger Bàui, uf drèi Ewena.

Z Bàsel lìnkt d A35 mìt dr schwitzra A3 Autostroß.









</doc>
<doc id="35471" url="https://als.wikipedia.org/wiki?curid=35471" title="Tagpfauenauge">
Tagpfauenauge

S Pfauenaug ("Aglais io"; Syn.: "Inachis io"; alemanischi Näme) isch e groosse Summervogel und ann vo d hüüffigste haimische Summervögel. D Raupe wered Tüüfels-Chatze gnennt.

S Pfauanaug chunnt i ganz Europa vor und feelt nume im nördlichs Skandinavie. Es lebt am Waldrand, i Waldliechtige, Pärk, Gärte und Füechtpiet. Er sugt vor alem a de Blüete vo Wasserdost ("Eupatorium"), Holder ("Sambucus"), Tistle ("Carduus"), Gaisszötteli ("Centaurea").

S Pfauenaug werd 35 mm lang und het e Spannwiiti vo 55 bis 65 mm. Es isch e röötsch-bruune Summervogel mit uuffälige blaue Tupfe uf jedem Flügel, wa an Auge erinneret. D Auge uf de Vorderflügel hend ono rooti und geeli Stele.
De Falter chunnt im Früelig us de Winterstarri und lait sini Aier im Mai a d Undersiite vo Brenessle ("Urtica"), wo d Raupe zwoo Wuche spööter druus schlüffet. Nocheme Monet tüend si sich verpuppe. D Puppe hanged a Pflanzestengle und de Falter schlüfft noch zwoo oder drai Wuche im Juli. De Falter öberwinteret i Wurzelstöck, hoole Bömm oder Holzbiigene und i chüele Rüüm, z. B. im Estrich oder Tene.

D Raupe vom Pfauenaug werd "Tüüfels-Chatz" gnennt. Si wered 40 bis 45 mm lang und sind schwarz und hend langi Stachle. Si isch uf d Brenessle ("Urtica") spezialisiert, isch aber au am Hopfe ("Humulus lupulus") z finde. D Puppe hanget frai a de Brennesle, mengisch au a Stai und sind grüegrau. 




</doc>
<doc id="35472" url="https://als.wikipedia.org/wiki?curid=35472" title="Anna Schnidenwind">
Anna Schnidenwind

D Anna Schnidenwind, geb. Trutt (* um 1688 z Wyhl am Kaiserstuehl; † 24. April 1751 z Ändinge am Kaiserstuehl) isch eini vu dr letschte Fraüe gsii, wu z Ditschland as Häx effentlig hiigrichtet wore sii.

Si isch am 24. April 1751 z Ändinge am Kaiserstuehl im Brisgaü zerscht verdrosslet und drno verbrännt wore. Dr 63 Johr alte Biiri isch e Pakt mit em Deifel un Brandstiftung vorgworfe wore. Si isch verantwortlig gmacht wore fir d verheerend Brunscht z Wyhl am 7. März 1751, wu d Großdeil vu dr Ortschaft zerstert gha het. Si het zuegää, dass si dr Brand wohl bim Abraike vu ihrem Vih uusglest gha het un isch derno gfolteret wore, bis si zuegää ghat het, ass si ne Häx sej.




</doc>
<doc id="35474" url="https://als.wikipedia.org/wiki?curid=35474" title="Badisches Tagblatt">
Badisches Tagblatt

S Badisch Dagblatt (BT) (dt. "Badisches Tagblatt") isch e Dageszittung fir dr Landgreis Raschti un d Stadt Bade-Bade, wu z Bade-Bade erschint. Si unterhaltet vier Lokalredaktione z Bade-Bade ("Badener Tagblatt"), z Raschti ("Rastatter Tageblatt"), z Gaggenau ("Der Murgtäler") un z Bihl ("Bühlot-Acher-Kurier"). D Uflag litt zurzitt bi rund Exemplar.. Chefredakteur isch dr Markus Langer.

S "Badisch Dagblatt" isch anne 1951 üs em Zämmeschluss vu dr Zittunge "Südwest-Echo" (Raschti) un "Badener Tagblatt" (Bade-Bade) firigange

S "Badener Tagblatt" isch ürspringlg unter em Name "Anzeigenblatt für die Großherzogliche Stadt Baden" im Johr 1811 as Kür- un Aazeigezittung grindet wore. Anne 1941 het d Zittung wäg em Krieg nimmi derfe erschine, dr Verdrib isch drno im Mantel vum "Völkische Beobachter" erfolgt. Im Aügschte 1945 het s "Badener Tagblatt" as erschti Dageszittung in dr franzesische Besatzungszone e Lizänz bikumme.

S "Südwest-Echo" geht zruck uf s "Rastatter Wochenblatt" üs em Johr 1803.

Dr Verlag, d "Badisches Tagblatt GmbH", git aü zwo koschtelosi Wuchezittunge rüs, s "Wochenjournal (WO)" (mit ere Uflag vu rund 162.000 Exemplar) un s "WO am Sonntag" (Uflag rund 127.500).

Druckt wäre d Verlagsprodukt bi dr "Greiserdruck GmbH & Co. KG" z Raschti.



</doc>
<doc id="35475" url="https://als.wikipedia.org/wiki?curid=35475" title="Rudolf Paul">
Rudolf Paul

Dr Rudolf Paul (* 30. Juli 1933 z Kirchheim ondr dr Teck) ischt a deitscher evangelischr Pfarrer, wo sich em Schwôbalendle durch seine em schwäbischa Dialekt ghaldene Goddesdenscht ond als Ibrsetzr vo dr Bibl ens Schwäbische an Nama gmacht hôt. 

Dr Rudolf Paul ischt em Jôhr 1933 z Kirchheim ondr dr Teck uf d Welt komma. Nôch seira Schualzeit hôt’r sich am Babdischda-Seminar en Hamburg zom Theologa ausbilda lau. Neabaher isch’r noh Gaschtheerer bei de Vorleasonga vo dr theologischa Fakuldeet an dr Uni gwäa. Wia-nr mit seim Studiom ferdich gwäa ischt, hôt’r bei dr Babdischda-Gmoid em schleswig-holsteinischa Ratzeburg sei erschda Stell als Pfarrer kriagt. Deet isch’s iblich gwäa, dass manche Pfarrer emmr môl wiidr em Goddesdenscht uf Pladddeitsch predigt ond so mit ihrer Botschaft au Leit erreicht hend, wo et so arg mit dr Kirch vrbonda gwäa send. Des hôt uf da Rudolf Paul an graußa Eidruck gmacht. Drom hôt’r sich vorgnomma, s Gleiche mit-em schwäbischa Dialekt zo probiira, wenn’r amôl wiidr en seira Hoimet ischt.

Zäa Jôhr schbätr isch’s nô soweit gwäa: En dr Zeit vo seira erschda wirdabergischa Pfarrstell z Kuacha em Landkreis Gebbenga hôt’r ôôgfanga, d Weihnachtsgschicht us-em Lukas-Evangeliom ens Schwäbische zo ibrsetza. Wia-nr dô drmit ferdich gwäa ischt, hôt’r sich ufs Matthäus-Evangeliom gschdirzt. Hervorzheebet ischt, dass dr Rudolf Paul als Grondlag fir seine Ibrsetzonga et etwa d Luther-Bibl gnomma hôt, sondern da Urtekscht, also s hebräische Alde ond s griichische Nuie Teschdament. Weil dr Dialekt an de vrschiidene Stella vom graußa schwäbischa Schbrôchroom et iibral gleich klengt, hôt’r druf vrzichdet, Ausdrick zo vorwenda, wo mr bloß e-ma beschdemmda Gebiat kennt. 

Schwäbische Goddesdenscht hôt dr Rudolf Paul au an seine weitre Staziona zwischem Filsdal ond dr Oschtalb, wo-nr als Pfarrer nôhvrsetzt worra ischt, zor graußa Freid vo de Leit ghalda.

Em Jôhr 1996 hôt sich dr Rudolf Paul en da Ruhestand vrsetza lau. Des hôt-en abr et drôô ghendret, emmer noh Goddesdenscht em schwäbischa Dialekt abzohalda. Jetzt, wo-nr koi oigena Gmoid meh hôt, lôôt’r sich gern vo andre eilada ond erfrait dia mit seira „Schwäbischa Kirch“. Reglmäßige Goddesdenscht em Dialekt helt’r emmr oimôl em Monat em „Sonnenzentrum Rottenburg-Oberndorf“ ond e jedem Jôhr zor Kirbe em Stadtdoil Dirrwanga vo Balenga beim Schwäbischa Albvorei. Soddiche „Schwäbische Kircha“ send emmr viil bessr bsuacht wia de „normale“ Goddesdenscht. S Oinzige, was dô drbei et Schwäbisch ischt, des send d Liadr, wo us-em Gsangbuach stammet. Damit d Leit en dr Kirch au da Psalm ond s Vaddronser mitnandr em Dialekt schwätza kennet, wend vôrher Zeddl vrdoilt, wo dia Sacha drufstandet. 

De greescht Leischdong vom Rudolf Paul abr ischt, dass’r de ganz Heilig Schrift ens Schwäbische ibrsetzt hôt. A Virdljôhrhondert vo seim Leaba hôt’r dô drfir ufgwendet. Am 25. Mai 2008 isch des Werk e-ma Feschdgoddesdenscht en dr Diibenger Stiftskirch effentlich vôrgschdellt worra.





</doc>
<doc id="35476" url="https://als.wikipedia.org/wiki?curid=35476" title="Rosalie Küchler-Ming">
Rosalie Küchler-Ming

D Rosalie Küchler-Ming (* 3. Jenner 1882 z Sarnä; † 24. Brachet 1946 oi z Sarnä) isch ä Obwaldner Heimatschriftschtelleri gsi.

Uf d Wäld cho isch d Rosalie Ming 1882 z Sarnä. Irä Vatter isch dr Dokter, Politiker und Mundartdichter Peter Anton Ming gsi. 1904 hed si mid em Jurischt Josef Küchler, em Chiächler Sepp, ghiraate. Zämä hend si fiif Chind gha. D Rosalia Chiächler-Ming hed z Sarnä ä Wiisswaaräladä gfiärd. 1920 hed si mid dr Wiähnachtsgschicht «Das Schaukelpferd und die kleinen Engelein» zerschtmal literarisch uf sich uifmerksam gmachd.

Irä Durchbruch als Schriftschtelleri isch 1923 mid em Mundartluschtschpil «Dr Amerikaner» erfolgd. Dä Fiifakter isch imenä Obwaldnerdiitsch ghaltä, wo oi scho fir diä damaligi Ziit ä chli altertimlich gsi isch. Si sälber hed diä Schpraach als «urchig» bezäichned. Schuscht hed si meischtens uf Schriftdiitsch gschribä. I irer Schpraach gfindid sich aber immer wider Elemänt us em Dialäkt.

Wirklich bekannt wordä isch si aber mit irnä historischä Romään. I dr "Lauwisertrilogie" (1935–39) hed si Iblick ggä is Läbä vo Lungrä im 19. Jaarhundert. So beschriibd si eppä, wiä dr Lungerersee abgsänkd wordä isch, so das mä hed chennä zuäsätzlichs Land gwinnä. I irem Buäch «Unseres lieben Herrgotts Orgel» 
gahds umä Bruäder Chlois. Das Buäch isch 1937 erschinä, im Jaar vom 450. Toodestag vom Bruäder Chlois. Ä chliini Biografii ubrä Bruäder Chlois isch erscht nachem Tood vo dr Verfasseri erschinä, und zwar 1947, im Jaar vo der Häiligschprächig vo däm wichtigä Obwaldner. Das Biächli mid em Titel «Bruder Klaus, ein Lebensbild» hed bis hitt verschideni Uiflagä erläbt. 1948 isch de nu «Erni vom Melchi», äs Buäch «für die reifere Jugend» uisächo.

Ihres Volchsliäd «Oh mis liäbs Obwaldnerländli» isch so eppis wiä zur inoffiziellä Himmne vo Obwaldä wordä.

Dr Rosalie Chiächler-Ming isch d Gschicht äs Aligä gsi, drum hed si sich oi als Historikeri betätiged. 1936 hed si i der "Schwiizerische Rundschoiw" ä Biitrag mid em Titel «Zur Diskussion über die Alpenpässe» vereffentlichd. Und si hed im Vorschtand vom "Historisch-antiquarischä Veräin Obwaldä" mitgmachd. Irä Isatz 1929 firs Foiwäschtimmrächt uf nazionaler Äbeni isch aber z Obwaldä ooni grosses Echo blibä.




</doc>
<doc id="35478" url="https://als.wikipedia.org/wiki?curid=35478" title="Pfersee">
Pfersee

Pfersee isch a 4,4 km² groaßer Schtodtdoil vo Augschburg und isch mit ra Aiwohnerzoahl vo ca. 20.000 Lait oine vo der greschde Stadtbezirke. S Woahrzeicha vom Bezirk isch d Herz-Jesu-Kirch. Bis 1911 war Pfersee a oagne Gmoand. Im Oschte vom Stadtbezirk fliasst d Wertach.



</doc>
<doc id="35480" url="https://als.wikipedia.org/wiki?curid=35480" title="Oberhausen (Augsburg)">
Oberhausen (Augsburg)

Oberhause isch a 7,13 km² groaßer Schtodtdoil vo Augschburg und hoad ca. 22.000 Aiwohner. S Woahrzeicha vom Bezirk isch s Gaswerk Augschburg. Am nördlichschta Punkt vom Bezirk fliesst d Wertach in dr Lech.




</doc>
<doc id="35487" url="https://als.wikipedia.org/wiki?curid=35487" title="Surselvisch">
Surselvisch

S Surselvisch (sur. oder "romontsch sursilvan", au Surselvischi Sprooch, Oberländisch oder Oberländer Romanisch, friener au „Churwelsch“) isch eis vo de fümf Idiom vùm Rätoromanische, ùn wird im Bündner Oberland im Vorderrhydaal gschwätzt. Es isch mit öbe 18'000 Sprecher (Volchszäälig 2000) mit Abstand (aa zweiter Stell isch s Vallader mit 6'500 Sprecher) des romanischi Idiom wo am meischte Sprecher het. De Name "Sursilvan" bedütet ‚ob em Wald‘, ùn beziegt sich ùff de Flimser Wald.

S Surselvisch wird im grööschte Deil vùm Bündner Oberland, de Surselva, gschwätzt. Scho immer dütschsproochig sin aber d Walserdörfer Obersaxe, Valsch, St. Martin ùn s Safiental mit de Gmeie Valendas, Versam, Tenna ùn Soofia. Usserhalb vùm Bezirk Surselva ghört au no Flims zum Surselvische Sproochbiet. Dernäbe isch s Surselvisch in Deil vùm Sutselvische Sproochbiet als Schriftsprooch bruucht worde. Wo 1944 e eigni Sutselvische Schriftsprooch gschaffe worde isch, sin die Gmeie Bonaduz, Rhäzüns, Ems ùn Trins im Bezirk Imbode bim Surselvische blybe. Im Rescht vo de Sutselva isch sowiiso vor allem Dütsch als Schriftsprooch bruucht worde. Dernäbe isch s Surselvisch au im Oberhalbstei langi Zyt als Chilchesprooch bruucht worde.

Vo dänne Gmeie wo traditionell Surselvisch gschwätzt wird, hen hüt no di meischte e romanischi Mehrheit. D Ussnaame sin Flims, Laax, Schnaus, Ilanz, Kästris, Surcuolm ùn Duvin. Usser z Flims het aber in all dänne Gmeie in de Volchszäälig 2000 e Mehrheit aagee, dass si im Alldaag au Romanisch schwätze, au wänn es nit die beschtbherrschti Sprooch vo de Mehrheit isch. Z Ilanz isch die Mehrheit aber mit öbe 51 % sehr chnapp, ùn d Ùmgangssprooch vo Ilanz isch vor allem Dütsch. In öbe de Hälfti vo de Gmeie het s Romanisch no e Mehrheit als beschtbherrschti Sprooch vo über 70 % oder 80 %. De hööggscht Wärt het Vrin mit über 95 %. Als Ùmgangssprooch wird's no in fascht alle Gmeie vo mindeschtens 70 % bruucht; in über de Hälfti sogar vo über 80 %, ùn in öbe eme Drittel vo über 90 %. Insgsamt hen in de Surselva in de Volchszäälig vo 2000 70,1 % aagee, dass si im Alldaag Romanisch schwätze, ùn 58,3 % hen Romanisch als die Sprooch aagee, wo si am beschte bherrsche.

Ilanz ùn Flims sin die einzige Gmeie, wo nùmme Dütsch als Amtssprooch bruuche, ùn zämme mit Schnaus di einzige, wo Romanisch nit d Hauptschuelsprooch, sùndern nùmme e Fach isch. In de Cadi im Weschte ùn im Lugnez wird aa Schuele au datsächli ùff Surselvisch ùnterrichte; in de meischte Gmeie vo de Gruob het mer inzwüsche au s Rumantsch Grischun yygfiert.
Zämme mit em Sutselvische ùn Surmeirische wird s Surselvisch mangmool als eini vo de „"Rheinische"“ Mùndarte bezeichnet. Die Mùndarte hen zum Byspil gmeinsam, dass die Vokal "ü" ùn "ö" zue "i" ùn "e" entrùndet worde sin. In de Engadiner Mùndarte sin die Vokal dergäge erhalte: surs. "mir" ‚Muur‘ ùn "egl" ‚Aug‘, engad. "mür" ùn "ögl". Bim Satzbau (Syntax) git es usserdäm Ùnterschid, wie dass im Engadinische e diräkts Objekt mit de Präposition "a" yygleitet wird: "hest vis a Peider?" ‚hesch de Peter gsee?‘ statt "has viu Peider?" im Surselvische. Dernäbe hen die rhynische Mùndarte bim Wortschatz Gmeinsamkeite: surselvisch "gie", sutselvisch "ea", surmeirisch "gea" ‚joo‘, aber engadinisch "schi", surs. "entscheiver", suts. & surm. "antschever" ‚aafange‘, aber engad. "cumanzar/cumanzer" oder "tat" ‚Grossvater‘ aber Putèr "non" bzw. Vallader "babsegner".

Viilmool wird s Surselvisch au em Sutselvische ùn Surmeirische gägenübergstellt, wo als Mittelbündnerisch bezeichnet werde. Als Abgränzig vùm Sutselvische gilt z. B. de Diphthong in Wörter wie surs. "finiastra" bzw. suts. "faneastras" ‚Feister‘, wo im Surselvische ùn im Sutselvische ussgsproche wird. Usserdäm isch d Palatalisierig vo "c" vor "a" im Sutselvische stercher ussprägt: surs. "casa" ‚Huus‘, suts. "tgea". Usserdäm ùnterscheidet s Sutselvisch wie di andre Mùndarte zwüsche betoonte ùn nit-betoonte Personalpronomina, wo im Surselvische verschwùnde sin.
Innerhalb vùm Surselvische ùnterscheidet sich bsùnders d Mùndart vo Tavetsch ùn em Val Medel vo de andre Regione, ùn wird als "tuatschin" bezeichnet. Dört isch d Palatalisierig vo "c" vor "a" ganz duregfiert. Statt "casa" ‚Huus‘ ùn "comba" ‚Bai‘ heisst es im Tuatschin zum Byspil wie im Engadin "tgasa" ùn "tgomba". Au wie im Engadinische isch d Entwigglig vo latiinisch E vor R: im Tuatschin "neir" oder "nair" ‚schwarz‘ statt wie im übrige Surselvisch "nér". Dernäbe ùnterscheidet mer vorallem d Mùndarte vo de Cadi mit Disentis als Zäntrùm, de Gruob um Ilanz ùn vùm Lugnez.

S Surselvisch isch einer vo de am beschte sproochwüsseschaftlig bschriibene Dialäkt vùm Bündnerromanische. Dialäktologisch isch es dergäge änder schlächt erforscht.

D Ortografi vùm Surselvische isch in de Regel sehr nooch aa de Ussprooch. D Betonig isch meischt ùff de vorletschte Silbe oder ùff de letschte. In nit-betoonte Silbe werde d Vokal meischt zumene Schwa.

S Surselvisch het 22-23 Konsonantefonem, wo in derre Tabelle ùffgfiert sin:
D Ussprooch vùm /r/ isch je nooch Dialäkt en Zungespitze-r oder en Zäpfli-r. Di stimmlose Plosiv /p t c k/ sin nit behuucht ùn /b d ɟ g/ sin ganz stimmhaft. Im Surselvische git es e Ussluutverhärtig, so dass di stimmhafte Plosiv ùn Frikativ am Änd vùmene Wort stimmlos wärde: "clav" ‚Schlüssel‘ > , "buob" ‚Bueb‘ > oder "glieud" ‚Lüt‘ > . E wyteri fonologischi Regel isch dass im Ussluut nooch ùn nit ussgsproche werde: "dent" ‚Zaan‘ > , "grond" ‚gross‘ > , "cauld" ‚warm‘ > , "aunc" ‚no‘ > oder "saung" ‚Bluet‘ > . Usserdäm wird -r im Ussluut bi de Infinitiv vo bstimmte Klasse vo Verbe ùn bi Substantiv wo ùff "-er" ände, nit ussgsproche: "luvrar" ‚schaffe‘ > , "temer" ‚fürchte‘ > , "scaffir" ‚schaffe‘ > oder "nurser" ‚Schoofhirt‘ > . Usserdäm wird vor Konsonate palatalisiert; vor stimmlose Konsonante un Nasal zue [] ùn vor stimmhafte Konsonante zue []: "scaffa" ‚Chaschte‘ > , "smiul" ‚e weng‘ > , "snuezi" ‚Schregg‘ > , "sgarscheivel" ‚schreckli‘ > oder "sbagl" ‚Fääler‘ > .
De Vokal // (z. B. "cudisch" ‚Buech‘) isch im Surselvische änder marginal, ùn wird vo mangi Sproochwüsseschaftler nit als e eiges Fonem aagluegt. D Betonig isch meischt ùff de letschte, sùnscht au ùff de vorletschte Silbe. In nit-betoonte Silbe wärde d Vokal //, // ùn // zumene Schwa abgschwecht (z. B. in "casa" ‚Huus)‘, wo als [] oder [] ussgsproche wird.

Im Surselvische git es usserdäm d Diphthong , , , , , , , , , , , ùn d Triphthong , , ùn .

Für Byspiilswörter ùn Audioùffnaame vo all dänne Luut, lueg ùnter Ortografi.

"L'uolp era puspei inagada fomentada. Cheu ha ella viu sin in pegn in tgaper che teneva in toc caschiel en siu bec. Quei gustass a mi, ha ella tertgau, ed ha clamau al tgaper: „Tgei bi che ti eis! Sche tiu cant ei aschi bials sco tia cumparsa, lu eis ti il pli bi utschi da tuts“."

Übersetzig:<br>
De Fùggs isch wiider emool hùngrig gsi. De het er ùff ere Danne en Raab gsee, wo en Stüggli Chääs im Muul gha het. Des dät mer schmögge, het er gmeint, ùn er het em Raab zuegruefe: „Wie schöön du bisch! Wenn dyn Gsang gnau eso schöön isch wie dyn Ussgsee, no bisch du de schönst vo allene Vögel“.




</doc>
<doc id="35490" url="https://als.wikipedia.org/wiki?curid=35490" title="Jailbreak">
Jailbreak

Mit Jailbreak oder jailbreaking (dütsch "Usbruch us eme Gfängnis") wärde Handlige bezäichnet, wo mä drmit d Iischränkige, wo Apple uf ihre Gräät – iPhone, iPod Touch, iPad und AppleTV – installiert, usheeblet. 

Bi emene Jailbreak [tschäilbräick] werdet d’ Äppl Iischränkige mit Hilf vo Software ufghobe, und me chan illegali Äpps inschtalliere. Me chann au gratis Äpps us em Äpp Stor inschtalliere. Mit emene guete Programm, zB. "greenpois0n" oder "redsn0w," cha mer en neue Kernel ufelade ufs iDevice. Das passiert mit zB. "limera1n" odr so.
Me chann s süschtem voll verwalte und verändere.



</doc>
<doc id="35493" url="https://als.wikipedia.org/wiki?curid=35493" title="Grosser Kohlweissling">
Grosser Kohlweissling

De Groossi Wiislig ("Pieris brassicae") isch e groosse Summervogel und e Kulturfolger. D Raupe wered Chabiswürm gnennt.

De Groossi Wiislig isch i ganz Europa verbraitet, feelt aber im nördliche Skandinavie und chunnt i de Alpe bis uf 2000 müM vor. Er lebt am Waldrand, uf Wise, Felder und i Gmüesgärte und suugt vor alem us de Blüete vo Chetteleblueme ("Taraxacum officinale"), Sälfli ("Salvia sp.") und Hungsügel ("Trifolium pratense").

De Groos Wiislig werd öppe 35 mm lang und het e Spannwiiti vo 55 bis 65 mm. Sini Flügel sind wiiss, d Vordeflügel sind am Spitz schwarz, Wiibli hend no je zwee schwarzi Tupfe ufem Vorderflügel. De Hinderflögel tuet im Gegeliecht liecht geel schimmere. Di zwoot Generatio het dunkleri Flecke.

Öberwintere tuet d Puppe und de Falter schlüüft im Aprile und lebt bis in Juni. S Wiibli lait d Aier im Mai und d Raupe schlüffet nochere Wuche. Nocheme Monet verpuppet sich d Raupe. Di zwoot Faltergeneratio schlüüfft denn i zwoo Wuche, und flüügt vom Juli bis in September. Si lait d Aier im Juli und d Verpuppig findet im September statt. D Puppe hangt a Muure, Hääg oder Bommstämm und öberwinteret.

Di gselige Raupe vom Groosse Wiisslig wered au Chabiswörm gnennt. Si wered 40 mm lang und sind grüe mit geele Längsstraiffe und schwarze Tupfe und sind zimmli hoorig. D Früeligs-Raupe isch uf Chrützblüetler ("Brassicaceae") spezialisiert, wie de Ackersempf ("Sinapis arvensis") oder de Hederich ("Raphanus raphanistrum"). D Herbstraupe fresst lieber kultivierti Chöölsorte ("Brassica sp.": Chabis, Blauchabis, Chööl, Bluemechööl, Rööslichööl) und werd drum as Schädlig aglueget, vor alem well d Raupe hüüfig d Blätter bis uf de Stengel abfresset.

De grööscht Find vo de Chabiswürm isch s Wiisligschlupfwespi ("Cotesia glomerata"), wo sini Aier i d Raupe lait. D Made fressed denn de Chabiswurm vo ine her uuf und verpuppet sich i chliine geele Kokon, wa fälschlich au Raupenaier gnennt werd.




</doc>
<doc id="35494" url="https://als.wikipedia.org/wiki?curid=35494" title="Apple">
Apple

Apple Inc. [] (früener Apple Computer Inc.) isch en Undernähme, wo si Hauptsitz z Cupertino, Kalifornien (Vereinigte Staaten) het und wo Kompiuter, Underhaltigselektronik, Bedriibssüstem und Aawändigssoftweer herstellt. Apple isch am 1. April 1976 vom Steve Jobs, Steve Wozniak u vom Ronald Wayne gründet worde. Apple het in de 1970er Johr zu de erste Hersteller vo Personal Computer ghöört und het vil gmacht, ass si sich verbreitet häi. Wo die grafische Benutzeroberflechene und d Muus in de 1980er Johr kommerziell iigfüehrt worde si, isch Apple as Ersti drbii gsi. Wo dr iPod 2001 erschiine isch, s iPhone 2007 und s iPad 2010 het Apple sis Gschäft immer meh vo de Kompiuter uf anderi Broduktberiich usgwiitet. D Määrtforschigsgruppe Millward Brown säit, ass d Marke Apple mit eme Wärt vo öbbe 153,29 Milliarde US-Dollar die wärtvollsti Marke uf dr Wält sig. Wemm mä s an dr Määrtkapitalisierig misst, isch Apple im August 2011 e Zit lang s wärtvollste Undernähme uf dr Wält gsi.





Apple produziert o angeri Grät. Wie Tastature, Müüs u WLAN-Grät.






</doc>
<doc id="35496" url="https://als.wikipedia.org/wiki?curid=35496" title="Apple (Begriffsklärung)">
Apple (Begriffsklärung)

Dr Begriff Apple (änglisch für "Öpfel") bezäichnet:
Apple isch dr Name vo dene Persone:


</doc>
<doc id="35497" url="https://als.wikipedia.org/wiki?curid=35497" title="Steve Jobs">
Steve Jobs

Dr Steven „Steve“ Paul Jobs (* 24. Februar 1955 z San Francisco, Kalifornie; † 5. Oktober 2011 z Palo Alto, Kalifornie) isch e amerikanische Undernähmer gsi. Er isch e Mitgründer und während Joore dr CEO vo Apple gsi und eine vo de bekanntiste Persönlikeite vo dr Kompiuterindustrii. Zämme mit em Steve Wozniak und em Ron Wayne het er 1976 Apple gründet und het ghulfe, s Konzept vom Häimkompiuter mit em Apple II z popularisiere. Dr Jobs isch au dr Gschäftsfüehrer und Hauptaktionär vo de Pixar Animation Studios und noch ere Fusion dr grösst Äinzelaktionär vo dr Walt Disney Company gsi. Sis Vermööge isch im Merz 2011 vom Wirtschaftsmagazin Forbes Magazine uf 8,3 Milliarden US-Dollar gschetzt worde.




</doc>
<doc id="35498" url="https://als.wikipedia.org/wiki?curid=35498" title="Belz">
Belz

Bălți ([], russisch Бельцы/Belzy, ukrainisch Бєльці/Bjelzi, dütsch Belz, jiddisch בעלץ/Belts) isch e Stadt z Moldawie. Si het 149'100 Ywohner (01.01.2011) und isch eso noch Chișinău (dütsch Kischinau) die zweitgrössti Stadt im Land, wenn mä Tiraspol nid in Betracht zieht, wo in Transnistrie lit, aber das isch hützudags de facto vo Moldawie unabhängig.

Belz isch s wichtigscht Industri-, Kultur- un Gschäftszentrum un s wichtigscht Verchehrsdräichrüz im Norde vo Moldawie. D Stadt lit in dr Belz-Steppe, rund 130 km nördlich vo Kischinau am Fluss Răut, eme Nebefluss vom Dnestr.

Im Johr 1421 isch Belz s erscht Mal gnennt worde als Teil vom Fürschtetum Moldau. 


</doc>
<doc id="35502" url="https://als.wikipedia.org/wiki?curid=35502" title="Ennetbergische Vogteien">
Ennetbergische Vogteien

Als ennetbergischi Vogteie oder Wälschi Vogteie bzw. italiänischi Vogteie bezeichnet mä d Vogteie uf em Gebiet vom hütige Schwizer Kanton Tessin zur Zit vo dr Alte Eidgenosseschaft. Wil si uf dr ‚andere‘ Site vom Gotthard lige, wärde si au als «d Machtberiich über de Bärge» bezäichnet.

Vier Vogteie, Valle di Maggia, Locarno, Lugano und Mendrisio si e gmäini Herrschaft vo zwölf vo de drizää alten Ort (ohni Appezäll) gsii.

Drei vo de Vogteie, Bellinzona, Blenio und Riviera si gmäinsams Äigedum vo Uri, Schwyz und Nidwalde gsi, wäärend d Vogtei Leventina ganz Uri ghöört het.

D Vogteie si zwüsche 1403 und 1512 zur schwizerische Äidgenosseschaft cho. Nochdäm 1798 die Helvetischi Republik usgrüeft worden isch, hai si d Kantöön Bellinzona und Lugano bildet und si 1803 zum Kanton Tessin zämmegschlosse worde.

S Eschedaal, Luino und d Daalschafte Cuvio und Val Travaglia häi nume e Zit lang dr Äidgenosseschaft ghöört. Im politische Duurenander in de Joor 1512 bis 1516 hai die Daalschafte hüfig d Händ gwäggslet. So het Frankriich 1515 s Eschedaal, Mendrisio und Balerna wider de Äidgenosse abgnoo. Wil die Daalschafte im Ewige Friide vo 1516 nit speziell erwähnt worde sii, isch s strittig bliibe, öb si dr Äidgenosseschaft oder Mailand wurde ghööre. 1521 isch denn Brissago und 1526 si Mendrisio und Balerna ändgültig an d Äidgenosseschaft gfalle. Für Mendrisio und Balerna het dr Kaiser Karl V. Luino, Cuvio und Travagia überchoo.


"Lueg au": Alte Eidgenossenschaft


</doc>
<doc id="35511" url="https://als.wikipedia.org/wiki?curid=35511" title="Nets">
Nets

D'r Cabaret NETS (fer Net Emmer Trurig Se") esch a elssaser Theatr Group us'm Bluamatahl (frz. "Florival"). Ar esch anne 1976 grendt worre. Di ursprünglegi Bedütig vom Name isch gwea; Neijà Elsasser Theater vu Sangrà".


"Cabaret, das esch unser Lawà, unsri Muàtersproch wànn mer haltà hoch".



</doc>
<doc id="35512" url="https://als.wikipedia.org/wiki?curid=35512" title="Siegfried Kallenberg">
Siegfried Kallenberg

Dr Siegfried Garibaldi Kallenberg, wia-nr mit-em ganza Nama ghoißa hôt (* 3. Novembr 1867 z Schachen bei Lindau – heitzodag an Ortsdoil vo sellra Stadt em boirischa Regiirongsbezirk Schwaben –, † 9. Februar 1944 en Mincha) ischt a deitscher Kombonischt ond Hochschuallehrer gwäa. 

Dr Siegfried Kallenberg ischt am 3. Novembr 1867 z Schachen am Bodasee uf d Welt komma. Nôch-em Abi hôt’r d Lehr vo dr Kombosizioo studiirt, zerscht an dr Musikhochschual vo Stuegert ond hendrher an dera vo Mincha. Wia-nr dô drmit ferdich gwäa ischt, hôt’r am Konservadoriom vo Stettin a Stell als Theoriilehrer kriagt. Em Jôhr 1892 isch’r dr Rektor vo sellra Eirichdong worra. S gleiche Amt hôt’r schbätr noh en Keenigsberg ond en Hannover ausgiabt. 1910 schliaßlich hôt dr Kallenberg sei Hochschualamt an da Nagl ghengt, ischt nôch Mincha omzoga ond hôt deet bloß noh fir seine Kombosiziona gleabt: an Haufa Kammermusik, etliche grauße Chorwerk, rond 300 Liadr, drei Opra, zwoi Pandomima, zwoi Sinfonía ond a Requiem. Zo seira Zeit hôt’r zo-ra Grubbe vo Kombonischda gheert, wo an strenga expressionischdischa Stil pfleagt hend. 

D Freind ond Bewondrer vo deam Kinschtler hend em Jôhr 1921 z Mincha a "Siegfried-Kallenberg-Gesellschaft" grendet. Dô drmit hend-se da Zweck vrfolgt, seine Werk ama greeßra Personakreis bekanntzomacha; abr älle Bemihonga vo sellra Gsellschaft hend koin wesentlicha Erfolg zeigt. Heitzodag isch dr Kallenberg weitgehend vrgessa.




</doc>
<doc id="35513" url="https://als.wikipedia.org/wiki?curid=35513" title="Totenkopfschwärmer">
Totenkopfschwärmer

De Tootechopf ("Acherontia atropos") isch de grööscht Flipper z Mitteleuropa. Uf de Brust isch e Zaichnig, wo emene Tootechopf gliicht. 

Sini Haimet isch Zentralafrika und Madagaskar. Er flügt im Früelig öber s Mittelmeer uf Südeuropa und au öber d Alpe. Doch flüügt er nöd zrugg und sterbt im Winter. Er isch ufem Feld und im Garte aztreffe.

Di vordere Flögel vom Tootechopf sind dunkelbruu und äänlich wiene Bommrinde gfärbt, d Hinderflügel hellbruu mit dunkelbruune Straiffe. Ufem Chopf isch e Muster wo anen Tootechopf erinneret. De Liib isch geelschwarz gringlet miteme blaue Mittelstraiffe ufem Rugge. Er erraicht e Länge vo 60 mm und het e Spannwiiti vo 120 mm.

Di erscht Generatioo vom Tootechopf flügt im Aprile oder Mai vo Nordafrika oder Südeuropa öber d Alpe und lait sini Aier. D Raupe schlüüffet im Juli und verpuppet sich im uusgeende Augste tüüff i de Erde. Di zwoot Faltergeneratio flügt denn abem September und verfrüürt im Oktoober, ooni as si Jungi gmacht het. Z Afrika bildet de Tootechopf im Joor zwoo oder drai Generatione.

De Tootechopf ernäärt sich vor alem vo Säft, wo us de Bömm sickeret. Er dringt aber au gern i Biinestöck ii und und suugt de Hung us de Wabe, werd debii aber hüüffig vo de Biili töödt. Bi Gfoor chönd Tootechöpf e Zirpgrüüsch mache.

D Raupe wered bis 130 mm lang und hend e chiliises s-förmigs Schwänzli. Si sind maistens geel, chönd aber au grüe oder bruu sii. Uf jedem Segment isch en schwarze Tupfe, auch s Muul isch schwarz. D Raupe isch uf Nachschattegwächs spezialisiert, so uf d Herdöpfelstude ("Solanum tuberosum"), s Tollchriesi ("Atropa sp."), de Stechöpfel ("Datura sp.") oder de Bocksdorn ("Lycium barbarum").




</doc>
<doc id="35517" url="https://als.wikipedia.org/wiki?curid=35517" title="Otto Gröger">
Otto Gröger

Dr Otto Gröger (* 4. Augschte 1876 z Reichenau an der Rax (Nidereschtrych); † 19. Augschte 1953 z Gmunden (Obereschtrych), isch e eschtrychisch-schwyzerische Dialäktforscher, Titularprofessor an dr Universitet Züri, Redakteur un speter faktische Chefredakteur am Schwyzerische Idiotikon gsii.

Dr Gröger isch anne 1876 z Nidereschtrych as Suhn vum Franz Gröger, eme Bankdirektor, un dr Maria geb. Callmus uf d Wält chuu. Är isch z Wien uf d Volksschuel un het dert am Gymnasium am Schottenstift d Matura gmacht. Noch eme zwaijehrige Militerdienscht het er sich anne 1897 an dr Universitet Züri immatrikuliert un het Germanistischi Linguischtik, Angelsächsischi Sproch un Literatur un Psychologi studiert. Anne 1909 het er bim Albert Bachmann promoviert mit ere Arbet iber di althochdytsch un altsächsisch Kompositionsfueg.

Ab 1911 isch er Redakteur, ab 1913 «Bureauchef» bim Schwyzerische Idiotikon gsii. Noch em Dod vum Albert Bachmann 1934 het er bis änds 1950 as faktische Laiter vu dr Werterbuechstell («Chef des Reaktionskollegiums», wie s im Johresbricht 1950 haißt) gwirkt. Dr Laitend Usschuss hätt zwor lieber dr Wilhelm Wiget, dr Walter Henzen oder dr Manfred Szadrowsky as starche Chefredakteur gseh, aber die händ nid chenne oder nid welle. Dr Usschuss het aber duregsetzt, as dr Eduard Schwyzer bis zu sym Dod 1943 alli Artikel vo dr Redaktore het chenne yberprieffe. – Noofolger as Redakteur isch dr Kurt Meyer und as Chefredakteur dr Hans Wanner woore.

Dr Otto Gröger isch au Mitgrinder vum Phonogramm-Archiv vu dr Universitet Züri gsii un vu 1913 bis 1936 au dr tächnisch Laiter dervu. Fir s Phonogramm-Archiv het er e Huffe Tonbandufnahme vu Schwyzer Mundarte gmacht. Syter anne 1921 isch er au Privatdozänt fir germanischi Philologi an dr Universitet Züri gsii, ab 1927 Titularprofessor.

Anne 1913 het er sich z Chüsnecht yyburgere loo. Syy Frau isch d Elsa geb. Wolfsgruber gsii, d Tochter vum ene Birgermaischter vum eschtryychische Gmunden.



Zur Pänsionierig und zum Hiischyyd (Uuswahl):



</doc>
<doc id="35524" url="https://als.wikipedia.org/wiki?curid=35524" title="Kischinau">
Kischinau

Chișinău [] (dütsch Kischinau oder veraltet "Kischenau/Kischinew", gagausisch "Kişinöv", russisch "Кишинёв/Kischinjow" isch d Hauptstadt vo dr Republik Moldau.

D Stadt het e Flechi vo 120 km². Si isch mit öbbe 664'700 Iiwohner (was 13 Brozänt vo dr Bevölkerig vom Land isch; ) d Stadt, wo am mäiste Lüt läbe im ganze Land.
Kischinau wird zum erste Mol im 15. Johrhundert erwähnt, wo s zum Osmanische Riich ghört het. Im Friide vo Bukarest 1812 isch s an Russland gfalle. Im 19. Johrhundert het sich d Stadt stark afo vergöössere und si isch e wichdigs Zentrum vom osteuropäische Juudedum worde. 

Um 1900 si fast d Helfti vo dr Bevölkerig Juude gsi. Die zaristischi Gheimpolizei Ochrana het dr Antisemitismus gföörderet und im April 1903 si fast fufzig Juude im ene Pogrom ermordet worde. Dä isch as "Pogrom vo Kischinjow" in dr Bress uf dr ganze Wält kritisiert worde. 1905 isch s wider zu Unruehje cho, und Liberali, Sozialdemokrate und Juude si aagriffe worde. Das het drzue gfüehrt, ass e grossi Zahl vo Juude uf Amerika und Palestina usgwanderet si.

Kischinau isch am 10. Novämber 1940 im ene starke Ärdbeebe däilwiis zerstört worde und im dütsch-sowjetische Chrieg, wo am 22. Juni 1941 aagfange het, fast vollaständig em Äärdboode gliichgmacht worde. am 17. Juli 1941 isch si vo dr dütsche Wehrmacht und ihre rumänische Verbündete erooberet worde. Denn het e Massemord an de Juude aagfange und öbbe 10'000 Juude si umchoo, die Überlääbende si im ene Ghetto iigschlosse worde. Das isch am 4. Oktober 1941 gruumt worde und d Juude si uf Doodesmärsch uf Transnistrie driibe worde. 65'000 Jude hai vor em Chrieg z Kischinau gläbt und vo deene si 53'000 umchoo. Im August 1944 het die Rooti Armee Kischinau zruggerooberet.

Im Friidensverdraag vo Bariis vo 1947 het Rumänie anerkennt, ass Bessarabie Däil vo dr Sowjetunion sig, und Kischinau isch d Hauptstadt vo dr Moldauische Sozialistische Sowjetrepublik worde. Im Friide isch d Stadt wider ufbaut worde und isch vo 134'000 Iiwohner im Joor 1950 uf 676'700 Iiwohner im Joor 1991 gwaggse. Wo am 27. August 1991 d Moldau sich unabhängig vo dr Sowjetunion gmacht het und d Republik Moldawie usgrüeft worden isch, isch Kischinau d Hauptstadt vo dr nöje Republik worde.


</doc>
<doc id="35525" url="https://als.wikipedia.org/wiki?curid=35525" title="Anna Aaron">
Anna Aaron

D Anna Aaron (* 29. Januar 1985 z Basel; bürgerlig "Cécile Meyer") isch e Schwizer Singer-Songwriterin und Pianistin.

S DRS-Brogramm "Virus" het ihri Muusig beschriibe als Folkmuusig mit ere Bandbreiti, wo vo melodisch über düster bis dramatisch gieng.
D Anna Aaron isch z Ängland, in Asie und Neuseeland ufgwaggse. Si het Germanistik und Philosophii studiert und ihri musikalischi Karriere in ere Band aagfange. 2009 het si bim Lausanner Label "Two Gentlemen" mit ere Fründin "I'll Dry Your Tears Little Murderer" ufgnoh und so ihr Debüt as Solokünstlere gmacht. Im Februar 2011 isch d Single "King Of The Dogs" uusechoo, mit Airplay unter anderem uf Radio SRF 3. Ihr Debüt-Album isch im August uusechoo und het dr Ditel "Dogs in Spirit".

2009 und 2010 isch d Anna Aaron für e Basler Pop-briis nominiert worde. 2010 het si dr Haupt-Förderbriis vo dr „RegioSoundCredits“ überchoo.




</doc>
<doc id="35530" url="https://als.wikipedia.org/wiki?curid=35530" title="Sechsfleck-Widderchen">
Sechsfleck-Widderchen

S Bluettröpfli ("Zygaena filipendulae") isch e chliine tagaktive Falter und ghört zo de Widderli ("Zygaenideae").

S Bluettröpfli isch in Europa wiit verbraitet. S mag sunigi Magerwise, chunt aber au i Flachmoor und uf de Haide vor. S sugt vor alem a de Blüete vo Knautie ("Knautia"), Gaisszötteli ("Centaurea"), Tistle ("Carduus") oder Tüüfelsabbiss ("Succisa pratensis").

S Bluettröpfli isch 18 mm lang und het e Spannwiiti vo 30-40 mm. S het Blaui länglichi Flügel mit sechs bluetroote Tupfe. De Körper isch blau-schwarz gringlet und het ufem Rugge e roote Tupf.

Bim Bluettröpfli tuet d Raupe öberwintere. Si verpuppt sich im Juni. Puppe hanged a Stengle und Gräässhälm. De Falter schlüüfft im Juli. D Aier wered im uusgeende Juli oder afangs Augste glait. Nocheme Monet schlüffet d Raupe, wo bis zom Winteraafang fressed.

Di dicki Raupe werd zwösched 20 und 25 mm lang. Si isch grüegeel und het e Doppelstraiife mit schwarze Tupfe ufem Rugge.
Si isch uf de Schlössli ("Lotus corniculatus") und uf d Chronwicke ("Coronilla") spezialisiert.

Zur Ziit sin 25 Unterarte bekannt.




</doc>
<doc id="35597" url="https://als.wikipedia.org/wiki?curid=35597" title="Albert Bachmann (Philologe)">
Albert Bachmann (Philologe)

Dr Johann Albert Bachmann (* 12. Novämber 1863 z Hüttwyyle; † 30. Jänner 1934 z Samaade, Burger vu Hüttwyyle) isch e Schwyzer Dialäktforscher, Professor fir germanischi Philologi an dr Universitet Züri, ab 1892 Redakteur un ab 1896 bis zue syym Dod Chefredakteur am Schwyzerische Idiotikon gsii.

Dr Albert Bachmann isch anne 1863 as Suhn vum Thurgauer Buur Johann Ulrich Bachmann (1830–1897) un dr Maria Elisabetha geb. Haag (1828–1903) uf d Wält chuu.

Är isch vu 1869 bis 1875 uf d Elementarschuel un 1875–1878 uf d Sekundarschuel z Hüttwyyle gange, bim Ortsbfaarer Schaltegger het er altsprochlige Unterricht iberchuu. Vu 1878 bis 1881 isch er uf d Kantonsschuel Frauefeld gange, wu bi ihm dur syy Dytsch- un Gschichtslehrer Johannes Meyer s Inträssi an Volk un Sproch gweckt woren isch.

An dr Universitet Züri het dr Bachmann vu 1881 bis 1886 Germanischi Philologi un Verglychendi Sprochwisseschaft studiert, akademischi Lehrer vu ihm sin dr Friedrich Haag (Altbulgarisch, Russisch), dr Adolf Kaegi (Sanskrit, griechischi Grammatik, verglychendi Syntax), dr Alois von Orelli (dytschi Staats- un Rächtgschicht), dr Heinrich Schweizer-Sidler (Verglychendi indogermanischi Sprochwisseschaft), dr Ludwig Tobler (Germanischi Philologi) un dr Jakob Ulrich (Altfranzesisch) gsii. Am 9. Jänner 1886 het er promoviert bim Schweizer-Sidler un bim Tobler mit dr Arbet "Beiträge zur Geschichte der schweizerischen Gutturallaute". 

Vu 1886 bis 1896 het er as Dytschlehrer am Gymnasium Züri gschafft. Anne 1891 het er sich habilitiert, as Arbet derfir isch syyni kritisch Edition "Deutsche Volksbücher aus einer Zürcher Handschrift des fünfzehnten Jahrhunderts" akzeptiert wore, syy Habilitationsvordrag isch zum Thema "Der i-Umlaut in den germanischen Sprachen mit vorzüglicher Berücksichtigung des Hochdeutschen" gsii.

Im Johr 1892 isch er Redakteur am Schwyzerische Idiotikon wore un 1896 Noofolger vum Friedrich Staub as Chefredakteur vu dem Wäärch. Im nämlige Johr, 1896, isch er as Noofolger vum Ludwig Tobler usserorderlige Profässor fir germanischi Philologi an dr Universitet Züri wore, ab 1900 bis zum WS 1931/32 derno ordelige Profässor fir germanischi Philologi. 1902–04 isch er Dekan vu dr Philosophische Fakultet gsii. No syre Pensionierig het er no vu 1932 bis 1934 as Honorarprofässor glehrt.

Dr Albert Bachmann het zwaimol ghyrote, anne 1886 d Emilie geb. Bachmann (1865–1908) un anne 1914 d Martha geb. Blumer (1886–1977). Syni ainzig Dochter, d Hilde, isch d Frau wore vum Dialäktolog un Anglischt Eugen Dieth.

Forschigsschwärpinkt vum Bachmann sin vor allem mittelhochdytschi Sproch un Literatur, Dialäktologi un Dialäktgeografi gsii. Lehrschwäärpinkt sin Gotisch, Althochdytsch, Altsächsisch, Mittelhochdytsch, Gschicht un Grammatik vu dr dytsche Sproch un Namekund gsii.

Dr Bachmann het di wisseschaftlig Raie "Beiträge zur schweizerdeutschen Grammatik" (BSG), mit insgsamt 20 Bänd, rusgee. Im Johr 1909 het er zämme mit em Romanischt Louis Gauchat s Phonogrammarchiv vu dr Universitet Züri grindet.

1916 hät er a dr Komferänz vu de kantonale Vermässigsufsichtsbiamte z Bärn en Vorschlag gmachd, das me d Fluernämme uff de Landcharte nimme sell uff Hochdytsch, sunder imene gmässigte Schwyzerdytsch schrybe. Är isch dozmol noni durechoo, aber zwänzg-dryssg Johr spöter hed dr Guntram Saladin, wo au am Schwyzerischen Idiotikon gschaffd hed, däm Aalige zum Durchbruch vrhulfe.

Im Jänner 1920 isch dr Bachmann im Udfdrag vum Bundesrot dr offiziäll Schwyzer Verdrätter an dr zwischestaatlig Rächtschrybkomferänz z Berlin gsii.

Schueler vu ihm sin dr Heinrich Baumgartner, dr Walter Henzen, dr Rudolf Hotzenköcherle, dr Manfred Szadrowsky, dr Albert Weber, dr Wilhelm Wiget, dr Paul Zinsli un vil ander gsii.

Für sys Schaffe het dr Bachmann e Fäschtschrift überchoo: "Festschrift Albert Bachmann zu seinem sechzigsten Geburtstag am 12. November 1923, gewidmet von Freunden und Schülern." Deutscher Sprachverein, Berlin 1924 (= "Zeitschrift für Deutsche Mundarten" 19). Ufsätz hen gschribe dr Peter Schild, dr Manfred Szadrowsky, dr Karl Bohnenberger, dr Louis Gauchat, dr Otto Gröger, dr Walter Henzen, dr Eduard Hoffmann-Krayer, dr Johann Ulrich Hubschmied, dr Jakob Jud, dr Ernst Ochs, dr Eduard Schwyzer, dr Samuel Singer, dr Emil Steiner, dr Wilhelm Wiget un dr Ferdinand Wrede.

Dr Nooloss vum Albert Bachmann lyt in dr Handschriftenabdailig vu dr Zentralbibliothek Züri un im Archiv vum Schwyzerische Idiotikon.

Dr Albert Bachmann isch Mitglid vu dr Studänteverbindig "Zofingia" gsii, vu 1881 bis 1886 Aktivmitglid vu dr Sektion Züri, im Sumersemeschter 1884 Presidänt un 1885/86 Zentralpresidänt.







</doc>
<doc id="35598" url="https://als.wikipedia.org/wiki?curid=35598" title="Baldenweger Buck">
Baldenweger Buck

Dr Baldeweger Buck isch e hoch Buckel im Schwarzwald rund 900 m nordeschtlig vum Fälbeg.

Dr blutt Rucke fallt no Weschte, Norde un Oschte gääch ab in d Däler drumrum. No Side goht er mit eme gringe Hecheverluscht in e flache, hoche Sattel iber, wu dr Baldeweger Buck mit em Fäldbeggipfel verbindet.

Mit syre gringe Dominanz vu 520 m un ere Schartehechi vu nume 7,7 m gegeniber em Fälbeg wirkt dr Baldeweger Buck nit as aigeständigi Hebig, derfir as Näbegipfel vum Fälbeg. Wäge däm wird in dr Regle dr niderer aber prominenter Seebuck as zweethegschte gipfel vum Schwarzwald gnännt.

Iber dr Baldeweger Buck fiert e markierte Wanderwäg vum "Rinke" iber d "Baldeweger Hitte" zum Fälbeggipfel.



</doc>
<doc id="35609" url="https://als.wikipedia.org/wiki?curid=35609" title="Der König der Löwen">
Der König der Löwen

Der König der Löwen (Originaltitel: "The Lion King") isch en Zeichetrickfilm vo Disney, wo 1994 erschine isch. Im Jahr 2011 isch e 3D-Fassig vom Film id Kinos cho.

De Simba isch en Junge Loi, wo spöter emal de Platz vo sim Vater als König vo de Loie inä wird. De Simba mag chum warte und wär am liebschte jetzt scho König. Es wäri alles guet, wenn da nöd de bösi Onkel vom Simba, de Scar wär. Dä wot nämli au König si. Er versuecht, de Simba und sin Vater mit enere Lischt usem Wäg zrume.

Er verzellt em Simba vom Elefantefriedhof, wo am Rand vom Königriich liet. De Simba wot das sofort gseh, obwohl er weiss, dass er nöd det ane törf. Zäme mit siner Fründin Nala schliecht er sich defo, wo grad niemer lueget. Uf em Friedhof isch es recht unheimlich. Drü Hyäne begäned ine, wo versuched di beide chline Loie zfrässe. Zum Glück chunnt de Mufasa, em Simba sin Vater, grad na rächtziitig zum die zwei z'rettä. Am Scar sin Plan isch gschiiteret, aber er het scho wieder e noi Idee.

Er verspricht em Simba en Überraschig, wenn er ufem Felse i de Schlucht wartet. De Scar schlicht sich defo und git sine Hyene es Zeiche. Scho schüched si e Gnuherde uf, wo de Simba söll vertrampe. De Mufasa rettet sin Sohn, rutscht aber vo de steile Wand ab und stirbt. De Scar rett em Simba i, dass es sini Schuld isch. Will er sich nöd traut zu siner Mueter zrugg zgah, lauft er devo.

Nach emene lange Marsch trifft de Simba de Timon und de Pumba, es Erdmännli und es Warzeschwein. Er bliibt bi ine und lebt nach em Motto "Hakuna Matata", was sovil bedütet wie "keini Sorge". Nach vilne Jahr, de Simba isch i de Zwüscheziit zumene stattliche Leu worde, taucht e Loin uf, wo de Pumba jagt. De Simba schützt sin Fründ und er merkt, dass die Loiefrau sini Fründin Nala isch.

D'Nala überredt de Simba zrugg zcho. Er wot zerscht nöd, will er Angscht het, si wär bös uf in, wenn si erfahre würd, dass er gschuld isch am Tod vo sim Vater. Schliesslich chunnt er aber doch mit und sie schtürzed d'Herrschaft vom Scar. De Simba wird jetzt König.


</doc>
<doc id="35613" url="https://als.wikipedia.org/wiki?curid=35613" title="Universität Luzern">
Universität Luzern

D Universidät Luzärn het 2790 Studierendi im Diplom-, Bachelor- und Masterstudium und 326 im Doktoratstudium und ghört zu de chliinste Hochschuele in dr Schwiz (Stand; Herbst 2015). In gwüsse Beriich, öbbe mit ihrem Instidut für Jüdisch-Christligi Forschig, gniesst si aber doch internationals Aaseh.

Sit öbbe 1600 git s z Luzärn Studiegäng für Filosofii und Theologii. Di Theologisch Fakuldät gilt as di ältischti katholisch-theologischi Lehr- und Forschigsinstituzion vo de Schwiz. Langis Zyt isch s Studium nu im Priesterseminar vom Bistum Basel bi de Hofkirche möglich gsi. 1938 isch di Theologisch Fakuldät gründet worde und hät Rümlichkaite i de Stadt bezoge. 1964 isch i de Folg vom 2. Vatikanische Konzil s "Katechetisch Institut Luzärn" (KIL) gründet und de Theologische Hochschuel understellt worde. De Profässer Clemens Thoma hät 1981 s "Institut för Jüdisch-Christlichi Forschig" (IJCF) gründet. 1993 hät me di Gäisteswüsseschaftlichi Fakuldät gründet. Sit 2001 gits näbe dr Theologische Fakuldät und dr Kultur- und Sozialwüsseschaftlige Fakuldät (früehner Gäisteswüsseschaftligi Fakuldät) au e Rächtswüsseschaftligi Fakuldät, wo hüte 1300 Studänte het und die grössti isch an dr Uni. Denn chunnt die Kultur- und Sozialwüsseschaftligi Fakuldät mit öbbe 900 und die Theologischi Fakuldät mit öbbe 250 Studänte.

En Universidät isch d Hoochschuel Luzärn erst 2001 worde, wo si die Rächtswüsseschaftligi Fakuldät ufdoo het. Im August 2004 isch Katechetisch Institut zum Religionspädagogische Institut (RPI) worde. Sit em Septämber 2011 befinde sich alli Fakuldäte und Instidut am ene zentrale Standort an dr Frohburgstrooss 3, wo früehner s Bostbedriibsgebäud gsi isch.

Alli Studiegäng vo dr Universidät Luzärn si zwäistuefig. Noch säggs Semester schliesse die Studierende mit em Bachelor ab. Noch non emol drei bis vier Semester bechömme si dr Master. D Studieläistige wärde mit "Credit Points" gmässe.

An dr Theologische Fakuldät cha mä kaddolischi Theologii im Bachelor und Master studiere. Die Kultur- und Sozialwüsseschaftligi Fakuldät bietet Bachelor- und Master-Studiegäng in de Fächer Gschicht (Schwizer Gschicht vom Middelalter und dr Nöizit/Modärne; Allgemäini Gschicht vom Middelalter und dr Nöizit/Modärne), Judaistik, Filosofii, Bolitikwüsseschaft, Religionswüsseschafte, Kultur- und Soyialantropologii, Bolitischi Ökonomii und Soyiologii aa. Au an dr Kultur- und Sozialwüsseschaftlige Fakuldät cha mä die integrierte Studiegäng Gsellschafts- und Kommunikationswüsseschafte und Kulturwüsseschafte bsueche. Die Rächtswüsseschaftligi Fakuldät bietet Bachelor- und Masterstudiegäng im Fach Rächtswüsseschaft aa.

Im Früehlig 2006 het s Stimmvolk vo dr Stadt Luzärn en Umzonig vom Grundstück und e Standortbiidraag vo acht Millione Schwizer Franke beschlosse. Im Novämber 2006 het dr Suverän vom Kanton für e Umbaukredit vo öbbe 140 Millione Schwizer Franke gstimmt. D Umbauarbeite häi 2007 aagfange und si 2011 fertig gsi. Im Septämber isch d Universidät zämme mit dr Pedagogische Hochschuel Zentralschwiz vo ihre alte Standort, wo über die ganzi Stadt verdäilt gsi si, in s ehemolige, umbaute Bostgebäud bim Bahnhoof Luzärn züüglet.



</doc>
<doc id="35615" url="https://als.wikipedia.org/wiki?curid=35615" title="Mustermesse Basel">
Mustermesse Basel

D Mustermäss Basel (churz «muba») isch e jöhrligi Mäss-Veraastaltig in dr Schwizer Stadt Basel. In dr Umgangssprooch säit mä hüfig em au em Mässgländ esoo, au wenn dört au anderi Mässe as d «muba» stattfinde (z. B. Baselworld). An dr Glasfassade vo dr Halle 2 hets e groossi Uhr, wo zum Wohrzäiche vo dr Mäss worden isch (e gliichi Uhr befindet sich im Chraftwärk Birsfälde). Sit 2003 stoht am Mässblatz dr Mässdurm, wo mä scho vo witem cha gseh und won esoo zum zwäite Wohrzäiche vo dr Mäss worden isch.

D «muba» beläit hützudags alli drei Stöck vo dr Halle 2 und dr ersti Stock vo dr Halle 1. Jedes Joor zieht si über 300'000 Bsuecher aa us dr Schwiz, us Süddütschland und Frankriich und isch immer no die grössti Publikumsmäss in dr Schwiz.

S Mässgländ vo dr Mäss Basel bietet uf fümf Halle, wo rund um e Mässblatz verdäilt si, en Usstelligsflechi vo 132'000 m², e Kongrässzentrum mit 16 Kongräss- und Komferänzrüüm, e Musical Theater mit 1500 Sitzblätz und e Parkhuus mit 1600 Blätz. 

As Waremäss git d Mustermäss de Usteller d Möglikäit, Nöjigkäite us verschidnige Beriich vom Detailhandel vorzstelle. D «muba» findet jedes Joor im Früehlig statt. Am Eröffnigsdaag chönne alli Lüt, won e Blaggedde vo dr Basler Fasnacht kauft ha, gratis iine.
Sehr beliebt isch früehner d «Länder»-Abdäilig gsi, wo sich verschidigi Länder us dr ganze Wält häi chönne bresentiere. Uf dr äinte Site si dört dradizionelli, uf dr andere Site aber au innovativi Ware vorgstellt und verchauft worde. Bi jeder Mäss het s e «Gastland» gee, wo dütlig meh Usstelligsflechi überchoo het as die andere. Sit Aafang 2000 git s die «Länder»-Abdäilig in dere Form aber nüme. S «Gastland» isch aber immer no e wichdige Bestanddäil vo dr muba. Im Johr 2011 isch Egypte an dr «muba» verdräte gsi.

Am Aafang vo dr 1990er Joor het in dr Mäss Basel d Kompiutermäss Orbit stattgfunde; spööter isch si uf Züri verleit worde.

1916 het dr Basler Regierigsroot beschlosse, z Basel e Mustermäss z organisiere und im Joor druf het die ersti Mustermäss stattgfunde. 1920 isch d Gnosseschaft "Schweizer Mustermesse" gründet worde und 1926 si die erste definitive Mässehallene uf em hütige Mässgländ eröffnet worde. Noch em Zwäite Wältchrieg isch d Mäss erwiteret worde: 1953 het mä aagfange, die zwäiti Mässhalle baue und 1965 isch d Halle 3 fertig worde. 1973 isch die ersti Uhre- und Schmuckmäss organisiert worde, wo hüte under em Naame Baselworld bekannt isch. 1984 isch s Kongrässzentrum Basel eröffnet worde. 1998/99 isch d Halle 1
nöj baut worde. Denn het d muba sich noch Partner afo umluege und 2001 het si sich mit dr Mäss Züüri zur "MCH Messe Schweiz AG" zämmegschlosse und 2009 häi si dr Name zu "MCH Group AG" gänderet.

D Halle 2, s Rundhoofgeböid, isch 1954 vom Archidekt Hans Hofmann baut worde und zelt hüte zu de dänggmolgschützte Baasler Kulturgüeter, wo nazionali Bedütig häi.



</doc>
<doc id="35619" url="https://als.wikipedia.org/wiki?curid=35619" title="Baselworld">
Baselworld

D Baselworld isch e Mäss für d Uhre- und Schmuckindustrii, wo am wichdigste isch uf dr ganze Wält. Si findet jedes Joor im Früehlig z Basel in dr Mustermäss statt.

Mä füehrt drbii d Nöjhäite in de Beriich Uhre, Schmuck, Edelstäi und verwandte Branschene. Es git Broduzänte in dr Uhre- und Schmuckbransche wo nume an dr Baselworld usstelle. 

Sit 2004 het d Mäss en Usstelligsflechi vo brutto 160.000 Kwadratmeter. 2008 si 106'800 Bsuecher us 100 Länder cho zum d Waare vo 2'087 Usteller us 45 Länder cho aaluege. 2'981 Schurnaliste us 70 Länder si an dr Mäss gsi.

Die ersti Uhre- und Schmuckmäss goht uf s Joor 1917 zrugg, wo si e Däil vo dr Basler Mustermäss gsi isch. 1931 het d Mäss en äigene Pavillon überchoo. Im Joor 1963 isch si in e neue Pavillon, wo grad erst baut worden isch. Erst 1972 häi an dr Mäss usländischi Ussteller chönne mitmache, zerst si si us Dütschland, Frankriich, Groossbritannie und Italien choo, vo 1986 het s au ussereuropäischi Usteller gee. 

1973 het d Mäss dr Name "Europäische Uhren- und Schmuckmesse" (EUSM) überchoo. Vo 1983 aa het si äifach "BASEL 83" etc. ghäisse, vom Joor 2000 aa isch s "Basel2000" usw. gsi. Sit 2003 isch dr offiziell Name "Baselworld".



</doc>
<doc id="35620" url="https://als.wikipedia.org/wiki?curid=35620" title="Nagelfleck">
Nagelfleck

De Nagelfleck ("Aglia tau") isch e groosse tagaktive Falter.

De Nagelfelck chunnt i ganz Europa vor, ussert im nördliche Skandinavie und im südliche Mittelmeerruum. Er lebt i Bueche- und Mischwälder.

De Nagelfleck het e Spannwiiti vo 50 bis 65 mm, sini Flögel sind oraasch und hend e schwarze Soom mit je amm schwarze Fleck miteme wiisse Tupfe i de Mitti. Au de Körper isch oraasch. Wiibli sind echli gröösser und hend e brüünlichi Grundfarb.

Im Aprile schlüüfft de Nagelfleck us de Puppe. D Wiibli hocked im Underholz und locket mit em Duft d Mandli aa, wo nööch öberem Bode umeflüüget. Si nemed kai Naarig zu sich sondern lebed numeno vo de Vorrööt, wo si sich as Raupe agfresse hend. Noch de Paarig sterbed si. D Wiibli leged d Aier a Buechestämm. D Raupe schlüüffet im Mai und chresmlet denn de Stamm duruuf und fressed d Blätter. Vor de Verpuppig im Augste wered Raupe dunkelroot, chletteret uf de Bode abe und verpuppet sich i Erdlöcher, wo si öberwinteret und im April as Falter schlüüffet.

D Raupe sind dick und wered 50 mm lang. Si sind grüe und hend e wiisse Straiffe uf de Siite. Si lebt uf Bömm, vor alem uf de Bueche ("Fagus sylvatica"), aber au Bilche ("Betula"), Erle ("Alnus"), Aiche ("Quercus"), Wide ("Salix"), Linde ("Tilia") und uf em Öpfel- und Berebomm.




</doc>
<doc id="35621" url="https://als.wikipedia.org/wiki?curid=35621" title="Münzenmesse Basel">
Münzenmesse Basel

D Basler Münzemäss isch e Mäss für Numismatik und e Münzebörse, wo jedes Johr im Januar vo dr "World Money Fair AG" z Basel veraastaltet wird. Si findet im Kongrässzentrum vo dr Mustermäss statt.

1972 het d «Organisation Europäischer Münzen-Börsen» (OEMB), wo vom Luzärner Albert Beck gründet worden isch, z Basel die «Ersti Internationali Münzebörse» veraastaltet, wo sich spööter zur «Europa-Münzenbörse» und schliesslig zur «World Money Fair» entwigglet het. Sit 1981, wo d Royal Canadian Mint an dr Münzemäss Basel mitgmacht het, hai immer meh staatligi Bräägstette afo mitmache für zum ihri nöiste Brodukt vorfüehre. Hützudags sis öbbe fufzig. 2006 isch d «World Money Fair» uf Berlin züüglet.

2011 het d Basler Münzemäss ei Wuche noch dr World Money Fair z Berlin stattgfunde. Uf 160 Disch si drbii Münze, Medallie und Gäldnoote us alle Zite und vile Länder usgstellt worde, wie au Fachbüecher und alles, won esoo zur Numismatik ghöört.



</doc>
<doc id="35623" url="https://als.wikipedia.org/wiki?curid=35623" title="Republik Gersau">
Republik Gersau

D Republik Gersau isch vom spoote Middelalter bis zur Restauration e chliini Republik im Gebiet vom hütige Kanton Schwyz gsi.

D Gersauer si de Äidgenosse immer nooch gstande und hai 1386 an ihrer Site bi dr Schlacht vo Sämpach gege d Habsburger kämpft.
1390 het sich d Gmäind Gersau vo dr Vogteigwalt, wo in de Händ vo de Luzärner Johann, Peter and Agnes von Moos gsi isch, und dr habsburgische Verpfändig für 650 Pfund in Pfennig freikauft. D Vogtei, d Rächtssprächig und d Stüürgwalt si an d Gersauer gange. 1433 het Gersau z Basel d Riichsummiddelbaarkäit vom Kaiser Sigismund, wo alli alte Freihäite, Rächt und Brivilegie bestätigt het, überchoo. Es isch so die chliinsti riichsfreiji Republik – s Gmäindigebiet isch nume 24 km² grooss gsi – worde. Es het sich mit dr Äidgenosseschaft verbündet und wird as Schutzort zu de Zuegwandte Ort zelt. 

1798 isch Gersau e Bezirk im Kanton Waldstette in dr Helvetische Republik worde. Wo die zämmebrochen isch, het d Mediationsakte us Gersau e Bezirk vom Kanton Schwyz gmacht. Denn isch d Gersauer Republik vo 1814 aa non e baar Joor sälbständig gsi. 1817 het denn d Daagsatzig, gstützt uf d Beschlüss vom Wiener Kongräss und uf e Bundesverdraag vo 1815, gegen e Wille vo de Gersauer beschlosse, ass d Republik vom 1. Januar 1818 aa dr säggst Bezirk vom Kanton Schwyz wurd. D Gmäind het so ihri Sälbständikeit verloore, aber e Sonderstellig im Kanton Schwyz überchoo, wil si en eigene Bezirk bildet het.

Vo 1722 bis 1817 het z Gersau jedes Joor d Feckerchilbi stattgfunde, wo sich die Jenische z Gersau droffe hai. Die het mä jüngst, wo mä "650 Joor Republik Gersau" gfiirt het, wiiderbeläbt.



</doc>
<doc id="35627" url="https://als.wikipedia.org/wiki?curid=35627" title="Drei Bünde">
Drei Bünde

Die Drei Bünd si e Freistaat im Gebiet vom hütige Schwizer Kanton Graubünde gsi, wo im 14. und 15. Johrhundert entstande isch und bis zum Zämmebruch vo dr Alte Äidgenosseschaft 1798 existiert het.

Es isch e Bund vo drei Däilstaate gsi: dr "Gotteshuusbund", dr "Oberi" oder "Graui Bund" und dr "Zähgrichtbund".

Die höggsti Gwalt im Staat isch dr Bundsdaag gsi, wo sich us 66 Abgeordnete vo de Grichtsgmeinde zämmegsetzt het. Die Bundsdääg häi abwächselnd z Ilanz, z Chur und z Davos stattgfunde. Noch hütige Maassstääb si die Drei Bünd ehnder e Staatebund as e Bundesstaat gsi: Dr Gsamtstaat sälber het nume wenig Kompetänze gha, und braktisch alli staatlige Aagläägehäite häi d Grichtsgmäinde im ene Referendum entschiide.

Dr Gotteshuusbund () isch am 29. Januar 1367 z Chur gschlosse worde. Mit däm Bund het s sötte verhinderet wärde, ass s Huus Habsburg s Bistum Chur wurd überneh. D Underdaane vom Bischof, die sogenannte "Gotteshuuslüt", hai eso greagiert, wo dr Bischof Peter Jelito für e Ränte alli siini Bsitzige de Habsburger het welle überdrääge. D Urkunde isch vo de Abgsandte vom Domkapitel, vo de bischöflige Ministeriale, vo dr Stadt Chur und de bischöflige Gricht Domleschg, Schams, Oberhalbstäi, Oberengadin, Unterengadin und Bergell underschriibe worde. Spööter häi sich witeri Gricht aagschlosse, zum Bischbil 1408 s Puschlav und um 1450 die Vier Dörfer. Um s Underengadin, s Münsterdaal und dr oberi Vinschgau häi sich d Grafschaft Tirol und s Bistum Chur lang gstritte. Währed die erste bäide d Herrschaft vo de Habsburger as Grafe vo Tirol häi chönne abschüttle, isch s Gricht Undercalve 1618 as letschde Däil vom Vinschgau us em Gotteshuusbund usgschiide. Dr Hauptort vom Gotteshuusbund isch d Stadt Chur gsi.

Dr Gotteshuusbund het us elf Hoochgricht bestande:

Dr Oberi Bund oder Graui Bund (, "Ligia Grischa", sältener "La Grischa") isch as Reaktion uf zahlriichi Fehde und Chläichrieg zwüsche de Aadelsgschlächter Belmont, Sax-Misox, Rhäzüns, Vaz, Wärdebärg, em Chloster Disentis und em Bischof vo Chur entstande. 1424 si d Bündniss, wo sit 1395 zwüsche äinzelne Aadligen und deren ihre Underdaane in Trun as Obere oder Graue Bund bestande hai, uf ewigi Zite verlengeret worde. S höggste Amt vom Bund isch säll vom Landrichter gsi, wo alli zwäi Joor nöi gwehlt worden isch. D Wabbe vo de 72 Landrichter vom Graue Bund cha mä im Landrichtersaal vom Cuort Ligia Grischa gsee.

Dr Bund isch z Trun am 16. März 1424 under em Ahorn vo Trun beschwoore worde vom Abt und vom Gricht Disentis, vom Freiherr Hans Brun vo Rhäzüns für sich, siini Herrschaft Rhäzüns und d Gmäinde Safie, Tenna und Obersaxe, vom Hans vo Sax-Misox für sich und d Gricht Ilanz, Gruob, Lugnez, Vals, Castrisch und Flims, vom Groof vo Wärdebärg-Häiligebärg mit alle siine Underdaane und de Gricht Trins und Tamins, vo de Freie vo Laax und de Gmäinde im Rhiiwald und im Schams. No vor 1440 si d Herrschafte Löijebärg, Thusis, Tschappina und Heinzebärg drzuechoo; deene het dr Groof vo Wärdebärg-Sargans ursprünglig dr Biidritt verbote ghaa. 1441 het sich s Chloster Cazis aagschlosse, 1480 d Nochberschafte Mesocco und Soazza im Misox und 1496 als Letzte dr Groof vo Misox, dr Gian Giacomo Trivulzio, mit de Gricht Misox und Calanca. Dr Hauptort vom Graue Bund isch Ilanz gsi. 1778 isch dr Bund e letschts Mol erneueret worde, 1798 isch er as Däil vom alte Freistaat vo de Drei Bünd undergange.

Dr Oberi Bund het us acht Hoochgricht bestande:

Wo d Groofe vo Toggeburg usgstorbe si, hai sich deren ihri Underdaane im hütige Graubünde am 8. Juni 1436 zum ene Bund zämmegschlosse, für gegesitigi Hilf und ewigi Undrenntheit vo de Däilnähmer. Drbii gsi si die Zäh Gricht Belfort, Davos, Klosters, Castels, Schiers, Schanfigg (St. Peter), Langwies, Stroossbärg (Churwalde), Mäjefäld (Stadt und Schloss) und Neu-Aspermont (Hoochi Grichtsbarkeit über Jenins und Malans). Dr Hauptort vom Bund isch dr Fläcke Davos gsi. Au das Bündnis isch hauptsächlig gege d Expansion vo Habsburg noch Graubünde grichdet gsi.

Dr Zähgrichtbund () het us siibe Hoochgricht bestande:
Uf em 2'160 m hoche Dreibündestäi, im Alpgebiet vo de Gmäinde Domat/Ems, Tomils und Malix, lit dr gmäinsami Gränzpunkt vo de drei rätische Bünd. Dr Gränzstäi vo 1722 stoht hüte im Rätische Museum z Chur. 1915 het en d Sektion Rätia vom Schwizer Alpeklub mit eme zwäi Meter hoche Obelisk ersetzt.

Nit zu de Drei Bünd häi d Freiherrschafte Haldestäi und Tarasp ghöört. D Landesherre über d Herrschaft Rhäzüns si sit 1497 d Habsburger gsi, s Gericht Rhäzüns isch aber im Graue Bund bliibe.

Sit 1497/98 si die Drei Bünd as Zuegewandti Ort mit dr Äidgenosseschaft verbündet gsi. In de Mailänderchrieg hai si 1512 Worms (Bormio), Veltlin (Valtellina) und d Groofschaft Cleve (Chiavenna eroberet: s Val San Giacomo und Valchiavenna) gmäinsami Underdaanegebiet worde. Die Daalschafte si 1797 wider verlore gange. E Spezialfall isch d Bündner Herrschaft, wo die Drei Bünd 1509 as gmäinsami Herrschaft erworbe häi. D Gricht Mäijefäld und Neu-Aspermont si witerhi Mitgliider im Zähgrichtbund bliibe, so dass d Iiwohner gliichzitig Underdaane und Herre über sich sälber gsi si.

Die drei Bünd häi sich in de Joor 1367, 1424 und 1436 zämmegschlosse. Zerst hai si informell kooperiert, wie öbbe 1450 in dr Schamserfehde. Sit 1461 si gmeinsaami Daagige vo Boote vo alle drei Bünd beläit. Dr ängeri Zämmeschluss sig 1471 z Vazerol, eme Wiiler uf em Gmäindigebiet vo Brienz/Brinzauls, bassiert; en explizite, urkundlige Noochwiis drfür git s aber nid. 1499 het sich dr Rätisch Freistaat faktisch vom Häilige Römische Riich drennt und het sich denn im 16. Joorhundert zum ene bolitische Gebild entwigglet, wo im früehnöizitlige Europa einzigartig gsi isch. Er isch im früehje 17. Joorhundert nämlig dr äinzigi Territorialstaat in Europa gsi, wo sich uf e Kommunalismus as äinzigs Rächtfertigungsbrinzip gstützt het. D Bünder Gmäinde häi ihre Freistaat gründet, regiert und verdäidigt ufgrund vom Brinzip vo dr Kommuune as Nutzigsgnosseschaft. .

Mit em Bundesbrief vom 23. Septämber 1524 het dr Freistaat e Verfassig überchoo, wo bis zu siiner Uflösig gültig gsi isch. Die Drei Bünd si sit 1497 dur verschidnigi Verdrääg e gliichberächtigte Partner vo dr schwizerische Äidgenosseschaft gsi, formell as Zuegwandte Ort. In de Mailänderchrieg 1512 hai si im Süüde Underdaanegebiet erooberet: Chiavenna, Veltlin und Bormio.
Im Drissigjöörige Chrieg hai d Habsburger und d Franzoose um d Alpebäss kämpft und s Gebiet vo de Drei Bünd verwüestet.
1797 si die italiänische Underdaanegebiet an die Zisalpinischi Republik gfalle und ghööre hüte zu Italie. Die rätische Kärngebiet si 1799/1800 as Kanton Rätie zur Helvetische Republik choo und mit dr Mediationsakte 1803 as Kanton Graubünde zur Schwizerische Äidgenosseschaft.



</doc>
<doc id="35630" url="https://als.wikipedia.org/wiki?curid=35630" title="Pharyngaler Konsonant">
Pharyngaler Konsonant

Als Pharyngal bezeichnet mer in de Phonetik en Konsonant, wo mit de Zungewurzel un em Rache, de Pharynx, artikuliert wird.

Pharyngali Konsonante sin unter de Sprooche vo de Wält sehr sälte. Pharyngali Verschlussluut sin uss keinere Sprooch bekannt un es isch umstritte, ob die überhaupt anatomisch mögli sin. Pharyngali Frikativ sin dergege uss e paar Sprooche bekannt, vorallem in Nordafrika un em Mittlere Oschte, em Kaukasus un uss de Salish-Sprooche in British Columbia. Allerdings sin viili Phonetiker, wie de Peter Ladefoged hüt de Meinig, dass es sich bi de meischte Luut, wo als pharyngal beschrybe werde, eigetli um epiglottali Konsonante handlet. Epiglottali Konsonante werde no wyyter hinte im Rache bildet wie pharyngali Konsonante.

Es isch aber mindeschtens ei Sprooch bekannt, wo pharyngale un epiglottali Konsonante vonenand unterscheidet, un zwar de Dialäkt "Richa" vo de Sprooch Aghul uss Dagestan: "Euter" "vs." "Öpfel" and "Buuch" "vs." "Liecht".


</doc>
<doc id="35631" url="https://als.wikipedia.org/wiki?curid=35631" title="Oberzentrum">
Oberzentrum

Oberzentrum heißt in dr Ruumornig und dr Wirtschaftsgeografii e zentrale Ort vo dr höggste Stuefe noch em System vo de zentrale Ort vom dütsche Geograf Walter Christaller. Dr Begriff wird in dr Schwiz kuum brucht.

Mä definiert d Oberzentre und die übrige zentrale Ort in de Blään und Brogramm vo dr Land- und Regionalblaanig und jedes Bundesland het siini äigene Kriterie. Um en Oberzentrum ume het s im Allgemäine mehreri Mittelzentre, und um die ume git s Underzentre. Näben em Grundbedaarf und em periodische Bedaarf cha im ene Oberzentrum au dr spezifisch Bedaarf deckt wärde. Das umfasst näben em Infrastruktur- und Dienstleistigsaagebot in de Under- und Middelzentre bsundrigs:


Die genaui Funktione, won es Oberzentre sött haa, wird vo Bundesland zu Bundesland underschiidlig definiert, und es git au Abstuefige. So git s Oberzentre uf höggster Stuefe und uf niidriger Stuefe. Zum Bischbil si Köln und Düsseldorf in Nordrhii-Westfale Oberzentre vo dr höggste Stuefe, während zum Bischbil Krefeld en Oberzentrum vo dr niidrigste Stuefe isch. Es git au Middelzentre, wo däilwiis d Funktion vom ene Oberzentrum hai, aber nume e Däil vo dr Usstattig hai. Doppelzentre und Stadtverbünd, wo d Stedt wo drzue ghööre sich gegesitig ergänze, chönne zäme en Oberzentrum usmache.


</doc>
<doc id="35632" url="https://als.wikipedia.org/wiki?curid=35632" title="Cap und Capper">
Cap und Capper

Cap und Capper (Originaltitel: "The Fox and the Hound"), z Dytschland urspringlig unter em Titel Cap und Capper – Zwei Freunde auf acht Pfoten vereffentligt, isch e US-amerikanische Zaichetrickfilm vu dr Regisseur Ted Berman un Richard Rich vu anne 1981. Dr Film isch dr 24. lang Disney-Zaichetrick-Kinofilm un verzellt d Gschicht vu dr Fryndschaft zwischen em Fuchs Cap un em Hund Capper. Är basiert uf em Roman "Fuchsspur-Geschichte einer Feindschaft" (Originaltitel: "The Fox and the Hound") vum Daniel P. Mannix. 2006 isch d Furtsetzig "Cap und Capper 2" erschine, wu diräkt fir dr Video- bzw. DVD-Markt produziert woren isch. Dää spilt in dr Chindhait vu dr bode Hauptfigure.

Dr Cap, e verwaist Fuchsjungs, wird vu dr Witfrau Tweed ufzoge un schließt Fryndschaft mit em Capper, eme junge Jagdhund. Wun er greßer wird, leert dr Capper s Jage un begryft, dass au syy Frynd Cap zue dr Bytediert ghert. Derzue verdrage sich dr dr Jeger un d Witfrau Tweed nit guet mitenander. Zum Schutz wird dr Cap in e Wildreservat brocht, wun er sich in d Foo Vixie verliebt. Dr Capper un sy Heer jage dr Cap aber au im Reservat. Wu s ärnscht wird, merke di bede aber, dass Fryndschaft cha sterker syy wie usseri Zwäng.






</doc>
<doc id="35633" url="https://als.wikipedia.org/wiki?curid=35633" title="Ü">
Ü

S Ü (chliigeschriibe ü) isch e Buechstabe vom latiinische Alfabet und bestoht us eme U und eme Trema oder Umlut. Das het sich us eme U mit eme chliigschribnige E drüber (Uͤ) entwicklet. Säll E isch mit dr Zit zu zwäi Pünkt stilisiert worde.

Im dütsche Alfabet gits s Ü. Es cha as e langs Ü wie in "Füür" (IPA: ) und au as e churzes Ü wie in "schütze" (IPA: ) usgsproche wärde. D Ussprooch as verchürzts Ü (IPA: ) chunnt im Hoochdütsche nume in Fremdwörter vor.

S Ü isch e typische Buechstabe vo de Turksprooche, dört chunnt er in braktisch alle Latinalfabet as äigene Buechstabe vor (so z. B. im Türkische) und stoht für e Lut //. S Ү isch d Entsprächig vom Ü in Turksprooche, wo mit em kyrillische Alfabet gschriibe wärde, in dr arabische Schrift brucht mä je noch Sprooch s ٷ, ﯗ oder ۈ.

In de chinesische Umschriften Pinyin und Wade-Giles stoht s Ü ebefalls für e Lut //, und chunnt z. B. in de Schriftzäiche 玉 (Jade) und 雨 (Rääge) vor. Im Pinyin schribt mä mäistens U, wil s äifacher isch, usser, wenn s chönnt Verwäggslige gee. In däm Fall brucht mä Ü. In dr Wade-Giles Umschrift brucht mä immer Ü. Wil s uf chinesische Tastature käi Taste Ü git, schribt mä mäistens V, wo im Pinyin nit brucht wird.

Im Bortugiisische het mä früehner s Ü brucht, wenn mä e U, wo sust stumm gsi weer, hätt sölle uspräche - so spricht mä z. B. d Buechstabekombination "gue" as // us, aber "güe" as //. S Gliiche gältet au hüte no für s Katalanische und Spanische. Im Franzöösische chunnt s Ü nume in e baar Äigenäme wie "Vogüé" vor.

Im estnische Alfabet bezäichnet dr Vokal "ü" e churzes ü (IPA: ), "üü" hingege e langs (IPA: ) oder überlangs (IPA: ) ü.

Unicode brucht für s Ü dr Kood U+00DC für e Groossbuechstab und U+00FC für e Chliibuechstab. Die gliiche Kood chömme au im ISO 8859-1 vor.

In TeX cha mä s Ü im Textsatz mit de Befähl codice_1 und codice_2 und im grafischen Satz mit codice_3 und codice_4 iifüege. Mit em Paket german.sty oder mit em Paket babel isch d Iigoob vo de dütsche Umlut äifacher: codice_5, codice_6 und codice_7. Wemm mä s Paket inputenc entsprächend konfiguriert, cha mä d Umlut im Textmodus diräkt iigee.

In HTML brucht mä codice_8 für s groosse Ü und codice_9 für s chliine.


</doc>
<doc id="35634" url="https://als.wikipedia.org/wiki?curid=35634" title="Commonwealth of Nations">
Commonwealth of Nations

S Commonwealth of Nations (bis 1947: "British Commonwealth of Nations") isch e luggi Verbindig vo suveräne Staate, wo in erster Linie vom Veräinigte Königriich und däm siine ehemoolige Kolonie bildet wird.
D Bezäichnig "Commonwealth" (ängl.: „Gmäinwohl“; wörtlig: „Gmäinsame Wohlstand“) stoht do für e freiwillige Bund vo unabhängige, suverääne Staate, wo gmäinsami Ziil häi oder sich zun ere bolitische Gmäinschaft wäi zämmeschliesse. Commonwealth läitet sich entstehigsgschichtlig us dr änglische Übersetzig vom latiinische "res publica" ab und wird dorum au mit dr Bedütig ‚Gmäinwäse‘ brucht (so mit Australie) oder au ‚Republik‘ (so mit Virginia, Pennsylvania). Dr Begriff "Commonwealth" stoht dorum in ere bestimmte staatsphilosophische Dradizion, au wenn er im Fall vom Commonwealth of Nations käi Staat, sondern nume e Form vo interguvernementaler Kooperation beschribt.

S Commonwealth of Nations het zurzit (Stand Oktober 2013) 53 Mitgliidstaaten, vo dene si 16, die sogenannte "Commonwealth Realms", in Personalunion verbunde. Formal si d Chroone vo de 16 "Commonwealth Realms" drennt, aber die britischi Monarchii isch die prominäntisti. Für zum die äigeni Suverenidät bedoone, bezäichnet mä sit de 1970er Joor z. B. z Kanada, Australie und Neuseeland s äigene Staatsoberhaupt nüm as die britischi Königin, sondern mä reedet offiziell vo dr "Queen of Canada, Queen of Australia" oder "Queen of New Zealand".

Hüt läbe 29,4 Brozänt vo dr Wältbevölkerig (öbbe zwäi Milliarde Mensche) in Mitgliidstaate vom Commonwealth: Indie het under ne mit Abstand mit über 1,1 Milliarde Mensche am mäiste Iiwohner. Au Pakistan, Bangladesch und Nigeria häi alli e Bevölkerig vo meh as 100 Millione Mensche. Aber au Staate wie zum Bischbil d Inslegrubbe Tuvalu, wo nume öbbe 11.500 Mensche läbe, ghööre zum Bund.

In dr Braxis isch s eso, ass d Staate, wenn si zur Republik wärde, formell us em Bund usdräte. Denn stelle si äifach en Aadraag, wider ufgnoh z wärde, und d Ufnahm isch denn automatisch. D Republik Irland het noch em Usdritt käi Aadraag gstellt, zum wider ufgnoh wärde. Bis hüte isch dr Biidritt vo Irland zum Commonwealth e Thema in dr irische Bolitik.

S "Commonwealth Office" z London isch d Zentrale vom Staatebund. Wie bi dr UNO in New York schickt jede Mitgliidstaat ei Verdräter, sodass die ganz Zit Information cha usduscht wärde. Zuesätzlig dräffen sich d Staats- und Regierigschef vo de Commonwealth-Länder alli zwäi Joor zum ene äiwöchige Gipfeldräffe. Bi deen wird über wichdigi bolitischi und wirtschaftligi Frooge und über d Wältlaag diskutiert.
Au über Sankzioone gege äinzelni Staate, wie zum Bischbil 2001 gege Simbabwe, wird do beschlosse. Am 22. Novämber 2007 het e Komitee vo de Usseminister beschlosse, Pakistan so lang vo de Sitzige uszschliesse, bis d Demokratii wider härgstellt sig und s Gsetz im Land wider wurd gälte. Am 1. Septämber 2009 het dr Generalsekretär Kamalesh Sharma bekannt gee, ass Fidschi usgschlosse wurd, wil däm si Regierig sich gwäigeret het, d Demokratii noch em Putsch vo 2006 wider iizfüehre. D Fidschi-Insle si scho im Juni 2000 us ähnlige Gründ vo dr Versammlig suspendiert worde.

Dr Gipfel findet jedes Mol inm ene andere Mitgliidstaat statt und wird dradizionell vom britische Monarch, aktuell vo dr Elisabeth II., as Oberhaupt vom Commonwealth eröffnet. Ihri Rolle isch aber räin symbolisch, wäge wird e Generalsekretär vo de Regierigschef vo de Mitgliidstaate gwehlt, wo dr Commonwealth vo Daag zu Daag füehrt. Zurzit isch das dr Inder Kamalesh Sharma. Denn git s no en amtierende Vorsitzende vo dr Staategmäinschaft. Das isch dr Regierigschef vom Land, wo s Gipfeldräffe stattfindet; si Amtszit goht bis zum neggste Gipfel. Aktuell het d Premierministerin vo Trinidad und Tobago, d Kamla Persad-Bissessar die Position.

54 Staate si zur Zit Mitgliider im Commonwealth of Nations (d Jooreszahle in Chlammere si s Biidrittsjoor):







</doc>
<doc id="35637" url="https://als.wikipedia.org/wiki?curid=35637" title="Amsterdam">
Amsterdam

D Hafestadt Amsterdam isch die offizielli Hauptstadt vo de Niiderlande und het au am mäiste Iiwohner. 2010 het d Stadt 780.152 Iiwohner gha und d Agglomeration „Groot-Amsterdam“ öbbe 1,1 Millione. Im Groossruum Amsterdam, wo dr nördlig Däil vom niiderländische Verdichdigsruum Randstad usmacht, häi denn öbbe 2,3 Millione Mensche gläbt. Au wenn sich dr Regierigssitz vom Land und d Königsresidänz z Den Haag befinde, wo 60 Kilometer ewägg isch, isch Amsterdam sit 1983 noch dr niiderländische Verfassig d Hauptstadt vo de Niiderlande.

Amsterdam lit in dr Brovinz Nordholland, wo dr Amstel und dr IJ in s IJsselmeer münde. D Stadt isch über e Noordzeekanaal mit dr Nordsee verbunde. Si wird von e Hufe Grachte durzooge, wo si under anderem wältberüehmt isch drfür.



</doc>
<doc id="35640" url="https://als.wikipedia.org/wiki?curid=35640" title="Jimmy Flitz">
Jimmy Flitz

Jimmy Flitz heisst die berüehmti Schwiizermuus us de Chinderbüecher und Hörspil vom Schwiizer Outor Roland Zoss. Si chunnt i zwone Hörspilreihe «Güschi» und «Jimmy Flitz - e Reis dür d Schwyz» vor. Und i der Schwiizer "ChinderWiehnacht". Als Rocksong isch der Jimmy Flitz Chinderkonzärt 2004 landeswyt bekannt worde und uf der Wältmusik-CD 'Muku-Tiki-Mu'. Die rot-wyss gstreifleti Muus läbt uf em Berner Münster, em ne richtige Pilgerort für "Jimmy Flitz-Fans". Syt 2014 gyts o ne App und der Jimmy-Flitzsong uf Änglisch, Spanisch und Französisch im ABC Dino Xenegugeli, em ne Tierlieder-ABC wo uf Bärndütsch gstartet isch.

I dere Hörspilreihe 1-6, wo vieli Schwiizer Mundarte und Schwäbisch vorchöme, spile grossi Mundartmeischter wie Marco Rima, Corin Curschellas, Pedro Lenz, Knackeboul, Christine Lauterburg, Hanery Amman, Eluveitie mit Anna Murphy, Büne Huber, Steff la Cheffe, Tinu Heiniger, Shem Thomas, Roland Zoss. Uf der Suechi nach alte Legände und magische Orte erfahre si ächti Fründschaft. Ds ufwändig gmache Hörspil bringt Chinder uf spylerischi Wys alti Kulture und Mundarte necher. Die erste 3 Teile hei zwo "Guldigs Chrönli" Priise übercho - öppis wie der Chinder-Oscar ir Schwiiz. U der Roland Zoss isch 2010 als eltischte dütschschwyzer Mundartliedermacher für Chinder vo der Post mit ere «Jimmy Flitz Briefmargge» geehrt worde. Mit der Jimmy Flitz Chinder Wiehnacht, em 4. Teil vor sächsteilige Reihe, reiset d Muus i re grosse Adväntsmusig mit Jodel, Räp und Rock-Grössine mit tierische Fründe zum Christchind nach Bethlehem. Und derfür überchunnt der Outor die grösschti Schwiizer Uszeichnig "Beschts Chinderliedalbum - Guldigs Chrönli 2015.

Die chlyni Muus isch druff und dranne sech als Identifikationsfigur für ne moderni Schwiiz mit vilne Mundarte und Sprache z etabliere. Si singt nämlech rockig oder volkstümlich und schafft o der Spagat zwüsche Gross und Chly, Musig und Literatur. Ds Buech "Jimmy Flitz die Schweizermaus" isch o uf Dütsch erschine im rikiverlag. Und de Roland Zoss, «der Maa mit der Muus» singt und tanzt a vilne Chinderaläss und Schuele dür d Schwiiz. Und ds Wiehnachtsmusical wird traditionell all Jahr ufgfüehrt i verschidene Chilchene.



</doc>
<doc id="35642" url="https://als.wikipedia.org/wiki?curid=35642" title="Zitronenfalter">
Zitronenfalter

De Zitroonefalter ("Gonepteryx rhamni") isch e groosse Summervogel.

De Zitroonelfalter chunnt i ganz Europa vor usser z Nordirland, z Schottland und im nördliche Skandinavie. Er lebt am Waldrand und i Auewälder, aber au uf de Haide und bivorzugt chalchhaltige Bode. Er suugt vor alem a de Blüete vo Bluetwaierich ("Lythrum salicaria"), Gundrääbe ("Glechoma hederacea"), Törnli ("Ajuga reptans") und Tistle ("Carduus").

De Zitroonefalter werd 30 mm lang und het e Spannwiiti vo 50 bis 60 mm. Mandli sind zitroonegeel, Wiibli geelgrüe und eender blass. Baid Gschlecht hend e chliine oraasche Tupfe i de Mitti vo de Flügel. 

 
De Zitroonefalter wacht im März us de Winterstarri uuf. Endi April tüend si sich paare und d Aier wered ainzeln uf d Blätter vom Fuulbomm ("Frangula alnus") oder Chrütztorn ("Rhamnus sp.") glait. D Raupe schlüffet noch zee Taag und verpuppet sich nocheme Monet. D Puppe hanget a de Äst vom Fuulbomm und de Falter schlüüfft noch zwoo Wuche afangs Juli. Er lait i de Hundstääg e Summerpause ii. Noch de grosse Hitz flüügt er wider bis in Oktober ine, und tuet denn ufem Bode i türem Laub, i Brubeeristude oder i Holzbiigene öberwintere.

D Raupe werd 35 mm lang und grüe mit vile fiine schwarze Tüpfli. Si isch uf de Fuulbaum ("Frangula alnus") spezialisiert.




</doc>
<doc id="35644" url="https://als.wikipedia.org/wiki?curid=35644" title="Badener Vertrag 1585">
Badener Vertrag 1585

Dr Baadener Verdraag vo 1585 het s staatlige Verheltnis und die territoriale und konfessionelle Hohäite zwüsche Basel und em Fürstbistum Basel greeglet. Dr Verdraag isch e groosse Erfolg für d Geegereformation in dr Schwiz gsi.

Im Lauf vom 13. und 14. Joorhundert het sich d Basler Stadtgmäind immer meh vo dr Hohäit vom Fürstbischof vo Basel frei gmacht. Vo 1400 aa het si en äigeni Territorialbolitik afo füehre, wo dr Fürstbischof Herrschafte im Sisgau het afo verpfände. Am Aafang vom 15. Joorhundert het Basel si Usdeenig zum grösste Däil abgschlosse. 1521 het sich d Stadt ändgültig vo dr bischöflige Herrschaft glööst und 1529 d Reformation iigfüehrt. In dr Zit bis in d 1570er, wo s Fürstbistum Basel schwach gsi isch, het Basel die mäiste fürstbischöflige Gmäinde im nooche Birseck und in de Ämter Laufe, Delsbärg und de Freibärg in s Burgrächt ufgnoh. D Stadt het dört d Reformation gschützt und bsundrigs im Birsegg faktisch d Herrschaft usgüebt.

Wo dr Jakob Christoph Blarer von Wartensee 1575 Bischof worden isch, het er d Macht vom Fürstbistum chönne sterke. Er het sich 1579 mit de katholische Ständ vo dr Äidgenossenschaft verbündet und het vo Basel verlangt, ass es die alte fürstbischöflige Lääche und Pfänder wurd uslööse. D Gfoor het bestande, ass Basel wider under d Hohäit vom Fürstbistum wurd groote und si Sälbständikeit chönnt verliere. Wil d Richdig vo dr Basler Reformation denn lutherisch gsi isch, het d Stadt au nit chönne hoffe, ass si Hilf vo de reformierte Kantöön wurd überchoo, wo noch em Debakel vom Zwäite Kappelerchrieg vo 1531 sowiso sich nid in e nöiji Usenandersetzig mit de katholische Ort häi welle iiloo.

Basel het dorum en äidgenössische Schiidsspruch aagnoh, wo 1585 im Daagsatzigsort Baade gfellt worden isch. Dä sogenannti «Baadener Verdraag» het bestimmt, ass Basel mit dr riisige Summe vo 200'000 Gulde dr ändgültig Bsitz über alli Pfänder und Lääche vom Fürstbistum wurd überchoo, wo si sit 1400 ufkauft het. Drzue si d Burgrächt mit de fürstbischöflige Underdaane usser Chraft gsetzt worde, und dr Fürstbischof het deren ihri reformierti Konfession vo denn aa chönne bekämpfe. S Birsegg isch denn eso wider katholisch worde und isch erst as Folg vom e Beschluss vom Wiener Kongress 1815 an Kanton Basel choo.

Der Basler Root het vil Gäld müesse ufnee, für zum dr Fürstbischof uszaale. Zum die Schulde abzaale het er s Wiiumgäld uf dr Basler Landschaft erhööt. Das het bi de Baselbieter vil bööses Bluet gmacht und es isch in dr Folg zum umbluetige Rappechrieg cho, wo vo 1591 bis 1594 duurt het.



</doc>
<doc id="35645" url="https://als.wikipedia.org/wiki?curid=35645" title="Burgrecht">
Burgrecht

As Burgrächt "(ius burgense, ius civile)" het mä im Middelalter vor allem in Süddütschland und dr Schwiz e Verdraagsverheltnis zwüschen ere Stadt und de Dörfern rund ume bezäichnet. 

Drbii häi die Ortschafte e chliine Jooreszins an d Stadt müesse zahlen und Dienst müesse leiste für zum d Stadtmuure, d Gräben und d Stroosse in Stand halte. Drfür dörfe d Lüt us de Dörfer in Zite vo Gfoor mit Hab und Guet in de Muure vo dr Stadt Schutz sueche und im Friide häi si käini Verchehrsabgoobe uf ihri Waare müesse zaale.

D Burgrächt häi chönne «eewig» oder befristet si und die Verburgrächdete häi e Bürgeräid gschwoore. In de Schwizer Landkantöön het s s "Landrächt" gee, won em stedtische Burgrächt gäänelet het.



</doc>
<doc id="35646" url="https://als.wikipedia.org/wiki?curid=35646" title="Sisgau">
Sisgau

Dr Sisgau isch im Middelalter e Landgroofschaft im Gebiet vo dr hütige Nordwestschwiz gsi. Vermuetlig isch er zur Zit vo de Karolinger iigrichtet worde, und bis 1585 isch er e Verwaltigsregion im nordöschtlige Jura gsi.

Dr Sisgau erschiint in ere Urkunde, wo in s Joor 835 datiert isch, as "pagus sisigaugensis". Wohrschiinlig hängt si Name mit dr Ortschaft Sissech zämme.

Dr Sisgau isch wohrschiinlig wie dr Frickgau und dr Buchsgau e Däil vom alte Augstgau gsi. Noch ere Beschriibig us em Joor 1363 isch er im Norde bis an Rhii gange, im Oste an dr Möhlibach und d Ergolz, im Süüde an d Jurahöchene und d Lützel und im Weste an d Birs. Die ursprüngligi Usdehnig het sich bsundrigs im Oste gänderet, wo d Gränze vom Möhli- zum Violebach verschoobe worden isch. Das het mit dr Usdehnig vo dr habsburgische Herrschaft Rhiifälde z due gha.

Ane 1041 het s Fürstbistum Basel dr Sisgau vom römisch-dütsche König Heinrich III. überchoo. D Landgroofschaft isch denn as bischöfligs Lääche über Erbgang und Hüroot dur d Händ vo de wichdige regionale Aadelshüüser gange: d Hombärger, d Habsburger, d Frohburger, d Thierstäiner und d Falkestäiner si alli emol Herre vom Sisgau gsi.

Dr hoochgrichtlige Landgroofschaft si e huuffe gröösseri und chliineri Herrschafte undergordnet gsi. 1461 het d Stadt Basel d Landgroofschaft vo dr Familie Falkestäi as Pfand übernoo, wo die 1418 vo de Thierstäiner gerbt ghaa het. D Näbelinie Thierstäi-Pfäffige het denn aber bis 1510 sälber Aasprüch druf erhoobe.

Über d Rächt, wo mit dr Landgroofschaft verbunde gsi si, isch s 1531 fast zun ere milidäärische Konfrontation zwüsche Soledurn und Basel choo, wo s Hoochgricht über d Soledurner Gmäinde im Sisgau für sich beaasprucht het. Mä het däm dr «Galgechrieg» gsäit, wo denn aber umbluetig vom ene äidgenössische Schiidsgricht zu Gunste vo Soledurn entschiide worde isch. D Gränze vo dr Landgroofschaft isch uf d Linie verläit worde, wo hüte no d Kantöön Solodurn und Baselland drennt.

D Landgroofschaft het während dr Geegereformazion zum letschte Mol e wichdigi Rolle gspiilt, wo dr Fürstbischof Jakob Christoph Blarer vo Wartesee in de 1580er Joor d Wiiderlösig vom Lääche und vo alte grundherrschaftlige Pachte vo Basel verlangt het. Basel het sich eme äidgenössische Schiidspruch müesse böige, wo as «Baadener Verdraag» bekannt worden isch. Si het em Fürstbischof 200'000 Gulde für d Ablöösig zaalt und isch drfür in dr ändgültig Bsitz vo de ehemoolige fürstbischöflige Ländereie, drunder d Landgoofschaft, choo. Für zum d Schulde decke, wo si het müesse mache, het d Stadt s Wiiumgäld uf dr Landschaft erhööt. Das het d Baselbieter geergeret, und es isch zum Basler Rappechrieg cho. Dä Strit het vo 1591 bis 1594 duurt, isch aber nit schlimm usgange, wil dr Basler Hauptmaa Andreas Ryff d Landschäftler drvoo het chönne überzüüge, ass es käi andere Wääg gäb.

Chirchlech gseh isch dr Sisgau e Landkapitel vo dr Diözese Basel gsi. Under em Iifluss vo dr Reformazion z Basel si vom katholische Landkapitel nume no die Pfarreie übrigbliibe, wo im Kanton Soledurn glääge gsi si: Büüre, Seewe und Nuugle-Bantälion, und s Frickdaal, wo de katholische Habsburger ghöört het.



</doc>
<doc id="35653" url="https://als.wikipedia.org/wiki?curid=35653" title="Brandenkopf">
Brandenkopf

Dr Brandekopf isch mit ain vu dr hegschte Berg im Mittlere Schwarzwald. Dr Berg lyt im Ortenaukreis z Bade-Wirttebärg uf em Baan vu dr Gmaine Fischerbach, Haamerschbach un Huusä, dr Spitz sälber ghert zue Haamerschbach. Dr Berg bildet dr markant Mittelpunkt zwische dr Däler vu dr Kinzig, dr Wolf un vum Haamerschbach.

Dr Name vum Brandekopf stammt vun eme große Waldbrand anne 1730. Vor däre Brunscht isch dr Bärg "Varnlehenskopf" gnännt wore.

Dr Brandenkopf isch us verschidene Richtige guet erschlosse mit Stroße un Wanderwäg (u. a. Hansjakobwäg II un e Verbindig zum 3,5 km wyt ewäge Weschtwäg).

Uf em Bärg stoht dr Sänder Brandekopf.

Syter anne 1929 git s dr 29 m hoch "Brandekopfdurm", e gmuurte Uussichtsdurm, wu ne wyte Uusblick uf d Landschaft vum Schwarzwald, an haitere Däg bis zue dr Alpe, dr Vogese un dr Schwebische Alb. Vor em Böu vum Staidurm het s scho helzerni Vorgänger ghaa.

Dr Schwarzwaldverain unterhaltet uf em Brandekopf e Wanderhaim mit eme aagschlossene Gaschthuus. Di guet Lag vum Bärg mit ere durschnittlige Windgschwindigkait vu 5,8 m/s wird dur e Windenergiaalag gnutzt.

Im Summer 2002 isch as zwooti windenergiaalag s "Burgerwindrad Brandekopf" rund 350m weschtli vum Wanderhaim in Bedriib gnuu wore. Die Aalag erzygt am Brandekopf iber 2.000.000 kWh Strom im Johr.



</doc>
<doc id="35654" url="https://als.wikipedia.org/wiki?curid=35654" title="Pascale Bruderer">
Pascale Bruderer

D Pascale Bruderer Wyss (* 28. Juli 1977 z Bade) isch e Schwyzer Bolitikeri (SP).

D Pascale Bruderer isch as jingschts vu drei Maidli in dr Gmai Bade ufgwagse. Si isch uf di obligatorisch Volksschuel z Bade un d Kantonsschuel Wettige gange. No dr Matur het si Bolitikwisseschafte, Staatsrächt un Wirtschaftsgschicht studiert an dr Universitete Züri un Växjö (Schwede). 

D Pascale Bruderer wohnt z Nussbaume, isch ghyrote mit em Urs Wyss un Mueter vu zwoo Dechtere (Juliana, * 2011 un Ameli, *2014). Näbe ihrem Ständerots-Mandat schafft si as Gschäftsfiereri in dr Chräbsbsliga Aargau.

Wu si anne 2002 in dr Nationalrot gwehlt woren isch, isch si d bis dert jingscht Nationalreti gsii. Si isch dertemol fir dr zruckdrätte Hans Zbinden noogruckt. Ai Johr speter isch si wider in dr Nationalrot gwehlt wore. Bi dr Wahl 2007 het si fir e Ständerotssitz vum Kanton Aargau kandidiert un au wider fir dr Nationalrot. Derwylscht si as Drittblatzierti nit in dr Ständerot yyzogen isch, isch si as Nationalreti mit em dritthegschte Stimmaadail unter 15 Gwehlten im Amt bstetigt wore. Bi de Wahle 2011 het si de höchschti Stimmeaateil vo allne Ständerotskandidate gha und isch di einzig gsi, wo im erschte Wahlgang scho gwählt worde-n-isch. Am 23. Oktober 2011 isch d Pascale Bruderer im erstche Wahlgang zur Ständereti vum Kanton Aargau gwehlt wore.

Ihri bolitische Schwärpinkt setzt d Bruderer bsundersch bi dr Sozial-, Behinderte- un dr Hochschuelbolitik. Si will Jugedligi fir d Bolitik begaischtere, doderfir het si anne 2008 dr "Prix Jeunesse" iberchuu. Derzue isch si Bresidänti vu dr "Barlemäntarische Gruppe Gebärdesproch" un sitzt im Co-Bresidium vu dr der "Barlemäntarische Gruppe fir Behindertefroge". Noodäm si 2008 as Vizebresidänti vum Nationalrot gwehlt woren isch, het s Barlemänt si draditionsgmäss fir s Barlemäntsjohr 2009/2010 zue dr Nationalrotsbresidänti gwehlt.
Am 8. Jänner 2011 het d Bruderer dr SwissAward in dr Sparte Bolitik iberchuu.




</doc>
<doc id="35655" url="https://als.wikipedia.org/wiki?curid=35655" title="Der Freischütz">
Der Freischütz

Der Freischütz ischt a Romandischa Opr en drei Uffziig vom deitscha Kombonischda Carl Maria von Weber. S Libreddo stammt vom Friedrich Kind. Als Vorlag hôt’r de erscht Erzehlong us-em "Gespensterbuch" vom August Apel ond vom Friedrich Laun benutzt. S erscht Môl uf d Bihne komma isch des Werk am 18. Juni 1821 em Keeniglicha Schauschbiilhaus en Berlin. A Uffihrong dauret rond drei Stond.

Firs Orkeschtr braucht ma zwoi Fleeda, genausoviil Oboa, Klarinedda ond Fagodd, viir Herner, zwoi Trombeeda, drei Posauna ond dreißg Streichr.


Dui Opr schbiilt en Behmen (a Landesdoil vom heidiga Tschechien) kurz nôch-em Dreißgjähriga Kriag. Behmen hôt dômôls zom habsburgischa Kaiserreich gheert.

Vôr-a-ma Wirtshaus em Wald

Beim Preisschiaßa hôt dr reich Bauer Kilian da erschda Platz gwonna. Eigentlich hend älle Leit da Jägrburscha Max als Siigr erwardet, weil bei sellem sonscht jeder Schuss ens Schwarze trifft, abr heit hôt’r uf dr ganza Linie vrsagt. Drom wuud’r vom Bauravolk ond vo seim Rivala nôch Strich ond Fada ghenslet. Dô druf grôdet sich dr Max ond dr Kilian en d Hôôr. Dr Erbferschtr Kuno, wo grad mit seine Jäger uf-em Weag zom firschtlicha Hoflager vorbeikommt, brengt dia zwoi Streithamml usnandr ond mondret da Max auf. Der soll nemlich am nägschda Dag vôr-em Firschda noh an Probeschuss ablega, ond wenn der drifft, kôôn’r d Stell vom Jagdaufseher ond drzua noh d Agade, s Dechterle vom Erbferschtr, zom Weib kriaga. Dr Kaschbr, em Kuno sei erschtr Jägrbursch, fihrt s Missgschick vom Max dô druf zruck, dass dr sell vo-ma beesa Goischt vrfolgt wuud, was em Max glei eileichdet. Auf d Bidda vo de Baura vrzehlt dr Kuno dui Gschicht vom Probeschuss.

Dr Erbferschtr, d Jäger ond d Baura brechet auf. Dr Max bleibt alloi zruck, hadret mit seim Schicksal ond sehnt sich nôch seira Braut. Bald druf gsellt sich dr Kaschbr zo-nem. Dr sell abr ischt a falscher Fuffzger. Nôch ussa geit’r sich gern hilfsbereit, em Ennra abr isch’r a Sauhond. Sei Leaba hôt’r em Samiel, em "schwarza Jäger", vrschriiba. Dr Kaschbr woiß, dass bald sei ledschts Stendle gschlaga hôt. Er kennt abr sei Leaba om drei Jôhr vrlengra, wenn’r deam Samiel-Deifel a nuis Opfr zuafihra dät. Ond dô drzua kommt-em dr Max grad reacht. Zamma mit deam soll au glei d Agade ens Gras beißa. Schliaßlich hôt dui ehm an Korb gäa, wia-nr om-se gfreit hôt.

Dr Kaschbr brengt’s ferdich, mit seim Gschwätz da Max zo betaiba. Nô geit’r em sei Gwehr ond fordret-en auf, uf-an Adler zo schiaßa, wo eigentlich außerhalb dr Schussweide seine Kreis ziaht. Was dr Max et fir meglich helt, drifft ei: D Freikugl drifft dean Vogl. Jetzt isch dr Max vom Samiel seira Macht ibrzeigt. Drom isch’r au bereit, om Middrnacht en d Wolfsschlucht zo komma, om deet mit-em Kaschbr Freikugla zo giaßa.

A Zemmer em Forschthaus

Em Forschthaus wardet d Agade uf da Max. Se macht sich Sorga, weil der so lang et kommt. Bange Âhnonga laschdet uf ihrer Sääl. Sogar s Ánnale, wo emmr so a heidrs Gmiat hôt, schafft’s kaum, ihr Bäsle ufzmondret.

Wia nô dr Max dô ischt ond sei Trofäe zeigt, merkt’r uf oimôl, dass d Agade an dr Stirn bluadet. Jetzt erfehrt’r, dass Schlag Siibene s grauß Wandbild vo ihrem Urgroßvaddr raaghaglet ond seira Braut uf da Däz gfalla ischt, also genau om dui Zeit, wo-nr da Adler gschossa hôt. Dr Max abr hôt’s arg eilich. Er geit vor, noh an Hirsch hola zo miaßa, wo-nr gschossa häb. Wia nô dia Mädla erfahret, dass des en dr furchtbara Wolfsschlucht passiirt ischt, vorschrecket-se ond vrsuchet, ehn vo seim Vorhaba abzbrenget. Da Max abr zuit’s schnell us-em Haus.

Vrwandlong: En dr furchtbara Wolfsschlucht

Dr Kaschber ischt grad drbei, älles fir sein Seelafang vorzobereida. Us dr Hell beschweert’r da Samiel rauf ond vrschbricht-em glei zwoi nuie Opfr: da Max ond deam sei Agade.

Wia dr Max en dui Schlucht naasteigt, siht’r en seira Fandasii sei doda Muadr ond sei Braut. Boide probiiret, ehn vo seim Gang abzhaldet, hend dô drmit abr koin Erfolg. Onda en dr Schlucht drifft’r uf da Kaschbr. Der fangt jetzt ôô, d Freikugla zo giaßa. Bei seine Beschweeronga erscheinet ällerhand Goischtr ond Dämoona. Die zwoi Gwiddr, wo vôrher gega anandr ôôkempft hend, dreffet jetzt zamma ond entladet sich mit furchtbare Blitz ond a-ma gheeriga Donnra. Nôch-am Giaßa vo dr sibda Kugl daucht wiidr dr Samiel auf. Wia der da Max an dr Hand packa will, schlegt dr sell schnell a Kreiz. Dô druf vrschwendet dr schwarze Jäger ond dr Max stirzt uf da Boda.

Em Wald

Nôch dera schlemma Nacht ischt a heller, sonniger Dag ôôbrocha. Bis jetzt hôt dr Max an Mords-Dusel ghet: Dreimôl hôt’r ens Ziil droffa. Vo selle viir Freikugla, wo-nr vom Kaschbr kriagt hôt, ischt grad noh oina ibrig. Drei vo deane siiba hôt dr Kaschbr selber bhalda ond zwoi drvoo vorschossa. Mit dr dridda macht’r ama Fuchs da Garaus. So bleibt em Max en a baar Stond nix andrs ibrig, wia sein Probeschuss mit dr sibda, dr Schicksalskugl, zo waga.

Vrwandlong: En dr Agathe ihrer Stub em Forschthaus

Em Brautschmuck knialet d Agade vôr-em Hausaltar ond sendet a kendlichs Fleha zom Hemml: En dr Nacht ischt-se vo beese Draim hoimgsuacht wôrra, ond s Ánnale kommt grad zor reachda Zeit, om-se uf andre Gedanka zo brenga. Kaum ischt-ra dees glonga, dô bassiirt scho wiidr a Oglick, ond zwar nôch-em Rengl-Roiha vo de Brautjongfra: Schdadd ama Brautkranz fendet d Agade en dr Schachtl an silbrna Dodakranz! – Abr au jetzt fendet s Ánnale wiidr an Ausweag: Em Nu bäschdlet-se vo selle weiße Rosa, wo ihr Bäsle kirzlich vom Eremidda als Aldarschmuck kriagt hôt, an wondrscheena Brautkranz.

Vrwandlong: En-ra romandisch scheena Waldgegend

Vôr-em Firschda Oddokar seim Jagdzelt send älle Leit gschbannt uf-em Max sein Probeschuss. Zom Ziil erklärt dr Oddokar a weiß Deible, wo grad uf-ma Boom Halt gmacht hôt, wo kurz drvôr dr Kaschbr nufkleddret ischt. Wia nôh dr Max sei Gwehr ôôlegt, lôôt d Agade an Mords-Schroi los, er soll jô et schiaßa, sui selbr wär dui Daub. Dô drmit abr kommt-se zschbät, dr Schuss ischt scho losganga. Uf oimôl plombst dr Kaschbr vom Boom raa. Vôr’r sein ledschda Schnaufer doa kô, vorfluacht’r zerscht noh da Hemml ond nô noh da Samiel. Älle send entsetzt, ond dr Firscht geit da Befehl, dean elenda Siach vo-ma Jäger en d Wolfsschlucht zo schmeißa. Vom Max abr will’r wissa, wia des Ganze bassiira hôt kenna. Der ruckt jetzt mit dr Wôhret raus ond sait, dass’r mit-ra Freikugl gschossa häb, wo-nr vom Kaschbr kriagt hett. Dô druf will dr Oddokar da Max fir emmr us-em Land vorbanna. Au dr Kuno ond sei Dechderle, wo a guads Werdle fir da Max eileget, kennet-en et omstemma.

An dera Stell hôt dr Eremit sein graußa Ufdridd. Dr sell fendet de reachde Werdr, om beim Firschda d Eisicht reifa zo lau, dass dui ganza Sach mit deam Probeschuss a aldr Zopf ischt, wo endlich abgschnidda gheert. Em Max wuud a Probejôhr zuabillicht. Wenn’r sich nô bewährt, soll’r dui freia Stell kriaga ond d Agade zom Aldar fihra däffa.

Mit-ma frehlicha Dankliad an Godd heert dui Opr auf.

Uvertiire em Virvirtltakt en C-Dur
Nr. 1. Introdukzioo: Chor, Marsch ond Liad: "Viktoria, der Meister soll leben!"
Nr. 2. Terzett mit Chor (Max, Kuno, Kaschbr): "Oh, diese Sonne!"
Nr. 3. Walzer, Rezitativ ond Arie (Max): "Nein, länger trag ich nicht die Qualen ... Durch die Wälder, durch die Auen"
Nr. 4. Liad (Kaschbr): "Hier im ird’schen Jammertal"
Nr. 5. Arie (Kaschbr): "Schweig, schweig, damit dich niemand warnt"

Nr. 6. Duett (Agade ond Ánnala): "Schelm! Halt fest!"
Nr. 7. Arie (Ánnale): "Kommt ein schlanker Bursch gegangen"
Nr. 8. Szene ond Arie (Agade): "Wie nahte mir der Schlummer ... Leise, leise, fromme Weise"
Nr. 9. Terzett (Agade, Ánnale, Max): "Wie? Was? Entsetzen!"
Nr. 10. Finale (Kaschbr, Max, Chor): "Milch des Mondes fiel aufs Kraut."

Nr. 11. Zwischa-Akt-Musik (Entre-Akt)
Nr. 12. Kavatine (Agade): "Und ob die Wolke sie verhülle"
Nr. 13. Romanze, Rezitativ ond Arie (Ánnale): "Einst träumte meiner sel’gen Base"
Nr. 14. Volksliad, Solo ond Chor (Brautjongfrâ): "Wir winden dir den Jungfernkranz"
Nr. 15. Jägerchor: "Was gleicht wohl auf Erden dem Jägervergnügen?"
Nr. 16. Finale (Ottokar, Kuno, Max, Kaschbr, Agade, Ánnale, Eremit, Chor): "Schaut, o schaut! Er traf die eigne Braut!"

Em Jôhr 1730 isch z Leipzig a Buach mit-em Titl "Unterredungen von dem Reiche der Geister zwischen Andrenio und Pneumatophilo" rauskomma. Dô dren enthalda ischt an Bericht ibr-en Schneider aus Behma, wo bei-ra peinlicha Befrôgong gschdanda hôt, dass’r bei dr Jagd Freikugla vrwendet häb. Dô draus hend dr August Apel ond dr Friedrich Laun ihr Erzehlong vom "Freischütz" gmacht ond en ihr Novellasammlong "Gespensterbuch" eigfiagt. De sell wiiderom ischt 1810 uf da Markt komma ond zo-ma Beschtseller wôrra. Aus deam "Gespensterbuch" schliaßlich hôt dr Franz Xaver von 
Caspar a Libreddo fir a Opr gschriiba, wo dr Kombonischt Carl B. Neuner vortont ond wo 1813 z Mincha s erscht Môl ibr d Bihne ganga ischt. (Heit kennt mr koin meh vo deane zwoi!) 

Em Weber selbr ischt s "Gespensterbuch" zom erschda Môl 1810 ondr d Fenger komma, wia-nr oina vo seine romandische Wandronga durch deitsche Landschafda gmacht hôt ond em Schloss Neiburg bei Heidlberg eikehrt ischt. Scho dômôls hôt-en dr Freischitz-Stoff arg en sein Bann zoga. Drom hôt’r sich vorgnomma, dui Gschicht irgendwann amôl zo-ra Opr zo macha. Omgsetzt hôt’r sein Plôô abr erscht viil schbätr, wia-nr 1816 zom Hofkabellmoischtr en Dresden ernannt wôrra ischt ond deet em Jôhr druf da Schriftsteller Johann Friedrich Kind kennaglernt hôt ond mit-em einich wôrra ischt, dô draus a Libreddo zo zemmra. Solang dr Friedrich Kind am Libreddo gschriiba hôt, isch’r emmr môl wiidr vom Weber – ond manchmôl au vo deam seira Frau – kontrollirt ond zo Endronga ufgfordret wôrra. Des abr isch-em Kind mit dr Zeit arg uf da Wecker ganga. Drom hôt’r nôch dr Ferdigstellong vo seim Werk vo-ra weidra Zammaarbet mit em Weber nix mei wissa wella. Em Sommer 1817 hôt dr Weber mit seira Kombosizioo ôgfanga. Em Mai 1820 ischt’r drmit ferdich gwäa. 

Dr Uruffihrong hôt sich abr d Hofopr z Dresden entganga lau. Dui hôt am 18. Juni 1821 en Berlin staddgfonda. Dr Ôlass drzua ischt d Eiweihong vom nuia keeniglicha Schauschbiilhaus gwäa. Dr Weber hôt sei Werk selbr dirigiirt ond ischt vom Publikom wia a Held gfeiret wôrra.


Am 31. Merz 1990 ischt em Thalia-Theatr z Hamburg s Musical "The Black Rider" (schwäbisch: "Dr schwaarz Reider") mit-em Ondr-Titl "The Casting Of The Magic Bullets" (schwäbisch: "Dr Guss vo de magische Kugla") vom Tom Waits (Musik ond Gsangstekscht) ond-em William Burroughs (Dialog) urufgfihrt wôrra. Des beruat abr et – wia mr manchmôl leasa kô – uf-em Weber seim "Freischitz", sondern hôt, wia dr sell au, de gleichnamig Erzehlong us-em "Gespensterbuch" als Grondlag. Dr Deifl hoißt em Musical Stelzfuaß, ond dr Schluss vo deam Werk hôt – em Gegasatz zor Opr – koi Happy End.




</doc>
<doc id="35656" url="https://als.wikipedia.org/wiki?curid=35656" title="Paul Nunnenmacher">
Paul Nunnenmacher

Dr Paul Nunnenmacher (* 28. Juni 1929 z Sulzburg; † 25. Septämber 2011 z Fryybeg) isch e dytsche Lehrer, Regierigsschueldirektor un Mundartautor gsii.

Dr Paul Nunnenmacher as Suhn vu dr Buurslyt Martin un Maria Nunnenmacher z Staufe uf d Wält chuu, är het drei Brieder ghaa. No dr Schuel z Staufe het er studiert am Lehrerseminar z Meersburg un an dr pädagogischen Akademi z Löörech. Anne 1950 het dr Nunnenmacher syyni erscht Lehrerstell z Chilchhofe aadrätte, derno isch er uf Ehrestette. Im Johr 1954 het er sich wäge gsundhailtige Brobläm vu syre Frau as Schuellaiter uf Menzeschwand im Schwarzwald versetze loo un isch mit dertemol 25 Johr dr jingscht Schuellaiter z Bade-Wirttebärg gsii.

Anne 1972 isch dr Nunnenmacher wider uf Staufe zruckzoge un het d Rektorestell an dr Grund- un Hauptschuel Ebringe aadrätte. Im Johr 1980 isch er as Schuelrot an s Staatlig Schuelamt Fryburg gange un zwai Johr speter an s Oberschuelamt, 1986 isch er schließli Regierigsschueldirektor wore. Anne 1991 isch dr Nunnenmacher in Pension gange.

Dr Paul Nunnenmacher isch Vorstandsmitglid vum "Arbeitskreis Staufener Stadtbild" gsii un vu 1980 bis 1994 fir di Freie Wehler Stadtrot im Staufemer Gmairot.

Anne 1952 het er syy Jugedfreindin un Schuelkamradin Inge Jehle ghyrote. Mirt ihre het er drei Chinder ghaa. 

Am 25. Septämber 2011 isch dr Paul Nunnemacher im Alter vu 82 Johr gstorbe.

In dr Region isch dr Paul Nunnenmacher bekannt wore dur syy Engagement fir s draditionäll Bruchtum un fir dr alemannisch Dialäkt. Är het vier Biecher mit Dialäktgedicht vereffetligt, e Huffe Mundartherspil un –theaterstuck verfasst un langi Johr e Mundartsändig bim Sidweschtrundfunk moderiert.

Fir di Badisch Zytig un au andri regionali Zytige het er regelmäßig Byydreg gschribe us dr Gegnig um Staufe.

Dr Nunnemacher isch langi Zyt Chorlaiter gsii, zerscht vum Gsangverain Menzeschwand, speter vum Bolizeigsangverain vum Krais Neustadt, vum Liederchranz St. Bläsi un ab 1973 vum Gsangverain Pfaffewyler. Z Menzeschwand het dr Nunnenmacher au ne Drachtegruppe grindet un glaitet.





</doc>
<doc id="35662" url="https://als.wikipedia.org/wiki?curid=35662" title="Spiegelei">
Spiegelei

Spiegeläier (im 18. Joorhundert bildet, mögligerwiis wil s Dotter glänzig isch wien e Spiegel), Setzäier, in dr Schwiz au Stierenauge oder Ochsenauge (französisch "Œil de bœuf") si Äier, wo churz in dr dr Pfanne bröötlet oder im Oofe bacht wärde. S Äiwiss grinnt drbii, s Äigääl blibt aber no flüssig und glänzt. In dr Fachsprooch underschäidet mä zwüsche "Setzäier", wo nume uf einere Site in dr Pfanne bröötlet wärde, und "Spiegeläier", wo mä zuedeckt, so dass si im Ofe oder in dr Pfanne vo alle Site bröötlet wärde, so dass sich uf em Dotter e wisslige Schleier bildet. 

Spiegeläier sött mä us bsundrigs früsche Äier mache, wil bi eltere s Äiwiss z fest usenanderlauft und wenn s bröötlet isch mänggisch e chli chöjig isch wie Gummi.

Für zum Spiegeläier mach nimmt mä e Pfanne, wo nit z grooss isch, so dass s Äiwiss sich nit zwiit cha usbräite, duet e chli Anke oder Schmalz dri, wermts uf und nimmt sä vom Füür und schloot denn voorsichdig d Äier drii. Denn bröötlet mä sä bi chliiner Hitz, duet Salz und Pfäffer uf s Wiss ströje und duet e chli vom häisse Anke über s Dotter, wo immer no sött flüssig sii. Uf s Dotter sött mä käi Salz ströje, weder vor em Bröötle, das macht sä zeech, no noch em Bröötle, das macht Fläcke druf.

Spiegeläier im Bachoofe si e Klassiker und "La Cuisine de Madame Saint-Ange" (Larousse, Paris, 1958) beschribt s Verfaare usfüehrlig uf anderthalb Site. Im Wäsentlige unterscheidet es sich vom Bröötle in dr Pfanne doodrduur, ass mä d Äier im ene füürfeste Möödeli in häissem Anke im Oofe für drei bis vier Minute duet bache, wobii d Ooberhitz e chli gröösser sött sii as d Underhitz.

Uf dr ganze Wält si Spiegeläier Bestanddäil vo äifacher Gricht wie "Strammer Max", "Ham and Eggs" (mit Schingge oder Späck) und "Äi im Chorb" (Egg in the basket), aber au vo meh bessere wie "Spiegeläier Rossini" (mit Kalbsbries und Gansläbere) oder "Spiegeläier Meyerbeer" (mit Lammniere und Trüffelsoosse). Si si e draditionelle Bestanddäil vom änglische Morgenässe.


</doc>
<doc id="35663" url="https://als.wikipedia.org/wiki?curid=35663" title="Anna Göldi">
Anna Göldi

D Anna Göldi (au Göldin; * 24. Oktober 1734 z Sennwald, hüt im Kanton Sanggalle; † 13. Juni 1782 z Glaris) isch di letschti Frau gsi, wo me z Europa bschuldiget het e Hex z si und us dem Grund hiigrichtet het.

D Anna Göldi isch in eifache Verhältnis ufgwachse und het als Dienschtmagd gschaffet. Si het mindescht zwei Chind uf d Wält brocht, vo dene s erschti bi de Geburt gschtorbe-n-isch. Si isch us dem Grund verurteilt und bschtroft worde. De Vater vom zweite Chind isch ihre Dienschtherr gsi, en Zwicky vo Mollis. S Chind - wo ussserehelich geboren isch - isch z Strassburg uf d Wält cho und isch in e anderi Familie gäh worde. Was us dem Chind worde-n-isch, isch nöd bekannt und ob d Anna Göldi noch es dritts Chind het übercho, isch in de Forschig umschtritte.

Si het dann schpäter bim Johann Jakob Tschudi gschaffet, wo en agsehner Maa z Glaris gsi isch und zu ere riiche, iiflussriiche Familie ghört het. Vo Bruef isch de Tschudi Arzt gsi, aber au Richter, Ratsherr und Regiirigsrot. D Anna Göldi isch bschuldiget worde, si heigi ere Tochter vom Tschudi Güffeli in d Milch zauberet. Nochdäm as d Anna Göldi bis Tschudis entlasse worde isch, hets gheisse, d Tochter heigi no mängmol Noodle gschpöitzt und so het me d Anna wäge Hexerei aagchlagt. D Gründ für di Aaklag isch vermuetlich im familiäre Umfeld vo de Tschudis z sueche. Es isch e Grücht umegange, d Anna Göldi hegi schints en Affäre mit em Tschudi gha und zudem het en gueter Bekannter vo ihre, de Ruedi Steinmüller, wo en Schwager vom Tschudin gsi isch, en Erbschaftsstriit mit em Tschudin gha. Au er isch mit em Vorwurf, er sig en Mittäter, aachlagt und iigschperrt worde.

Im Prozess het si nach vorheriger Folter zugäh, dass si Chräft vom Tüüfel bruuchi. Au de Steinmüller het solle gfolteret werde, het sich aber in de Nacht vom 11. uf de 12. Mai umbrocht. Will me de Selbschtmord rächtlich als Schuldiigschtändnis gwertet het, isch sis Vermöge beschlagnamt worde. De evangelischi Grossi Rot het d Anna Göldi am 13. Juni 1782 zum Tod verurteilt und si isch am gliiche Tag enthauptet worde. Wil d Anna Göldi kei Glarnerin gsi isch, wär für s Verfahre eigentlich s gmeinsami Gricht vo de Katholike und de Proteschtante zuschtändig gsi. Us dem Grund isch s Urteil - au für damaligi Ziit - nöd rächtmässig gsi.

Obwohls e Pressezensur gäh het, het de Prozess in de Schiiz und in Dütschland vili Reaktione provoziirt. Scho damals het me de Glarner vorgworfe, es sigi en Justizmord gsi. De Journalist Heinrich Ludwig Lehmann het de Fall veröffentlicht und de Grichtsschriiber, de Johann Melchior Kubli, het di streng gheime Akte ussegäh. Wo de Walter Hauser im 2007 für sini Recherche zu "Justizmord an Anna Göldi" d Tagebüecher vom Heinrich Ludwig Lehmann gläse het, het des chönne nochgwise werde. Wenn de Grichtsschriiber Kublio vorher scho zu Läbzite het chönne überführt werde, het er wäge Gheimnisverrat chönne hiigrichtet werde. Im Urteil het me d Begriff Hex und Hexerei nöd bruucht. D Anna Göldi isch offziell als "Vergifterin" verurteilt worde.

Am 225. Todestag vo de Anna Göldi im März 2007 het d Glarner Kantonsregirig und au de reformiirti Chilerot e Rehabilitation vo ihre abglehnt mit de Begründig, im Bewusstsii vo de Glarner Bevölkeri sig si längsch rehabilitiert. Im November 2007 het dann de Glarner Landrot e Motion an de Regiirigsrot überwiise mit em Uftrag, d Anna Göldi z rehabilitiire. Wäge dere Motion het de Regiirigsrot dann am 10. Juni 2008 beschloss, d Anna Göldi vom Tatbestand "Vergiftig" z entlaschte. Gliichzitig het d Regiirig im Parlament de Aatrag gschtellt de Prozess gäge d Anna Göldi als "Justizmord" z bezeichne, was de Glarner Landrot im August 2008 bschlosse het.




</doc>
<doc id="35665" url="https://als.wikipedia.org/wiki?curid=35665" title="Trauermantel">
Trauermantel

De Truurmantel ("Nymphalis antiopa") isch e groosse Summervogel.

De Truurmantel chunnt i fast ganz Europa vor, feelt aber i Südspanie und Südgriecheland. Hüüffig flüüget Truurmäntel vom Mittelmeer in nördlicheri Piet. De Truurmantel lebt vor alem am Waldrand vo Bilche- und Mischwälder, eener i de Hööchi. I de Alpe chunnt er bis 2000 müM vor. Er lebt vom Saft, wo us Bömm usesickeret und vo Frücht und werd vo scharfe Grüch und vo öberriiffe Frücht aglockt. 

De Truurmantel werd 45 mm lang und het e Spannwiiti vo 60 bis 70 mm. Er het bruuni Flügel, de Hinderrand vo de Flügel het e schwarzes Band mit Blaue Tupfe und am Rand e geels Band. Sin Körper isch dunkelbruu.

Im Früelig chunnt de Truurmantel us de Winterstarri und paart sich. S Wiibli lait d Aier ringförmig um dünni Ästli. D Raupe schlüüffet noch zwoo bis drai Wuche. Im Juli tüend si sich verpuppe. D Puppe hanged a de Fuetterpflanze und de Falter schlüfft noch drai Wuche. Im Herbscht fallt er i d Winterstarri und öberwinteret i Bommhööline und loose Muure.

Di gseligi Raupe werd 55 mm lang und het langi Dorne und isch schwarz und het oraaschi Tupfe ufem Rugge. Si isch uf Bömm spezialisiert, am maiste isch si uf Bilche ("Betula sp.") und uf Sale ("Salix caprea") z finde, aber au uf de Ilme ("Ulmus") und uf de Aspe ("Populus tremula").




</doc>
<doc id="35668" url="https://als.wikipedia.org/wiki?curid=35668" title="Seekopf (Seebach)">
Seekopf (Seebach)

Dr Seekopf oberhalb vu Seebach isch e Gipfel im Hauptchrischt vum nerdlige Schwarzwald zwische dr Oberryyebeni un em Murgdal, uf dr Gränz zwisch em Ortenaugrais un em Landgrais Fraidestadt. Är isch 1055 m i. NN hoch. An syyre weschtlige Syte verlauft d Schwarzwaldhochstroß B 500, unterhalb vum Oschtabhang lyt in eme Kar dr Wildsee. Iber dr Bärg verlauft dr Weschtwäg, wu zum rund 1,5 km sidwestli glägene Ruehstai fiert.

Uf dr Gipfelebeni lyt s Grab vum Julius Euting, eme bekannte Orientalischt un Mitgrinder vum Vogeseclub.

Nume elf Kilometer wyter nerdlig, au im Nordschwarzwald, lyt e wytere Bärg mit em nämlige Name, dr Seekopf bi Forbach-Herrewis im Landgrais Raschti.


</doc>
<doc id="35669" url="https://als.wikipedia.org/wiki?curid=35669" title="Seekopf (Forbach)">
Seekopf (Forbach)

Dr Seekopf isch e 1001 Meter hoche Bärg bi Forbach im Nordschwarzwald zwische dr Badener Hechi un em Schwarzebachstausee. Iber dr Seekopf verlauft dr Weschtwäg, dr bekanntscht Wanderwäg vum Schwarzwald. Uf nume wenig bewaldete Gipfel stoht e Dänkstai fir dr Phillipp Bussemer, e 1918 verstorbe Mitglid vum Schwarzwaldverain.

An dr Oschtsyte vum Bärg lyt in eme 170 m diefe Kar dr Herrewiser See.

Nume elf Kilometer wyter sidlig, au im Nordschwarzwald, lyt noch e Bärg mit em nämlige Name, Seekopf zwische Seebach im Ortenaugrais un em Wildsee bim Ruehstai.


</doc>
<doc id="35670" url="https://als.wikipedia.org/wiki?curid=35670" title="Silke Krebs">
Silke Krebs

D Silke Krebs (* 23. Merz 1966 z Aschaffenburg) isch e dytschi Bolitikeri (Bindnis 90/Di Griene). Si isch vum 21. Novämber 2009 bis 2011 Landesvorsitzendi vum Landesverband Bade-Wirttebärg vu Bindnis 90/Di Griene gsii. Dr neie grien-rote Landesregierig vum Minischterbresidänt Winfried Kretschmann het si as Minischteri im Staatsministerium aaghert.

Noch em Schuelbsuech z Geppenge het d Krebs zerscht z Fryybeg Mineralogi studiert. No dr Geburt vu ihre Dochter het si ne Umschuelig gmacht un fir d Fryybeger Stadtwärch gschafft.

D Krebs isch zwische 1989 un 1994 fir di Griene im Fryybeger Gmairot ghockt. Ab 2001 het si in dr Wahlchraisbiro vu verschidene griene Landdagsabgordneter gschafft, zerscht fir dr Dieter Salomon, ab 2002 fir d Edith Sitzmann, 2006–2008 fir d Bärbl Mielich. Syter anne 2008 isch si Referänti fir Effetligkaitsarbet vu dr griene Landdagsfraktion gsii. D Silke Krebs isch vu 2001 bis 2008 Mitglid im Chraisvorstand vu dr Fryybeger Griene un syter 2005 Mitglid im erwyterte Landesvorstand gsii. Uf dr Landesdelegiertekumferäntz im Novämber 2009 z Biibra hän di bade-wirttebärgische Griene si zämme mit em Christian Kühn zue aire vu zwai glychbrächtigte Landesvorsitzende gwehlt. Ihri Noofolgeri im Amt vu dr Landesvorsitzende isch d Thekla Walker.

Am 12. Mai 2011 isch d Krebs as Mitglid im Kabinett Kretschmann I im Landdag as neji Minischteri im Staatsminischterium veraidigt wore. Am 14. Merz 2016, ai Dag no dr Landtagswahl, het si ihre Ruggdritt as Staatsministerin zum 18. Merz 2016 aagchindet. Syterhär schafft si as freiberuefligi Beroteri.



</doc>
<doc id="35671" url="https://als.wikipedia.org/wiki?curid=35671" title="Edith Sitzmann">
Edith Sitzmann

D Edith Sitzmann (* 4. Jänner 1963 z Regensburg) isch e dytschi Bolitikeri (Bindnis 90/Di Griene). Von 2011 bis 2016 isch si Fraktionsvorsitzeri vu dr Griene-Landdagsfraktion gsii. Syt Mai 2016 isch si Finanzminischteri im Kabinett Kretschmann II. D Sitzmann isch syter em Augschte 2002 grieni Abgordneti im Landdag vu Bade-Wirttebärg. Si verdritt dr Wahlchrais Fryybeg II.

D Edith Sitzmann het Gschicht un Chunschtgschicht an dr Universitete Fryybeg, Regensburg un Heidelberg studiert. Im Johr 1989 het si dr Abschluss Magister Artium gmacht. Vu 1989 bis 1991 het si as Raiselaiteri gschafft un het u. a. Bildigsraise fir amerikanischi Schueler un Schuelerne organisert. Vu 1989 bis 1992 het d Sitzmann ehreamtlig im "Feministische Archiv Fryybeg" mitgschafft. Vu 1991 bis 1993 isch si Gschäftsfiereri vu Bindnis 90/Di Griene Fryybeg gsii. Vu 1993 bis 2001 isch si derno persenligi Referänti vum Landdagsabgordnete Dieter Salomon gsii. Syter 1994 schafft si au freiberueflig Moderatori, Traineri un Beroteri vu Non-Profit-Organisatione. 

Zyter anne 1992 isch d Edith Sitzmann Mitglid vu Bindnis 90/Di Griene. Vu 1993 bis 1994 isch si Mitglid im Chraisvorstand vu Bindnis 90/Di Griene gsii, vu 1995 bis 1999 im Länderrot. Vu 1995 bis 2000 isch si au Mitglid im Vergaberot vum Landesökofond gsii. Vu 1994 bis 1998 het si as Aastaltsbyyreti vu dr JVA Fryybeg gschafft. Syt 1996 isch si Ersatzbewärberi fir dr Landdag vu Bade-Wirttebärg im Wahlchrais Fryybeg II (Wescht) gsii un isch schließli am 30. Augschte 2002 in dr Stuegerter Landdag noogruckt fir dr uusgschidene Abgordnete Dieter Salomon, wu dää Oberburgermaischter vu dr Stadt Fryybeg woren isch.

D Edith Sitzmann isch zwische 2006 un 2009 stellverdrättendi Fraktionsvorsitzendi gsii. Thematisch isch si as Landdagsabgordneti fir Wirtschaft, Arbetsmärt un Wohnigsböu zueständig gsii. Si isch Mitglid in dr Enquete-Kommission „Demografischer Wandel – Herausforderungen an die Landespolitik“ vum Landdag gsii un Mitglid im Wirtschaftsuusschuss un stellverdrättend Mitglid im Finanz-, Sozial un Europauusschuss. Im Juni 2009 isch d Edith Sitzmann in dr Fryybeger Gmairot gwehlt wore.

Am 27. Merz 2011 het si bi dr Landdagswahle 2011 z Bade-Wirttebärg mit 39,9 % s Diräktmandat im Wahlchrais Fryybeg II gwunne.



</doc>
<doc id="35674" url="https://als.wikipedia.org/wiki?curid=35674" title="Sacharow-Preis">
Sacharow-Preis

Dr Sacharow-Bryys fir gaischtigi Freihait, au "EU-Mänscherächtsbryys", wird syter anne 1988 vom Europäische Barlemänt an Persenligkaite oder Organisatione vergee, wu sich fir d Verdaidigung vu dr Mänscherächt un vu dr Mainigsfreihait yysetze. Dr Bryys isch noch em Friidesnobelbryysdreeger Andrei Sacharow gnännt un mit 50.000 Euro dotiert. Är wird alljohr im Dezämber z Stroßburi verleent.




</doc>
<doc id="35676" url="https://als.wikipedia.org/wiki?curid=35676" title="Christian Kühn">
Christian Kühn

Dr Christian Kühn (* 9. April 1979 z Diibenge), vylmol au churz Chris Kühn, isch e dytsche Bolitiker (Bindnis 90/Di Griene) un Mitglid vum Dytsche Bundesdag. Vu 2009 2013 isch er Landesvorsitzende vum Landesverband Bade-Wirttebärg vu Bindnis 90/Di Griene gsii.

No dr Schuel un em Zivildienscht z Geppenge het dr Kühn z Diibenge Bolitikwisseschafte un Soziologi studuert un isch syter anne 2009 Studieberoter an syre Universitet.

Dr Kühn isch in syre Schuelzyt im Jugedgmairot un in dr Naturschutzjuged aktiv gsii. Syt 1998 isch er Mitglid bi Bindnis 90/Di Griene. Vu 2002 bis 2006 un wider ab 2008 isch er Mitglid vum Chraisvorstand im Diibenger Chraisverband vu dr Griene. Är isch Mitarbaiter im Wahlchraisbiro vum Bundesdagsabgordnete Winfried Hermann gsii. Uf dr Landesdelegiertekumferänz (LDK) im Novämber 2009 z Biibra hän e di bade-wirttebärgische Griene zämme mit dr Silke Krebs zue aim vu dr zwai glychbrächtigte Landesvorsitzende gwehlt. Uf der LDK im Oktober 2011 z Oole isch er, näbe syre neigwehlte Mitvorsitzende Thekla Walker mit eme Rekordergebnis vu 95,7 Brozänt im Amt bstetigt. Bi dr Bundesdagswahl 2013 isch er iber di bade-wirttebärgisch Landeslischt uf Blatz 6 in dr Bundesdag yyzoge. Syt Dezämber 2013 isch er Sprächer fir Böu- un Wohnigsbolitik vu dr Bundesdagsfraktion vu syre Bartei.

Dr Kühn ghert zue dr Befirworter vun eme "Bedingigslose Grundyychuu". Är isch au wie di maischte vu syne Barteifrynd e Gegner vu Stuttgart 21.

Är läbt z Diibenge, isch ghyrote un het e Suhn (* 2014).



</doc>
<doc id="35678" url="https://als.wikipedia.org/wiki?curid=35678" title="Heiliger Ibis">
Heiliger Ibis

De Hailig Iibis (latynisch: "Threskiornis aethiopicus") isch e Schriitvogel, wo im Nööche Oste und z Afrika vorchunnt. Er het sin Name, wel er im Altertum s hailige Tier vom ägyptische Schriibergott Thot gsii isch.

De Hailig Iibis chunnt hüt no im Iran und im Irak und z Afrika südlich vo de Sahara und z Madagaskar vor. Z Ägypte selber isch er uusgstorbe.

De Iibis isch e groosse uuffälige Vogel. Sin lange Hals und sin Körper und au d Flügel sind mit wiisse Federe bideckt, am Rand vo de Flügel und vom Schwanz sind schwarzi Federe. Au de Chopf isch schwarz. Bi ältere Tier feelet d Federe am Hals. De langi chrummi Schnabel isch schwarz, so wi au sini lange dünne Bai. Im Fluug erschiinet federloosi Stelle underem Flügel as rosarooti Flecke.

De Hailigi Iibis werd zwösched 65 und 75 cm grooss, sini Spannwiiti bitrait 112 bis 124 cm. Mandli sind e bitzeli gröösser as Wiibli.

De Hailig Iibis lebt i sumpfige Piet a de Chüste oder im Binneland, im Süess- oder Brackwasser. Er chunnt nu bis zonere Meereshöchi vo 150 Meter über Meer vor. Er stelzt im flache Wasser umenand und stocheret mit sim Schnabel im Schlamm, won er Wörmer, Schnegge, Schaletierli, Fisch, Frösch und Reptilie suecht. Mengisch fresst er au jungi Vögeli.

De Iibis baut sis Nest im Papyruswald, i Büsch oder uf Bömm. S Wiibli lait zwai wiissi Aier, wo vom Vatter und vo de Muetter uusbrüetet wered.

De Iibis lebt elai oder i chliine Gruppe. Er isch kan schüüche Vogel. Er isch i de Regle stumm, nume selte git er am Bruetplatz haiseri ruuchi Chräächzer vo sich.

Im Altertum isch de Hailig Iibis z Ägypte as s hailige Tier vom Thot vereert wore und s gitt vili bildlichi Darstellige vom Iibis. D Ägypter hend Iibis gfange, iibalsamiert und ufeme aigne Fridhof bi Sakkara bistattet.

De Name (altägypt. "hbj"; altgr. "ibis") isch früe is Tütsche choo und de Name het im früene Noihochtütsche luutgsetzlich "Eib" gluutet.





</doc>
<doc id="35679" url="https://als.wikipedia.org/wiki?curid=35679" title="Moschtschena">
Moschtschena

Moschtschena (ukrainisch "Мощена", russisch "Мощёная", polnisch "Moszczana") isch e Dorf in dr Rajon Kowel, Oblast Wolhynien im Nordweschte vu dr Ukraine. Zämme mit em sidlig glägene Nochberdorf Tscherkassy (Черкаси) bildet s di glychnamig Landrotsgmai. 

Moschtschena lyt guet 70 Kilometer nordweschtlig vu Luzk. D Rajonshauptstadt Kowel lyt rund fimf Kilometer eschtlig vu dr Gmai.

Moschtschena isch zem erschte Mol gnännt wore anne 1543.


</doc>
<doc id="35680" url="https://als.wikipedia.org/wiki?curid=35680" title="Theresia Bauer">
Theresia Bauer

D Theresia Bauer (* 6. April 1965 z Zweibrücken/Pfalz) isch e dytschi Bolitikeri (Bindnis 90/Di Griene) un syt Mai 2011 Minischteri fir Wisseschaft, Forschig un Chunscht vum Land Bade-Wirttebärg.

Scho in junge Johr het sich d Theresia Bauer in dr chilchlige Jugtedarbet engaschiert. Noch em Abitur het si Bolitikwisseschaft, Volkswirtschaft un Germanischtik z Manne un z Heidelberg studiert. As Studänti isch si hochschuelbolitisch aktiv gsii as studäntischi Verdrätteri im Große un Chlaine Senat un im Verwaltigrot vu dr Universität

Vu 1993 bis 1995 het si Referänti fir bolitischi Bildui in dr "Gsellschaft fir bolitischi Ökologi" gschafft, derno vu 1995 bis 2001 as Gschäftsfiereri vu dr "Heinrich-Böll-Stiftig Bade-Wirttebärg".

D Theresia Bauer isch ghyrote un het zwee Sihn. Si läbt mit ihre Familie z Heidelberg.

Syter anne 1999 isch d Theresia Bauer Mitglid im Chraisvorstand vu dr Heidelberger Griene, syt 2003 isch si Vorsitzendi vum Chraisverband Heidelberg. Si isch syt Juni 2001 Abgordneti vum Landdag vu Bade-Wirttebärg un verdritt dert dr Wahlchrais Heidelberg. Um des Zyt isch si au in dr Landesvorstand vu dr Griene z Bade-Wirttebärg gwehlt wore. Vu Mai 2002 bis 2011 isch si derzue stellverdrättendi Vorsitzendi vu dr griene Landdagsfraktion gsii. Si engaschiert sich in dr Theme Hochschuelbolitik, Forschig un Demokrati. Bis 2011 isch si Mitgliid im Uusschuss fir Wisseschaft, Forschig un Chunscht un au Mitglid im Ufsichtsrot vu dr Landesstiftig Bade-Wirttebärg gsii.

Bi dr Landdagswahle am 27. Merz 2011 het si mit 36,7 Brozänt vu dr Stimme zum erschte Mol s Diräktmandat in ihrem Wahlchrais gwunne. Am 12. Mai 2011 isch d Theresia Bauer im Landdag as neji Minischteri fir Wisseschaft, Forschig un Chunscht im Kabinett Kretschmann I veraidigt wore.



</doc>
<doc id="35687" url="https://als.wikipedia.org/wiki?curid=35687" title="Oliver Zaugg">
Oliver Zaugg

Dr Oliver Zaugg (* 9. Mai 1981 z Lache) isch e Schwizer Velorennfahrer.

Dr Oliver Zaugg het si Brofikarriere 2004 bim spanische Rennsport-Team Saunier Duval-Prodir aagfange.

Bi dr Vuelta a España 2007 und 2008 het er hervorragendi Leistige zeigt und isch 14. bzw. 11. im Gsamtklassemänt worde. Vo 2009 bis 2010 isch dr Oliver Zaugg im italiänische Rennsport-Team Liquigas gfahre. Im Novämber 2010 het s nöje luxeburgischi Team um d Schleck-Brüeder bekannt gee, ass dr Oliver Zaugg mit ihne e Zweijooresverdraag underschriibe het.

Si erste Brofisiig het er 2011 chönne fiire, won er bi dr Lombardei-Rundfahrt, eins vo de "Monumänt vom Veloport", gwunne het.




</doc>
<doc id="35688" url="https://als.wikipedia.org/wiki?curid=35688" title="Franz Untersteller">
Franz Untersteller

Dr Franz Untersteller (* 4. April 1957 z Ensheim bi Saarbrücken) isch e dytsche Bolitiker Bindnis 90/Di Griene un syt Mai 2011 Minischter fir Umwält, Klima un Energiwirtschaft vum Land Bade-Wirttebärg.

Dr Untersteller isch z Ensheim/Saar im Saarland ufgwagse un dert uf d Volksschuel gange, speter uf d Realschuel z St. Ingbert. Anne 1977 het er am Stedtische Wirtschaftsgymnasium z Saarbrücken Abitur gmacht. Im Johr 1978 het er e Landschaftsblanigsstudium an dr FH Nirtenge aagfange un 1981 dr Abschluss as Dipl.-Ing. (FH) gmacht. Ab 1981 het er z Fryybeg am Öko-Institut gschafft, zerscht as Praktikant, speter as wisseschaftlige Mitarbaiter. Im Johr 1982 isch er as Stipendiat vu dr "Carl-Duisberg-Gesellschaft" z Kolumbie gsii, wun er an eme Brojäkt vum kolumbianische Umwältminischterium mitgschafft het. Syt 1983 het er as Barlemäntarische Beroter fir d Beryych Umwält- un Energibolitik fir d Landtagsfraktion vu dr Griene gschafft, syt 2002 au as Beroter fir d Agrarbolitik. Vu 2002 bis Mai 2011 isch er Vorstandsmitglid vum Öko-Institut gsii.

Dr Franz Untersteller isch ghyrote un het zwai Chinder.

Syter anne 1983 isch dr Untersteller Mitglid vu dr Griene, vu 1998 bis 2000 isch er Mitglid im Chraisvorstand vum griene Chraisverband Esslenge gsii.

Im Merz 2006 isch er im Wahlchriais Bietge-Bissenge in dr Landdag vu Bade-Wirttebärg gwehlt wore. Vu Dezämber 2006 bis Mai 2011 isch er stellverdrättende Vorsitzende vu dr Landdagsfraktion gsii. Fir d Fraktion heter au as energibolitische Sprächer fungiert. 

Dr Untersteller isch bi dr Landdagswahl am 27. März 2011 im Wahlchrais Stuegert III mit 28,04 Brozänt vu dr Stimme gwehlt wore

Am 12. Mai 2011 isch dr Franz Untersteller as Mitglid im Kabinett Kretschmann I as neje Minischter fir Umwält, Klima un Energiwirtschaft vu Bade-Wirttebärg veraidigt wore.




</doc>
<doc id="35690" url="https://als.wikipedia.org/wiki?curid=35690" title="Arrondissement Boulay-Moselle">
Arrondissement Boulay-Moselle

S Arrondissement Boulay-Moselle ìsch bìs zem 31. Dezember 2014 e Verwàltungbezirk vum Département Moselle ìn dr frànzesche Region Lothringe gsin. Sit em 1. Janner 2015 ìsch s Deil vum Arrondissement Forbach-Boulay-Moselle. Höiptort (Sìtz vun dr Unterpräfektür) isch Boulay-Moselle (dt. "Bolchen") gsin.

S Arrondissement ìsch üs dräi Kanton un 96 Gmeine bstànde.



</doc>
<doc id="35692" url="https://als.wikipedia.org/wiki?curid=35692" title="Arrondissement Château-Salins">
Arrondissement Château-Salins

S Arrondissement Château-Salins ìsch bìs zem 31. Dezember 2015 e Verwàltungbezirk vum Département Moselle ìn dr frànzesche Region Lothringe gsin. Sit em 1. Janner 2015 ìsch s Deil vum Arrondissement Sarrebourg-Château-Salins.

S bsteht üs fìmf Kanton un 128 Gmeine.



</doc>
<doc id="35694" url="https://als.wikipedia.org/wiki?curid=35694" title="Arrondissement Forbach">
Arrondissement Forbach

S Arrondissement Forbach ìsch bìs zem 31. Dezember 2014 e Verwàltungbezirk vum Département Moselle ìn dr frànzesche Region Lothringe gsin. Sit em 1. Janner 2015 ìsch s Deil vum Arrondissement Forbach-Boulay-Moselle. Höiptort (Sìtz vun dr Unterpräfektür) isch Forbach gsin.

S Arrondissement ìsch üs sìwe Kanton un 73 Gmeine bstànde. 



</doc>
<doc id="35695" url="https://als.wikipedia.org/wiki?curid=35695" title="Arrondissement Metz-Campagne">
Arrondissement Metz-Campagne

S Arrondissement Metz-Campagne (Metz-Lànd) ìsch bìs zem 31. Dezember 2014 e Verwàltungbezirk vum Département Moselle ìn dr frànzesche Region Lothringe gsin. Sit em 1. Janner 2015 ìsch s Deil vum Arrondissement Metz. Höiptort (Sìtz vun dr Präfektür) ìsch Metz.

S bsteht üs nin Kanton un 142 Gmeine.



</doc>
<doc id="35696" url="https://als.wikipedia.org/wiki?curid=35696" title="Arrondissement Metz-Ville">
Arrondissement Metz-Ville

S Arrondissement Metz-Ville (Metz-Stàdt) ìsch bìs zem 31. Dezember 2014 e Verwàltungbezirk vum Département Moselle ìn dr frànzesche Region Lothringe gsin. Sit em 1. Janner 2015 ìsch s Deil vum Arrondissement Metz. Höiptort (Sìtz vun dr Präfektür) ìsch Metz.



</doc>
<doc id="35697" url="https://als.wikipedia.org/wiki?curid=35697" title="Arrondissement Sarrebourg">
Arrondissement Sarrebourg

S Arrondissement Sarrebourg ìsch e ehemoliger Verwàltungbezirk gsin vum Département Moselle ìn Lothringe, wi zitr`m 1. Jannr zue d´ frànzeesche Adminischtrativregion Alsace-Champagne-Ardenne-Lorraine füsioniert wore-n-isch. 

Àm namlige Daa isch`s Arrondissement Sààrburi mit`m Arrondissement Château-Salins zuem Arrondissement Sarrebourg-Château-Salins zsàmmegschlosse wore. `S Arrondissement Sààrburi isch eine vun de Gejende, wo noch àm stärkschte ditsch- un fränkischsproochig sin in de ditschsproochige Moselle un im gànze Gebiet Elsàss-Moselle. `S Arrondissement Château-Salins isch im Süde vun dr Sproochgrenz in dr Moselle un isch fàscht ganz frànzeesch-/lothringischsproochig.

Höiptort (Sìtz vun dr Unterpräfektür) ìsch Sààrburi gsin - un blibt`s.

S het fìmf Kantone un 102 Gmeine ghet.



</doc>
<doc id="35698" url="https://als.wikipedia.org/wiki?curid=35698" title="Arrondissement Sarreguemines">
Arrondissement Sarreguemines

S Arrondissement Sarreguemines ìsch e Verwàltungbezirk vum Département Moselle ìn dr frànzesche Region Grand Est. Höiptort (Sìtz vun dr Unterpräfektür) ìsch Sarreguemines (lothr. Sààrgeminn, dt. Saargemünd).

S bsteht üs drei Kanton un 83 Gmeine.



</doc>
<doc id="35699" url="https://als.wikipedia.org/wiki?curid=35699" title="Arrondissement Thionville-Ouest">
Arrondissement Thionville-Ouest

S Arrondissement Thionville-Ouest ìsch bìs zem 31. Dezember 2014 e Verwàltungbezirk vum Département Moselle ìn dr frànzesche Region Lothringe gsin. Sit em 1. Janner 2015 ìsch s Deil vum Arrondissement Thionville. Höiptort (Sitz vun dr Unterpräfektür) ìsch Thionville (dt. Diedenhofen).

S bsteht üs sechs Kantonen un 30 Gmeine.



</doc>
<doc id="35700" url="https://als.wikipedia.org/wiki?curid=35700" title="Arrondissement Thionville-Est">
Arrondissement Thionville-Est

S Arrondissement Thionville-Est ìsch bìs zem 31. Dezember 2014 e Verwàltungbezirk vum Département Moselle ìn dr frànzesche Region Lothringe gsin. Sit em 1. Janner 2015 ìsch s Deil vum Arrondissement Thionville. Höiptort (Sitz vun dr Unterpräfektür) ìsch Thionville (dt. Diedenhofen).

S bsteht üs sechs Kantonen un 75 Gmeine.



</doc>
<doc id="35701" url="https://als.wikipedia.org/wiki?curid=35701" title="Frickgau">
Frickgau

Dr Frickgau isch im Middelalter e geograafischi und politischi Region gsi. Er het sich im Nordweste vom hütige Kanton Aargau befunde. 

No im 8. Joorhundert, wo d Karolinger ir Herrschaftsgebiet in Gau iidäilt hai, het dr Frickgau zum Augstgau ghöört. Öbben im 10. Joorhundert isch dr Augstgau denn in dr Sisgau im Weste, dr Buchsgau im Südweste und dr Frickgau im Osten ufdäilt worde. Ane 926 isch dr Gau s erschte Mol erwäänt, mit dr Namensform "Frichgowe".

D Gränze vom Frickgau im Süde und im Norde si d Flüss Aare und Rhii gsi, und im Weste isch s Gebiet vom Gau bis zum Möhlibach ggange. Zwüsche dr Aare und em Möhlibach isch die alti Gränze mit dr hütige Kantonsgränze braktisch idäntisch. Im 12. Joorhundert si d Herre vo Alt-Hombärg d Groofe vom Frickgau gsi, aber Rhiifälde im Weschte dervo het de Zähringer ghöört, wo dr Ortschaft ires Stadträcht gee häi. D Groofschaft isch im 13. Joorhundert an d Habsburger gfalle. 1386 isch au d Pfandschaft über s Schloss und d Stadt Rhiifälde in ihri Händ choo und ane 1408 au die laufeburgische Bsitz. Bis zur Middi vom 15. Joorhundert hai d Gebiet vom ehemoolige Frickgau zu de habsburgische Herrschafte Rhiifälde und Laufeburg ghöört.

Dr Begriff Frickdaal stammt nid vom Begriff Frickgau ab, sondern isch erst in dr Napoleonische Zit in Moode choo. Im Vorderöstriich het mä dr Begriff Frickdaal numme für s Gebiet zwüsche Hornusse und Eike brucht. Wo d Franzoose d Gebiet vom Vorderöstriich, wo südlig vom Rhii glääge si, vom Räscht abdrennt häi, häi si e Name für das ganze Gebiet welle, wo denn in drei Ämter iidäilt gsi isch. Wil s Frickdaal in dr Middi gsi isch, häi si si Naame für s ganze Gebiet afo bruuche.


</doc>
<doc id="35703" url="https://als.wikipedia.org/wiki?curid=35703" title="Augstgau">
Augstgau

Dr Augstgau isch e historischi Landschaft und e Gau im Herzogdum Schwoobe gsi. Er het d Gebiet im Winkel zwüsche dr Aare und em Rhii umfasst, d Gränze im Weste isch bi dr Birs und dr Lüssel bzw. dr Siggere gsi. Si Naame het dr Augstgau vo dr Ortschaft Augst überchoo, em römische Augusta Raurica, wo bis ins 7. Joorhundert e Bischof residiert het. 

Die eltisti Urkunde, wo dr Naame Augstgau din voorchunnt, stammt us em Joor 752. Es isch umstritte, öb s dr Augstgau scho immer as äigeständige Gau gee het, oder öb er sich vom Aargau abgspaltet het. Dr Augstgau siinersits isch in dr Sisgau (öbbe 835), dr Frickgau (926) und dr Buchsgau (1080) zerfalle. Mä vermuetet, ass d Groofe vo Hombärg d Noochkomme vo de Groofe vom Augstgau gsi si. Zum letschte Mol isch dr Augstgau in ere Urkunde us em Joor 1041 beläit, wo dr König Heinrich III. d Groofschaft Augst im Augstgau und Sisgau em Basler Bischof Theodoricus gschänggt het.


</doc>
<doc id="35705" url="https://als.wikipedia.org/wiki?curid=35705" title="St. Martin GR">
St. Martin GR

St. Martin (rätoromanisch "Sogn Martin" ) isch a Dorf i da politischa Gmaind Vals im Schwiizer Kanton Graubünde. D Dorf ligt in de überwiigend rätoromanischsprochige Surselva, isch aber dütschsprachig. 

St. Martin ghört zum Valsertal und ligt oberhalb vo de "Luchnern". D Gmeind bstoht us versschidnige Streusidlig, wo hüt nüm alli bewohnt sind. De Wiler am witeschte im Norde isch St. Martin, wo uf ligt und de ehemoliga Gmeind de Name gäh het. S Nachbartal im Oschte isch s Safietal.

St. Martin isch vo Walser gründt worde und isch us dem Grund dütschsprochig. Bis ins 1878 het St. Martin zu de Gmeind Tersnaus ghört. D Gmeind isch erscht in de Johr 1972/73 ans s Schtromnetz aagschlosse worde, als letschti Gmeind vo de Schwiiz. Am 31. Dezember 2010 sind 37 Iiwohner zellt worde.

Uf es bsunders Medieecho isch St. Martin nach de Schwiizer Parlamentswahle vo 2011 gschtosse, wil vo de 24 Stimmberechtigte numme 2 gwählt hei und di Gmeind di letschti isch gsi, wo s Wahlergebnis de Standeskanzlei z Chur gmeldet het.




</doc>
<doc id="35706" url="https://als.wikipedia.org/wiki?curid=35706" title="Rita Hayworth">
Rita Hayworth

D Rita Hayworth (* 17. Oktoober 1918 z New York; † 14. Mai 1987 z New York; eigentlich "Margarita Carmen Cansino"), isch e US-amerikanisch Filmschauspileri und Tänzeri gsii. 

D Rita Hayworth esch 1918 as Tochter vom spanische Tänzer Eduardo Cansino ond sinere Frou Volga, geb. Hayworth, z New York uf d Welt cho.

Si het Starruhm as Leading Lady vum Hollywood-Studio Columbia erlangt, wu si vu 1937 bis 1957 unter Verdrag gsi isch. Si isch bekannt gsi für ihri Darstellig in "Gilda" (1946) und "Die Lady von Shanghai" (1947).

Si isch am 14. Mai 1987 im Alter vu 68 Johr z New York gstorbe und denn z Los Angeles begrabe worde.





</doc>
<doc id="35707" url="https://als.wikipedia.org/wiki?curid=35707" title="Webbrowser">
Webbrowser

E Webbrauser, oder allgemäin au Brauser (ängl. "to browse", ‚umeluege‘, au ‚abgrase‘) isch e Kompiuterbrogramm, wo Website us em World Wide Web oder allgemäin Dokumänt und Date cha aazäige. Wemm mä im World Wide Web über Hyperlink mit eme sonige Brogramm vo Website zu Website wäggslet, säit mä däm Internetsörfe. Usser HTML-Site chönne Webbrauser verschidnigi anderi Arte vo Dokumänt aazäige. Si si au d Benutzeroberflechene für Webäpps. 



</doc>
<doc id="35708" url="https://als.wikipedia.org/wiki?curid=35708" title="Münch">
Münch

D Münch si e Basler Familie gsi, wo vom 13. bis ins 15. Joorhundert äins vo de iiflussriichste Gschlächter in dr Stadt und ihrer Umgääbig gsi isch.

Dr Naame "Münch" isch zum erste Mol im Joor 1185 ufdaucht. Dr Hugo Monachus I. wird zwüsche 1185 und 1202 e baar Mol in Urkunde erwäänt, und zwar als "Hugo cognomento", "Hugo cognomine Monachus" oder "Hugo Monachus". Er isch dr Stammvater vo dr groosse Münch-Sippe. Vo sim erste Sohn, em Hugo II., si d Münch vo Münchestäi, die vo Münchsbärg, und die vo Büre/Sterefels abgstammt. Vo sim zwäite Sohn, em Konrad II., si d Münchs vo Landskron und die vo Stettebärg/Elsass abgstammt. 

Die verschidnige Zwiig si z Basel und in dr Umgääbig vo groosser Bedütig gsi. D Münchs si zu Dienstmanne vom Bischof vo Basel ufgstiige, Si si userlääseni Diener und Berooter gsi und häi dorum e Hufe Vorrächt gnosse. Wo dr Bischof vom Joor 1227 de Dienstmanne s Privileg gee het, Lääche überzchoo, häi si chönne in Ridderstand ufstiige. Näbe de Münch si das au d Reich und d Schaler gsi, wo in churzer Zit zu de bedütendste Ridderfamilie vo Basel zelt häi. Dr erst Ridder Münch isch 1232 erwähnt worde und het "uf Burg" gläbt. Das isch dr vornähmsti Däil vo dr alte Stadt gsi, näben em Basler Münster und em Sitz vom Bischof. 

Dr Konrad Münch II. isch dr ersti bekannti Münch gsi und het vo 1221 bis 1239 s Amt vom Schulthäiss (dr bischöflig Grichtsvorsteher) bsetzt. D Münch si mit dr Zit immer riicher und mächtiger worde und im Joor 1258 isch dr Ridder Konrad Münch III. vo Münchsbärg Mitgliid vom Root worde. D Münch si äini vo de füerende Familie in dr Aadligegsellschaft vo de Psitticher gsi, wo in dr zwäite Helfti vom 13. Joorhundert mit de Heere vom Stärn um d Macht in dr Stadt grunge häi. Um 1267 isch dr Heinrich I. Münch, dr Vater vom Hartung Münch, as Basler Bürgermäister erwähnt worde. 1271 häi d Psitticher d Stärner us dr Stadt verdriibe.

In dr Middi vom 13. Joorhundert häi d Münch ihre gmäinsaame Bsitz am Petersbärg überchoo oder baut. Si hän em vo denn aa "Münchhof" gsäit und under däm Naame isch er in d Gschicht vo dr Stadt Basel iigange. Im Münchhof isch under anderem 1265 dr umstrittnigi Bischof vo Basel, dr "Hartung Münch" uf d Wält choo und um 1300 isch s Palä s Zentrum vo de Fründ vo de Habsburger worde. 

Vo de Familielinie si scho im 14. Johrhundert die erste usgstorbe: die vo Stettebärg 1310 und die vo Münchsbärg 1356. 
Bis ins 14. Joorhundert häi die vo Landskron zu dr Basler Elite ghöört, si si im Root gsässe und drei von ene si Bürgermäister worde. Dr Domherr Hartung isch vo 1325 bis 1328 Bischof vo Basel gsi und au dr Konrad isch vo 1393 aa zwäi Joor lang Bischof gsi. Vo dr Middi vom 14. Joorhundert aa si d Münch immer weniger in de Gschäft vo dr Stadt involviert gsi und häis vorzooge de Habsburger as Rööt und Landvögt z diene. 1444 isch dr Brueder vom Johans IX., dr Burkart VII. in dr Schlacht bi St. Jakob an dr Birs ums Lääbe choo, won er as Verhändler zu de Äidgenosse gangen isch. Während d Münchestäiner nöitraal bliibe si, häi die vo Landskron d Habsburger gege d Basler und d Äidgenosse understützt, und wo dr Burkart gsee het, wie d Armanjake dra gsi si, alli Äidgenosse umzbringe, het er die no usgspottet. Do het em äine vo d Äidgenosse e Stäi an Chopf gheit, und e baar Dääg druf isch er denn an dr Verletzig gstorbe. D Landskron-linie isch 1460 erlosche, wo dr habsburgisch Ministerial Johans IX. gstorbe isch.

Zu dr zwäite Hauptlinie häi die vo Münchestäi, Löjebärg und Stärnefels ghört. Vo deene si mehreri in dr Schlacht bi Sämpach und uf dr letschte Chrüzfahrt 1396 bi Nikopolis im Balkan gfalle. Vo denn aa häi au d Münchstäiner kuum meh e Rolle gspiilt in dr Basler Bolitik. Dr Hartmann isch vo 1418 bis 1422 Bischof vo Basel gsi, aber d Familie het immer meh wirtschaftligi Brobleem gha. Dr Konrad VIII. het 1470 Münchestäi und Muttez verpfändet, und 1526 häi dr Hans Thüring II., dr Jakob I. und dr Matthias II. d Herrschaft Löjebärg an d Abtei Lützel verchauft. Es si nä no e baar Güeter im elsässische Sundgau bliibe und Ämter am Hof vom Bischof vo Basel. D Münchestäiner si 1759 usgstorbe.

D Münch wie anderi Ridder au häi e freis Ridderlääbe welle gniesse, und so häi si um 1260 s Dorf Geckige, wo zum Domkapitel Basel ghöört het, kauft und über em het dr Hugo III. Münch d Burg Münchestäi baut und rings um d Burg und s Dorf e Muure. Vo denn aa hai si sich Ridder "Münch vo Münchestäi" gnennt.

D Münch häi aber weder s Dorf und no d Burg lang as Äigebsitz chönne bhalte. Scho um 1270 isch s in d Händ vo de Groofe vo Pfirt choo, wo s aber de Münch as Lääche zrugggee häi. 

Vom Joor 1279 aa erschiint s ehemoolige Dorf Geckige in de Urkunde under em Naame Münchestäi und het dorum uf sim Wabbe au dr Mönch, wo lauft, vo de Ridder Münch vo Münchestäi.

D Münch häi verschidnigi Bsitz und Burge gha oder sä as Lääche überchoo:

S Gschlächt vo de Münch isch au in chirchlige Aagläägehäite guet verdräte gsi. Es het Bröbst, und Briester gee, und e baar häi sogar dr Sprung uf e Bischofssitz vo de Bistümer Basel und Lausanne fertig brocht:

Ursprünglig isch uf em Wabbe vo de Münch no um 1237 e laufendi Meerchatz druf gsi. Mä vermuetet, ass das uf s Huus Gliss zrugggange isch. 1232 si d Münch Ridder worde, und vo denn aa het sich immer meh s Wabbe mit eme Mönch in schwarze Chleider und ere Kabbutze, wo aabehängt, duuregsetzt. Dä Mönch het rooti Schueh aa und bättet bim Laufe. Dr Hindergrund vom Wabbe isch wiss. Das isch schliesslig s Familiewabbe und s Siigel vo de Münch worde und isch hützudags s Wabbe vo dr Gmäind Münchestäi.




</doc>
<doc id="35717" url="https://als.wikipedia.org/wiki?curid=35717" title="Ruine Münchenstein">
Ruine Münchenstein

D Ruine Münchestäi isch dr Räst von ere hochmittelalterlige Burg ooben am Dorf Münchestäi, (im Gebiet Birsegg), im Schwizer Kanton Basel-Landschaft.

D Ruine vo dr Burgaalaag lit uf eme lenglige, schmaale Felsrugge. Hützudags cha mä nume non e baar Räst vo de Muure gsee, wo sich über em alte Dorfchärn vo Münchestäi erheebe.

D Ruine lit zmidst im Dorf und dorum isch wäge dr Absturzgfohr dr Zuegang mit eme chliine Gitterdöörli versperrt. Mä cha aber dr Schlüssel ohni Broblem über d Gmeindiverwaltig vo Münchestäi überchoo.

Bis d Burg baut worden isch, het het d Ortschaft im Birsdaal, wo spööter Münchestäi gnennt worden isch und wo denn woorschiinlig nume e Hampfle Hüüser gha het, Kekige und spööter Geckige ghäisse. Um 1260 het s Riddergschlächt vo de Münch, wo denn am Ufstiige gsi isch, s Dorf im Domkapitel Basel abkauft. Wenn d Burg baut worden isch, wäiss mä nid genau, woorschiinlig het mä zwüsche 1260 und 1275 aafange baue.

Ä richdigi Gschichtsschriibig hets im 13. Johrhundert nonig gee und au wichdigi Gschäft het mä nid immer ufgschriibe. Mä vermuetet ass dr Gründer vo dr Burg dr Hugo III. Münch hsi isch, wo in verschidnige Urkunde um 1270 gnennt wird. In dere Zit häi d Münch ihri Macht entfaltet und e Hufe Burge gründet wie d Münchsbärg, d Hilsestäi, Angestäi und Stärnefels bi Büre und hai eso brobiert, dr Stadt Basel, wo immer sterker worden isch, Parooli z biete. Dr Naame vo ihrer Burg, Münchestäi, isch schnäll au dr Naame vom Dorf worde. Vom Joor 1279 aa erschiint s ehemoolige Geckige under em Naame Münchestäi. 

D Burg und s Dorf si nume churz Äigeguet vo de Münch gsi. Scho um 1270 häi si s de Groofe vo Pfirt gee und häi s as Lääche zruggüberchoo. Das isch in sällere Zit, wo s käi äihäitligs, rächtligs System im hütige Sinn gee het, esom üüblig gsi, wil mä so in dr rächtlig und militärisch Schutz von ere sterkere Macht choo isch. In däm Fall isch s woorschiinlig um d Usenandersetzig gange zwüsche de Habsburger und em Bischof vo Basel, wo vo de Münch understützt worde isch. D Münch si zitwiis au mit dr Stadt Basel in offener Fehde gsi, so zum Bischbil 1409, wo Münchestäiner Underdaane uf Basel züüglet si.

Wo dr letscht Groof vo Pfirt, dr Ulrich III., im Merz 1324 z Basel gstorbe isch, het s Huus Habsburg-Östriich d Läächegwalt gerbt. D Erbgrööfin Johanna vo Pfirt isch dur d Hüroot mit em Herzog Albrächt II. vo Habsburg, Herzogin vo Östriich worde.

1334 isch d Burg fertig worde und het ihri grössti Usdehnig gha. Im Joor 1356 het s groosse Basler Ärdbeebe au d Burg Münchestäi beschädigt, si isch aber rasch wider repariert worde. 1371 isch dr Konrad Münch, won er d Katharina vo Löjebärg ghürootet het, au in Bsitz vo dr Herrschaft vo Muttez choo, samt de Burge uf em Wartebärg. 

Während dr dritte Faase vom Alte Züürichrieg (Schlacht bi St. Jakob an dr Birs, 26. August 1444) hai sich zwar aadligi Barteigänger vo Östriich im Dorf Münchestäi versammlet und dört gwartet wie d Schlacht usgoot, aber dr Hans Thüring Münch het sä nid in d Burg Münchestäi iinegloo, sondern brobiert, si so schnäll wie möglig wider looswärde.

Im 15. Joorhundert het Soledurn brobiert sis Gebiet gege Noorde z erwiitere und es het 1468 d Burg Münchestäi überfalle und sä im Handsträich eroberet. Es het sä aber 1469 wider an d Münchs müesse zrugggee. 

Noch em Dood vom Hans Thüring Münch 1449 häi siini bäide Söön Hans und Konrad währed Joore um s Erb gstritte, und das het dr wirtschaftlig Ruin vo dr Familie iigläitet. Au Misswirtschaft isch e Grund gsi, ass sich d Münch verschuldet häi und si noch em Dood vom Hans Münch 1470 s Dorf und d Burg an d Stadt Basel häi müesse verpfände. Dr Pfandverdraag isch am 18. Juli 1470 abgschlosse worde, und mit däm isch d Herrschaft über Münchestäi, zerst emol nume as Pfand, in stedtischi Händ choo. Dr Konrad Münch vo Münchestäi het aber as Vogt vo 1477 aa witerhi in dr Burg gwohnnt, bis im Joor 1482 dr Pfandverdraag abglofe isch. Wil er d Arbet as Verwalter schlächt gmacht het het er denn d Burg müesse verloo.

Im Joor 1487 häi d Soledurner wider brobiert, d Burg in ihri Gwalt z bringe, nochdäm ihne dr Konrad us Wuet unrächtmässig d Herrschaft Münchestäi verchauft het. Ihre Überfall isch abverheit, wil dr nöji Basler Vogt ufbasst het. S äidgenössische Schiidsgricht het im August 1487 dr rächtlig Aaspruch vo Basel uf Münchestäi uf Grund vom Pfandbrief vo 1470 bestätigt.

Dr Abstiig vo de Münch isch immer witer gange und si hai d Pfandsumme nüm chünne zaale und zum s Pfand uslööse häi si sowiso käi Gäld ghaa. Dorum si si im Joor 1515 zwunge gsi, ihri ganzi Herrschaft Münchestäi an d Stadt Basel z verchaufe. Gliichzitig het dr Kaiser Maximilian au dr Läächestatus glöscht. D Burg isch esoo e Basler Landvogtsitz worde.

Im Joor 1798 isch d Revolution au z Basel aachoo und dr letscht Obervogt het d Burg verloo. Im Gegesatz zu andere Basler Landvogteischlösser wie dr Farnsburg, dr Homburg oder dr Waldeburg hai d Baselbieter d Burg Münchestäi aber nit aabebrennt, wil sich d Basler Landvögt dr Bevölkerig gegenüber gmäässigt verhalte. Im Merz 1798 isch d Burg, wo denn scho zimlig baufellig gsi isch, an d Gmäind Münchestäi verchauft worde. D Güeter si au ufdäilt und verchauft worde und d Burg het mä as Stäibruch afo bruuche.

Dr Felsgroot, wo d Burg druf stoot, isch sehr schmal und fallt stäil ab. Dorum het mä d Kärnburg vo dr Aalaag in en Ober- und Underburg iidäilt und d Gebäud si ehnder äng drfür aber hooch. Drzue chunnt no d Vorburg, wo im Wäsentlige us em Dorf Münchestäi bestande het, wo ganz innerhalb vo de Muure gsi isch. D Lüt häi d Aalaag lang as Stäibruch brucht und d Räst so so chlii, ass mä nume wenig usene cha leere wie d Burg emol usgsee het. Au Abbildige hälfe nume wenig, wil s vo dene erst im 17. Joorhundert richdigi git.

Uf em höggste Punkt in dr "Oberburg" stoht e massive Runddurm, dr Bärgfriid, und zwüschen iim und em mehrstöckige Palas isch e chliine Hoof. Südöstlig het s non en anders Wohngebäud gha (Rauchabzüüg, Aborterker), wo an d Ringmuure aabaut gsi isch. D Konstruktion vo dr Brugg im Zwinger zur Oberburg isch ungwöönlig. Mä het sä wäge dr Ängi und dr Stäilhäit vom Ufgang zur Oberburg nit as Zuugbrugg chönne baue. Stattdesse het mä e Kippbrugg baut, wo in ihrer Middi uf eme Balke glääge isch, wo quer drzue gsi isch: Wenn mä d Sperri glööst het, het sich d Brugg um dä Balke in e sänkrächti Stellig in dr Middi zwüsche de bäide Bruggändi drääit und het so dr Zuegang zum Door vo dr Oberburg gsperrt.

D "Underburg" isch uf ere schmaale Felsterasse gsi, wo nord-westlig vo dr Oberburg lit. D Muure zringsume het Zinne gha, und inne nooch isch e Gebäud mit Pultdach draa aabaut gsi. Mä wäiss nit was das Huus für e Zwäck ghaa het.

Dr nördligi Däil vo dr Umfassigsmuure vom Dorf – bzw. vo dr Vorburg – foot an dr Muure vo dr Underburg aa, goot bis zum nördlige "Baslerdoor" und vo dört uf Weste und Süde um s ganze Dorf ume. Die südligi Muure isch bim südöstlige Egge vo dr Oberburg abzwigt, isch zum südlige "Oberdoor" gange und denn noch Weste und Norde um s Dorf Münchestäi ume, bis si uf die nördligi Muure gstoosse isch.

D Landstrooss vo Basel uf Dornach isch dur s Dorf zooge, sodass es in dr Dorfmuure zwäi Door gee het – s Baslerdoor im Norde und s Oberdoor im Süde. Uf eme Stich vom Matthäus Merian gseet mä, ass d Doordürm e Zinnechranz oder e Dach gha häi. Vor dä Door si d Bachgrääbe gsi, und drüber het s ursprünglig Zuugbrugge gha, vom 17. Joorhundert aa Brugge us Stäi. Im Weste het e stäile Hang uf d Birs aabe Schutz bote und im Oste isch dr Schlossfelse gsi.





</doc>
<doc id="35718" url="https://als.wikipedia.org/wiki?curid=35718" title="Wuxia qi gongzhu">
Wuxia qi gongzhu

Wuxia qi gongzhu (, änglisch: Holy Weapon, me kennt en au as "Seven Maidens" oder "The Seven Princesses") isch e Wuxia-Film us Hongkong. Er isch 1993 vom Reschissör Wong Jing zäme midem Dennis Chang (vo däm stoht aber nüt i de Credits) dräit worde.

I dr Zyt vo dr Ming-Dünaschtii tuet der Held "Mo Kake", däm dr "Ghost Doctor" mit ere gföhrliche Drooge, wo d Persönlichkeit verändere tuet, übermenschlichi Kreft gää het, dr japanisch Schwertkämpfer "Super Sword", wo ne ganze Huufe chinesischi Kung-Fu-Kämpfer umbrocht het, besiige. Dr Super Sword säit denn, dass er in drei Joor wider uftauche wärdi, zum sich räche. Well dr Mo Kake vo dr Drooge wahnsinnig worden isch und er es Gmetzel gmacht het, woner sini Hochzyt mit dr "Ching Sze" hät sölle fiire, zieht sini Frau nochhär mit em Name "To Col Ching" als Schwertkämpfer dur d Wält und spezialisiert sich druuf, «härzlosi Männer» umzbringe. Wo der Super Sword zruggchunt, muess me dringend e Kur für e Mo Kake finde; usserdäm muess d Ching Sze no sächs anderi Jungfraue finde, well der Super Sword nume mit der Kraft vo siibe Jungfraue cha besiegt wärde. Am Schluss vom Film gits e lange Kampf zwüsche de siibe Jungfrauen und em Super Sword.

Dr Film isch imene komödiantische Ton mit vile slapstickartigen Iilage ghalte.

Dr Joey O'Brian schriibt 1995 i dr Austin Chronicle, dass "Holy Weapon" sehr unterhaltsam sigi. Er sig en «verruckte Film», däm sini Darschteller denn au passend gschpunne tieget. Di gradlinig Darschtellig vo der Michelle Yeoh und em Damian Lau verschtärki d Komödie wägem ganze Wahnsinn rundum si ume. D Maggie Cheung sig as verwöhnti Prinzässin köschtlich, d Sandra Ng as ihri lüschterni Liibwächteri aber närvuufriibend. Di üblich Unusgwoogeheit vo der Reschii vom Wong Jing falli i däm Film wäge sinere episodische Gschicht weniger uf als süscht.

Dr Sascha Garthof findet uf sinere Website "Cinema Far East", dass der Film zwar einigi «hervorragende Actionszenen zu bieten» heigi, die aber «wieder im hinlänglich bekannten und wenig befriedigenden Chaos münden». Nach em Kampf am Afang, wo «allererste Sahne» sig, chömi für sibzg Minuten e Huufe «unglaublich dämlicher Kalauer», dur die me sich «mit aller Macht ... quälen» miessi, damit me dr Schlusskampf gniesse chöing. Im Garthof gfallt nid, dass s Talänt vo de Darschtellerinne Michelle Yeoh und Maggie Cheung verschänkt wärdi und di andere Darschteller findet er schlächt, mit dr Usnahm vom Ng Man-Tat, wo i sinere Rolle als gschpunnige Dokter für «den ein oder anderen wirklich heiteren Moment» sorgi.



</doc>
<doc id="35724" url="https://als.wikipedia.org/wiki?curid=35724" title="Indischer Ozean">
Indischer Ozean

Dr Indisch Ozean (churz: Indik, us lat. "oceanus indicus") isch mit 74,9 Millione km² Flechi (ca. 14,7 % vu dr Ärdoberflechi) dr drittgrescht Ozean vu dr Ärd. Är gränzt an dr Antarktisch Ozean, dr Afrikanisch, asiatisch un dr australisch Kontinänt un fasst e Volume vu ca. 291,9 Mio km³. Im Gegesatz zum Atlantische un zum Pazifische Ozean, wu zue relativ glyche Aadail uf dr Nord- un au uf dr Sidhalbchugle vu dr Ärd lige, lyt dr grescht Dail vum Indische Ozean uf dr Sidhalbchugle.

Im Indische Ozean het s uf em Meeresbode e hoche un langgstreckte Mittelozeanisch Rucke, e Huffe nidereri Schwelle, Diefseebeckine, Diefseerinne un verschideni Meerediefine.

Zue dr Mittelozeanische Rucke ghert dr Zentralindisch Rucke, wu sich ugfehr in dr Mitte vu Nord no Sid dur dr Ozean ziet. Zue dr Diefseerinne ghert dr bis 7.455 m dief Sundagrabe, zue dr Meeresdiefine d Diamantinadiefi, wu mit 8.047 m unter em Meeresspiegel di diefscht Stell vum Indische Ozean isch.

Zur dr Näbemeer ghere d Andamanesee, s Arabisch Meer, dr Golf vu Bengale, di Groß Australisch Bucht, dr Golf vu Aden, dr Golf vu Oman, dr Kanal vu Mosambik, dr Persisch Golf, s Rot Meer un d Stroß vu Malakka.

Im Indische Ozean lige di bolitisch aigeständige Inselstaate Indonesie, Madagaskar un Sri Lanka. Äigeständigi Inselgruppe sin d Komore (mit em franzesische Iberseedepartement Mayotte), d Seychelle, Sansibar (mit dr Insle Pemba) un d Maledive. D Inselgruppe vu dr Maskarene bilde Mauritius mit dr Insle Rodrigues un s franzesisch Iberseedepartement La Réunion.

D Inselgruppe Sokotra ghert zue dr Republik Jemen. S indisch Unionsterritorium Andamane un Nikobare bilde di glychnamige Inselgruppe Andamane un Nikobare. D Inselgruppe Lakkadive un Amindive un d Insle Minicoy bilde zämme s indisch Unionsterritorium Lakshadweep.

Dr Chagos-Archipel mit dr Hauptinsle Diego Garcia isch s letscht britisch Territorium im Indische Ozean. D Insle Phuket ghert zue Thailand.

Zue Auschtralie ghere d Wynächtsinsle, d Kokosinsle, Heard un d McDonaldinsle un d Ashmore- un Cartier-Insle.

Wyteri Insle, wu zem Indische Ozean ghere, sin d Kerguele, wu zue dr Franzesische Sid- un Antarktisbiet zelle.

Verheerendi Uuswirkige het e Ärdbidem im Indische Ozean am 26. Dezember 2004 ghaa. S het d Sterki vu 9,2 uf dr Richterskala ghaa. S Epizäntrum isch im Meer in dr Nechi vum Nordspitz vu Sumatra gläge. Dr vum Bidem uusglest risig Tsunami het iber 300.000 Dodesfäll verursacht. In dr Hauptsach sin d Länder Indonesie, Thailand, Indie un Sri Lanka bedroffe gsii. D Wälle sin aber sogar bis Somalia chuu, wu 5.200 km wyt ewäg isch.




</doc>
<doc id="35726" url="https://als.wikipedia.org/wiki?curid=35726" title="Burg Hohenzollern">
Burg Hohenzollern

D Burg Hauezollre isch d Stammburg vum Firschtegschlächt un friejer regierende dytsche Chaiserhuus vu dr Hauezollre. Si lyt z Bade-Wirttebärg, zwische dr Gmaine Hechenge un Bisenge, wu si zum Ortsdail Zimmern dervu ghert.

D Gipfelburg lyt uf em 855 Meter hoche, isolierte, prominänte Bärgchaigel vum Hauezollre, im Dialäkt hite no dr "Zollerberg" oder churtz dr "Zoller" gnännt. Är isch e Zygebärg, em Drauf vu dr Schwebische Alb vorglageret un git dr geograische Region dr Name, dr "Zollernalb".

Di erscht mittelalterlig Burg vu dr Grofschaft Zollre isch anne 1267 zum erschte Mol gnännt wore un goht wahrschyns uf s 11. Johrhundert zruck. Si isch am 15. Mai 1423 noch ere fascht aijehrige Belagerig dur dr Bund vu dr schwebische Rychsstedt eroberet un vollständig gschlisse wore.

Noch em Neiböu ab 1454 isch d Burg im Dryssgjehrige Chrieg, drotz ass si zuen ere starke Feschtig uusböue woren isch, 1634 vu dr Wirttebärger eroberet un zytwys bsetzt wore. Noch em Chrieg isch si zmaischt in habsburgischem Bsitz gsii, voreb si im Eschtrychische Erbfolgchieg im Winter 1744/45 vu franzesische Druppe bsetzt woren isch. Noch em Abzug vu dr letschte eschtrychische Bsatzig 1798 isch d Burg verfalle un isch aafangs 19. Johrhundert e Ruine gsii. In dr Hauptsach isch nume no d St. Michaelskapäll erhalte blibe.

Dr Gedanke an e Widerufböu vu dr Burg isch em dodmolige Chronbrinz un spetere Chenig Friedrich Wilhelm IV. villicht 1819 chuu, wun er uf ere Italierais au d Wurzle vu syre Härchumpft het welle chännelehre un d Burg bstige het. Anne 1844 het as Chenig er gschribe:

D Burg in ihre hitige Form isch e Böuwärch vum renommierte Berliner Architäkt Friedrich August Stüler, wu anne 1842 as Schueler un Noofolger vum Karl Friedrich Schinkel zum "Architäkt vum Chenig" ernännt wore gsii isch. Si giltet as typische Verdrätter vu dr Neigotik im dytsche Sprochruum. Di yydrucksvolle Uffahrtsaalage het dr Ingenieur-Offizier Moritz Karl Ernst von Prittwitz entworfe, wu dertemol as dr fierend preußisch Feschtigsböumaischter gulte het. Di bildhauerische Arbete stamme vum Gustav Willgohs.

Zum aine isch d Burg Hauezollre Uusdruck vum romantische Gaischt vu sällere Zyt un entspricht dr domolige Idealvorstellig vun ere mittelalterlige Ritterburg. Vu dohär isch dr historistisch Böugedanke mit däm vum Schloss Neischwanstai z Bayern verglychbar, ohni aber sällem syy fantastisch-theatralisch Iberstaigerig. Zum andere isch d Burg s Ergebnis vun eme bolitische Represäntationswille vu dr Herrscher vu Preuße, wu d Stammburg vu ihre Ahne hän in ere prunkvolle Form widerufbäut welle sääne.

Anne 1850 het d Grundstailegig stattgfunde. Finanziert wore isch dr Böu gmainsam vu dr brandenburgisch-preußische un dr firschtlig-schwebische Linie vu dr Hauezollre. Am 3. Oktober 1867 isch dr Böu unter em Chenig Wilhelm I. vu Preuße volländet un yygweit wore. Am 3. Septämber 1978 isch d Burg bin eme Ärdbidem schwär bschedigt wore, d Reschtaurierigsarbete hän sich bis in d 1990er Johr zoge.

S Böuwärch deckt fascht dr ganz Chapf. S bstoht in dr Hauptsach us vier Elemänt: dr Bfeschtigungsaalage, em Schlossgebei, dr Kapälle un em Burggarte.

S Adlerdor mit syre Zugbruck bildet dr Yygang. Dur drei Windige chunnt mer in dr Burghof. Di erscht Windig drait sich um dr "Wilhelmsdurm". Mer chunnt iber dr Zwinger zue dr zwoote Windig, em nidere Vorwärch. Vu do uus fiert di dritt Windig um dr spiralfermig "Rampedurm". Derno chunnt mer zue dr sideschtlige "Schnarrwachtbaschtei" mit Blick uf Boll un dr Dreifirschtestai. Vu do uus chaa mer dur dr quadratische obere Dordurm iber e gradlinige Aastiig zum Burghof chuu oder iber d Baschtione vu usse um s Schlossgebei umelaufe. Gege dr Uhrzaigersinn chemme no dr "Schnarrwachtbaschtei" di "Nei Baschtei" (Nordoscht), d "Fuchslochbaschtei" (Nord), dr "Spitz" (Nordwesch), d "Scharfeckbaschtei" (Wescht), d "Gartebaschtei" (Sidwescht) un d "St. Michaelsbaschtei" (Sid). Zwische dr Baschteie findet mer d Standbilder vu dr preußische Chenig.

S Schlossgebei bildet e no Sidoschte uffig "U", d Ände dervu bilde di evangelisch un di katholisch Kapälle. Dr usser Umriss brucht di alte Grundmuure vu dr zwoote Burgaalag. Iber dr alte Kasematte hebe sich di dreisteckige Böuwärch, wu mit vile Dirmli un Fiale verziert sin. Di vier Hauptdirm sin in dr Raiefolg gege dr Uhrzaigersinn dr zue dr "Fuchslochbaschtei" uusgrichtet "Chaiserdurm", dr "Bischofsdurm" zum Spitz, dr "Markgrofedurm" zue dr "Scharfeckbaschtei" un dr "Michaelsdurm" vor dr "Gartebaschtei". Im Burghof stoht dr "Wartdurm", wu sich as Stäägedurm an dr Firschteböu mit Grofesaal un Bibliothek druckt un wu dr Fahne ufzioge wird, wänn dr Burgherr do isch.

E Freistääge fiert zue dr "Stammbaumhalle". Vu sällere chunnt mer in dr "Grofesaal", wu iber di ganz Braiti vum Sidfligel goht. E spitzbogig Rippegwelb wird vu acht rotlächte Marmorsyyle drait, wu frei stehn. Di glychfalls spitzbogige Fänschter drage Grisaille un farbigi Molereie vum Stüler. Unter em "Grofesaal" lyt di ehmolig Schlosschuchi, hite d Schatzchammere. An dr "Grofesaal" gränze dr "Chaiserdurm" un d Bischofsnische, derno schließt sich di mit Wandgmälde vum Wilhelm Peters zue dr hautezollrersche Gschicht verzierte Bibliothek aa. Im "Markgrofedurm" het s dr "Salon vum Chenig", wu hite au gege d Terminologi vum Stüler "Markgrofezimmer" gnännt wird.

Dur verschideni brivati Gmächer chunnt mer schließlig in dr "Salon vu dr Chenigi". Wäge dr mit blauem Samt bezogene Bolschtermebel wird er au "Blaue Salon" gnännt. S Parkett bstoht us fimf verschidene Helzer. Vun eme Uussichtserker leugt mer uf dr Albdrauf, an dr Wänd hange Familiegmälde: Chenigi Luise, Chaiseri Augusta, Chaiseri Viktoria un Prinz Waldemar vu Preuße, s letscht vu dr Viktoria sälber gmolt. Dr Sekretär vu dr Chenigi isch no Entwirf vum Stüler gschaffe wore. S Sèvres-Service stammt us em Bsitz vum Napoléon un isch vu preußische Druppe in dr Schlacht vu Waterloo erbytet wore. In dr Dienerschaftshalle hangt e Gmälde vum Franz von Lenbach: S zaigt dr Wilhelm I. churz vor syym Dod. Dr wuchtig Schrybdisch vum Wilhelm II. dominiert dr sunscht dur d Verwändig vu verschidene Helzer bim Parkett un eme Däfer ender intime Karakter vum Ruum.

E Stockwärch diefer chunnt mer iber d Waffechammere in d Schatzchammere: Us Syydedamascht isch dr Courschleppe vu dr Chenigig Luise. Us dr Schlacht bi Kunersdorf stamme dr Wafferock vum Friedrich em Große un d Schnupfdubakbichse, wu ihm s Lääbe grettet ghaa het. Syyni Chruckstäcke un zwoo vu syyne Traversflete ghere zue dr gschichtsdrächtige Sammligsstuck, derzue au di edelstaibsetzte Tabatière. E S wärtvollscht isch aber d mit 18 Brillante un 142 zue Rose gschliffene Diamante verziert Chrone vum Wilhelm II.

Di katholisch St. Michaelskapälle sich anne 1853 uusgwytet wore, ihre mittelalterlig Dail datiert aber us dr Johr 1454 bis 1461 un isch dodermit s ainzig erhalten Böuwärch vu dr zwoote Burg. Schiff un Chor sin mit Netz-Rippegwelb iberdeckt. E Huffe Fänschter chemme us dr ehmolige Chilche vum Chloschter Stette, wu zytwys di zollrisch Erbgrablegi gsii isch, un sin zwische 1280 un 1290 entstande.

Di evangelisch Chrischtuskapälle isch e Wärch vum Stüler in Aalähnig an dr Weschtchor vum Naumburger Dom. S Aposchteldor stammt vu dr gschlissee Chaiser-Wilhelm-Gedächtnischilche vu Berlin. Unter dr Chrischtuskapälle lyt di russisch-orthodox Ufstandigskapälle.

Dr urspringli Bebflanzigsblan isch e Spotwärch vum Peter Joseph Lenné. Syy Gstaltig isch hite nimi erhalte.

D Burg isch noch em Widerufböue nie fir lengeri Zyt bewohnt gsii, si het uusschließlig represäntativi Funktion ghaa. Nume dr letscht preußisch Chronbrinz Wilhelm het no syre Flucht vu Potsdam Ändi 1945 e baar Monet uf dr Burg gläbt. Dr Wilhelm un syy Frau, d Chronbrinzässi Cecilie, sin uf dr Burg begrabe. Syt 1952 isch d Burg zuesätzlig mit Chunschtgegestände un Erinnerigsstuck zue dr preußische Gschicht us em Bsitz vu dr Familie un em ehmolige Hauezollremuseum im Schloss Monbijou museal uusgstattet wore: Di preußisch Chenigschrone ghert näbe dr Uniform vum Friedrich em Große zue dr Glanzstuck vu dr Sammlig. Zwische 1952 un 1991 sin d Särg vu dr Chenig Friedrich Wilhelm I. un Friedrich em Große uf dr Burg gsii. No dr Widerverainigung sin si anne 1991 wider uf Potsdam iberfiert wore.

Anne 1953 isch in d Burg yybroche un mehreri Gegeständ us dr Schatzchammere sin gstohle wore. Dr Dieb isch speter gfasst un zue sechs Johr Haft verurdailt wore. E Dail vu dr erbytete Gegeständ het er aber scho yygschmulze oder uf dr Flucht in dt Main gheit ghaa. Dr Raub wird in eme aigene Ruum im Kriminalmuseum vu dr Akademi vu dr Bolizei Bade-Wirttebärg z Frybeg bschribe.

D Burg Hauezollre isch au hite no Privataigetum. Si ghert zue zwai Drittel dr brandeburgisch-preußische Linie vu Huus Hauezollre, zue aim Drittel dr schwebisch-katholische Linie. Syt 1954 wird d Burg au vu dr "Brinzässi-Kira-vu-Preuße-Stiftig" brucht., wu Ferienufenthalt fir bedirftigi Chinder megli macht - in dr Aafangsjohr vu Wescht-Berlin. D Burg Hauezollre isch hite mit iber 300.000 Bsuecher pro Johr e turistischi Attraktion. Zue dr zahlryche Marketingaktione zelle Uusstellige, Kunzärt, Theater- un Kinoveraastaltige un e Wynächtsmärt.





</doc>
<doc id="35731" url="https://als.wikipedia.org/wiki?curid=35731" title="Kronwicken-Dickkopffalter">
Kronwicken-Dickkopffalter

De Dunkli Dickchopffalter ("Erynnis tages") isch e chliine Summervogel.

De Dunkli Dickchopffalter chunnt i ganz Europa voor, feelt aber im nördliche Skandinavie. I de Alpe chan er bis 2000 müM biobachtet were. Er isch uf Magerwise, uf de Haide und am Waldrand z finde. Er suugt vor alem a de Blüete vom Törnli ("Ajuga reptans").

De Dunkli Dickchopffalter het e Spannwiiti vo 25 bis 30 mm. Er isch e uuschiibare bruune Summervogel, ooni bsundrigi Zaichnig, nume de Rand vo de Flügel isch mit wiise Tüpfli gsöömlet. D Undersiite vo de Flügel sind hellbruu. De Körper isch hoorig. 

D Raupe öberwinteret und verpuppt sich denn im Früelig, ooni vorene z fresse. De Falter schlüüfft im Mai und paart sich. D Aier wered uf de Blattobersiite ainzeln abglait und d Raupe schlüüffed noch zwoo Wuche. Si sind nachtaktiv. Im Augste bauet si us Fäde e Nest zom öberwintere.

D Raupe werd 18 mm lang. Si isch grüe und het e dunkle Ruggestraiife, de Chopf isch schwärzlich. Si isch spezialisiert uf Schlössli ("Lotus corniculatus"), Chronwicke ("Coronilla"), und Mannstroi ("Eryngium campestre").




</doc>
<doc id="35735" url="https://als.wikipedia.org/wiki?curid=35735" title="Grafschaft Pfirt">
Grafschaft Pfirt

D Groofschaft Pfirt isch im 11. Joorhundert us dr Herrschaft über d Burg Pfirt entstande. Ihre Hauptort isch Pfirt (frz. "Ferrette") gsi. D Groofe vo Pfirt si d Herre über s südlige Oberelsass gsi. 1324 isch d Groofschaft zu de Habsburger choo, wo d Erbin Johanna vo Pfirt dr Albrächt II., Herzoog vo Östriich ghürootet het. Dr Bischof vo Basel het em s Lääche formell im Joor druf (1325) übergee. D Groofschaft Pfirt isch under em Friedrich IV. mit em leere Hoosesack zämme mit em Tirol und Oberöstriich im Bsitz "Vorderöstriich" vo de Habsburger ufgange. Im Westfäälische Friide isch Pfirt 1648 as Comté de Ferrette ans Köönigriich Frankriich gfalle.

D Pfirt häi e Hufe Chlöster gstifdet und Stedt gründet, drunder s Priorat Saint-Morand und d Stedt Thann, Altkirch, Fäldbach und Pfirt, wo alli im Elsass si.





</doc>
<doc id="35736" url="https://als.wikipedia.org/wiki?curid=35736" title="Schwäbischer Städtebund">
Schwäbischer Städtebund

Dr Schwebisch Stedtebund isch e militerisch Bindnis vun e baar Rychsstedt gsii. Ziilsetzig isch d Sicherig vu dr rychsstedtische Freihaitsrächt gsii. S Bindnis het sich dodermit au gege d Bsträbige vu dr jewylige Landesfirschte zue dr territoriale Uusdehnig vu Bayern, Wirttebärg, Eschtrych un andre Territorialstaate.

Dr Schwebisch Stedtebund isch as Verbindig vu 22 schwebische Stedt entstande, dodrunter Augschburg, Ulm, Reitlenge un Hailbrunn, wu sich uf Bedrybe vum Chaiser Ludwig em Bayer am 20. Novämber 1331 zue gegesytigem Bystand verpflichtet hän. Anne 1340 sin d Grofe vu Wirttebärg, Öttinge, Hoheberg un anderi em Bund bydrätte. Är isch als uf Zyt gschlosse un alsmol nei bschlosse wore. Dr Bstand vu syne Mitglider het variiert.
Dr Stedtebund vum 4. Juli 1376 isch vu dr 14 oberschwebische Rychsstedt Biibra, Buechhorn, Isny, Konschtanz, Leikrich, Linde, Memmenge, Raveschburg, Reitlenge, Raitweil, St. Galle, Iberlenge, Ulm un Wange unter dr Fierig vu Ulm grindet wore un het e bsunderi bolitischi Bedytig iberchuu. Im Augschte 1377 isch au d am Rand zue Franke gläge Rychsstadt Dinkelsbühl em Stedtebund bydrätte, derno au Stedt us em fränkische Chärnland wie Rothenburg ob der Tauber, Windsheim u. a.

Dr Chaiser Karl IV. het s no zue Läbzyte welle schaffe, dass syy Suhn Wenzel zum remisch-dytsche Chenig gwehlt wurd. Fir des het er d Churfirschte un andri yyflussrychi Persone dur finanziälli oder territoriali Gobe in syym Sinn mieße beyyflusse. Syyni hoche Uusgobe derwäge hätte Yynahme vu dr Stedt wider in s Lot sotte bringe, wun er Abgobe derzue ufzwunge het. Di chlaine un mittlere Rychsstedt hän gferchtet, dass si, wänn si bi dr Zahlig in Ruckstand chemme, villicht as Bfand an rychi Adligi chennte grote, wie s zem Byschpel bi dr Stadt Donauwörth gschääne isch. Dodermit isch ihri Uuabhängigkait un ellainigi Verantwortig gegeniber em Chaiser gfehrdet gsii, aber dr Karl IV. het sich ihrer Forderig no Schutz un Garanti vu dr Rychsuumittelbarkait verschlosse. S Yydryybe vu saimige Abgoben an dr Chaiser isch imfall bim Landesherr gläge, z. Wirttebärg bim Grof vu Wirttebärg, wu derzue syt 1373 au chaiserlige Landfrideshauptmann gsii isch. Dää het dr Stedt di hoche Yynahme us em lukrative Handel mit Barchent un Salz verlyydet. Go ihri Rächt un Privilegie z sichere hän sich d Rychsstedt zuen eme Bund zämmegschlosse.

Dr Bund vu dr 14 oberschwebische Stedt isch uf vier Johr gschlosse wore. Dr Chaiser het die Veranigung nit anerkännt, hetds as Rebellion aagsääne un het dr Rychschrieg gege d Stedt fiere loo. Am 14. Mai 1377 hän Seldner vum Schwebische Stedtebund vu Reitlenge in dr Schlacht bi reitlenge gege ne vum Grof Ulrich vu Wirttebärg, em Suhn vum Grof Eberhard II. vu Wirttebärg, aagfierti Mannschaft gsiigt. Am 31. Mai het dr Chaiser Karl IV. d Stedt vu dr Rychsacht losgsproche.

Anne 1378 hän Ulm, Esslenge un Reitlenge ne Chriegszug z Wirttebärg durgfiert. Rothenburg ob der Tauber isch in Kämpf mit em Bischof Gerhard vu Würzburg verwicklet gsii. Ulmer Seldner hän z Mindele blinderet.

Dr Stedtebund het um die Zyt wyteri Mitglider gwunne, unter anderem au di wichtige, vu dr bayrische Herzeg bedrängte Stedt Nirnberg un Rägeschburg. Augschburg het sich im Johr 1379 em Bindnis aagschlosse.

Dr Chenig Wenzel het noch eme Nirnberger Rychsdag vu 1379 em Herzog Leopold III. vu Eschtrych di boode Landvogteie z Schwobe zum Bfand gee, wel er ihn fir d Unterstitzig vum Papscht Urban VI. het welle gwinne. Landvogt z Oberschwobe isch bis dert dr Bayernherzog Friedrich dr Wyys, z Niderschwobe dr Grof Eberhard II. gsii. Dr Stedtebund het die Bfandvergob missbilligt. Derwäge isch s zuen ere Ussenandersetzig mit dr Firschte- un Ritterbind chuu, wu dr Grof Eberhard II. dr Mainigsfierer dervu gsii isch.

D Macht vum Bund isch do an ihre hegschte Punkt chuu, bis 1385 ich d Zahl vu dr Mitglider uf 32 gstige.

Am 20. Merz 1381 sich e zweete Rhynische Stedtebund, wu unter anderem Frankfurt, Mainz, Worms, Speyer un Stroßburi drzue zellt hän. Är isch s gegnerisch Pendant zum Leebebund gsii, eme Zämmeschluss vu Grofe un Nideradelige. Dr Rhynisch Stedtebund het sich mit em Schwebische Stedtebund am 17. Juni 1381 zum "„Siddytsche Stedtebund“" zämmegschlosse, eme in erschter Linie militerische Bystandspakt. Au Basel un Wil sin unter dr Mitglider gsii. D Gegesyte het segs Däg speter mit dr Grindig vum rhynische Kurfirschtebund reagiert un het d Anerkännig dur dr Chenig beaadrait. Im glyche Johr hän d Stedt e Chrieg gege dr Leebebund z Franke gfiert. Augschburg, Ulm un Schwebisch Hall hän derzue au ne Chriegszug in s Biet vu dr Adlige gfiert.

Z Wirttebärg sin d Ussenandersetzige z Änd gange mit eme Fridesschluss z Eegne am 9. April 1382 ("„Eegner Ainig“"), wu vum Grof Eberhard II. un em Herzog Leopold III. vu Eschtrych initiiert woren isch. Wu sich dr Chenig Wenzel im nämlige Johr em Kurfirschtebund aagschlosse het, het sich d Situation wider aagspannt. D Herzeg vu Bayern hän sich in Kämpf mit em Erzbischof vu Salzburg aaglait.

Im Johr 1383 het dr Chenig Wenzel z Nirnberg versuecht, di widersprichlige Inträsse dur e allgmaine Landfride z ordne. Im am 11. Merz 1383 nei gschaffene "„Nirnberger Herrebund“" sin nume Adligi verdrätte gsii. Dr cheniglig Blan isch vu dr Stedt abglähnt wore, wel er dr Zämmeschluss zue Bind untersait ghaa het.

Dr Chenig Wenzel het sich in dr "„Heidelberger Ainig“" (au "„Heidelberger Stallig“" gnännt) am 26. Juli 1384 an dr Spitz vu dr Stedt gstellt, e Waffestillstand zwische Firschte un Stedt isch zstand chuu. Dr Nirnberger Landfride vu 1383 isch vu dr Stedtebind un die im Gegezug vum Chenig Wenzel anerkännt wore, dr Chenig het aber nit an dr Veryybarig zwische Stedte- un Firschtebund mitgmacht.

Dr Siddytsch Stedtebund het sich am 21. Februar 1385 dur e Bindnis mit Bärn, Soledurn, Züri un Zug zum "„Konschtanzer Bund“" versterkt, wu au vum habsburgische Lozärn dur ee entsprächendi Abmachig mit Züri indiräkt unterstitztz woren isch. Di aidgnessische Stedt hän sich welle Unterstitztig verschaffe gege Begehrligkaite vu dr Habsburger. 1385 het dr ganz Stedtebund iber 50 Rychsstedt umfasst.

Dr Konschtanzer Bund isch aber im Johr dernoo scho wider ussenander gheit. Wu sich im Winter drei aidgnessischi Stedt Ibergriff uf Ortschafte im habsburgische Bsitz erlaubt ghaa hän, het dr Herzog Leopold III. vu Eschtrych reagiert. Lozärn, wu no dr Unabhängigkait gsträbt het, het d Bindnispartner zur Unterstitzig ufgforderet, aber di schwebische Stedt hän am 22. Februar 1386 e Waffestillstand mit em Adlige vermittlet. D Aidgnosse hän ihre Stryt aber bis zue dr Schlacht bi Sempach am 9. Juli 1386 wytergfiert. Di siddytsche Stedt, wu am e Chrieg nit inträssiert gsii sin, hän sich dergege mit em Leopold am 15. Mai vergliche, was zum Bruch vum gegesytige Bystandspakt vu Konschtanz gfiert het.

Zwische dr schwebische un rhynische Stedt un em Herrebund het s syter anne 1381 Konflikt gee, wu in Gspräch nit hän chenne glest wäre. Chrieg hän di enander fyndlig gsinnte Barteie aber nit welle fiere. Wel dr Chenig Wenzel e stedtfryndligi Haltig yygnuu het, hän d Firschte 1387 iberlait, eb si dr Monarch absetze sotte un dr Friedrich dr Wyys, dr Bayernherzog z Landshuet zum Chenig hätte sotte wehle. Dää het zämme mit syyne Brieder Johann II. un Stephan III. s Herzogtum Bayern regiert.

Uf Aaregig vu Rägeschburg isch dr Erzbischof Pilgrim II. vu Salzburg am 25. Juli 1387 in dr Stedtebund ufgnuu wore. Dodermit sin d Stedt un dr Grof Eberhard II. vu Wirttebärg au in e Stryt zwisch em Herzog Stephan III. vu Bayern un em Erzbischof Pilgrim verwicklet wore. Dr Friedrich dr Wyys het 1388 syym Brueder Stephan ghulfe, dr Erzbischof Pilgrim z inhaftiere. D Herzeg hän d Stedt, wu mit em Erzbischof Pilgrim verbindet gsi sin, gärn unter ihri Herrschaft welle zwinge. D Waigerig vum Bayer, dr Erzbischof wider freizloo, het im Stedtelager dr Bindnisfall uusglest un dodermit e bewusst provozierte Chrieg.

Di militerische Ussenandersetzige sin anne 1388 an ihrt Hegschtpunkt chuu. S Heer vum Grof Eberhard II. vu Wirttebärg het zämme mit em Pfalzgrof Ruprecht, em Burggrof Friedrich vu Nirnberg un andere s Heer vu dr schwebische Stedt am 23. Augschte in dr Schlacht bi Deffenge bsigt.. Churz druf sin au d Druppe vu dr rhynische Stedt am 6. Novämber bi Worms unterläge.

Dr Chrieg vu dr Stedt gege Bayern (Stedtechrieg 1387 bis 1389), wu dr Chenig Wenzel aafangs uf dr Syte vu dr Stedt gstanden isch, isch am 5. Mai 1389 mit em Landfride vu Eger z Änd gange. Dr Chenig Wenzel het dr grescht Dail vu dr Bundmitglider derzue brocht, ass si bim Landfride mitgmacht hän, wu as Ergebnis unter anderem d Uflesig vu allene Stedtebind, also au vum Schwebische Stedtebund, ghaa het.

Bindnis vu schwebische Stedt het s im 15. Johrhundert noch e baarmol gee, aber si sin nie me eso wichtig wore wie dr groß Bund.

Insgsamt hän d Ussenandersetzige mit ere Pattsituation ufghert: Dr Landesherre isch s nit glunge, d Stedt unter ihri Herrschaft z bringe oder d Privilegie vu dr Stedt z bschnyde. D Stedt sin aber aber mit ihrem Versuech gschyteret, dur militerische Druck greßere Yyfluss uf d Rychsbolitik z gwinne. D Verwieschtige, wu d Chrieg mit sich brocht hän, sin aber eso groß gsii, dass d in dr Folgezyt seli vil Mittel zur militerische Sicherig vu dr Stadtmuure ufbrocht hän. D Verschuldig, wu doderdur chuu isch, het derzue gfiert, ass di maischte stedt Stedt ihre bolitischi Unabhängigkait schließlig doch ufgee hän un sich dr greßere Territorie aagschlosse hän. 




</doc>
<doc id="35737" url="https://als.wikipedia.org/wiki?curid=35737" title="Kongo (Fluss)">
Kongo (Fluss)

Dr Kongo (au Congo und Zaire, also "Fluss" oder "Wasser") isch e Strom z Afrika. Mit ere Lengi vu 4.374 km isch er dr zweetlengscht Strom vu Afrika; gmässen an syyre Wasserfierig vu 39.160 m³/s isch er sogar dr grescht Strom vu Afrika un dr zweetgrescht vu dr Ärd. Syy Yyzugsbiet lyt in dr Hauptsach in dr Demokratische Republik Kongo ("DR Kongo"), wu dr Fluss dur s riisig Kongobecki fließt.

Dr Kongo entspringt as "Lualaba" im Side vu dr DR Kongo in dr Region Katanga in dr Siduuslaifer vum Mitumba-Gebirg. Dert lyt syy Quälle rund 100 Kilometer weschtlig vu Lubumbashi. Dr Lualaba fließt zerscht no Norde, vorbyy am Upemba- un am Kisalesee un nimmt rund 150 Kilometer wyter nerdlig s Wasser vum Flusslauf Luvua–Luapula–Chambeshi vu Oschte här uf, wu as Näbefluss bis zur däre Stell dytlig lenger isch wie dr Lualaba, dr Quällfluss vum Kongo. Dr Kongo het mit em Flusslauf Luvua–Luapula–Chambeshi e Lengi vu 4.835 Kilometern. Eppe bi däre Flussyymindig chunnt er in s großflechig Kongobecki. Nomol rund 150 Kilometer wyter nerdlig mindet vu Oschte här dr Lukuga yy. Vu dert uus fließt dr Lualaba wyter in Richtig Norde zue dr Boyomafäll bi Kisangani. 

Vu do ab drait er dr Name "Kongo" un fließt no Weschte. Dert, wun er in Richtig Sidweschte chehrt, fließt er dur e uusdehnti Sumpflandschaft bi Mbandaka, wu ihm dr Ubangi zuefließt, syy zweetgrescht Näbefluss. Vu dert ab bildet er di natyrli Gränz vu dr Staate Demokratische Republik Kongo un Republik Kongo. E weng wyter sidlig mindet dr Kwa-Kasai yy, syy mit Abstand greschte Näbefluss. Derno chunnt er an dr Pool Malebo, zue Brazzaville un Kinshasa. Oberhalb vu däne Stedt isch dr Fluss schiffbar.

E weng speter iberwindet er am Uusgang vum Kongobecki im Zug vum Durbruchsdal dur d Nidergineaschwelli in dr 350 Kilometer lange Stromschnälle vu dr Livingstonefell e Gfell vu 274 Meter. Bi Mbanza verlosst dr Kongo di gmainsam Staatsgränz, quert dr nume rund 100 bis 150 Kilometer brait weschtligscht Zipfel vu dr "DR Kongo" un chunnt vor dr Gränze zue Angola zue dr Stadt Matadi. Uf däre Gränze fließt dr Fluss as "Rio Zaire" no rund 135 Kilometer wyter no Weschte un mindet an däre Gränze im Zaire-Diefland in eme bis zue 40 Kilometer braite Drächter in dr Atlantik, wu sich d Kongo-Rinne no 150 Kilometer wyt unter dr Meeresoberflechi furtsetzt.

S Yyzugsbiet vum Kongo isch mit 3.730.470 km² no däm vum Amazonas s zwaitgrescht vu dr Ärd un lyt in dr Hauptsach in dr DR Kongo, dernäbe z Kamerun, z Äquatorialguinea, z Gabun, in dr Republik Kongo un dr Zentralafrikanische Republik.

Dr Kongo isch 4.374 Kilometer lang, dervu sin rund 3.000 Kilometer schiffbar. Är isch e wichtigi Schifffahrtsstroß. Di Abschnitt, wu nit schiffbar sin, wäre dur Yysebahnlinie umgange.

E Team vu Biologe het 2008/2009 im Unterlauf per Echolot Wasserdiefine vu bis zue 220 Meter gmässe, dodermit wär dr Kongo dr diefscht Fluss vu dr Ärd.

Dr Kongo bildet di wasserrychschte Stromschnälle vu dr Ärd, d Stanley- un d Livingstonefell sin dervu di bekannteschte. Är fiert an syre Mindig zwische 23.000 un 75.000 m³/s Wasser ab, im Johresdurschnitt macht des 39.160 m³/s. Di brunlächt Farb vum Wasser, wu in syre Mindig in Atlantik fließt, isch zem Dail no 20 bis 30 Kilometer vu dr Kischten ewäg z sääne.

Als erschte Europäer isch 1482 dr portugiesisch Seefahrer Diogo Cão an dr Kongo chuu. Dr britisch Afrikaforscher Sir Henry Morton Stanley het syy Lauf im Binneland erforscht, wun er dr Strom vu 1876 bis 1877 befahre un s Land erchundet het.


In däre Ufstellifg sin Näbefliss vum Kongo flussaabezues ufglischtet un d Himmelsrichtige aagee, wu si härchemme.

bis zum Aafang vum Kongo-Linksboge (bis Kisangani):

ab em Aafang vum Kongo-Linksboge (vu Kisangani bis Mbandaka):

Zum Änd vum Kongo-Linksboge (bis Brazzaville/Kinshasa):

Noch em Änd vum Kongo-Linksboge (ab Brazzaville/Kinshasa):


Mit dr Inga-Staudämm wird e Dail vu dr Wasserchraft im Beryych vu dr Livingstonefell gnutzt. S git Blän, die Aalage zum greschte Wasserchraftwärch vu dr Wält uuszwyte.



</doc>
<doc id="35738" url="https://als.wikipedia.org/wiki?curid=35738" title="Rundturm">
Rundturm

E Runddurm isch e Durm, won e runde Grundriss het. Er cha frei stoo oder Däil vom ene gröössere Baukomplex si.

D Form cha us esthetische oder us funktionelle Gründe eso gwehlt si. So si bi Befestigungsaalaage eggigi Dürm meh und meh von de Runddürm verdrängt worde wo d Kanoone ufchoo si, wil e Runddurm, wenn en e Kanoonechuugele vo dr Site drifft, weniger stark beschädigt wird. Hüfig si dr Donjon oder dr Bärgfriid uf ere Burg as Runddurm baut worde. Im Allgemäine si si Weeraalaage und Rückzugsort vo dr Burgbesatzig im Fall von ere Belaagerig gsi. In mängge Burge isch in ene aber au d Woonig vom Burgherr gsi (Woondurm). E sonigs Bischbil si d Burg Bonaguil und d Burg Coucy z Frankriich oder Bothwell Castle in Groossbritannie. Runddürm het mä au as Däil vo Stadtbefestigunge und Ringmuure baut. Si si Eggpünkt vo dr Verdeidigung gsi oder häi häikli Pünkt beschützt wie öbbe s Door. Für das häi si hüfig Weergäng und Weererker ghaa.



</doc>
<doc id="35739" url="https://als.wikipedia.org/wiki?curid=35739" title="Schlacht bei St. Jakob an der Birs">
Schlacht bei St. Jakob an der Birs

D Schlacht bi St. Jakob an dr Birs isch am 26. August 1444 im Lauf vom Alte Züürichrieg bi St. Jakob an der Birs, knapp usserhalb vo dr Stadt Basel, gschlaage worde.

In dr letschte Phaase vo siiner Usenandersetzig mit de Äidgenosse, isch Züüri, wo mit em Habsburger Friedrich III. verbündet gsi isch, vo de Äidgenosse belaageret worde. Dr dütsch Köönig het dr franzöösisch Köönig Karl VII. um Hilf bittet. Wil im Hunderjöörige Chrieg grad e Waffestillstand abgschlosse worden isch, het dä d Armanjake, e Söldnerarmee wo iire Naame vo iirem erste Aafüerer, em Groof Bernard VII. d'Armagnac, überchoo het, under em Dauphin, em spöötere Köönig Louis XI., in Richdig Basel gschiggt. 40'000 Maa si im Summer 1444 duur s Elsass zooge und häi vor Basel Halt gmacht. Dr Blaan isch gsi, ass si vo dört gege Züüri wurde zie zum d Belaagerig vo dere Stadt z beände.

Wo d Äidgenosse, wo vor dr Farnsburg glaageret gsi si, vernoo häi, ass d Armanjake über d Birs über Muttez bis uf Brattele voorgstoosse siige, häi si e Däil vo iirer Armee vorusgschiggt. Si häi 1300 meistens jungi Chrieger usgwehlt und die si in dr Nacht vom 25. uf e 26. August uf Liestal, wo sich iine öbbe 200 Baselbieter under em Henman Sevogel aagschlosse hai. Denn si si witer in d Rhiiebeni aabe und häi dört am früeje Morge d Vorhuet vo de Armanjake überrent. 

D Äidgenosse häi zwar dr Befääl übercho, nid über d Birs üübere z goo, si si aber äinewäg witer vorgruckt bis si uf em Gundeldinger Fäld uf die franzöösischi Armee gstoosse si. Im ene zähstündige Kampf, häi d Äidgenosse so wüetig kämpft, ass Zitzüüge, wo dr Kampf beobachtet häi no lang drvo wurde brichte. Die franzöösischi Übermacht isch aber grooss gsi und si häi d Äidgenosse vo alle vier Site iigschlosse. Si häi sä e baar Mol ufgforderet, sich z ergee, aber d Äidgenosse häi uf käi Fall welle kapituliere. Am Schluss häi si vor de Kanoone vo de Armanjake hinder de Muure vom Siechehuus Schutz gsuecht und si alli bis uf sächzää, wo gflüchtet si, umchoo.

Dr Legände nooch sig dr Burkhard us em Basler Riddergschlächt vo de Münch as Verhändler dur s Schlachtfäld gridde. Won er alli die Doote und Verwundete gsee het, häig er sich nid chönne verchlemme und häig d Äidgenosse afo verspotte. Er häig s Visier ufgmacht und häig gsäit "«Ich siche in ein rossegarten, den min fordren geret hand vor hunderd jar»". Das häig e verwundete Äidgenoss eso wüetig gmacht, ass er em Ridder e Stäi in s offnige Visier gheit häig und drzue gsäit häig: "«Friss eini vo dine Rose!»". Dr Münch sig schwer verwundet vom Ross gstürzt und das häig en vom Schlachtfäld gschläift. Mit däm sige d Verhandlige gschiteret gsi und dr Sturm uf s Siechehuus het aagfange, und fast alli Äidgenosse si döödet worde.

D Noochricht vo dr Schlacht und vom Kampf bis zum Dood vo de Äidgenösse het sich rasch über ganz Europa verbräitet. Dr französisch Dauphin, wo dr Oberbefäälshaaber vo dr armanjakische Armee gsi isch, het wäge de gwaltige Verlust dr Blaan ufgee, Züüri go z hälfe und isch abzooge. Z Ensisheim het er denn mit Basel, Soledurn und de VIII Ort vo dr Äidgenosseschaft e Friidens- und Fründschaftsverdraag abgschlosse.

Zur Erinnerig an d Schlacht stöhn z Basel e Schlachtdänkmol, wo vom Ferdinand Schlöth baut worden isch, und d St. Jakobskapälle. Au s Siechehuus z St. Jakob het mä erhalte. Bis ins 19. Joorhundert isch z St. Jakob e Rootwii aabaut worde, wo wit über Basel uuse bekannt gsi isch und wo men em Schwizerbluet gsäit het as Aaspiilig uf d Schlacht.

In dr marzialische Schwizer Nazionalhymne, wo bis 1961 gültig gsi isch, «Rufst du mein Vaterland», wärde die Doote vo St. Jakob besunge: «Heil dir, Helvetia! Hast noch der Söhne ja, Wie sie Sankt Jakob sah, Freudvoll zum Streit!»

Im Raame vo dr gäistige Landesverdäidigung wäärend em Zwäite Wältchrieg isch d Schlacht as Bischbil von ere erfolgriiche Aawändig vo dr «Militärdoktrin vom hooche Iidrittsbriis» brucht worde.



</doc>
<doc id="35741" url="https://als.wikipedia.org/wiki?curid=35741" title="Opfikon">
Opfikon

Opfike (amtlich "Opfikon") isch e politischi Gmäind im Bezirk Büüli im Kanton Züri, Schwiiz.

Zu de politische Gmäind ghört die glichermasse bekannt Ortschaft Glattbrugg, dur das wird Gmäind hüfig inoffiziell au als Opfike-Glattbrugg bezeichnet.

Opfike isch en Vorort vo Züri im mittlere Glattaal. S Piet vo de Gmäind umfasst 20 % landwirtschaftlichi Flèchi, 15,5 % Wald, 42,6 % Sidligsflèchi, 19,6 % Vercheersflèchi und 2,1 % Gwässerflèchi.

Opfike isch zum eschte Mal gnamset worde im Jaar 1153 als "Obfinchoven".

Quälle: Bundesamt für Statistik 2005

De Uusländeraatäil liit bi 43,3 % (Stand 2011).

18,4 % vo de Iiwooner sind evangelisch-reformiert, 28,9 % sind römisch-katholisch (Stand 2011).

I Dorf z Opfike hätts kä Chile me, nu no en Turm, de «Chappeleturm» (Bild). Di reformiert und di katholisch Chile sind z Glattbrugg.

Bi de Kantonsraatswaale 2011 hät s das Ergebnis ggee: BDP 3,5 %, CVP 6,0 %, EDU 0,8 %, EVP 4,3 %, FDP 10,9 %. GLP 10,3 %, GP 4,5 %, SP 16,2 %, SVP 41,7 %, Suschtigi 1,9 %.

Gmäindspresidänt isch de Paul Remund (Stand 2012).

D Arbetslosigkäit isch im Jaar 2010 bi 6,9 % gläge.

De züritüütsch Tieläkt vo Opfike ghört zue de Unterländer Mundarte.




</doc>
<doc id="35745" url="https://als.wikipedia.org/wiki?curid=35745" title="Ruine Farnsburg">
Ruine Farnsburg

D Ruine Farnsburg lit zwüsche de Ortschafte Gälterchinde und Buus im Halbkanton Basel-Landschaft in dr Schwiz. 

D Ruine Farnsburg befindet sich in ere markante Sporelaag am nordöstlige Rand vom Farnsbärg, dört wo sich d Gränze vo de Gmäinde Buus, Hemmike und Ormalinge dräffe. Dä Felssporn – dr Schmaedecke bezeichnet en as "Sporeterrasse" -- isch künstlig terrassiert worde, was zum ene öbbe 8 Meter diefe, sänkrächte Absturz zwüschen em Felssporn und dr Schildmuure gfüert het. Ummiddelbar vor dr Aalaag het mä e Halsgraabe usghoobe, wo öbbe 9 Meter bräit gsi isch. Dä het uf dr äinte Site d Burgstell gschützt und uf dr andere Site isch er – wie d Terrassierig -- as Stäibruch für Baumaterial für d Festig brucht worde. Wo mä ufghöört het, d Aalaag z bruuche, isch dr Halsgraabe mit "200 Waagelaadige" zuegschüttet worde, so dass mä e Garte het chönne mache, und mä gseet en nume no bi dr Zuegangsbrugg.

D Ruine isch sehr guet zuegänglig und mä het in dr Nöizit e Wändelstääge in d Schildmuure baut. Mä het e herrlige Usblick vo dr Schildmuure us und es git dört e groosse Übersichtsblaan und e gschichtlige Abriss. Underhalb vo dr Burgruine befindet sich au hüte no s Hofguet Farnsburg, vo wo us mä uf em Burgwäg zur Farnsburg uufelauft. Mä cha aber au vo dr Buseregg Busstazioon uf markierte Wääg zur Burg wandere.

D Farnsburg isch öbbe 130 Metern lang (inklusiv s Vorwärk) und isch am witiste bi dr Schidmuure, wo d Bräiti fast 60 Meter isch. Si isch in e usdehnti Underburg, d Vorburg, uf dr Felsterrasse an dr östlige und nördlige Site gliideret und e Ooberburg, d Kärnburg, uf em Felschopf im westlige Däil.
Dr Zuegang zur ganze Burgaalaag goot an eme Vorwärk mit eme Doorgraabe, wo nüm sichtbar isch, und an ere üssere Doorbefestigung am südöstlige Ändi vom Halsgraabe verbii. D Doorbefestigung het us eme Doorbau bestande und eme Halbrunddurm nääbedraaä wo mä immer no cha gsee. Mä goot über d Brugg über e Doorgraabe und chunnt zum innere Door, wo ursprünglig d Funktion vom üssere Door gha het, bis d Stadt Basel d Burg übernoo het und 1461 s Vorwärk baut worden isch. Vo däm si nume no d Fundamänt übrig. Historischi Abbildige zäige ass daas innere Door e vorspringende Viereggdurm mit Pultdach gsi isch. 

Um d Underburg ume isch e Ringmuure gsi mit Dürm. Im südöstligste Egge vo dr Ringmuure isch dr „Bätteldurm“ (au Hundsdurm) gstande, e starke Runddurm, won e Wachhuus (mit Ställ) und e Chornhuus dra aabaut gsi isch.

D Underburg het vor allem wirtschaftligi Zwäck erfüllt, d Lüt häi in dr Ooberburg gläbt, wo s Woonige und sogar e Badstuube gha het, e Kapälle und Representazionsgeböid wie s Amtshuus. Mä isch vo dr Underburg uf d Ooberburg uufe über die "Langi Stääge" choo.
Dä Zwingerufgang goot dr südöstlige Site vom Felschopf nooch zum „Blaue Durm“, denn het s e Spitzcheeri und denn goot s witer über e Zuugbrugg über dr sogenannti Wolfsgraabe zum Pfisterhuus, das isch d Beckerei (vo lat. Pistor = Beck). Im Blaue Durm wie au im Pfisterhuus het s no mee Door gha, wo dr Zuegang zur Ooberburg gsicheret hai. Im Blaue Durm isch e Näbedüüre zur Zistärneaalaag gsi, dr Wasserversorgig vo dr Burg: Die isch bis uf s Grundwassernivoo aabegange und und d Wasserversorgig vo dr Ooberburg isch eso zueverlässig gsi au wenn d Underburg gstürmt und gfalle gsi weer.
D Ooberburg isch uf dr Site vom Halsgraabe von ere mächdige Schildmuure gschützt worde. Bi bäide Ändi vo deere het s chliini Scharwachdürm, sogenannti Pfäfferbüggse, gee. Uf dr Innesite isch dr Woondrakt gsi, wo noch alte Abbildige mit eme Pultdach deckt gsi isch und mindestens 4 Stöck gha het. Näbe de Woonrüüm isch au d Burgchuchi do gsi: Am Innemantel vo dr Schildmuure isch e Rauchkanal wo dodruf aanewiist.
Im nordöstlige Däil vo dr Ooberburg isch e mehrdäilige Gebäudedrakt gstande, wo s Amtsrüüm, Schribstuube, Badstuube, e Burgkapälle und e Woonig für e Kaplan gha het. Zwüschen em Woondrakt und em Amtsgebäuddrakt isch e chliine Hoof gsi.

Es git e Räije vo Hiiwiis druf, ass es uf em Felssporn scho am Aafang vom 14. Joorhundert oder sogar scho vil früener e Burg gee het: 1309 isch dr thierstäinisch Dienstmaa Zielemp, wo mä von em wäiss, ass er uf dr Burg gwohnt het, as Verchäufer vo Güeter vo de Thierstäiner bezügt: Es isch also mööglig, ass er zur Zit won er die Güeter verchauft het, scho uf ere Vorgängerburg gwoont het. Und denn het mä in de Muurchärn vo dr hütige Aalaag Keramik us em 13. Joorhundert und Bruchstück vo eltere Baute gfunde. Wil s schwiirig gsi isch denn, Sache z dransbordiere, het mä Baumateriale im Allgemäine vo so nooch wie mööglig brucht.

Die hütigi Farnsburg häi d Groofe vo Thierstäi um 1330 baut, zwüsche 1319, wo dr Bsitz vo de Frohburger an d Thierstäiner gangen isch, und 1342, wo d Thierstäiner wo sich noch dr Farnsburg gnennt häi, no witeri Güeter in dr Umgäbig vo dr Burg übernoo häi. Dr Schmaedecke dänggt dr Bauherr sig äntwäder dr Sigmund II. (1262 bis 1326) gsi oder si Sohn Otto I. (1318 bis 1347): Si häi sä sicher nid gmäinsam baut, wil dr Otto, wo si Vater gstorbe isch, erst achti gsi isch. 

1363 wird d Burg zum erste Mol schriftlig erwäänt und 1367 isch si as Usstelligsort von ere Urkunde dokumentiert worde. Über meereri Generatione isch si dr Sitz vo dr Sitelinie Thierstäi-Farnsburg gsi, wo vo dört us s Landgroofenamt im Sisgau usgüebt häi. Wo die usgstorbe si, häi d Freiherre vo Falkestäi 1418 d Burg, d Herrschaft und au s Landgroofenamt gerbt, won e Lääche vom Bischof vo Basel gsi isch. 

Dr Hans und dr Thomas vo Falkestäi häi sich um 1440 em Huus Habsburg aagschlosse und häi s aktiv im Alte Züürichrieg understützt. Während d Äidgenosse 1444 d Stadt Züüri belaageret häi, häi d Falkestäiner d Stadt Brugg überfalle und aabebrennt. Denn häi si sich uf d Farnsburg zruggzooge, und en äidgenössischi Armee vo knapp 1500 Maa isch nä noochezooge und het d Burg afo belaagere. D Äidgenosse häi z Grifesee churz vorhär zäigt, wie si mit ihre Gegner umgöön, wo si fast alli Verdeidiger vo Grifesee noch iirer Kapitulation ermordet häi. Was de Verdäidiger vo dr Farnsburg s Lääbe grettet het, isch gsi, ass die Belaagerigsdruppe in Richdig Basel abzooge si, wo si d Noochricht überchoo häi, ass d Armanjake vor Basel wurde stoo, und denn in dr Schlacht bi St. Jakob an dr Birs am 26. August 1444 die äidgenössischi Vorhuet vollständig vernichdet worden isch. Noch em Abzuug vo de Armanjake het d Stadt Basel Chrieg gmacht gege d Adelsfamiliene, wo d Habsburger understützt gha häi, und das het zum bolitische und wirtschaftlige Zämmebruch vom Huus Falkestäi gfüert. Wil die finanzielli Situazioon vo de Falkestäiner lang schlächt bliibe isch, cha mä aanee, ass si d Burg häi lo verloddere und die het afo baufellig wärde. 

D Stadt Basel het 1461 d Herrschaft Farnsburg (Burg, Güeter und Rächt) im Zug vo ihrer Expansionsbolitik de Falkestäiner abkauft: si isch so von ere Adelsburg zum ene Landvogteischloss worde, zum ene representative Verwaltigssitz. Mä het sä entsprächend renoviert und z. B. 1462 Glasfänster iibaut und es Vorwärk baut.

Au wenn s Schloss immer no stark wien e Burg usgsee het, het s kei militärische Zwäck mee ghaa und wär dört gläbt het, si stedtischi Verwalter und iiri Bedienstete gsi. 1461 zum Bischbil häi dört säggs Chnächt, vier Nachtwächter, zwei Daagwächter und e Jeeger gschafft und die ganzi Bewaffnig het us 22 Büggse und 10 Armbrüst bestande. Wäge däm häi vierzää Ufständischi im Schwizer Buurechrieg 1653 s Schloss ooni Broblem iignoo. Au in dr Baasler Revolution 1798 häi d Landschäftler d Farnsburg erooberet, dr stedtisch Vogt ändgültig verdriibe und d Burg aabebrennt, so wie si s au mit dr Waldeburg und dr Dornegg gmacht häi. D Ruine het mä denn as Stäibruch brucht und si isch schnäll zerfalle.

In de Joor 1930 und 1931 het mä Däil vo dr Burgruine, wo under Schutt begraabe gsi si, usgrabt und restauriert. Denn het mä e Wändelstääge an dr nordwestlige Stirnsite vo dr Kärnburg baut, wo mä drüüber zu dr Ussichtsterrasse uf dr Schildmuure chunnt. Im Zwäite Wältchrieg het mä e milidärische Beobachtigsstand baut, wo d Aalaag vo dr Kärnburg gstöört het, aber 1944 und 1945 het mä die historischi Aalaag au e chli repariert. Vo 1947 bis 1959 het mä in chliine Schritt mit dr Hilf vom ene Underhaltsfond witergmacht, bis 1963 dr Kantoon dr Underhalt vo dr Ruine übernoo het. Noch ere lengere Diskussion zwüschen em Burgekomitee und dr Kantoonsarcheologii het mä 1981/82 und 1986 grösseri Reparatuure gmacht, wo aber kuum dokumentiert worde si. 

1989, wo d Förster am Südostegge vo dr Aalaag gschafft hai, häi si Räst vom Bulverdurm freigläit, wo aber hüte wider überwaggse si.

Die groossi Sanierig in de Summer 2002 und 2003 isch wüsseschaftlig begläitet worde, und mä het dr Baubestand besser dokumentiert und baugschichtlig usgwärtet.




</doc>
<doc id="35747" url="https://als.wikipedia.org/wiki?curid=35747" title="Niger (Fluss)">
Niger (Fluss)

Dr Niger isch noch em Nil un em Kongo mit 4.184 Kilometer Lengi dr drittlengscht Strom z Afrika. Är fließt in eme fascht 2000 km große Halbchrais dur fimf Staate: noch em Ursprung in dr Bärg vu Guinea stremt er dur Mali, dr Side vu Niger, an dr Gränz vu Benin lang un schließli dur Nigeria, wun er in eme iber 200 km braite Delta in dr Golf vu Guinea mindet.

Fascht alli vu dr 110 Millione Mänsche, wu diräkt am Fluss wohne, wäre vum Niger mit Wasser versorgt. Syy Yyzugsbiet umfasst wyteri 4-5 Staate un rund 2,5 Millione km². Doderby isch aber d Zueornig vu dr Wieschteflechine uusicher.

Dr Niger entspringt in dr Bärg im Side vum Staat Guinea, in dr Nechi vu dr Gränz zue Sierra Leone. Är fließt in eme Boge no Nordoschte un bildet z Mali d "Massina". Derno chehrt er uf Timbuktu, wun er d Sahara straift un in Richtig Sidoschte wyterfließt. Är goht dur dr Staat Niger, d Hauptstadt Niamey vu däm isch an syyne Staade böue. Im wytere Verlauf bildet er dailwys d Gränz zue Benin, wu im Dreiländereck vu dr Staate Niger, Burkina Faso un Benin dr W-Nationalpark an eme W-fermige Rank vum Fluss lyt. Vu dert uus fließt er wyter uf Nigeria. Nodäm der dr Kainji-Stausee verlosst, durfließt er dr weschtlig Dail vu Nigeria, nimmt dr link Näbefluss Benue uf un mindet schließlig in Form vun eme große Delta in dr Golf vu Guinea, du Dail vum Sidatlantik isch. Dodermit durquert er Bärg, Rägewald, Savanne un Wieschti.

An dr Mindig vum Niger fließe im Johresdurschnitt rund 6.000 m³/s in dr Atlantik. Syy Lengi wird mit 4.184 4.184 km aagee, syy Yyzugsbiet mit 2.261.763 km². Dr Hauptzuefluss vum Niger isch dr Benue.

Dr uutypisch Flusslauf vum Niger het europäische Forscher iber zwai Johrdöuesrt Retsel ufgee. In dr Antike sin remischi Geografe dervu uusgange, dass dr Fluss in dr Nechi vu Timbuktu Dail vum Nil sei, im 17. Johrhundert sin europäischi Entdecker degege dervu iberzygt gsii, dass dr Fluss no Weschte fließe un in dr Senegal minde deet. Anne 1796 isch dr britisch Afrikaforscher Mungo Park as ain vu dr erschte Europäer an dr Lauf vum Niger chuu. Syy Raisebricht "Travels in the Interior of Africa" giltet hite no as Klassiker. Anne 1805 het er in ere zwoote Expedition dr Lauf vum Niger zwische Bamako un Bussa im Nordweschte vu Nigeria befahre, wun er 1806 um s Läbe chuu isch. Erscht anne 1830 het e Expedition vu dr britische Brieder Richard un John Lander dr Verlauf vum Niger bis zue dr Mindig entdeckt. D Quälle vum Niger isch vu europäische Forscher erscht anne 1879 entdeckt wore, em Franzos Marius Moustier un em Schwyzer Josua Zweifel.

D Bumerang-Form vum Flusses erklere hitigi Geografe zmaischt mit ere Theori, wu dr Niger noch ere us zwai alte, mitenander verbundene Fliss bstoht. Dr obere Niger vu dr Quälle in dr Loma Mountains bis zum Nigerchnyy isch urspringlig in e hite uusdrecknete See gmindet, dr unter Niger isch dergege in dr Biel bi däm See entsprunge un isch no Side bis zum Golf vu Guinea gflosse. Wu d Sahara 4000–1000 vor Christus uusdrecknet isch, hän di beede Fliss ihre Verlauf gänderet un hän sich droffe. 

Im obere Dail isch dr Niger mit chlainere Boot schiffbar, doderby stelle aber unter anderem Flusspferd e gwissi Gfohr dar. Ab Koulikoro, rund 60 Kilometer flussaabezues vu Bamako chaa dr Strom bis uf Lokoja, in dr Nechi vu dr Mindig vum Näbefluss Benue in dr Niger, mit greßere Boot un Schiff un au nume in dr Hochwasserzyt zwische Oktober un Jänner befahre wäre. Dur Versandig wäg dr Dinebilödig, wu zuenimmt, het sich d Schiffbarkait vum Niges am Nigerchnyy in dr letschte Johr verschlächteret.

Dr Name vum Fluss stammt wahrschyns vum latynische Wort fir "schwarz" ("niger") as Fähldytig vum Wort vu dr Tuareg-Sproch "ghir n-igheren" (alem.: "Fluss vu dr Fliss"). Dr Name isch scho in ere Charte vum Claudius Ptolemäus fir e Fluss im Side vum Atlas-Gebirg brucht wore. Di weschtafrikanische Staate Niger un Nigeria sin noch em Fluss gnännt. Ihri Yywohner hän e großi Zahl vu verschidene Näme fir dr Fluss, dodrunter "Joliba" in dr Manding-Sproche un "Isa Ber" in Songhai. Baidi Werter bedyte "große Fluss". In Mindigsnechi isch dr Niger au as "Kworra" oder "Quorra" bekannt gsii, voreb d Europäern im 19. Johrhundert gmerkt höän, dass ober Abschnitt, nit in dr Tschadsee un au nit in dr Nil mindet, derfir aber no Side zum scho bekannte Quorra chehrt.



D Durflussmämngi vum Niger isch iber 40 Johr lang (1952-92) z Malanville gmässe wore, ere Stadt z Benin, rund 1.100 Kilometer flussufezues vu dr Mindig. D z Malanville beobachtet mittler jehrlig Durflussmängi isch in däm Zytruum bi 1.053 m³/s gläge.

Dr Niger isch e seli große Fluss, aber au är fließt rägezytabhängig, wie di maischte Fliss in dr Region. Im Beobachtigszytruum vu 40 Johr isch e minimale Durfluss vu 18 m³/s (fascht ganz drucke), un e maximale Durfluss vu 2.726 m³/s beobachtet wore.
Di durschnittlig monetlig Durstremig vum Niger gmässe an dr hydrologische Station vu Malanville (in m³/s)(Berächnet mit dr Date vun eme Zytruum vu 40 Johr, 1952-92)

D "Niger Basin Authority" (frz. "Autorité du Bassin du Niger"; NBA bzw. ABN) isch e intergovernmentali Organisation zum d Ressource vum Nigerbecki gmainsam z nutze un z ferdere.




</doc>
<doc id="35749" url="https://als.wikipedia.org/wiki?curid=35749" title="Passwort">
Passwort

Passwörter send persönlichi Sicherhäitselemänt vomäne elektronischä Produkt und grad för en Maestrocharte odär im Internet die erscht Massnahm gäge kriminelli Personä. Äs esch sehr wechtig äs einzigartigs ond persönlechs Passwort z' bruchä ond sech för diä Dienstläischtigä au jewils verschedäni Passwörter uszdänkä. Met äm regälmässige Änderä vo sinä Passwörter, erhöht mer au no zuäsätzlich d' Sicherhäit. 

1. Jewils än individuälls Passwort för diä wechtigstä Kontä iirechtä
Nähmed Sie för jedäs einzelnä Konto äs anders Passwort. Bsondärs wechtigi Konti send eMail ond Onlinebanking. Vermuätlich händs Sie beräits au vergässäni ond settig Konti, wo sii scho lang nöm bruchäd, odär brucht händ. Kriminelli Personä konzentriäred sech uf settig Internetsiitä wo liächt z' knachä send ond bruchäd diä gfondenä Benutzäraagabä, denn för diä bi bessär gschötztä Dienstläischtigä uszprobiärä. Wänn mär also immer s' glichä Passwort brucht gha het, chan jedä met äim Sicherthäitselemänt uf alli Konti zuägriffä.

2. Äs Passwort söll vo Vortäil, lang gwählt sii
Je länger s' Passwort esch, desto schwerär chan das vomäne Drittä erratä werdä. För Passwort wo Zäh Stellä händ, ged äs insgesamt fascht äi Trillion möglechi Kombinationä met Buechstabä ond Numerischi Zeichä.

3. För s' Passwort Buechstabä, Zahlä ond Sonderzäichä wählä
Förs erratä vomäne Passwort wo met Zahlä, Symbol, und Chli- bzw. Grossbuechstabä usgwählt esch, werd äs för en Häcker no schwerigär. Äs ged insgesamt fascht sechs Trillion möglechi Kombinationä för Passörter, wo bestehänd us acht Buechstabä, Numerischi Zeichä ond Symbol usgwählt chönd werdä.

4. Was för än Benutzär wechtig för än sicherställig zom Zuegang zu sinäre Dienstläischtig esch
Luegäd Sie druf, dass diä eMailadrässe won Sie bruchäd, immär aktuell esch, domet Sie sech au immär als Inhabär zumenä Konto chönt uswiesä. För än Erinnärig zu persönlichä Sicherheitselemänt, cha mär mängisch au Händynummäre erfassä, um den für äs vergässnigs Passwort, d' Info per SMS wedär zuägschickt öberzcho. Au ged äs uf dä mäischtä Internetsiitä, z. B. bi Google, zuäsätzlich zom persönlichä Passwort au än persönlichi Sicherhäitsfrog
um för än Erinnärig zum vergässenä Passwort nomol än individuälli Personalisiärig z' erfassä. Wählid Sie sech än Antwort wo numä Sie chönd wüssä.

5. Än zuesätzlichä Schotz esch sehr wechtig
Immär wänn Sie vo Dihäime weg gönd ond Sie sechär send, dass enä nüt gstohlä werdä chan, händ sii än Sicherhäitselemänt, bzw. än Sicherhäitvorrechtig benüzt. Vellächt send för Sie die Sicherhätsmassnahmä z' ergriffä jetz no ungwohnt, abär eri zuesätzlichi Vorsicht esch i eräm Sinn vo ämenä sechäre Usschloss vo ernä Aktivitätä vor Andernä im Internet.


</doc>
<doc id="35752" url="https://als.wikipedia.org/wiki?curid=35752" title="Delmenhorst">
Delmenhorst

Delmehorst (plattdütsch "Demost") isch e kreisfreii Stadt in Niidersachse.

Delmehorst lyt zwische Breme un Oldeburg. Dur s Stadtgebiet fließt d Delme.
Bsundrigs zum aaluege z Delmehorst isch de Maartplatz mit em im Jugedstil paute Rothus un em Wasserturm, wo under Dänkmolschutz stönd. De Wasserturm isch 44 Meter höch un hät zoberst en Uusichtsplattform. Er hät es Fassigsvermöge vo 500 Kubikmeter Wasser, isch aber sit em Februar 2011 nüme i Betriib. Südwestlich devo isch d Burginsle mit sine Graftaalage; da sind Wassergräbe, wo vo de Delme gspise wäred.



</doc>
<doc id="35756" url="https://als.wikipedia.org/wiki?curid=35756" title="Sahara">
Sahara

D Sahara isch mit nyyn Millione Quadratkilometer di grescht Druckewieschti vu dr Ärd. Des entspricht uufgehr dr Greßi vu dr gsamte USA oder dr 26-fache Greßi vu Dytschland. Si goht vu dr afrikanische Atlantikkischte bis zue dr Kischte vum Rote Meer un bildet e Trapez mit ere Uusdehnig vu 4500 bis 5500 Kilometer in Wescht-Oscht- un 1500 bis 2000 Kilometer in Nord-Sid-Richtig. Si ghert zue dr Wändechraiswieschtine.

D Sahara isch zem greschte Dail e Staiwieschti oder Felswieschti (Hammada), oder au e Chiis- bzw. Grellwieschti (Seri]). Di bekannt Sandwieschti (Erg) macht mit rund 20 Brozänt nume ne chlainere Dail vu dr Sahara uus.

In dr altägyptische Sproch het d Sahara dr Name „dscheret“ („Wieschti“) ghaa; in dr arabische Sproch widergee mit fir „Wieschti“. D Tuareg nänne d Sandwieschti in dr sidlige Sahara "Ténéré", was ibersetzt „Land dert dusse“ oder au „Wieschti“ haißt. Im Arabische wird d Sahara wäge däm gnauer , „di (seli) groß Wieschti“ gnännt. Zem Dail findet mer au dr Name , „Meer ohni Wasser“ (vgl. "Sahel" fir „Stade“).

D antike Remer hän s Land sidlig vu Karthago "Terra Deserta" "uubwohntes/verlosse Land" gnännt. Im Mittelalter het mer dr Sahara aifach "Großi Wieschti" gsait. Erscht im 19. Johrhundert het sich dr Name "Sahara" duregsetzt.

D Sahara lyt im Norde vu Afrika un goht vu dr Atlantikkischte bis zue dr Kischte vum Rote Meer. Z Ägypte wird si dur d Flussoase vum Nil unterbroche. Im Norde lyt dr Maghreb (Marokko, Algerie, Tunesie un Libye), im Side lyt d Sahelzone.
Saharastaate sin (ganz oder dailwys): Ägypte, Libye, Mali, Niger, Tschad, Sudan, Mauretanie, Weschtsahara, Marokko, Algerie un Tunesie.

Forscher schließe us dr Lag vu unterschidlige Gstaischichte, dass sich in däre Wieschti im Lauf vu mehrere Johrmillione mehfach druckeni un fychti Phase abgwäslet hän. Dur Datierige vu Fossilie in Bodenprobe us em Tschahdbecki isch dr Noowys glunge, dass d Sahara scho vor sibe Millione Johr zmindescht zytwys e Wieschti gsii isch. Unter däne analysierte Bodeschichte sin ai no mee un elteri Sandstaischichte gfunde wore, wu nume dur Windverwaajige unter Wieschtebedingige hän chenne entstoh. In dr Pluvialzyte isch d Sahara wasserrycher un grien gsii, wie au e Huffe Felsmolereie us dr spetere Periode un d Druckeflussbette (Wadi) bewyse, wu vu dr Gebirg uusgehn un bis zue d 1000 km lang sin. Neischti Forschige vu dr Universitet vu Illinois z Chicago vu anne 2004 hän ergee, dass s Grundwasser unter Ägypte un Libye bis zue aire Million Johr alt isch. S fließt langsam in eme unterirdische Syschtem vu Nubie uus mit ere Gschwindigkait vu ain bis zwee Meter pro Johr nordzues.

D Wieschti lyt im Subtropische Hochdruckgirtel, si isch also ne Wändechraiswieschti. Wel di nidsigändige Luftbewegige fir e Wulkenuflesig sorge, git s e uughindereti Yy- un Uusstrahlig vu Liecht un Wermistrahlig.

In dr Sahara het s e baar Gebirgschette, wie zem Byschpel s Hoggargebirg un s Tibestigebirg. Di hegscht Hebig isch dr Emi Koussi im Tibesti mit 3415 m ü. NN.
S git au ne baar großi Meteoritenyyschlagkrater in dr Sahara. Dr grescht bishör gfunde Krater isch dr Kebira-Krater mit eme Durmässer vu 31 km.

S Klima isch arg drucke un haiß. Zmaischt waait s ganz Johr dr Passat, wu wenig Niderschlag bringt. Dr ainzig Duurfluss isch dr Nil. Di extreme Tämperaturschwankige vu am Dag bis zue 60 °C – znacht bis zue 30 °C weniger – drage u. a. zue dr Wieschtebildig byy. Im Winter cha mer znacht bis zue −10 °C mässe. Di durschnittlige Niderschlagsmängine in dr Sahara lige bi rund 45,5 mm. In mänke Johr rägnets aber gar nit. Dr Yyfluss vu dr Sahara uf as global Klima isch nume dailwys gchlert. Vor allem dr Staub us dr Sahara sich schynts näbe Vulkanuusbrich e wichtigi Quälle vu Aerosol, wu s Wätter un s Klima beyyflusse.

In dr Sahara findet mer au wichtigi Bodeschetz. In dr algerische un libysche Sahara sin großi Ärdel- un Ärdgasfälder entdeckt wore. Anderi Bodeschetz sin: Salz, Chohle, Chupfer, Gold, Mangan, Yyse, Uran, Blei, Wolfram, Titan, Zinn un Phosphat.

Di gring yyhaimisch Bevelkerig bstoht in dr Hauptsach us Araber, Berber unMaure. Dernäbe git s chlaini Gruppe wie d Tubu (au Tibbu) un Tuareg. Näbe dr Viihaltig isch bis zum 19. Johrhundert dr Transsaharahandel e wichtigi Läbesgrundlag fir die Bevelkerigsgruppe gsii, wu au as Yalla bekannt sin.

60 Brozänt vu dr Saharabewohner sin sässhafti Oasenbuure, 40 Brozänt Nomade un Halbnomade. Greßeri Sidlige findet mer vor allem am Nordrand vu dr algerische Sahara. Neisidlige sin in dr Biet vu Algerie un Lbye grindet wore, wu Ärdel un Ärdgas gferderet wird. Im Weschte un in dr libysche Wieschti sin großi Dail mänscheläär.

Wu sich d Trope no 8500 v. Chr. um 800 Kilometer no Norde verschobe hän, het sich d Sahara, wu dervor wie hite ne Wieschti gsii isch, in dr sognännte „"griene Sahara-Zyt"“ in e fruchtbari Svannelandschaft verwandlet. No däre Klimaveränderig sin Jeger un Sammler us em Side ins Biet chuu. Di neolithisch Revolution het s Biet vu dr Sahara fascht zur glyche Zyt erfasst wie d Hochkulture am Nil, am Euphrat un am Tigris. Im 6. Johrdüöusert v. Chr. hän d Bewohner vu dr Region mit em Ackerböu aagfange. E Stadtkultur wie in sällene Hochluture isch aber nit bekannt gsii.

In dr Johrdöusert dernoo sin groß Dail vu dr Sahara wider zuen ere uubewohnbare Wieschti wore, allmee Mänsche sin derno in s fruchtbar Nildal uusgwanderet. Im 2. Johrdöusert v. Chr. hän d Rosszyt aagfange, eso gnännt, wel ab däre Zyt Ross in dr Motiv vu dr Hehlinemolereie vorherrsche. Glych wie z Ägypte, Anatolie un in dr Ägäis isch im 16. Johrhundert v. Chr. d „Wunderwaffe“ vu dr Bronzezyt yygfiert wiore, dr Strytwage. Dr Pharao Ramses III. lischtet 92 Strytwäge un 184 Ross as Byti vu sym Libye-Fäldzug uf.

Mit dr Uusdrecknig vu dr Sahara isch langsam dr Nidergang vum Ackerböu un dr Viizucht chuu. Dur di assyrisch Eroberig vu Ägypte im 7. Johrhundert v. Chr. isch s Kamel uf Afrika chuu un het s Ross as wichtigscht Laschtdier ablest. 

Im Zäntrum vu dr Sahara isch ab em 5. Johrhundert v. Chr. s Ryych vu dr Garamante entstande, wu zem aine Oasewirtschaft bedribe hän, vor allem aber e erfolgryche Handel zwische Afrika un em Mittelmeerruum, zerscht mit dr Grieche iber Cyrene, speter mit dr Remer iber Leptis Magna. Dr Nidergang vum weschtremische Rych het däm Handel en Änd gmacht, d Oasewirtschaft isch yygschränkt wore doderdur, dass allmee Grundwasservorret erschepft gsii sin. S Änd vum Rych isch aber erscht mit dr Eroberig dur di muslimische Araber chuu.

Ab em Änd vum 18. Johrhundert isch d Sahara in s Blickfäld vu dr europäische Wisseschaft un vum Exporthandel grote. Vor allem d Brite hän noch eme sichere Zuegäng zue dr Märt vu Innerafrika gsuecht, wel si ghofft ghaa hän, dass si dert riisigi Absatzmegligkait fir ihri Fertigprodukt un wichtigi Rohstoffquälle finde.

Di wichtigscht vu däne Forschigsexpeditione het dr Missionar James Richardson glaitet, wu aber scho anne 1851 im Sudan gstorben isch. Syy Noofolg as Expeditionslaiter het syy Beglaiter, dr dytsch Geograf un Archäolog Dr. Heinrich Barth (1821–1865), aadrätte. Syy fimfbändig Raisewärch stellt di wichtigscht ethnologisch Quälle fir dr Sahara-Ruum im 19. Johrhundert dar. Em Barth syy Forschige unter dr Tuareg vu dr nerdlige Sahara sin vum Franzos Henri Duveyrier (1840–1892) furtgsetzt wore.

Historischi Raisebricht



</doc>
<doc id="35759" url="https://als.wikipedia.org/wiki?curid=35759" title="Victoriasee">
Victoriasee

Dr Victoriasee (au "Viktoriasee", friejer "Ukerewesee"; Luo: "Nam Lolwe"; Luganda: "Nalubaale"; Kinyarwanda: "Nyanza") lyt z Oschtafrika un isch Dail vu dr Staate Tansania, Uganda un Kenia.

Är isch dr drittgrescht See vu dr Wält noch em Kaspische Meer un em Obere See un dr zwaitgrescht Sießwassersee vu dr Wält. Dr Victoriasee isch dodermit dr grescht vu Afrika. Är het e Yyzugsbiet vu 193.000 km² un e Oberflechi vu 68.800 km², was uugfehr dr Flechi vu Bayern oder Irland entspricht. An syyne Stade hän anne 2007 rund 30 Millione Mänsche gläbt.

Dr See lyt in dr oschtafrikanische Hochebeni. D Flechi vum See daile sich d Staate Tansania (49 % vu dr Seeflechi), Uganda (45 %) un Kenia (6 %). Syy Stadelinie het e Lengi vu 450 km, 1750 km dervu z Tansania, 1150 km z Uganda un 550 km z Kenia.

Derwylscht dr Victoriasee im Weschte vum Kagera-Nil gspyst wird, lyt syy Abfluss im Norde, dr Victoria-Nil. Di grescht Insle isch mit 560 km² Ukerewe vor em Sidstade. Wyti Streckine vu sym Stade wäre vu uusdehnte Papyrussimpf gsuumt.

D Region um dr Victoriasee isch relativ niderschlagsrych un wird mit durschnittli 1015 Millimeter pro Johr aagee. 85 % vum Seewasser chunnt dr Victoriasee vu Niderschleg iber, 15 % vu Zuefliss, u. a. dr Fliss Kagera, Nzoia, Sio un Yala. D Verdunschtig isch hoch un entspricht 85 % vum Wasser, wu us em See abfließt.

Dr Victoriasee isch ärdgschichtlig e ender junge See, syy Alter wird uf weniger wie ai Million Johr gschetzt. Vor 14.700 Johr isch er s erscht Mol ganz uusdrechnet. Zue syyne Zuefliss ghere au dr Pindibo un dr Adabo-Fluss vu Burundi.

S Stausee-Volume lyt bi 204,8 km³ un syy Gsamt-Volume bi 2760 km³. Syy ehmoligi natyrligi Greßi isch aber dur dr Böu vum Owen-Falls-Damm, wu anne 1954 bi Jinja am Victoria-Nil fertiggstellt woren sich, chinschtlig vergreßeret wore. Wäge däm isch dr natyrlig See un au di friejer e weng nerdlig vum Nordstade glägene Owen- un Ripon Falls vum Wasser vum Stausee – „Victoria Reservoir“ gnännt – iberfluetet wore. D Wasseroberflechi lyt bi Vollstau uf 1134 Meter Hechi, dr See isch no verschidene Aagabe maximal 81 Meter oder 85 Meter dief.

Nodäm anne 2002 Uganda e zwait Wasserchraftwärch in Bedrib gnuu het, isch dr Wasserstand vum See im Johr 2006 uf e Rekorddiefstand chuu, wien er s letscht Mol vor 80 Johr gmässe woren isch.

Dr Victoriasee wyst e große Arterychtum uf. Näb em Flussbfärd git s im Victoriasee rund 550 verschideni Arte vu Fisch in zwelf Familie un in 28 Gattige. Dergege het s z ganz Europa nume e weng mee wie 200 Sießwasserfischarte. Vor allem git s e Huffe verschideni Buntbarsch ("Cichlide"), wu gmässe an dr relativ churze Zyt syt dr letschte Uusdricknig e arg hochi Artezahl ufwyse. Dää Arterychtum isch wäge däm e beliebt Forschigsobjäkt vu dr Evolutionsbiologi. Bis 1995 sin iber 400 Buntbarscharte im Victoriasee bschribe wore.

In dr 1960er isch dr Nilbarsch ("Lates niloticus") as allochthoni Art im Victoriasee aagsidlet wore go ne kommerziäll guet verwärtbare Spysfisch z zichte. No syyre rasante Vermehrig isch dr erwartet Ufschwung vu dr exportorientierte Fischinduschtri chuu, si het aber uf dr andere Syte zuen ere nit erwartete Kataschtrof gfiert, wel dr Nilbarsch fir s Uusstärbe vun eme Großdail vu dr Buntbarscharte mitverantwortli gsii isch un di yyhaimisch Druckefischinduschtri ruiniert het. Hite git s dr Nilbarsch as „Viktoriabarsch“ im internationale Fischhandel. D Hintergrind vu däre Entwicklig thematisiert dr Film "Darwin's Nightmare". Dur konsequänte Konsum isch dr Nilbarsch aber wider stark dezimiert wore, doderdur hän di andere Fischarte wider meh Läbesruum.

E ander Brobläm isch d Wasserhyazinthe, wu im Victoriasee au nit vu Natur uus vorchunnt. un hite großi Flechine vum See iberwuecheret. Anne 1995 sin 90 % vum ugandische Stade mit däre Bflanze deckt gsii. Au do chennt e konsequänti Nutzig zuen ere ökologische Entlaschtig byydrage.

Dur di dicht Bsidlig an syyne Stade het dr See hite mit massive Umwältbrobläm wie z. B. Verdräckig un Suurstoffmangel z kämpfe. Wäge däm het dr Global Nature Fund dr Victoriasee zum „bedrohte See vum Johr 2005“ ergchlert.

Dr Victoriasee isch anne 1858 vum britische Entdecker John Hanning Speke fir di weschtlig Wält entdeckt un no dr domolige Chenigi vu Großbritannie, Victoria, gnännt wore. 1875 isch dr Sir Henry Morton Stanley uf em See mit eme Schiff graist un jhet e aimol ganz umrundet.




zue dr Ökologi

zue dr Fauna


</doc>
<doc id="35762" url="https://als.wikipedia.org/wiki?curid=35762" title="Großer Heuberg">
Großer Heuberg

Dr Haibärg (amtl. "Großer Heuberg" odr bloß "Heuberg") isch a denn bsiedelte Hochfläch uf dr Schwäbischa Alb. Är isch dr heischte ond sid-wäschtlichschte Doal vo dr Schwäbischa Alb. Dr heischt Bärg isch dr Lemberg mit .
Sein Nama verdankt dr Haibärg em Hai, wo det doba vo bsonders guater Qualität sei soll ond dees bis huit no s Landschaftsbild uff'm Haibärg prägt. 

Sälle Gmoanda keeret zom graußa Haibärg: 

Kreis Duttlenga: Bärenthal (Bäradal), Böttingen (Bettenga), Bubsheim (Bubsa), Egesheim (Egesa), Gosheim (Gausa), Irndorf, Kolbingen (Kolbenga), Königsheim (Kingsa), Reichenbach am Heuberg (Reichabach), Renquishausen, Wehingen (Wähenga), Mahlstetten (Mohlstetta)

Kreis Semmerenga: Leibertingen (Leiberdenga), Schwenningen (Schwenenga), Stetten am kalten Markt (Schtetta)

Zollera-Albkrais: Meßstetten (Meschtetta, mit da Oartsdoal Hoaschdetta, Harta, Hossenga, Direnga, Oberdigasa, Ontrdigasa), Nusplingen (Nuschplenga), Obernheim (Oberna)

Dr Haibärg keert zom schwäbischa Sprochraum. Är leit a dr Grenz zom Niederallemanischa. So sait ma zom Beispiel uf am eschtlicha Haibärg "du hoscht", "Sonna" ond "gsei" während ma em Wäschta "du häscht", "Sunna" ond "gsi" sait.

Bis afang vom 20. Johrhondert isch dr Haibärg one vo da eermschta Regiona z Deitschland gsei. Mit em Bau vom Lochapass ond dr Haibärgbah hät sich dees genderet. Ee da 1920er Johr häts uf am Haibärg a Wiirtschaftswonder gea, wo vill kleine ond mittelständische Onternehma grendet worra send.


</doc>
<doc id="35763" url="https://als.wikipedia.org/wiki?curid=35763" title="Tanganjikasee">
Tanganjikasee

De Tanganjikasee isch ain vu dr greschte Seeä z Zäntralafrika (3° 20' bis 8° 48' sidlig un 29° 5' bis 31° 15' eschtlig) un dr segschtgrescht un zweetdiefscht See vu dr Ärd.

Dr See lyt im weschtlige Dail vum Oschtafrikanische Grabe ("Great Rift Valley"), doderzue ghert di Zäntralafrikanisch Schwelle, wu an d Weschtsyte vun em aagränzt. Är isch dr grescht Grabebruch-See vu Afrika un au dr diefscht un dr zweetgrescht vum ganze Kontinänt. Är het mit 18.880 km³ Volume s grescht Sießwasservorchuu vu Afrika un s zwaitgrescht wältwyt noch em Baikalsee. Dr Tanganjikasee goht 673 km in Nord-Sid-Richtig mit ere durschnittlige Braiti vu 50 km un het e Flechi vu 32.893 km². D Wasseroberflechi lyt uf . Dr See isch Mittel 570 m dief, di maximal Diefi lyt bi 1.470 m (im nerdlige Dail). Dodermit lyt dr Grund vum zweetdiefschte See vu dr Ärd 688 m unter em Meeresspiegel, di viertdiefscht Kryptodepression vu dr Wält. Wäg syyre extreme Diefi handlet s sich in dr diefere Schichte vum See um fossil Wasser.

S Yyzugsbiet vum Tanganjikasees umfasst 231.000 km². Dr Ruzizi, wu vu Norde här in See fleißt, isch syy Hauptzuefluss. Anderi Zuefliss sin dr Kalambo un dr Malagarasi. Iber syy Abfluss, dr Lukuga, entwässeret er in dr Kongo.

Am Tanganjikasee hän d Staate Demokratische Republik Kongo (friejer Zaire), Tansania, Sambia un Burundi Aadail. Di Demokratisch Republik Kongo (45 %) un Tansania (41 %) hän derby dr Hauptaadail vum See.

D Wältnaturschutzunion IUCNnännt dää Langzytsee dr arterychscht Blatz vu dr Wält. Dr See isch zem Byschpel d Haimet vu ere große Zahl vu Fischarte (iber 300), 95 % devu sin endemisch. Wie au im Malawisee dominiere Buntbarsch, wu sich as sekundäri Sießwasserfisch am beschte an di hoch Mineraliekonzentration vum See hän chenne aabasse. Dernäbe git s unter anderem Nilhächt, Karpfefisch, Salmler, zwee Heringsarte, Stachelwels, Fiderbartwels, Glaswels, Chiemesackwels, Quappewels, ai Art vu dr Elektrische Wels, vier Arte vu Risebarsche, zwee Zahnkärpfling, Stachelool, zwoo Arte vu Flesselhächt un ai Art vum Afrikanische Lungefisch im See.

An wirbellose Dier findet mer im See unter anderem verschideni Arte vu Krabbe, Ringelwirmer, Schnäcke, Muschle, Sießwasserqualle un Schwimm.

In e Dail Regione het s Nilkrokodil an dr Stade.

Unterhalb vun ere Diefi vu 200 Metern het s Wasser vum Tanganjikasee fascht kai Suurstoff me, wel d Wasserumwelzig fählt, un dodermit het s au kai hecher Läbe dert unte.

Dr See isch scho vu jehär e wichtigi Nahrigsquälle vu dr yyhaimische Bevelkerig gsii. Rund 45.000 Mänsche läbe vu dr Fischerei, insgsamt läbe vum See rund ai Million Mänsche. E Huffe Buntbarschartn wäre as Zierfisch exportiert.

S ainzig groß Passagierschiff uf em Tanganjikasee isch d "Liemba", wu fir d Bevelkerig rund um dr See un fir dr Gietertransport wichtigi Dienscht laischtet. Wel Kigoma z Tansania, Bujumbura z Burundi un Mpulungu z Sambia di ainzige Häfe am See sin, findet s Uf- un s Ablade zmaischt Boot uf em See statt. D Liemba het urspringlig "Graf Goetzen" hgaiße un isch fu dr Meyer-Werft z Papenburg z Norddytschland churz vor em Erschte Wältchrieg böue wore. S Dampfschiff isch dert ussenander böue, in 5000 Chischte verpackt un derno anne 1914 mit dr Yysebahn, Iberseedampfer un zum Dail z Fueß vu yyhaimische Dreger dur Dytsch-Oschtafrika transportiert wore. Vor Ort isch s Schiff unter dr Laitig vu drei dytsche Mitarbaiter vu dr Meyer-Werft vu neiem am Stade vum See ufböue wore.

As erschte Europäer sin am 13. Februar 1858 dr Richard Francis Burton un dr John Hanning Speke uf dr Tanganjikasee gstoße, dr Burton het e dodmol fir d Quälle vum Nil ghalte.

Speter isch dr David Livingstone an syne Stade lang zoge. Us syne Ufzaichnige isch dr Name „Liemba“ as regionale Name fir dr sidlig Dail vum See bekannt. Dää Name wird syt 1927 vum friejer dytsche Dampfer gfiert, wu syterhär s Hauptverchehrsmittel uf em See darstellt.

In dr Kolonialzyt isch dr See zue dr Gränze zwische dr dytsche un dr belgische Kolonialbiet wore. Am sidlige un sidweschtlige Änd het s britisch Nordrhodesie e Zuegang ghaa. Dur dr Böu vu Bahnlinie bis an dr See uf dr dytsche un dr belgische Syte het s regional e wirtschaftlige un entwickligsmäßige Ufschwung gee. Im Erschte Wältchrieg het s bis 1915 Kämpf am un uf em See gee, wu mit em Ruckzug vu dr dytsche Druppe ne Änd gfunde hän.

Vu 1995 bis 2000 het di initial Phase vun eme Biodiversitetsprojäkt statfunde, finanziert dur s "United Nations Office For Project Services (UNOPS)", doderby hän alli Aarainerstaate mitgmacht. Ziil isch s gsii, e noohaltig Syschtem zum Management un Erhalt vu dr Artevilfalt z schaffe. Zämme mit zahlryche Inschtitut vu dr Aarainerstaate sin e Raie vu Studie erstellt un e "Strategic Action Programm (SAP)" veryybart wore. Mit dr Unterstitzig vu dr GEF soll s Projäkt wytergfiert wäre.



</doc>
<doc id="35766" url="https://als.wikipedia.org/wiki?curid=35766" title="Kilimandscharo">
Kilimandscharo

Dr Kilimandscharo (au "Kilimanjaro", "Kilimandscharo-Massiv" oder "Mount Kilimanjaro", vu 1902 bis 1918 "Kaiser-Wilhelm-Spitze" oder au "Wilhelmskuppe") isch mit 5.893 m (offiziäll: 5.895 m) Hechi iber em Meeresspiegel s hegscht Bärgmassiv vu Afrika. S Massiv im Nordoschte vu Tansania het mit em Kibo dr hegscht Bärg vum afrikanische Kontinänt. 

Anne 1987 isch d Landschaft vu dr UNESCO zum Wältnaturerb erklert wore. 

S Kilimandscharo-Massiv lyt rund 340 km sidlig vum Äquator im Nordoschte vu Tansania, rund 500 km nordweschtlig vu dr Stadt Daressalam un in dr Nechi vu dr kenianische Gränz, Nairobi lyt 200 km nordwechstlig. Bis zue dr Mitti vum Victoriasee sin s fascht 560 km no Nordweschte. 

Derwylscht s 750 bis 1.000 m hoch Gländ um s Kilimandscharo-Massiv in Richtig Oschte noch em hoche Pare-Gebirg schlään zum Indische Ozean aabegoht, goht s no Weschte un Norde in d Gebirg un Hochländer vu Tansania un Kenia iber, no Side in d Massai-Savanne. Uugfehr 70 km sidweschtlg vum Bärgmassivs ragt dr 4.562 Meter hoch Mount Meru uf. 
Di hegscht Hebig vum Massiv un dodermit dr hegscht Punkt vu Afrika isch mit 5.895 Meter dr Kibo (= "Der Helle"). Dr zweethegscht Bärg z Afrika, dr Batian, wu im Mount-Kenya-Massiv lyt, isch 325 km wyt ewäg im Norde. Bis zum Margherita Peak im Ruwenzori-Gebirg, em dritthegschte Bärg vu Afrika sin s 900 km no Nordweschte.

S Kilimandscharo-Massiv bstoht in dr Hauptsach us drei Vulkan. Dr hegscht dervu isch dr Kibo (= "Der Helle"), dr Gipfel vum Kibo uf 5.895 Meter wird "Uhuru Peak" gnännt. Uf em Gipfelplatoo git s no dr 1,9 mol 2,4 Kilometer große "Kibo-Krater". In däm lyt dr "Reusch-Krater" (rund 800 Meter Durmässer un bis 200 Meter dief), am Rand vu däm lyt wider e chlaine Krater, dr "Inner Cone" ().

Rund zeh Kilometer eschtlig vum Kibo un dur e wyte, durschnittli 4.300 Meter hoche Sattel mit däm verbunde, ragt dr felsig, hoch Mawenzi (= "Der Dunkle") uf, wu kai Glätscher het. Iber e im Mittel 3.700 m hoche Sattel chunnt mer ca. 15 Kilometer weschtlig vum Kibo zum Shira (). Dr Shira isch e platooartige Bärg, au ohni Glätscher.

Drotz ass s Kilimandscharo-Massiv in dr tropisch-haiße Regione vu dr Ärd lyt, isch s näb em Ruwenzori-Gebirg un chuum no verglätscheret Mount-Kenya-Massiv, wu au z Äquatorial-Oschtafrika lige, dr dritt verglätscheret Hochgebirgszug uf em Kontinänt.

Di jinger Verglätscherig am Kilimandscharo bschränkt sich uf dr Kibo. Zwische 1912 un 2009 isch d Yychappe vu 12 km² uf 1,85 km² yygschrumpflet, e Verluscht vu 85 %. Hauptgrund fir dää Ruckgang isch e regional druckener Klima syt Änd vum 19. Johrhundert.

S typisch Klima in dr Region um s Kilimandscharo-Massiv het e uusbregte Johresgang vum Niderschlag mit zwoo Rägezyte (Merz-Mai, Oktober-Dezämber) un zwoo Druckezyte, di chlai Druckezyt (Jänner un Februar) cha aber in ainzelne Johr au niderschlagsryych syy. Di mittler Monetstämperatur am Fueß vum Bärg lyt ganzjehrig iber 20 °C. Am Massiv sälber änderet sich s Klima vor allem in dr vertikaler Richtig stark, was sich in dr Abfolg vu verschidene Vegetationszone spieglet. Di diefer glägene Biet (bis ca. 3000 m) sin fycht, vilmol in Wulke yygmummlet un mit eme maschtige Rägewald decikt. Mit dr Hechi wird d Vegeteation all weniger, Tämperatur un Niderschlag nämme ab. Am Gipfelplatoo vum Kibo sin di boode Rägezyt zwor no uusbregt, di jehrlig Niderschlagsmängi lyt aber nume no bin eme Zehntel vu sällere im Rägewaldgirtel. D Tämperatur stygt sälbscht in dr Nomittagsstunde nume sälte iber dr Gfrierpunkt. 

Am Kilimandscharo-Massiv entspringe zahlrychi Gebirgsbäch, wu zem Byschpel vum verglätscherete Gipfel vum Kibo härchemme un dur di dichte Wälder d Bärghaale aaberusche. Si gehn vum Massiv in alli Himmelsrichtige. Us sonige chlaine Bärgbäch entstehn speter dr Pangani un dr Galana.

Wäg dr gääche Bärghaale het s am Kilimandscharo-Massiv nume chlaini Seeä. Am Sidfueß lyt Chala-See (au Dschalasee gnännt; ; 4 km²) un e weng wyter sidlig dr Jipe-See (; 46 km²), wu beedi uf dr Gränze vu Tansania zue Kenia lige. Am Sidweschtfueß vum Massiv, scho im Arusha-Nationalpark, lige d Momella-Seeä.

S Kilimandscharo-Massiv het e vulkanische Ursprungs. S lyt uf dr eschtlige Grabeagsle vum Oschtafrikanische Grabebruchsyschtem. In Verbindig mit kontinäntale Grabebrich git s zmaischt e vulkanischi Aktivitet dur dr Ufstiig vu Matrial us dr Asthenosphäre (vilmol au Manteldiapir) un dr Uusdinnig vu dr Lithosphäre, wu dodermit verbunden isch. Im Gegesatz zum Rote Meer un em Golf vu Aden, wu vu mittelozeanische Rucke durzoge wäre, isch dr Oschtafrikanisch Grabebruch kai Blattegränze. Eso ne kontinäntale Grabebruch cha aber s Aafangsstadium syy vum Ufbräche vu Kontinänt.

Am Kilimandscharo-Massiv, wu rund zwoo bis drei Millione Johr alt isch, het s dr wahrschyns grescht Vulkanuusbruch vor rund 360.000 Johr gee. S letscht Mol soll dr Kibo um 1700 uusbroche syy, syterhär isch d vulkanisch Aktivitet uf eme nidere Nivoo, isch aber nit ganz verlosche.

S Kilimandscharo-Massiv isch ain vu dr wichtigschte Läbesryym fir di afrikanisch Bflanze- un Dierwält.

Unterhalb vu dr Glätscher, Schneefälder un Froschtschuttwieschtine schließt sich e dailwys maschtig Grasland aa, wu in e Hurschtland ibergoht. Im Sid goht d Baumgränze bis uf maximal 3.500 m Hechi, durschnittli lyt si bi 2.700 bis 3.000 m iber em Meeresspiegel. 

Dur s fycht-haiß Klima het sich nit nume in dr unteren Regione vum Gebirg e rychhaltigi Rägewaldflora entwicklet. Dr Rägewald lyt zwische 1.400 un 3.000 m Hechi, maximal goht er bis 3.300 m Hechi. In dr Umgäbig vum Bärgmassiv git s Gras- un Baumsavanne, derzue au Simpf.

Zue dr Flora am Kilimandscharo-Massiv un in dr Umgäbig ghere unter anderen: 

Zue dr Fauna am Kilimandscharo-Massiv un in dr Umgäbig ghere unter anderen: 

Dr Kilimandscharo-Nationalpark, wu 1973 grindet un 1977 ufgmacht woren isch, umfasst s Kilimandscharo-Massiv mit dr Rägewälder un dr Bärg Kibo, Mawenzi un Shira. Dr Park isch rund 756 km² groß un lyt uf 1800 bis 5895 m Hechi iber em Meeresspiegel.

Wenig Kilometer weschtlig uf kenianischem Bode lyt dr Tsavo-West-Nationalpark mit syyne Hyffe Großdierarte. Diräkt eschtlig vum Park lyt dr Arusha-Nationalpark. No wyter im Oschte, zwisch em Kilimandscharo un em Victoriasee lyt dr in dr "Serengeti" dr Serengeti-Nationalpark mit em große Ngorongoro-Krater un syyre arteryyche Flora un Fauna.

Zum erschte Mol bstiige wore isch dr Kibo, dr hegscht Gipfel vum Kilimandscha am 6. Oktober 1889 dur dr Leipziger Bärgstyyger, Geograf un Forscher Hans Meyer, dr eschtrychisch Alpinischt Ludwig Purtscheller un dr yyhaimisch Bärgfierer Yohani Kinyala Lauwo.




</doc>
<doc id="35768" url="https://als.wikipedia.org/wiki?curid=35768" title="Apollofalter">
Apollofalter

De Apollo ("Parnassius apollo") isch e groosse Summervogel wo i de Alpe haimisch isch. S gitt meriri lokaali Underaarte, wo e bitzeli andersch uusgsiend.

De Apollo chunnt nume i de Alpe und i de Voralpe vor und isch bis uf 2000 müM z finde. Im Noorde goot sis Verbraitigspiet bis zu de Donau und de Schwööbische Alb. Er mag sunnigi Häng, felsigi Gegete und bivorzugt chalkigi Böde. Er suugt a de Blüete vo Tistle ("Carduum sp.") und Gaisszötteli ("Centaurea sp.").

De Apollo isch e wiisse Summervogel, wo uf de Vorderflügel schwarzi Tupfe het. Uf de Hinderflügel het er rooti Tupfe mit eme schwarze Rand und eme wisse Fleck i de Mitti. Bi de Wiibli sind di hindere Flecke eener oraasch. De Körper isch grau. Sini Spannwiiti bitrait 70 bis 85 mm.

Im Augste wered d Aier glait. E Tail vo de Raupe schlüüfft no im Herbst, de ander Tail schlüfft erst im Aprile. Si fressed nume wenn d Sune schiint und hocked de Rest vo de Zitt under Stai. Im Juni verstecked si sich under Stai und Mies und tüend sich verpuppe. De Falter schlüüfft i zwoo bis vier Wuche und flügt bis in September.

D Raupe werd 50 mm lang und isch schwarz und het uf de Siite e Raie vo oraasche Tupfe und chorzi schwarzi Hoor.
D Raupe isch uf d Wiissi Muurpfeffer ("Sedum album") spezialsiert, mengisch fresst si au a de Huusroose ("Sempervivum tectorum"). Si fresst nume wenn d Sune schiint.





</doc>
<doc id="35772" url="https://als.wikipedia.org/wiki?curid=35772" title="Malawisee">
Malawisee

Dr Malawisee (au Nyasasee, z Tansania Nyassa, Nyasa gnännt, z Mosambik Niassa; vu Yao "nyasa" „See“) z Oschtafrika isch dr nyyntgrescht See vu dr Ärd. Syy Abfluss isch dr Shire. D Aarainerstaate vum See sin Tansania, Malawi un Mosambik.

Mit ere Lengi vu 560 Kilometer, ere Braiti vu bis zue 80 Kilometer (durschnittli 50 Kilometer) un ere Diefi vu bis zue 704 Meter isch dr Malawisee ain vu dr greschte Seeä im Oschtafrikanische Grabebruch, vu dr Flechi här wird er dert nume no ibedroffe vu vum Tanganjikasee un vum Victoriasee.

No Norde wäre d Stade gäächer. Ganz im Norde rage uf dr tansanische Syte d Livingstone-Bärg mit Gäächwänd bis zue fascht 2.500 Meter Hechi us em See. 

Dr Malawisee isch bekannt fir syy Arteryychtum an muulbruetlige Buntbarsch. Insgsamt git s fascht 450 Fischarte im See, di maischte dervu sin Buntbarsch. Fascht alli Buntbarschgattige un -arte sin endemisch. Zue dr endemische Buntbarschgattige im Malawisee ghere "Aulonocara", "Labeotropheus", "Labidochromis", "Maylandia", "Melanochromis", "Pseudotropheus" un "Sciaenochromis". D Buntbarsch, wu ökologisch an di felsige Stade vum See bunde sin wäre vu dr Aawohner vum See "Mbuna" gnännt, di ibrige "Utaka". Näbe dr Buntbarsch chemme im Malawisee Nilhächt, verschideni Welsarte, Karpfefisch, Salmler, ai Stachelool ("Mastacembelus shiranus") un drei Arte vu Zahnkärpfling vor.

Vil Buntbarsch sin beliebti Aquariefisch. Wichtigi Spyysfisch, wu au exportiert wäre, sin dr Chambo, aigetli vier Buntbarscharte us dr Gattig "Oreochromis", un d Welsart Kampango ("Bagrus meridionalis"). In ere wirtschaftlige Mängi gfischt noch ene wird aber nume im sidligschte Dail vum Malawisee. Zum Schutz vu dr Bruetstette vu dr Fisch isch anne 1980 am Sidstade vum See bi Monkey Bay dr "Malawisee-Nationalpark" yygrichtet wore, wu syter 1984 au uf dr Lischte vum UNESCO-Wältnaturerb stoht.

Anderi Dier am Malawisee sin zem Byschpel Seeadler, Flusspfärd, Krokodil, Seepython un großi Waran. 

Uf em Malawisee findet Passagier- un Frachtverchehr mit dr "MS Ilala" statt. D Häfe sin vu Side no Norde: Monkey Bay, Chipoka, Makanjila, Nkhotakota, Nkhata Bay, Mphandi Port, Ruarwe, Charo, Mlowe, Chilumba, Kambwe bi Karonga. D Hii- un Ruckfahrt Monkey Bay–Karonga goht fimf Däg. Vu Nkhata Bay wäre zwaimol in dr Wuche d Insle Chizumulu un Likoma aagloffe.

Bi Karonga lyt dr Fundort vum eltschte zue dr Gattig "Homo" gstellte Fossil, wu bishär vu Paläoanthropologe entdeckt woren isch. Dr iber zwoo Millione Johr alt Unterchifel het d Archivnummere UR 501 iberchuu un isch vu syym Entdecker Friedemann Schrenk as "Homo rudolfensis" yygordnet wore.

Nkhotakota isch ain vu dr eltschte Märtblätz vu Afrika sidlig vu dr Sahara. Syy Gschicht isch wenig erforscht.

As erschte Europäer isch am 16. Septämber 1859 dr britisch Afrikaforscher David Livingstone an dr Malawisee chuu.



</doc>
<doc id="35773" url="https://als.wikipedia.org/wiki?curid=35773" title="Schwarzwälder Bote">
Schwarzwälder Bote

Dr Schwarzwälder Bott (dt. "Schwarzwälder Bote") isch e regionali Dageszytig im Ruum Schwarzwald un obere Neckar. Är bedrybt e Netz us 20 Gschäftsstelle un 26 Lokalredaktione. S Hauptverbraitigsbiet, wämer syyni Partnerzytige "Oberbadischi Zytig" un "Lohrer Zytig" mitderzuerächnet, vu Calp un Herrealb im Norde bis uf Löörech im Side, vu Lohr im Weschte bis uf Balenge un Albstadt im Oschte. Di verchauft Uflag lyt bi 

Unter em Dach vu dr Schwarzwälder Bott Mediegruppe veraint dr Verlag näbe syne Dageszytige au Unternämme fir Wärbig un Online-Dienscht, Delifonmarketing un Firmevereffetlichunge, Druck un Verdailig. Syt 2003 wird d Zytig im "Druckzentrum Südwest" z Villinge druckt. Verwaltig un Mantelredaktion hän ihre Sitz wyter am Verlagsstandort Oberndorf am Neckar. Dr Rusgeber "Schwarzwälder Bote GmbH & Co. KG" isch e Holding im Bsitz vu dr Familie vum erschte Rusgeber vum "Schwarzwälder Bott", em Wilhelm Brandecker. S Blatt ghert hite zue dr Südwestdeutsche Medien Holding GmbH (SWMH) mit Sitz z Stuegert.

Dr "Schwarzwälder Bott" isch anne 1835 z Sulz am Neckar grindet wore. Im nämlige Johr het dr Oberndorfer Wilhelm Brandecker s Unternämme ibernuu. Är het dr "Schwarzwälder Bott" as e „Amts- und Intelligenzblatt“ rusgee un het s Unternämme bis 1884 zämme mit syre Frau Amalie glaitet. 1837 isch dr Verlagssitz uf Oberndorf am Neckar verlait wore. Go s Verbraitigsbiet uuszwyte het dr Brandecker 1842 e „Schwarzwälder Bott“ in persona vu Stadt zue Stadt gschickt. Die Aktion isch e große Erfolg gsii: anne1844 sin scho 5000 Exemplar ufglait wore. As erschti Zytig z Dytschland het s Blatt 1846 Furtsetzigsroman yygfiert.

Wu anne 1896 di erschte Olympische Spiil vu dr Neizyt gsii sin, het mer s erscht Mol au Sportnochrichte druckt. 1899 isch dr "Schwarzwälder Bott" mit ere Uflag vu 27.778 Exemplar di am wyteschte verbraitet Zytig z Wirttebärg gsii. Uf em Hegschtpunkt vu dr Wältwirtschaftskriste vu dr 1920er Johr anne 1923 het e Uusgab vu dr Zytig 40 Milliarde Mark gchoschtet. No dr „Machtergryfig“ vu dr Nationalsozialischte umgoht dr "Schwarzwälder Bott" 1938 d Glychschaltig vu dr NS-Presse, durdes ass er sich mit andre barteilose Zytige zum „Dienst mittlerer Tageszeitungen“ (Dimitag) zämmeschließt. Di erscht Noochriegsuusgab isch anne 1945 wäge Bstimmige vu dr Bsatzigsmächt unter em gänderete Titel "Schwarzwälder Post" erschine, ab 1950 wider as "Schwarzwälder Bote" mit 26 Lokaluusgabe un ere Uflag vu 110.000 Exemplar. 1978 wird e Aazeigeblatt, dr "Schwarzwälder Wochenmarkt" (hite "WOM - die große Wochenzeitung"), aagfange. Wu dr "Schwarzwälder Bote" 1982 zum Pflichtblatt vu dr Stuegerter Börse woren isch, het mer dr Wirtschaftsdail um Börsebricht erwyteret. S Aazaigeblatt WOM het floriert un isch anne 1987 uf e Uflag vu 250.000 Exemplar chuu. 

1993 het s e Wächsel in dr Fierig gee: dr Richard Rebmann isch Verleger un elainige Gschäftsfierer wore. In dr Johr derno het er dr Verlag zum Medieunternämme erwyteret. Im nämlige Johr het er d "PSV Presseservice- und Vertriebs-GmbH" as Agäntur fir Huushaltsdiräktwärbig grindet, 1995 d uf Neji Medie, Multimedia un Internetaawändige spezialisiert "DIG Digital Information Group", 1996 dr Online-Ufdritt un regionale Internetprovider "SWOL". 1997 wird s "Druckzentrum Südwest" z Villinge-Schwenninge grindet, dodermit di tächnische Dienschtlaischtige vum "Schwarzwälder Bott" uusglageret mit ere glychzytige Fusion mit dr "VID Verlags- und Industriedrucke", bedribe as Gmainschaftsunternämme mit dr "Hermann Kuhn GmbH & Co. KG". S Verdailnetz vu dr PSV het sich bis 1999 uf iber 5000 Zuesteller vergreßeret. Anne 2000 chemme d "Kreisnachrichten Calw" zue dr Mediegruppe derzue. As Uusgliderige sin 2000 d "KIM - Kommunikation im Mittelpunkt GmbH" as Chundeservice-Center vum "Schwarzwälder Bott" un 2002 dr "GuG" as Spezialischt fir Chundenevent un Gebeideservice entstande. Im Johr 2003 isch d Schwarzwälder Bote Mediengesellschaft GmbH Gsellschafter bi dr "Lahrer Zeitungs GmbH" wore un het d Dageszytig "Der Enztäler" mit Sitz z Neiebürg ibernuu. 2005 isch dr „Briefbote Südwest“ as brivate Briefdienschtlaischter grindet wore un dr "Schwarzwälder Bott" isch Mehrhaitsgsellschafter bim "Kresse & Discher Wirtschaftsverlag" wore, em Rusgeber vu dr regionale Wirtschaftszytschrift "econo". Im Johr 2008 hän d "Schwarzwälder Bote Mediengesellschaft mbH" un d Zeitungsgruppe Stuttgart, wu zue dr Südwestdeutsche Medien Holding GmbH (SWMH) z Stuegert zellt, ihri unternämmerische Aktivitete in ere gmainsame Gsellschaft zämmeglait. Di Schwarzwälder Bote GmbH & Co. KG het ihri 90%-Bedailigung an dr Schwarzwälder Bote Mediengesellschaft mbH (SBM) yybrocht, d SWMH ihre 10%-Aadail an dr SBM. D SWMH haltet an dr zum 1. Jänner 2008 nei grindete Zwischeholding Mediengruppe Süd 82%, d Schwarzwälder Bote GmbH & Co. KG 18%.

Mit insgsamt 26 Lokalredaktione un 20 Gschäftsstelle sin dr "Schwarzwälder Bott" un d Wuchezytig WOM in dr Region bresänt. Lokalredaktione mit Gschäftsstelle git s z Albstadt-Ebenge, z Balenge, z Blumberg, z Calp, z Donaueschinge, z Fraidestadt, z Furtwange, z Hechenge, z Horb, z Nagold, z Neiebürg, z Oberndorf, z Pforze, z Rautweil, z Schramberg, z Sanderge, z Schwenninge, z Sulz, z Triberg, z Villinge un z Waldshuet-Düenge. Derzue chemme Lokalredaktione z Altesteig, z Burladinge, z Hoegerloch un z Rosefeld. Insgsamt wäre 17 verschideni Lokaluusgabe produziert. Zämme mit dr Partnerverlag Verlagshaus Jaumann un dr "Lohrer Zittung" wäre 23 Lokaluusgabe rusgee. Dernäbe git dr Verlag no zahlrychi Kur- un Geschtjournal rus.





</doc>
<doc id="35783" url="https://als.wikipedia.org/wiki?curid=35783" title="Südkurier">
Südkurier

Dr Südkurier isch e regionali Dageszytig fir d Regione nordweschtlige Bodesee, Hochrhy un Schwarzwald mit Sitz z Konschtanz. S Blatt erschyynt mit ere verchaufte Uflag vu segs Mol pro Wuche im Berliner Format (syt 1. Merz 2010; dervor im Rhynische Format). Vorgänger vum Südkurier isch d "Konstanzer Zeitung" gsii.

Dr Johannes Weyl (*1904 z Kiel, † 1989 z Konschtanz), dr ehmolig Laiter vum Zytschrifte-Zäntralbiro im Ullstein Verlag, het anne 1945 vu dr franzesische Bsatzigsmacht e Lizänz iberchuu un het z Konschtanz, mit em Hugo Eckener, dr "Südkurier" grindet un as Buechverlag dr Südverlag. Dr Weyl isch au dr erscht Chefredakteur vum "Südkurier" gsii. Am 8. Septämber 1945 isch di erscht Uusgab erschine. Am Aafang isch nume aini, speter zwoo Uusgabe pro Wuche erschine. D Zytig het am Aafnag nume Syte ghaa, wel di franzesisch Bsatzigsmacht wenig Bapier zuedailt ghaa het. Syt 1945 sin allmol neji Uusgabe grindet wore, bis es zum hitige Verbraitigsbiet chuu isch. Erscht ab Novämber 1953 isch d Zytig alldag uusechuu. 

Anne 1970 isch dr Veleger Johannes Weyl glychzytig gschäftsfierende Gsellschafter vu dr "Südkurier GmbH", dr "Südverlag GmbH", dr "Gesellschaft für Verlagsrechte mbH", Gschäftsfierer vu dr "Druckerei und Verlagsanstalt GmbH" un dr "Universitätsverlag Konstanz GmbH", alli mit Sitz z Konschtanz. Derzue isch er Bresidialmitglid vum "Bundesverband vu Dytsche Zytigsverleger" gsii.

Im Johr 1980 het d "Verlagsgruppe Georg von Holtzbrinck" 25 Brozänt vu dr Aadail vum Familiebedrib gchauft. Syt 1987 isch d "Südkurier GmbH" au im brivate lokale Hörfunk tetig. 1990 sin di räschtlige Gsellschaftsaadail am d Verlagsgruppe Holtzbrinck verchauft wore. Bis dert het dr "Südkurier" syy Hauptsitz in dr Konschtanzer Altstadt am Märt un am Fischmärt ghaa.

Anne 1990 het dr "Südkurier" im Konschtanzer Gwärb- un Induschtrigebiet Oberlohn im Norde vu dr Stadt e neji Druckerei yygrichtet, un 1993 isch er in e nei Gebei im Gwärbgebiet Oberlohn umzoge. D Lokalredaktion isch e baar Johr speter wider in e Gebei in dr Konschtanzer Altstadt zruckverlait wore ("Am Fischmarkt", in dr Nechi vum friejere Redaktionssitz). Us em Regionalblatt isch syterhär e Medie- un Dienschtlaischtigsunternämme entstande, wu näne Dageszytige au Aazaigebletter, Ziilgruppe-Publikatione wie d "Bodensee-Ferienzeitung" un e Huffe anderi Druckerzygnis härstellt.

1996 het s Mediehuus aagfange mit syyre Detigkait as Internet-Dienschtlaischter un Content Provider mit em Online-Dienscht "SKOL.de" (Abchirzig fir "SüdKurier OnLine"). Des het anne 2000 zue dr Grindig vun ere neie Dochter gfiert, dr "MediaFavoriten GmbH", wu derno SKOL.de zum regionale Portal het solle uusböue.Glyzitg het d "MediaFavoriten GmbH" anne 2001 s crossmedial Printmagazin SKOL aagfange, wu 2002 in dr allgmaine Mediekrise aber wider yygstellt woren isch. Ibrig isch nume dr Online-Dienscht blibe, wu 2004 in <nowiki>www.suedkurier.de</nowiki> umgnännt woren isch. Zum 1. Juli 2008 het s Mediehuus d Mehrhait an dr "ka-news GmbH" ibernuu, wu d Charlsruejer Online-Dageszytig "ka-news" uusegit.

Dernäbe bietet s Mediehuus Logischtik-Dienschtlaischtige aa, wie Zytigs- un Proschpäktverdailig bis zue Boschtversand (arriva) un Delifoni. Näbe dr Dagesuusgab vum Südkurier wäre all Wuche au 384.000 Aazaigebletter, 1,3 Mio. Zytige, 6,3 Mio. Proschpäkt un 180.000 Brief in zwelf Landchrais verdailt un 2,3 Mio. Druckerzygnis härgstellt. S Unternämme bschäftigt 650 feschti Mitarbaiter, rund 1000 freji Mitarbaiter un 2000 Zytigsdreger.

Im Johr 2011 het d Zytig dr Lokaljournalischtebryys vu dr "Konrad-Adenauer-Stiftig" iberchuu fir ihre Relaunch-Konzäpt, wu uf di grafisch Ufberaitig vu dr Nochrichte in dr Lokalzytig abhebt.

Zurzyt wird dr "Südkurier" in fimf Fachredaktione in dr Konschtanzer Zäntrale un 19 Lokalredaktione härgstellt. Är erschynt in 16 verschidene lokale Uusgabe in dr Regione Bodesee, Schwarzwald un Hochrhy, wu au Nochrichte us dr Schwyz un Eschtrych berucksichtige. Di alldag verchauft Uflag lyt bi Exemplar. Zue dr Südkurier-Gruppe ghere au d "Druckerei Konstanz GmbH" un d Dageszytig "Alb-Bote". Unternämmer un Wirtschaftsbolitiker hän zuesätzlig au di regional Wirtschaftszytig "PRO:FIT" chenne abonniere, wu bis Ändi 2008 jede dritte Dunschtig im Monet erschine isch. Anderi Publikatione sin d "Bodensee Ferienzeitung", wu drei Mol im Johr erschynt, mit ihrem Online-Ufdritt un s monetlig Magazin "Gesundheit".

S "Südkurier" isch e sognännti "Publizistische Ainhait": D Ressort Bolitik, Sport, Wirtschaft, Kultur, Computer ("Click!"), d Byylageredaktion un d Online-Redaktion hän ihre Sitz z Konschtanz. Z Konschtanz wird wäge däm dr allgmain Dail (Mantel) härgstellt. Fir dr jewylig Haimetdail sorge 19 lokali Redaktione im Verbraitigsbiet. D Lokalsyte wäre us dr Usseredaktione uf Konschtanz glaitet, wu di gsamt Zytig druckt wird.Wäg em große Verbraitigsbiet isch s au d Ufgab vu dr Lokalredakteur, iber ertligi Kultur-, Sport- un Wirtschaftseraignis z brichte. Au d Aazaige wäre in dr Lokalredaktione verwaltet.

Lokalredaktione un Gschäftsstelle vum Südkurier git s in däen Stedt: Bad Säckige, Blumberg, Bonndorf, Donaueschinge, Fridrichshafe, Furtwange, Iberlinge, Konschtanz, Markdorf, Meßkirch, Pfulledorf, Radolfzell, Rhyfälde, Sanderge, Singe, Stocke, Triberg, Villing-Schwenninge un Waldshuet-Düenge.

In dr Zäntrale z Konschtanz schaffe 30 Redakteur, in dr Usseredaktione sin s rund 70. Derzue chemme fimf Nochrichteagänture, 15 Korreschpondänte vu Kapstadt bis Moskau un iber 1000 freji Mitarbaiter. 

Syt em 1. Oktober 2010 isch dr Stefan Lutz dr Chefredakteur vum Südkurier.




</doc>
<doc id="35785" url="https://als.wikipedia.org/wiki?curid=35785" title="Mord von Greifensee">
Mord von Greifensee

As Mord vo Griiffesee – au as «Bluetnacht» oder «Bluetdaat vo Griiffesee» bekannt – isch dr Massemord vo Innerschwizer Gwalthufe an dr Besatzig vo dr Zürcher Festig Griiffesee während em Alte Züürichrieg in d Gschicht iigange. 

Am 27. Mai 1444, noch ere Belaagerig vo 4 Wuche, häi no 62 Verdäidiger gläbt. Die mäiste von ene si Buure gsi und dr Wildhans vo Bräitilandebärg het s kommandiert. Noch iirer Kapitulation isch die ganzi Besatzig usser zwäi, äi Zitzüüge säit zää, Maa am 28. Mai 1444 ooni Erbarme vo de siigriiche Innerschwizer uf dr «Bluetmatte» z Nänike mit em Schwärt köpft worde. Vermuetlig isch das dr grösst Däil vo dr Bevölkerig vom Amt Griiffesee im «Mannesalter» gsi und deren ihri Familie si em ene ungwüsse Schicksal überloo worde.

Dr Schwyzer Chronist und Augezüüuge Hans Fründ het drüüber gschriibe, ass es s Erbärmliggste gsi sig, wo mä je gsee haig, und ass die Hiigrichdete zum ene guete Däil nuume armi Buure gsi sige, wo am Chrieg käi Schuld gha häige. 




</doc>
<doc id="35786" url="https://als.wikipedia.org/wiki?curid=35786" title="Deutsch-Ostafrika">
Deutsch-Ostafrika

Dütsch-Oschtafrika isch d Bezeichnig vo eme dütsche „Schutzgebiet“ gsi, wo s vo 1885 bis ins 1918 gäh het. Zu dere Kolonie hei Tanganjika (s hütig Tansania ohni Sansibar), Burundi, Ruanda und en chline Teil vom hütige Mosambik ghört. Mit de Niderlag im Erschte Wältchrieg het s Dütschi Reich di Kolonie verlore.

Ursprünglich isch Dütsch-Oschtafrika e privati Kolonie gsi und het de Dütsch-Oschtafrika Gsellschaft (DOAG) ghört. Di Gsellschaft isch vom Carl Peters gründt worde und het d Ufgab gha, Gebiet in Afrika in Besitz z näh. Am 10. November 1884 isch er uf Sansibar cho und kurz druf het er uf em Festland di erschte „Schutzverträg“ abgschlosse. Di Häuptling, wo uf afrikanischer Sit di Verträg unterschribe hei, hei meischt kei Ahnig kha, worum es em Peters gange-n-isch. Di Riichskanzler vom Dütsche Riich isch eigentlich gäge es Engagement z Afrika gsi, er het aber us innepolitische Gründ nochgeh und so het de Kaiser Wilhelm I. am 27. Februar 1885 en Schutzbrief unterschribe, wo d Bsetzige z Oschtafrika legalisiirt het. D Regiirig vo Sansibar het dodergäge proteschtiirt, wil si di afrikanischi Küschte vo Somalia bis Mosambik und s Hinterland bis zum Kongo zu ihrem Territorium grächnet het. Si hei d Truppe uf em Feschtland verschtärcht und de Bismarck het es Marinegeschader uf Sansibar gschickt. De Sultan het müesse iilänke und het di Aasprüch vo de DOAG aaerkannt. Wil au Grossbrittanie schtarch z Oschtafrika, bsunders z Kenia, isch engagiert gsi, het me in eme Vertrag vom 29. Oktober 1886 d Iiflusssphäre vonenand abgränzt. D Brite hei sich verpflichtet, sich bim Sultan vo Sansibar für e Verpachtig vo de Hafeverwaltige vo Daressalaam und Pangani an d DOAG iizsetze, wo em Druck nochgeh het. De Sultan het 1887 sini Zuschtimmig gäh, dass de Küschtestreife zwüschem Umba und em Rovuma vo de DOAG verwaltet wird. Wo de Vertrag im Johr druf in Chraft träte-n-isch, het s en Ufschtand vo der Küschtebevölkerig gäh. Numme durch de Iisatz vo dütsche Marinesoldate hei Bagamoyo und Daressalaam chönne ghalten werde. Di Dütsche hei dann de Ufschtand nidergschlage und en in de Öffentlichkeit als es Iigrife gäge de arabisch Sklavehandel dargschtellt.

Im Johr 1890 sind dann d Verhandlige gloffe, dass d Bsitzaasprüch vo de DOAG ans Riich überträge werde und im 1891 isch Dütsch-Oschtafrika offiziell de Verwaltig vom Dütsche Riich unterschtellt worde. In de Ziit vom erschte Wältchrieg isch s Schutzgebiet immer umkämpft gsi. Erscht am 25. November 1918 hei di dütsche Truppe in Nordrhodesie kapituliert. Im Versailler Vertrag isch dann feschtglägt worde, dass Dütschland uf alli Kolonie muess verzichte und me het Dütsch-Oschtafrika am 20. Jänner 1920 de Verwaltig vom Völkerbund unterschtellt.


</doc>
<doc id="35788" url="https://als.wikipedia.org/wiki?curid=35788" title="Felssporn">
Felssporn

As Felsespore, Felsnaase, Gländspore oder Bärgspore bezäichnet mä e Felse, wo schroff us eme Berghang uusestoot. Er stoot us em Gländ umen ume nit nume wäge siner Form uuse, sondern hüfig au wäge siner Geologii (Art vom Gstei, Tektonik).

Felsnaase oder -Spore häi nid umbedingt e Gipfelpunkt. Au eme Bärgrugge, wo nume uf zwei oder drei Site scharf abfallt, cha mä as Spore bezäichne.

In dr Vergangeheit het mä an sonige Stelle am Spore oder Steilhang, wo stotzig über eme Daal lige und wo män ä Sporelaage säit, gärn Burge baut, wil mä die liicht het chönne verdeidige und wil mä vo dört us d Vercheerswääg im Daal het chönne kontrolliere und Signaal zu benoochberte Burge sände. S grösste Brobleem, wo mä im Fall von ere Belaagerig gha het, isch d Drinkwasserversorgig gsi. 

Bischbil für sonigi "Burgfelse" findet mä vor allem in de Alpe. In de dütsche Middelgebirg si sonigi scharfi Felsespore sälte.


</doc>
<doc id="35789" url="https://als.wikipedia.org/wiki?curid=35789" title="Halsgraben">
Halsgraben

Mit Halsgraabe bezäichnet mä e künstlige Graabe, wo nid ganz um e Burgaalaag umegoot, sondern nume an deene Site vom Areal, wo nit dur natürligi Hinderniss gschützt si. Er isch e wichdige Bestanddäil vom Wehrsystem vo vile Höheburge.

Ursprünglig het mä dr Begriff Halsgraabe in dr Burgekund nume für Burge in Spornlaage brucht. Wäge iirer Laag si die uf drei Site vo stotzig abfallende Bärgabhäng gschützt. Mä het dä dorum immer nume vo dr Bärgsite aagriffe. Mä het d Aalaag us braktische Gründ immer an dr ängste Stell vom Bärgsporn vom Landrugge drennt, em „Fläschehals“, und vo doo chunnt dr Naame. Mä het denn nume no über e Brugg – mäistens e Zuugbrugg – in d Burg chönne.

Hützudaags wird dr Begriff Halsgraabe mänggisch au bi andere Arte vo Burgaalaage brucht, wenn die an äinere oder zwäi vo iire Site e diefe Drochegraabe häi, währed si uf de übrige Site dur unzuegängligs Gländ gschützt si.

E Hufe ehemooligi Halsgrääbe si hüte dicht bewaggse und es isch schwiirig, si überhaupt no z gsee.

Bischbil für Burge mit Halsgrääbe im klassische Sinn si d Burg Liebestäi, das Schloss Rochlitz, d Burg Kriebstäi und d Farnsburg.

Wenn no anderi Däil von ere Burg, zum Bischbil d Vor- und Kärnburg mit eme sonige Graabe vonenander drennt si, reedet mä vom ene Abschnittsgraabe.



</doc>
<doc id="35791" url="https://als.wikipedia.org/wiki?curid=35791" title="Alexander Bonde">
Alexander Bonde

Dr Alexander Bonde (* 12. Jänner 1975 z Fryybeg) isch e dytsche Bolitiker (Bindnis 90/Di Griene). Vu Mai 2011 bis Mai 2016 isch er Landesminischter fir Ländlige Ruum un Verbruucherschutz z Bade-Wirttebärg gsii.

In syre Schuelzyt isch dr Bonde as Stipändiat vum Barlemäntarische Getti-Programm vum US-Kongräss un vum Dytsche Bundesdags an dr Kahuku High School uf Hawaii gsii un het dert anne 1993 s High School Diploma gmacht. Noch em Abitur 1995 am Theodor-Heuss-Gymnasium z Fryybeg het dr Bonde syy Zivildienscht glaischtet as Bedreier vu Schwärschtbehinderte un het derno anne 1996 e Studium vu dr Rächtswisseschaft an dr Universitet Fryybeg aagfange. Im Johr 1999 isch er fir e Studium zum Diplom-Verwaltigswirt (FH) an d Fachhochschuel fir effetligi Verwaltig vum Land Bade-Wirttebärg z Kähl gwägsle. Anne 2001 het er des Studium ufgee un het derno as persenlige Referänt vu dr bade-wirttebärgische Landdagsabgordnete Heike Dederer un as Kampagnelaiter fir verschideni Burgermaischterwahlkämpf gschafft. D Wahlkampfagäntur "public-office - Wahlmanagement & Strategieentwicklung GbR", wu dr Bonde mit eme Kolleg doderzue anne 2002 ufböue ghaa het, isch no syre Wahl in dr Bundesdag no im glyche Johr ufglest wore.

Dr Bonde isch evangelisch un mit dr CDU-Bolitikeri Conny Mayer-Bonde ghyrote. Di baide hän e Suhn un e Dochter un läbe im Baiersbronner Ortsdail Mitteldal.

Em Bonde syy bolitisch Engaschmänt het unter anderem aagfange as Sprächer vu dr Regionale Schuelerverdrättig z Fryybeg. Vu 1994 bis 1996 isch er Vorsitzende vum Landesschuelerbyyrot Bade-Wirttebärg gsii, wun er as Verdrätter vu dr sidbadische Gymnasie dryygwehlt woren isch. Im Studium isch er zwai Mol fir s Bindnis vu dr uuabhängige Fachschafte (BUF) in dr Große Senat vu dr Universitet Fryybeg un dodermit in dr Allgmaine Studierende Uusschuss (ASTA) gwehlt wore.

Dr Bonde isch scho as Schueler 1993 Mitglid bi Bindnis 90/Di Griene wore. Är het sich zerscht in dr Griene Juged engaschiert un isch vu 1993 bis 1996 un vu 1997 bis 1998 im bade-wirttebärgische Landesvorstand vun ere gsii. Vu 1994 bis 1995 isch er derzue Mitglid im Bundesvorstand vu dr Griene Juged gsii un vu 1998 bis 2001 Landesvorsitzende vu dr Griene Juged z Bade-Wirttebärg. Vu 1995 bis 1997 un wider syt 1999 isch dr Bonde Mitglid vum Landesvorstand vu dr Griene z Bade-Wirttebärg.

Vu 2002 bis 2011 isch dr Bonde Mitglid vum Dytsche Bundesdages gsii. Do isch er zletscht Mitglid im Huushaltsuusschuss un Fraktionssprächer un Obmann vu dr Griene fir Huushaltsbolitik gsii. Derzue isch er stellverdrättende Vorsitzende vu dr USA-Barlemäntariergruppe vum Dytsche Bundesdag un stellverdrättend Mitglid im Verdaidigungsuusschuss gsii, wun er bis aafangs 2008 as ordelig Mitglid aaghert ghaa het. Ab Oktober 2009 isch er au stellverdrättend Mitglid im Uusschuss fir Landwirtschaft, Ernehrig un Verbruucherschutz gsii.

Syt Novämber 2008 isch dr Bonde Mitglid im Gremium zum Finanzmärtstabilisierigsfond no §10a vum Finanzmärtstabilisierigsgsetz gsii, wu in ghaime Sitzige d Arbet vum 480 Mrd. Euro schwäre Sonderfond Finanzmärtstabilisierig (SoFFin) kontrolliert. S Gremium soll au di zuechimftig Finanzmärtbolitik mit entwickle.

Bonde isch in dr Bundesdag alliwyl iber d Landeslischte Bade-Wirttebärg yyzoge. Aadröätte isch er au als as Diräktkandidat im Wahlchrais 284 Ämmedinge-Lohr. Bi dr Bundesagswahl 2002 isch er fir dr Cem Özdemir noogruckt, wu uf dr Lischte ufgstellt gsii isch, aber syy Mandat aber wäg dr "Bonusmyyle-Affäre" nit aagnuu ghaa het. Bi dr Listenufstellig vu dr bade-wirttebärgische Griene fir d Bundesdagswahl 2005 het er uf Blatz 4 dr Oswald Metzger gschlaa. Bi dr Landeslischte fir d Bundesdagswahl 2009 het er sich am 11. Oktober 2008 uf Blatz 8 gege dr designiert Bundesvorsitzend Cem Özdemir durgsetzt.

2015 het dr Bonde aagchindet, ass er zue dr Landdagswahl im Merz 2016 gege sy Barteifrynd Reinhold Pix um dr Wahlkrais Friburg I wett kandidiere. Noch ere heftige innerbarteilioge Ussenandedrsetzig het er aber bal zruggzoge.

Am 12. Mai 2011 isch dr Bonde as Minischter fir Ländlige Ruum un Verbruucherschutz vu Bade-Wirttebärg im grien-rote Kabinett vum Winfried Kretschmann veraidigt wore.

In syre Amtszyt het dr Bonde d Yyrichtig vum erschte Nationalpark z Bade-Wirttebärg firschidribe. Derzue het er si erfolgrych fir e Verhinderig vum Yysatz vu gentechnisch veränderete Pflanzen in dr Landwirtschaft yygsetzt, het s bade-wirttebärgisch Jagdgsetz modärnisiert un het e modärn Verbandchlagsrächt uf dr Wäg brocht.

No dr Landdagswahl 2016 het dr Bonde verchindet, ass er fir s Minischteramt un anderi Spitzenämter nimi z Verfiegig stoht.



</doc>
<doc id="35792" url="https://als.wikipedia.org/wiki?curid=35792" title="Bilkay Öney">
Bilkay Öney

D Bilkay Öney (* 23. Juni 1970 z Malatya, Tirkei) isch e dytschi Bolitikeri, wu us dr Tirkei stammt. D Öney isch in dr Bartei Bindnis 90/Di Griene aktiv gsii un isch anne 2009 in d SPD iberdrätte. Vu Septämber 2006 bis Mai 2009 isch si Integrationsbolitischi Sprächeri vu Bindnis 90/Di Griene im Abgordnetehuus vu Berlin gsii. Vu Mai 2011 bis Mai 2016 isch si Landesminischteri fir Integration vum Land Bade-Wirttebärg gsii.

D Bilkay Öney het syt 1973 z Berlin gläbt. An dr TU Berlin het si Bedribswirtschaftslehr un Medieberotig studiert. Derno het d Öney zerscht as Bankaagstellti gschafft un isch derno zum staatlige tirkische Färnsehsänder TRT gwägslet. Dert het si as Redaktionsassischtänti, derno as Assischtänti vu dr Gschäftsfierig un as Redakteuri un Moderatori gschafft, bis sie am 17. Septämber 2006 in s Berliner Abgordnetehuus gwehlt woren isch. Zytwys isch si au d Prässesprächeri vum Bidligswwärch Kreuzberg (BWK) gsii.

Speter isch si dr vum Cem Özdemir anne 1994 mitgrindete Initiative "ImmiGrün - Bündnis der neuen InländerInnen" byydrätte, wu dr Griene noostoht un wu si Sprächeri dervu gsii isch.

D Bilkay Öney isch bis zum 12. Mai 2009 Mitglid vu dr "Griene" gsii. Uf Blatz drei vu dr Landeslischte Berlin isch im Septämber 2006 in s Abgordnetehuus vu Berlin yyzoge. D Öney isch zue dr integrationsbolitische Sprächeri vu dr "Griene" gwehlt wore un isch Mitglid vum Inneuusschuss un vum Uusschuss fir Integration, Arbet un Sozials gsii. Am 15. Mai 2009 isch d Öney us dr Bartei "Bindnis 90/Di Griene" uus- un in d SPD yydrätte. Syterhär isch si as Mitglid vu dr SPD-Fraktion Mitglid gsii vum Inneuusschuss vum Berliner Abgordnetehuus un vum Uusschuss fir Verfassigsschutz. Zue dr Wahl zum Berliner Abgordnetehuus 2011 hätt si as SPD-Spitzekandidati im Bezirk Mitti uf Lischteblatz ais sotte kandidiere.

Am 12. Mai 2011 isch d Bilkay Öney as Minischteri fir Integration vu Bade-Wirttebärg im grien-rote Kabinett vum Winfried Kretschmann veraidigt wore. 

Si isch fir e Chopfduechverbot im effetlige Dienscht yydrätte. In ihre Aigeschaft as Landesminischteri fir Integration het si ne neji Debatte iber s Chopfduechverbot gforderet. „Früher habe ich gesagt, das Neutralitätsgebot des Staates ist sehr wichtig. Als Integrationsministerin muss ich nun dafür Sorge tragen, dass sich auch die Musliminnen integrieren. Es ist eine Abwägungsfrage.“




</doc>
<doc id="35793" url="https://als.wikipedia.org/wiki?curid=35793" title="Reinhold Gall">
Reinhold Gall

Dr Reinhold Gall (* 31. Oktober 1956 z Sülzbach) isch e dytsche Bolitiker (SPD). Vu Mai 2011 bis Mai 2016 isch er Inneminischter vum Land Bade-Wirttebärg gsii.

Dr gleert Färnmäldetächniker Reinhold Gall het syy bolitischi Laufbahn in dr Kommunalbolitik aagfange. Anne 1984 isch er in dr Gmairot vu dr Gmai Obersulm (Landchrais Hailbrunn) gwehlt wore, 1989 isch er Ortsvorsteher vu syym Haimetort Obersulm-Sülzbach wore, 1994 isch er in dr Chraisdag yyzoge. Bi dr Landdagswahl 2001 wisch er fir dr Wahlchrais Neckarsulm in dr Landdag vu Bade-Wirttebärg gwehlt wore, bi dr Wahle 2006 un 2011 isch er widergwehlt wore. Syt 2006 isch er Barlemäntarische Gschäftsfierer vu dr SPD-Landdagsfraktion gsii. Är isch inne- un bolizeibolitische Sprächer vu dr Fraktion gsii, vu 2004 bis 2006 derzue au Vorsitzende vum Innenuusschuss.

Dr Gall isch syter anne 2009 Vorsitzende vum Chraisfyyrwehrverband Hailbrunn un syt 1984 Chraisuusbilder vu dr Fyyrwehre im Landchrais Hailbrunn. Bis Juni 2007 isch er au Landesgschäftsfierer vu dr Sozialdemokratische Gmainschaft fir Kommunalbolitik (SGK) gsii. 

Am 12. Mai 2011 isch dr Gall as Inneminischter vu dr grien-rote Regierig z Bade-Wirttebärg veraidigt wore. Syyni Ämter as Ortsvorsteher vu Sülzbach (1989–2011), Mitglid vu dr SPD-Fraktion im Chraisgad (1994–2011, ab 1999 as Vorsitzende) un Mitglid vuim Gmairot vu Obersulm (1984–2011) het er doderfir mieße ufgee.

Dr Reinhold Gall isch ghyrote un het zwee Sihn.



</doc>
<doc id="35794" url="https://als.wikipedia.org/wiki?curid=35794" title="Gabriele Warminski-Leitheußer">
Gabriele Warminski-Leitheußer

D Gabriele Warminski-Leitheußer (* 26. Februar 1963 z Waltrop) isch e dytschi Bolitikeri (SPD). Vu Mai 2011 bis Jänner 2013 isch si Landesminischteri fir Kultus, Juged un Sport vu Bade-Wirttebärg im Kabinett Kretschmann I gsii.

D Gabriele Warminski-Leitheußer her anne 1982 s Abitur z Waltrop gmacht un im Aaschluss e Uusbildig fir dr ghobene nittächnische Dienscht bi dr Chraisverwaltig Recklinghausen zur Diplomverwaltigswirti absolviert. Derno het si as Sachbearbaiteri sgchafft un zwische 1986 un 1994 an dr Ruhr-Universitet Bochum Jura studiert. 

Bis 2000 isch d Warminski-Leitheußer juristischi Co-Dezernänti bim Landchrais Lüchow-Dannenberg gsii. Vu 2000 bis 2008 isch si Dezernänti vum Chrais Unna, zerscht bis 2005 fir Familie, Juged, Gsundhait un Verbruucherschutz, derno fir Arbet, Sozials, Kultur un Medie gsii. Vu Merz 2008 bis Mai 2011 isch si Burgermaischteri fir Bildig, Juged, Sport un Gsundhait vu dr Stadt Manne gsii. 

Noodäm si mit 16 Johr Mitglid vu dr Juso woren isch, isch si 1992 wäg em Asylkompromiss us dr SPD uusdrätte. Anne 1999 isch si aber wider in d Bartei yydrätte.

Syt em 28. Novämber 2009 isch si Mitglid im Landesvorstand vu dr SPD Bade-Wirttebärg. Vor dr Landdagswahl 2011 isch si vum SPD-Spitzekandidat Nils Schmid as Bilduisexperti in syy Schatteabinett beruefe wore. Am 12. Mai 2011 isch d Warminski-Leitheußer as Minischteri fir Kultus, Juged un Sport vu Bade-Wirttebärg im grien-rote Kabinett vum Winfried Kretschmann veraidigt wore.

Am 7. Jänner 2013 isch si vu ihrem Amt zruckdrätte. Ihre Noofolger im Amt isch dr Andreas Stoch wore.

D Warminski-Leitheußer isch e Kritikeri vum achtjehrige Gymnasialzug. Dr Blan z Bade-Wirttebärg wider s nyynjehrig Gymnasium yyzfiere, het si aber wider ufgee. Si sträbt au d Abschaffig vu dr Verbindligkait vu dr Grundschuelempfählig aa un will Gmainschaftsschuele megli mache.

Am 5. Augschte 2011 isch bekannt wore, dass Änglisch in dr Grundschuelklasse 1 un 2 wahrschyns wider abgschafft wäre soll. D Minischteri het druf hiigwiise ghaa, dass Änglisch in dr Grundschuel nume wenig positivi Uuswirkige uf s Sprochverständnis heeb, oder sogar negativi. Scho unter s Warminski-Leitheußers Vorgänger Helmut Rau sin massivi Brobläm mit Änglisch in dr Grundschuel bekannt wore.



</doc>
<doc id="35795" url="https://als.wikipedia.org/wiki?curid=35795" title="Winfried Hermann">
Winfried Hermann

Dr Winfried „Winne“ Hermann (* 19. Juli 1952 z Rauteburg) isch e dytsche Bolitiker (Bindnis 90/Di Griene). Syt Mai 2011 isch er Minischter fir Verchehr un Infrastruktur z Bade-Writtebärg.

Dr Hermann isch z Rauteburg uf s Eugen-Bolz-Gymnasium gange un het sich dert scho in dr Schuelermitverwaltig engaschiert. Zytwys isch er au Schuelsprächer gsii. Noch em Abitur anne 1971 het er syy Zivildienscht im Chinderhaim Diasporahuus Bietehause bi Hoegerloch abglaischtet un het 1973 e Lehramtsstudium in dr Fächer Dytsch, Bolitik un Sport an dr Universitet Dibenge aagfange, anne 1979 het er s erscht Staatsexame gmacht. Noch em Referämndariat het er 1981 au s zwait Staatsexame fir s Lehramt an Gymnasie bstande. Derno het er bis 1984 an eme Gymnasium z Stuegert gschafft. Vu 1989 bis 1998 het er dr Fachberyych Gsundhait un Umwält an dr Volkshochschuel Stuegert glaitet.

Dr Winfried Hermann isch ghyrote un het e Dochter.

Anne 1982 isch dr Hermann Mitglid bi dr Griene wore. Vu 1992 bis 1997 isch er Landesvorsitzende vu dr Griene Bade-Wirttebärg gsii.

Dr Hermann het vu 1984 bis 1988 em Landdag vu Bade-Wirttebärg aaghert.

Vu 1998 bis 2011 isch er Mitgliid vum Dytsche Bundesdages gsii. Do isch er vu 1998 bis 2002 stellverdrättende Vorsitzende vum Uusschuss fir Umwält, Naturschutz un Reaktorsicherhait gsii. Syt 2002 isch er Sprächer vu dr Bundesdagsfraktion Bindnis 90/Di Griene fir Sportbolitik gsii, dernäbe vu 2002 bis 2005 umwältbolitische Sprächer un syt 2005 zuesätzli Sprächer fir Verkehrsbolitik. In dr 17. Legislaturperiod isch er vu 2009 bis 2011 Vorsitzende vum Verchehrsuusschuss vum Dytsche Bundesdag gsii.

Dr Winfried Hermann isch in dr Dytsch Bundesdag alliwyl iber d Landeslischte Bade-Wirttebärg yyzoge.

Syt Mai 2011 isch dr Hermann Minischter im nei gschaffene Minischterium fir Verchehr un Infrastruktur im Kabinett Kretschmann I (syt Mai 2016 im Kabinett Kretschmann II) z Bade-Wirttebärg.

In eme Interview het er s abglähnt, d Verantwortig fir s Brojäkt Stuttgart 21 z ibernee, wänn dr blante Volksentschaid imfall e Mehrhait fir d Wyterfierig vu däm Brojäkt git. In däm fall sott e ander Minischterium d Verantwortig derfior ibernee.

Dr Winfried Hermann isch Mitglid vum Verain Institut Solidarische Moderne e. V.



</doc>
<doc id="35796" url="https://als.wikipedia.org/wiki?curid=35796" title="Gisela Erler">
Gisela Erler

D Gisela Anna Erler (* 9. Mai 1946 z Bibra) isch e dyschi Familieforscheri, Unternämmeri un Bolitikeri (Bindnis 90/Di Griene). Syt Mai 2011 isch si as Staatsreti Mitglid vu dr Landesregierig vu Bade-Wirttebärg. Dert isch si zueständig fir "Zivilgsellschaft un Burgerbedailigung".

D Gisela Erler isch d Dochter vum SPD-Bolitiker Fritz Erler un syyre Frau Käthe, geb. Wiegand. Noch em Abitur het si Germanischtik un Soziologi studiert. Si het sich im SDS engaschiert un isch 1967 Mitgrinderi vum Minchner Trikont-Verlag gsii.

In ihre Forschigsarbet am Dytsche Jugedinschtitut het si sich mit em Thema Frau/Gschlächtsrolle/Familie/Beruef bschäftigt. Studieschwärpinkt sin neji Arbetszytmodäll bi Beck/Iken un Coop gsii. Si isch d Autori vun ere internationale Verglyychsstudie iber Eltereurlaub un Reorganisation vu dr Arbetswält, u. a. z Schwede un in dr USA. 

Anne 1987 het d Gisela Erler mit eme Dutzed andere Fraue s "Müttermanifest" vereffetligt, im nämlige Johr zämme mit dr Doro Pass-Weingartz bi Rowohlt d Strytschrift "Mütter an die Macht!".

Im Johr 1991 het si mit em Ufböu vun eme Unternämme aagfange, dr "pme Familienservice GmbH". 
Im Mai 2011 isch si vum Winfried Kretschmann as Staatsreti fir Zivilgsellschaft un Burgerbedailigung mit Stimmrächt im bade-wirttebärgische Kabinett benännt wore

D Gisela Erler isch mit ghyrote mit em Bolitolog Warnfried Dettling. Si het zwee Sihn, drei Stiefsihn un läbt z Berlin.





</doc>
<doc id="35797" url="https://als.wikipedia.org/wiki?curid=35797" title="Rainer Stickelberger">
Rainer Stickelberger

Dr Rainer Stickelberger (* 6. April 1951 z Löörech) isch e dytsche Jurischt un Bolitiker (SPD). Är isch syt 2001 as Verdrätter vum Wahlchrais Löörech Mitglid vum Landdag vu Bade-Wirttebärg. Vum Mai 2011 bis Mai 2016 isch dr Stickelberger Juschtizminischter im Kabinett Kretschmann I gsii.

Dr Stickelberger het anne 1970 syy Abitur am Hans-Thoma-Gymnasium z Löörech gmacht un het derno z Fryybeg Rächtswisseschafte studiert. Dr SPD isch er im Johr 1971 byydrätte. Zwische 1979 un 1984 isch er Richter an dr Verwaltigsgricht z Fryybeg un z Charlsrue gsii. Zwische 1984 un 1992 isch er Burgermaischter vu dr Stadt Wyyl am Ryy gsii. Vu 1992 bis Mai 2011 het er as Rächtsaawalt in ere Chanzlei z Löörech as Sozius gschafft, vor allem in dr Beryych Kommunalwäse un Böu- un Blanigsrächt. Syt em 17. April 2001 isch er as Mitglid vum Landdag rächtsbolitische Sprächer un Juschtiziar vu dr SPD-Landdagsfraktion.

Wie 2006 isch dr Stickelberger au 2011 iber e Zwaitmandat in dr Landdag vu Bade-Wirttebärg yyzoge. Dr Stickelberger isch ain vu dr Verdrätter vum Landdag vu Bade-Wirttebärg im Rundfunkrot vum SWR. Am 12. Mai 2011 isch er as Juschtizminischter vu dr grien-rote Koalitionsregierig veraidigt wore. Au bi dr Wahl anne 2016 het dr Stickelberger sy Landdagsmandat erfolgrych verdaidigt.

Dr Rainer Stickelberger isch ghyrote un het e Dochter. Är wohnt z Wyyl-Haltige, wun er sich im ertlige Sportverain engaschiert. Derzue isch er Uufsichtsrot vu dr Böugnosseschaft z Wyyl am Ryy, Mitglid in dr Arbaiterwohlfahrt un in wytere regionale Organisatione un Verain.



</doc>
<doc id="35798" url="https://als.wikipedia.org/wiki?curid=35798" title="Peter Friedrich">
Peter Friedrich

Dr Peter Friedrich (* 6. Mai 1972 z Charlsrue) isch e dytsche Bolitiker (SPD). Vum Mai 2011 bis Mai 2016 isch er Minischter fir Bundesrot, Europa un internationali Aaglägehaite vum Land Bade-Wirttebärg gsii.

Noch em Abitur 1991 am Thomas-Mann-Gymnasium z Stueteseeun em Zivildienscht het dr Friedrich Verwaltigswisseschaft Universitet Konschtanz studiert, No syym Abschluss as Diplom-Verwaltigswisseschaftlerhet er 2001 as wisseschaftlige Mitarbaiter bi dr "Lernagentur Bodensee Impuls GmbH" z Konschtanz gschafft. Anne 2004 het er as Brojäktlaiter fir EU-Ferderprogramm bi dr "Translake GmbH" z Konschtanz aagfange.

Dr Peter Friedrich isch ghyrote un het zwai Chinder.

Dr Friedrich isch scho as Schueler 1990 in d SPD yydrätte. Är het sich zerscht bi dr Juso, engaschiert, isch 1992 zum stellverdrättende Landesvorsitzende un anne 1997 schließli zum Landesvorsitzende gwehlt wore.

Dr Friedrich ghert syt 1999 em Landesvorstand un syt 2003 au em Bresidium vu dr SPD Bade-Wirttebärg an. Syt 2004 isch er Vorsitzende vum SPD-Chraisverband Konschtanz. Vu 2009 bis 2011 isch er Generalsekretär vu dr SPD Bade-Wirttebärg gsii.

Vu 2005 bis 2011 isch dr Friedrich Mitglid vum Dytsche Bundesdag gsii. Dert isch er Sprächer gsii vu dr Gruppe vu dr junge Abgordnete "„Youngsters“" in dr SPD-Bundesdagsfraktion.

Dr Peter Friedrich isch anne 2009 wider iber d Landeslischte Bade-Wirttebärg in dr Bundesdag yyzoge. In däre Legislaturperiod isch er Beufdraite vu dr SPD-Bundesdagsfraktion fir dr Mittelstand un di Freie Beruef gsii. Derzue isch er Obmann vu dr SPD-Fraktion gsii in dr Enquête-Kommission „Wachstum, Wohlstand, Lebensqualität“. Mit syym Yydritt in di bade-wirttebärgisch Landesregierig het er syy Bundesdagsmandat niderglait.

Bi Wahlen im Merz 2016 het dr Friedrich dr Yyzug in dr Landdag verbasst.

Am 12. Mai 2011 isch dr Peter Friedrich as Minischter fir Bundesrot, Europa un internationali Aaglägehaite vu Bade-Wirttebärg im grien-rote Kabinett vum Winfried Kretschmann veraidigt wore.



</doc>
<doc id="35799" url="https://als.wikipedia.org/wiki?curid=35799" title="Gisela Splett">
Gisela Splett

D Gisela Splett (* 20. Jänner 1967 z Sendelfenge) isch e dytschi Bolitikeri (Bindnis 90/Di Griene). Vu 2006 bis 2016 isch si Landddagsabgordneti im Landdag vu Bade-Wirttebärg gsii. Vu Mai 2011 bis Mai 2016 isch si derzue au Staatssekretäri im Minischterium fir Verchehr un Infrastruktur Mitglid vu dr Landesregierig vu Bade-Wirttebärg gsii. Dert isch si zueständig gsii fir Lärm- un Immissionsschutz un umwältbezogeni Uuswirkige vum Verchehr. In däre Funktion isch si au d Lärmschutzbeufdraiti vu dr Landesregierig gsii. Mit em Amtsaadritt vum Kabinett Kretschmann II im Mai 2016 isch si in s Finanzminischterium Bade-Wirttebärg gwächslet.

D Gisela Splett het vu 1986 bis 1991 Geoökologi an dr Universität Bayreuth studiert. Derno het si fir s Norwegisch Waldforschigsinschtitut gschafft. Syt 1992 wohnt d Gisela Splett z Charlsrue. Dert het si bi dr Landesaastalt fir Umwältschutz un im Regierigsbresidium Charlsrue as Wisseschaftligi Aagstellti gschafft. Si het an dr Universitet Charlsrue promoviert.

D Gisela Splett isch ghyrote un het zwai Chinder.

Anne 1997 isch d Splett in d Bartei Bindnis 90/Di Griene yydrätte. 1999 isch si Mitglid vum Chraisvorstand Charlsrue gsii. Im nämlige Johr isch si in dr Charlsruejer Gmairot gwehlt un anne 2000 stellverdrättendi Fraktionsvorsitzendi wore. Vu 2003 bis zum Friejohr 2006 isch si Fraktionsvorsitzendi vu dr griene Gmairotsfraktion z Charlsrue gsii. Si isch Fachsprächeri fir Stadtentwicklig, Verwaltig/Finanze un Naturschutz gsii.

D Splett isch anne 2001 Ersatzkandidati bi dr Landdagswahl im Landdagswahlchrais Charlsrue II un Bundesdagskandidati bi dr Bundesdagswahl 2002. Vu 2003 bis 2006 isch si Vorstandsmitglid vu dr GAR ("Grüne und Alternative in den Räten von Baden-Württemberg") gsii.

Syt 2006 isch si Landddagsabgordneti im Landdag vu Bade-Wirttebärg, wu si dr Wahlchrais Charlsrue I verditt.

In dr griene Landdagsfraktion isch si vu 2006 bis 2011 umwält- un entwickligsbolitischi Sprächeri gsii. In däre Zyt isch si zuesätzlig stellverdrättendi Vorsitzendi vum Umwältuusschuss un Mitglid im Oberryyrot gsii. Im Berych Entwickligsbolitik het si sich vor allem fir e Widerbeläbig vu dr Partnerschaft zwische Bade-Wirttebärg un em oschtafrikanische Burundi yygsetzt.

Im Wahlkampf 2011 het si zum Spitzeteam um dr Winfried Kretschmann ghert. Am 12. Mai 2011 isch si as Staatssekretäri im Minischterium fir Verchehr un Infrastruktur mit Stimmrächt im grien-rote Kabinett veraidigt wore.

Zue dr Landdagswahl z Bade-Wirttebärg anne 2016 isch si nimi as Kandidati aadrätte. Am 12. Mai 2016 isch si as Staatssekretäri im Finanzminischterium veraidigt wore.

Ihri bolitische Hauptthemeberych sin näbe Ökologi/Naturschutz au Kommunalbolitik un Verchehr. Dernäbe engaschiert si sich au im Berych Chinder- bzw. Chlaichinderbedrejig.



</doc>
<doc id="35800" url="https://als.wikipedia.org/wiki?curid=35800" title="Katrin Altpeter">
Katrin Altpeter

D Katrin Altpeter (* 6. Novämber 1963 z Woeblenge) isch e dytschi Bolitikeri (SPD) un Mitglid vum Landdag vu Bade-Wirttebärg. Vum Mai 2011 bis Mai 2016 isch si Landesminischteri fir Arbet un Sozialornig, Familie, Fraue un Seniore im Kabinett Kretschmann I gsii.

No ihre Schuelzyt an dr Grundschuel z Woeblenge-Nuistadt un am Saliergymnasium z Woeblenge het d Katrin Altpeter vu 1984 bis 1986 e Uusbildig zur Altebflägeri absolviert. Derno het si in dr ambulante un stationäre Bfläg gschafft un het vu 1990 bis 1992 e Uusbildig zur Lehreri fir Bflägeberuef. In däm Beruef het si vu 1992 bis 1996 un vu 1998 bis 2001 gschafft. Vu 1996 bis 1998 het si dr Ambulant Bflägedienscht vu dr Arbaiterwohlfahrt z Backene glaitet. Syt 2007 isch si Lehrbeufdraiti an dr Katholische Fachhochschuel Fryybeg.

D Katrin Altpeter isch anne 1989 in d SPD yydrätte. Vu 1989 bis 1999 isch si Ortschaftsreti un stellverdrättendi Ortsvorsteheri z Woeblenge-Nuistadt gsii, vu 1994 bis 1999 au Gmaireti z Woeblenge. Syt em 17. April 2001 isch d Katrin Altpeter Landdagsabgordneti fir d SPD im Wahlchrais Woebnlenge. Si isch stellverdrättendi Fraktionsvorsitzendi un Mitglid im Petitions- un Sozialuusschuss gsii. Derzue isch si syt 2001 Ortsverainsvorsitzendi vu dr SPD Woeblenge un vu Juni 2002 bis 2006 Vorsitzendi vu dr SPD-Chraisdagsfraktion im Rems-Murr-Chrais gsii.

Am 12. Mai 2011 isch si as Minischteri fir Arbet un Sozialornig, Familie, Fraue un Seniore vu dr grien-rote Koalitionsregierig veraidigt wore.

D Katrin Altpeter isch evangelisch. Si isch het e Dochter us ere friejere Beziehig un isch mit ihrem Fraktionskolleg Florian Wahl liiert.



</doc>
<doc id="35803" url="https://als.wikipedia.org/wiki?curid=35803" title="Vorburg">
Vorburg

E Vorburg isch dä Däil von ere Burg, wo d Witschaftsgebäud si. Zu deene zele näbe de Wärkstett, de Ställ und em Marstall au Laagerrüüm wie Schüüre, Spiicher und Schuppe, aber au Hüüser für s Gsind, wo d Mägd, d Chnächt und d Burg- oder Dienstmanne gwohnt häi. Nit sälte het s e Brauerei dört gha, e Bachhuus und e Chuchibau, wenn d Chuchi nit im Palas vo dr Burg gsi isch. Vorburge bezäichnet mä hüfig au as "Wirtschaftshoof".

Für d Wirtschaftsgebäud vo Schlösser isch s au üüblig, ass mä dr Begriff Vorburg brucht. Hüfig het s dört au e Remise gha oder Underkümft für Gest wie zum Bischbil Kavaliershüüser. Das si Gebäud gsi, wo mä uf mittelalterlige Burge nonig eso kennt het. Groossi Aalaagene häi hüfig meh as nume äi Vorburg, wie es zum Bischbil bi dr Burg Monschau und em Schloss Bürresheim dr Fall isch. In de Vorburge vo gröössere Burge het mä au Määrt abghalte (vgl. Suburbium).

Mäistens hai sonigi Vorburge en äigeni Ringmuure gha und zwüschen ihne und em äigentlige Wohnberiich vo dr Burg, wo men em Kärnburg säit, het s e Graabe gha und e Muure mit eme Door.

Bi Niidrigsburge findet mä d Vorburg üübligerwiis in dr Form vom ene Halbmond diräkt um d Kärnburg ume. Bi Höheburge het mä bim Baue s Gländ berücksichtigt, und d Vorburg mäistens e chli diefer baut as d Kärnburg.

In vile Fäll het mä dur d Vorburg müesse, für zum zum Wohnberiich cho. Si isch hüfig au e Fluchtburg für d Bevölkerig vom Land zringsume gsi. Das erklärt au, wiso d Kapälle von ere Burgaalaag vilmool in dr Vorburg isch: Si isch gliichzitig d Pfarrchille für d Bevölkerig gsi.



</doc>
<doc id="35807" url="https://als.wikipedia.org/wiki?curid=35807" title="Kernburg">
Kernburg

D Kärnburg (au "Hauptburg", "Hoochburg" oder "inneri Burg") isch bi gröössere Burge dää Däil, wo dur e Vorburg, e Zwinger, Grääbe, e Ringmuure und anderi Ussewärk bsunders stark gsicheret isch und eso dr Kärn von ere middelalterlige Weeraalaag gsi isch.

Si het die wichdigste herrschaftlige Woon- und Weerbaute umfasst wie z. B. dr Saalbau, dr Palas, dr Woondurm und dr Bärgfriid. Mäistens befindet sich in däm Beriich au dr Burgbrunne oder d Zistärne, wil Wasservorrööt in dr Vergangehäit bsundrigs wichdig gsi si, zum e Belaagerig chönne überstoo.

Gwöönlig isch d Kärnburg dr eltisti Däil von ere Burgaalaag, wil dört sälli Geböid si, wo mä as ersti baut het. Vilmool het si Dürm an de Site, vo wo us mä d Ringmuure und s Burgdoor dur Beschuss vo dr Site här het chönne verdäidige.

Bi komplexe Burgaalaage het s in dr Middi vo dr Hauptburg hüfig e Burghoof ghaa, wo e zentraale Laagerblatz und – wenn er grooss gnueg gsi isch – au e Durnierblatz gsi isch. Zrings umenume si die verschidnige Geböid gstande.

D Bezäichnig Hochburg chunnt vo doo, ass d Kärnburg bi Höheburge und im Fall vo Wasserburge mäistens hööcher glääge isch as d Vorburg.



</doc>
<doc id="35809" url="https://als.wikipedia.org/wiki?curid=35809" title="Stuttgarter Zeitung">
Stuttgarter Zeitung

D Stuttgarter Zeitung (StZ, schwäbisch "Stuagerter Zeitong") isch e Dageszytig mit ere verchaufte Uflag vu rund 150.000 Exemplare. Zämme mit dr "Stuttgarter Nachrichten" lyt di verchauft Uflag bi 

D "Stuttgarter Zeitung" isch e Regionalzytig mit iberregionalem Aaspruch. Des haißt, dass es Informationsaagebot mit dr iberregionale Zytige konkurriert, dass aber glychzytig regionali un lokali Schwärpinkt gsetzt wäre. Fir des unterhaltet d "Stuttgarter Zeitung" im iberregionale Berych e Redaktion un e Netz vu Korreschpondänte.

D Zytig nännt sich liberal.

S Erschynigsbild vu dr Zytig isch 1948, 1978, 1998 un 2009 veränderet wore. Chefredakteur isch syt em 1. Jänner 2008 dr Joachim Dorfs, wu dervor stellverdrättende Chefredakteur vum "Handelsblatt" gsii isch.

Dr Sitz vu dr StZ isch s Prässehuus Stuegert. 

D Gschicht vu dr "Stuttgarter Zeitung" fangt noch em Zweete Wältchrieg aa. Noch em Änd vum dr nationalsozialistische Diktatur hän di alte Zytige vier Johr lang nime derfe erschyne. D StZ siit sich in dr Dradition vum "Neue Stuttgarter Tagblatt", wu in däre Zyt yygstellt gsii isch.

D Druckereie un Verlag sin bschlagnahmt wore. Di weschtlige Bsatzigsmächt hän derno Lizänze fir Rusgob vu Zytige an bolitisch uublaschteti Burger vergee un hän ene di bschlagnahmte Maschine z Verfiegig gstellt. Doderby hän d Bsatzigsmächt au Aachtig gee druf, ass di große bolitische Richtige verdrätte gsii sin.

D "Stuttgarter Zeitung" isch zerscht vu drei Lizänzdreger vu dr "Information Control Division" verlait wore: em Josef Eberle, em Karl Ackermann un em Henry Bernhard. Am 18. Septämber 1945 isch di erscht Uusgob erschine. Nodäm verschidene Lizänzdreger anderi Zytige ibernuu hän, isch schließli näb em Erich Schairer, wu 1956 gstorben isch, nume dr Josef Eberle as Rusgeber bis 1972 bi dr "Stuttgarter Zeitung".

Chefredakteur


D "Stuttgarter Zeitung" un ihre Verlag, d "Stuttgarter Zeitung Verlagsgesellschaft mbH & Co. KG", ghert zue 100 Brozänt dr "Mediengruppe Süd GmbH" (MSG). Die ghert zue 82 Brozänt dr "Südwestdeutsche Medien Holding" (SWMH), dr Obergsellschaft vu dr "Zeitungsgruppe Stuttgart", un zue 18 Brozänt dr "Schwarzwälder Bote GmbH & Co. KG". Bis aafangs 2007 sin d Erbe vum Erich Schairer, aim vu dr Mitrusgeber in dr Nochchriegsjohr, zue 25 Brozänt bedailigt gsii, die hän ihre Aadail zum 1. Jänner 2007 an d SWMH verchauft. An dr SWMH sin mit je 44,36 Brozänt d "Medien-Union GmbH Ludwigshafen" un d "Gruppe Württembergischer Verleger" bedailigt, dr Räscht vu dr Aadail daile sich acht wyteri Gsellschafter. 

D "Mediengruppe Süd" isch iber d "Württemberger Zeitung GmbH" unter anderem mit 80 Brozänt an dr "Stuttgarter Nachrichten" bedailigt. Anne 2002 het sich d SWMH mit 18,75 Brozänt am "Süddeutsche Verlag, München" "(Süddeutsche Zeitung") bedailigt. Zum 29. Februar 2008 hän vier Gsellschafterfamilie ihri Aadail am Verlag vu dr "Süddeutsche Zeitung" an d "Südwestdeutsche Medien Holding" verchauft, wu dodermit ihre Aadial uf 81,25 Brozänt ufgstockt het.

D Redaktion vu dr "Stuttgarter Zeitung" het im Lauf vu dr Johr er Huffe wichtigi Schurnalischtebryys iberchuu. In dr jingschte Zyt het dr bolitisch Korreschpondänt vu dr "Stuttgarter Zeitung", dr Stefan Geiger, dr Herbert-Riehl-Heyse-Bryys 2005 iberchuu fir syy Essay "Eigentum verpflichtet. Aber wozu verpflichtet es?"un dr Theodor-Wolff-Bryys 2006 fir syy Essay „Keine Freiheit ohne Gleichheit – und umgekehrt“. 

Dr Michael Ohnewald, Reporter in dr Regionalredaktion, isch 2003 mit em Theodor-Wolff-Bryys in dr Kategori Lokals uuszaichnet wore.

S Layout vu dr StZ isch zwische 2003 un 2008 all Johr in unterschidlige Kategorie mit em European Newspaper Award uuszaichnet wore. Bim 11. European Newspaper Award isch si vu dr Jury zue r europäische Regionalzytig vum Johr gwehlt wore.

Im Gedänke an dr Erich Schairer, dr bolitisch engaschierte Schurnalischt, Rusgeber vu dr "Sonntags-Zeitung" un spetere Mitrusgeber vu dr "Stuttgarter Zeitung", wird all Johr vu dr "Erich-Schairer-Journalistenhilfe e. V." un dr "Stuttgarter Zeitung" e Ferderbryys fir jungi Schurnalischtine un Schurnalischte uusgschribe.



</doc>
<doc id="35811" url="https://als.wikipedia.org/wiki?curid=35811" title="Nairobi">
Nairobi

Nairobi isch d Hauptstadt vu Kenia. Dr Name vu dr Stadt chunnt vu "Engare Nyarobie" (Maa-Sproch]), was „chiele Fluss“ haißt. D 2.750.561 Yywohner (Stand 1. Jänner 2005) läbe uf ere Flechi vu rund 693 Quadratkilometer. Nairobi isch au d Hauptstadt vu aire vu dr acht Provinze vum Land.

Nairobi lyt im Side vu Kenia uf ere durschnittlige Hechi vu am Fluss Nairobi, eme Näbefluss vu dr Athi. 

D Stadt lyt in dr tropische Klimazone, het aber wäg ihre Hechi e weng e milder Klima. Di durschnittlig Johrestämperatur lyt bi 19 Grad Celsius, d Johresniderschlagsmängi bi 1024,2 Millimeter im Mittel. 

Dr wermscht Monet isch dr Merz mit durschnittli 20,5 Grad Celsius, dr cheltscht dr Juli mit 16,8 Grad Celsius im Mittel. Dr maischt Niderschlag gheit im April mit durschnittli 219,4 Millimeter, dr gringscht im Juli mit 17,5 Millimeter im Mittel.
Rund 60 Brozänt vu dr Yywohner vu Nairobi läbe in Slum, wu siber 200 dervu git. Im Nordoschte vu dr Stadt im Mathare Valley lyt s eltscht Slum vu dr Stadt. An dr Yysebahnlinie im Sidweschte lang lyt s Slum Kibera, mit rund 200.000 Yywohner. Friejeri Schetzige, s sei s grescht Slum vu Afrika mit bis zue 1 Million Yywohner, sin mit ere Volkszellig widerlait wore. Anderi Slum sin Korogocho un s Slum z Kariobangi.

Im Side vu Nairobi lyt dr mondän Vorort Karen, gnännt no dr dänische Schriftstelleri un Farmeri Karen Blixen, wu dert vil Johr gläbt het.

Nairobi isch us eme Yysebahnlager un Versorgigsdepot entstande, wu di britisch Verwaltig vu Uganda anne 1896 im moosige Biet im ääntrum vu Kenia errichtet ghaa het. Ai Johr dervor isch vu Mombasa uus mit em Böu vu dr Yysebahnlinie aagfange wore, wu d Kischte un Uganda hätt solle verbinde. Dää Ort im Hochland, wu vu Massai un Kikuyu bsidlet gsii isch, isch fir s Yysebahnlager gwehlt wore wäg dr Fliss in dr Geegnig un wäg em ginschtige Klima.

Anne 1899 het d Verwaltig vu dr Uganda Railways ihr Hauptquartier uf Nairobi verlait, im nämlige Johr, isch au d Adminischtration vu dr Ukamba-Provinz vu Machakos uf Nairobi zoge. Im Dezämber 1901 het sich e erschte Stadtrot bildet. Um des Zyt het d Ortschaft allmo dr Karakter vun eme riisige Zältlager ghaa, e Beobachter het si as "dr gsetzlosescht un gfehrligscht Ort vu Afrika" bschribe.

Segs Johr speter, 1907, isch Nairobi Hauptstadt vum britische Protektorat Oschtafrika (wie di speter Koloni Kenia bis 1920 ghaiße het), un het dodermit Mombasa abglest. Scho in däre Phase isch si enorm gwagse. Iber 1200 Wyssi hän do in dr Zwischezyt gläbt. Nairobi isch s kommerziäll un kulturäll Zäntrum fir all greßer zahl vu europäische Sidler im noche Hochland gsii un d Basis fir dr Jagdtursimus, wu all mee zuegnuu het. Dr Böu vum greschte Dail vu dr Gebei het dr indisch Chaufmann un Böuunternämmer Alibhoy Mulla Jeevanjee ibernuu, wu sich scho dur e Verdrag mit Uganda Railways iber d Verschiffig vu dr indische Böuarbaiter un d Versorgig vu ene bewehrt ghaa het.

D Stadt, wu aigetli fir do europäische un indische Bewohner vu dr Koloni blant gsii isch, het aber au vil Afrikaner aazoge, wu vu Aafang aa di groß Mehrhait vu dr Bewohner gstellt hän. Näbe afrikanische un indische Bahnarbaiter, wu in aaglaite Barackelager gwohnt sin, hän sich au sudanesischi un somalischi Händler un Soldate aagsildet, Dreger us allne Dail vu Oschtafrika un d Hilfssoldate vu dr Kolonialdruppe, vor allem Massai, Nandi un Baganda us dr Nochberkoloni. Derzue sin e Huffe Kikuyu us em Umland in d Stadt zoge. Si sin an dr Ränder vu dr Stadt gwohnt, in illegale Viertel, wu e Dail dervu schnäll abgrisse woire sin, anderi dergege sin e Zytlang stoo bliibe. Im johr 1921 hän rund 12.000 Afrikaner in acht verschide afrikanische Stadtviertel gläbt, unter anderem Mombasa, Masikini, Kaburini, Kariokor un Kibera, Pumwani un Pangani. In däne afrikanische Viertel sin d Urspring vun ere erschte organisierte antikoloniale Bewegig entstande. Vor allem d Teestube vu Pangani in dr eschtlige Vorstadt un am Sunntig dr Sportblatz vum Viertel sin Dräffpinkt fir bolitisch Aktivi gsii, bis Pangani anne 1938 abgrisse woren isch.

Die Ibersicht zaigt d Yywohnerzahle noch em jewylige Bietsstand. 

Di am maischte gschwätzte Sproche z Nairobi sin Kiswahili un Änglisch. In dr Slum braitet sich d Jogedsproch Sheng uus.

Nairobi isch e stark international bregti Stadt:



Dr Nairobi-Nationalpark isch anne 1946 ufgmacht wore. Dr Park isch nume 7 km vum Stadtzäntrum ewägt un rund 120 km² groß. S het dert e großi Vilzahl vu Dierarte: 80 Suuger- un iber 500 Vogelarte sin noogwiise wore. Unter anderem het s Leebe, Leoparde, Geparde, Hyäne, Massai-Giraffe, Biffel, Buschsei, Thomson- un Grant-Gazelle un e baar vu dr letschte Spitzmuulnasherner. Di hyfigschte Arte im Nairobi-Nationalpark sin Schabrackenschakal, Gnu, Chueantilope un Zebra.

S Langatta Giraffezäntrum wird vum African Fund for Endangered Wildlife (AFEW) im Stadtdail Langatta unterhalte. Vis-à-vis vum Zäntrum fangt e ca. 1-2 km lange Naturwanderwäg aa in eme urspringlige Wald.

S Karen Blixen Museum isch anne 1986 ufgmacht wore im ehmolige Wohnhuus vu dr dänische Schriftstelleri Karen Blixen, wu dur d Verfilmig vu ihrem Roman "Afrika - dunkel lockende Welt" unter em Titel "Jenseits von Afrika" wältberiemt woren isch. Ihre Haus isch vum kenianische Staat ufgchauft wore un isch syterhär e Museum. 

Z Nairobi git s d "University of Nairobi" (UoN), d "Kenyatta University", d "Jomo Kenyatta University of Agriculture and Technology" (JKUAT), e Polytechnikum, di Katholisch Universitet vu Oschtafrika un e baar anderi Forschigsinschtitut.




</doc>
<doc id="35821" url="https://als.wikipedia.org/wiki?curid=35821" title="Ringmauer">
Ringmauer

D Ringmuure (au "Hauptmuure", "Umfassigsmuure", veraltet au "Zingel"), isch e Weermuure, wo dr inneri Beriich von ere Burg oder ere ähnlige Befestigungsaalaag ringförmig umschliesst. Dr ganze Ringmuure säit mä au Bering, en äinzelne Abschnitt isch e "Kurtine". 

D Ringmuure cha freistoo oder mit de Ussemuure vo Geböid, wo an sä aabaut si, verbunde si.
Im Allgemäine het s Weergäng druf, vilmol mit Zinne, und Schiessscharte.

D Form vo dr Ringmuure brägt, zämme mit de Weerdürm und Wohngeböid, d Siluette von ere Burg. Wil mä bi Hööchiburge sich stark em Gländ het müesse aabasse und d Ringmuure dört baut het, wo s mööglig gsi isch, häi die vilmol e Grundriss, wo unregelmässig polygonal isch. Bi Niidrigsburge si regelmässigi rächteggigi Grundriss hüfiger, wie zum Bischbil bim Typus vo dr Kastellburg.

Vom 12. Joorhundert aa het mä mänggisch vor dr Ringmuure e so genannti "Zwingmuure" als Schutz baut. Je noch dr Art und Gröössi vo dr Befestigungsaalag, cha s mehreri System vo Muure gee (z. B. als Zwinger). In deene Zwinger isch s mööglig gsi, dr Find iizchessle, wenn dä dur s Door iidrunge gsi isch. Dört het mä mänggisch au Hünd, Wildsöi oder Bääre ghalte und in Notzite het mä s Vee dört iinedoo. Im Barock het mä nid sälte Lustgärte drus gmacht wie zum Bischbil z Dresde.

In dr Kategorisierig vo Burge noch archidektonische Gsichtspünkt redet mä von ere Ringmuureburg, wenn d Ringmuure witgehend äigeständig isch und d Gstalt vo dr Burg beherrscht. Die übrige Geböid vo dr Burg si in däm Fall undergordnet und wenn si niidriger as d Muure si, si si hüfig an d Innesite vo dr Ringmuure aabaut und mit Pultdächer deckt.

E Geegestück zur Ringmuureburg isch d "Randhuusburg". Bi deene übernäme d Ussemuure vo de randständige Geböid vollständig d Funktion vo dr Ringmuure, beziehigswiis bilde si mit deere e bauligi Äihäit (Bischbil: Schloss Büdinge). 

Zwüsche deene bäide Type git s e Hufe Übergangsforme. Au cha in de verschidnige Baufaase von ere Burg e stuefenwiise Wäggsel vo dr Ringmuure- zur Randhuusaalaag stattfinde.

Ein besundere Typus vo Ringmuure, wo wäge siner bsundere Hööchi ere Schildmuure äänlig isch, wird as Mantelmuure bezäichnet.

E Schildmuure schützt im Gegesatz zur Ringmuure, wo um die ganzi Aalaag ume goot, nume e bestimmti Site von ere Burg, wo bsunders exponiert und gfäärdet isch. Si isch hööcher (mänggisch mee as 30 m hooch) und dicker (bis zu 5 m) as d Ringmuure.



</doc>
<doc id="35824" url="https://als.wikipedia.org/wiki?curid=35824" title="Thiersteiner">
Thiersteiner

D Groofe vo Thierstäi (vilmol au "Tierstein" gschriibe, au "Groofe vo Hombärg", "Honbärg", "Hochinberc" oder "Hochenberg" und Hohenberg) si im Middelalter e bedütends Hoochadelsgschlächt in dr Nordwestschwiz gsi. 

Dr ersti Groof vo Thierstäi, wo urkundlig nochgwiise isch, isch dr "Rudolf de Dierstein" 1082 gsi. Er het sich au Groof vo Hombärg gnennt. Die bäide Familiene häi sich 1149 drennt. Um 1223 si d Hombärger mit em Groof Werner III im Mannesstamm usgstorbe. Denn häi im Joor 1231 d Habsburger d Landschaft im Frickgau überchoo. Die hombärgische Huusgüeter si aber an dr Hermann vo Frohburg gfalle, wo d Dochter vom letschte Hombärger ghürootet het. Si Soon Ludwig het sich noch em müeterlige Gschlächt Groof vo Hombärg gnennt und het bi Läufelfinge im Baselbieter Jura d Burg Nöi-Hombärg baut.

Wo d Burg Thierstäi, wie au d Burg Hombärg wis a wii, bim Ärdbeebe vo Basel 1356 zerstöört worden isch, si d Thierstäiner vo Frick (Kanton Aargau) wägzüüglet. Si häi druf d Burg Nöi-Thierstäi bi Büsserach (Kanton Soledurn) gründet.

Wo dr Groof Sigmund II. vo Thierstäi, Groof und Herr zu Frohburg und Landgroof im Sisgau, 1379 vom Freiherr Henmann vo Bächburg gfange worden isch und er en em Basler Bischof Johann III. vo Vienne usgliiferet het, isch s em dank "Gott und gut Herr Fridlin" glunge, z flüchte. Zum Dank für si Rettig het er am 31. Mai 1379 dr Zoll z Frick em Frauestift vom häilige Fridolin z Seckinge gschänkt und het en vo dr Fürstäbtissin as Erblääche zruggüberchoo für zwäi Pfund Waggs jedes Joor.

1402 häi dr Groof Bernhard vo Thierstäi und si Diener Johann Ulrich vo Pfirt d „Begerhans“, wo vermuetlig us Stroossburg gstammt het, umbrocht. Dr Markgroof Bernhard I., e Gusää vom Thierstäiner, het sich am 19. Oktober 1402 vo Pforzheim us in d Sach iigmischt und het in sim Naame und däm vom Herzog vo Östriich dr Mäister und Root z Stroossburg schriftlig drum bittet, ass si d Fründ vom Erschlagene wurde drum bitte, d Aaglägehäit mit iim z bespräche, so dass „kein grosser unrate davon kommen moge“. Die gliich Bitt het au dr Johann vo Lupfe, dr Landgroof vo Stüehlige gschriibe.

Wo d Groofe Bernhard und Johann II. vo Thierstäi zämme mit em Groof Ulrich vo Wärdebärg d Rööt vom Köönig Janus vo Zypere, wo dur d Lombardei gräist si, gfange gnoo und usgraubt häi, het dr dütschi Köönig Ruprecht (1400–1410) am 26. Mai 1404 vo Häidelbärg us dr Root und dr Bürgermäister vo Konstanz ufgforderet, sich drfür iizsetze, ass die Gfangene freigloo wurde.

Am 21. Mai 1434 häi dr Bernhard und dr Johann II. vo Thierstäi z Käiserstuel ihri RiichsLäächene oberhalb vom Oobere Hauestäi, z Freiburg im Üechtland und Bärn zugunste vo andere ufgee. D Hindergründ drfür, wiso si das gmacht häi, si nit klärt.

1479 het dr Käiser Friedrich III. d Hohkönigsburg im Elsass as Läächeguet an dr Oswald vo Thierstäi († 1488) und däm si Brueder Wilhelm gee. 1517 si d Groofe vo Thierstäi usgstorbe, und dorum isch d Burg an dr Käiser Maximilian I. und eso an Habsburg zrugggfalle.

E Sitezwiig mit em Groof Otto I. vo Thierstäi († zwüsche 1347 und 1352) het um 1330 d Farnsburg bi Ormalinge baut. Dr Otto isch Landgroof vom Sisgau gsi, e Lääche vom Basler Bischof. Si Groossoon Otto III. vo Thierstäi (* vor 1383; † 1418) isch dr Letscht in dr Linie Thierstäi-Farnsburg gsi. Däm si Erbdochter Claranna het d Burg und d Herrschaft Farnsburg noch em Dood vom Vater 1418 ihrem Maa, em Freiherr Hans Friedrich vo Falkestäi († 1426) brocht und 1426 au d Landgroofschaft Sisgau. Die bäide Söön vom Falkestäiner häi d Burg und d Herrschaft Farnsburg 1461 dr Stadt Basel verchauft.

Blasonierig: E rooti Hirschchueh in Gold mit gströisste Oore uf eme grüene Dreibärg. As Helmzier uf em Stächhelm e wachsendi Jungfrau ohni Arm mit ere goldige Groofechroone über eme Hirschgweih mit zää Ändi. D Helmdecke si usse silber und inne root.

Der Bezirk Thierstäi im Kanton Soledurn, wo d Burgruine Nöi-Thierstäi in dr Gmäind Büsserach stoht, füert hüte das Wabbe.

Dr Groof Walram III. vo Thierstäi isch bekannt wägen ere Legände über s Basler Ärdbeebe vom 18. Oktober 1356.



</doc>
<doc id="35825" url="https://als.wikipedia.org/wiki?curid=35825" title="Chillán">
Chillán

Chillán isch e Stadt z Chile mit 161.953 Yywohner (Stand:2002).

Chillán lyt in eme braite Dal, uf dr halbe Strecki zwische Santiago un Osorno. D Stadt lyt rund 60 km eschtlig vun Concepción in dr Región del Bío-Bío.

Chillán isch am 25. Juni 1580 vum Generalgouverneur vu Chile Martín Ruiz de Gamboa unter em Name "San Bartolomé de Gamboa" grindet wore. Zaimol isch d Stadt vu Ärdbidem zerstert wore, anne 1751 un 1835. 



</doc>
<doc id="35827" url="https://als.wikipedia.org/wiki?curid=35827" title="Stuttgarter Nachrichten">
Stuttgarter Nachrichten

D Stuttgarter Nachrichten (StN) isch e Dageszytig, wu z Stuegert erschynt. Ihre Verbraitigsbiet isch dr gsant Balligsruum um di bade-wirttebärgisch Landeshauptstadt, wu 2,8 Millione Yywohner zellt. Dr Chefredakteur isch vum 1. Novämber 2007 bis zum Summer 2010 dr Christoph Grote gsii. Är het dr Jürgen Offenbach abglest, wu s Blatt syter anne 1979 gfiert ghaa het un Ändi 2007 in dr Ruestand gangen isch. Im April 2011 isch dr Christoph Reisinger neie Chefredakteur wore.

Sitz vu dr Redaktion un vum Verlag isch s Prässehuus Stuegert im Stadtbezirk Mehrenge.

D Zytig isch am 12. Novämber 1946 unter dr Lizänz vu dr amerikanische Militerregierig zum erschte Mol erschine, aafangs nume drei Mol in dr Wuche. Rusgeber sin dr Henry Bernhard, dr Otto Färber un dr Erwin Schoettle gsii. Chefredakteur isch unter anderem dr speter langjehrig Chefredakteur vu dr Schwäbische Zeitong Chrysostomus Zodel gsii.

Ab em 17. Jänner 2010 isch d Redaktion au fir "Sonntag Aktuell" zueständig, wu d Redaktion dervu ufglest woren isch.

D Zytig het zämme mit dr Stuttgarter Zeitung e verchaufti Uflag vu Exemplar. D "Stuttgarter Nachrichten" hän drei aigeni Lokaluusgobe:
Mit däne hän d "Stuttgarter Nachrichten" e Chärnuflag vu 70.605 Exemplar (IV/2005), wu nimi ainzeln uusgwise wird. Derzue cheme sibe Sublokaluusgobe mit ere unterschidlige Erschynigswys, si wären em Blatt alldag oder e baar Mol in dr Wuche as fimft Zytigsbuech bygfiegt.

Derzue mache d "Stuttgarter Nachrichten" di iberregionale Syte (Mantel) vu däne Lokalzytige in dr Region Stuegert: "Backnanger Kreiszeitung, Gäubote, Heidenheimer Neue Presse, Mühlacker Tagblatt, Murrhardter Zeitung, Nürtinger Zeitung/Wendlinger Zeitung, Rems-Zeitung, Sindelfinger Zeitung/Böblinger Zeitung, Kreiszeitung Böblinger Bote, Vaihinger Kreiszeitung, Waiblinger Kreiszeitung/Schorndorfer Nachrichten/Welzheimer Zeitung/Winnender Zeitung". Derzue stehn si in ere redaktionälle Kooperation mit em "Schwarzwälder Bote", wu si di iberregionale Byydreg zueliifere.

Ab am Jänner 2010 stelle d "Stuttgarter Nachrichten" im Ramme vun ere redaktionälle Partnerschaft mit dr Verlagsgruppe Hof-Coburg-Suhl (HCS) au dr "Frankenpost" z Hof, dr "Neue Presse" z Coburg, em "Freie Wort" z Suhl un dr "Südthüringer Zeitung" z Bad Salzungen iberregionali Inhalt z Verfiegig.



Verlag vu dr "Stuttgarter Nachrichten" isch d "Stuttgarter Nachrichten Verlagsgesellschaft mbH". Si ghert zue 80 Brozänt dr "Südwestdeutsche Medien Holding GmbH" (SWMH), dr Obergsellschaft vu dr "Zeitungsgruppe Stuttgart". D Hauptgsellschafter vu dr SWMH sin mit je 44,36 Brozänt d "Medien-Union GmbH" mit Sitz z Ludwigshafen un d "Gruppe Württembergischer Verleger". D SWMH isch unter anderem zue 100 Brozänt an dr "Stuttgarter Zeitung" un syt 2002 mit 18,75 Brozänt am "Süddeutsche Verlag", München "(Süddeutsche Zeitung)" bedailigt. Zum 29. Februar 2008 het d SWMH nomol 62,5 Brozänt vu dr Aadail am Süddeutsche Verlag ibernuu.



</doc>
<doc id="35829" url="https://als.wikipedia.org/wiki?curid=35829" title="Nordpol">
Nordpol

Dr Nordpol isch im allgmaine Sprochgebruuch dr nerdligscht Punkt vu dr Ärd, dää wird au "geografische Nordpol" gnännt. derzue git s no d Definitione vum "arktische Magnetpol" un "arktische geomagnetische Pol" un vum "Nordpol vu dr Uuzuegängligkait".

Zurzyt lige di verschidene Pol vu dr Nordhalbchugle bi jedere Definition im Arktische Ozean (au "Nordpolarmeer" gnännt) bzw. uf dr Insle vu däm. Mit dr Verschiebig vum Ärdmagnetfäld änderet sich d Lag vum "arktische Magnetpol" un vum "arktische geomagnetische Pol", was im Lauf vu dr Ärdgschuicht scho ne baar Mol vorchuu isch.

Dr "geografisch Nordpol (1)" isch dr nerdligscht Punkt vu dr Ärd un no dr Definition vum geografische Pol dr Schnittpunkt vu dr Ärdachs mit dr Ärdoberflechi in Richtig vu dr Drillachs. Dr geografisch Nordpol isch dr Antipod vum geografische Sidpol un het e feschti Position bi dr geografische Braiti vu , was generäll fir Himmelskerper giltet. Dodermit richtet sich dr Blick von do uus nume in aire Himmelsrichtig: no Side. Dr Nordpol het kai aidytigi geografischi Lengi. Des giltet aber nume fir dr Punkt, nit fir d Blickrichtig, wu aidytig isch. Dr geografisch Nordpol lyt uf dr Nordamerikanische Platte, uf ere 2 bis 3 m dicke Yysdecki iber em Meer, nit um em Feschtland. Drunter lyt s Nordpolarmeer, wu an däre Stell 4087 m dief isch. Bis zum Meeresgrund di isch s erscht Mol e russischi Forschigsexpedition anne 2007 chuu. fascht iber em em Zenit stoht iber em geografische Nordpol dr Polarstärn in 42' Abstand (2008) un d Sunne goht do vum 21. Merz bis zum 23. Septämber nit unter (Polardag). Dern chunnt e langsame Sunnenuntergang, e mehwichigi Dimmeri, mehreri Monet Polarnacht, e e mehwichigi Morgedimmeri un e langsame Sunnenufgang. 

Dr "arktisch Magnetpol (2)" isch sälle Punkt vu dr nerdlige Hemisphäre, wu di magnetische Fäldlinie vum Ärdmagnetfäld vertikal zue dr Ärdoberflechi in Richtig Ärdmittelpunkt stehn, im pyhsikalische Sinn handlet s sich also um e magnetische Sidpol. E speziäll fir sonigi Mässige konschtruierte Kompass zaigt an däm Punkt no dr Gsetz vum Magnetismus mit syre „Norde“-Markierig sänkrächt zum Ärdmittelpunkt. E gängige Kompass, wu d Nodle nume um di vertikal Achs rum drillbar isch, chaa sich im e Umchrais vu rund 2000 km um dr Magnetpol nit no Norde uusrichte, wel do di woogrächt Komponänte vum Ärdmagnetfäld fir d Aazaig vun eme Magnetkompass z schwach isch.

Entdeckt wore isch dr arktisch Magnetpol am 1. Juni 1831 vum James Clark Ross in dr Nechi vum Kap Adelaide, Boothia-Halbinsle, Kanada, dertemol sin as Koordinate ermittlet wore.

Bi dr bishär letschte Expedition vum Geological Survey of Canada anne 2001 sich d Position ermittlet un di jehrlig Wandrig hochgrächnet wore:

Dr arktisch Magnetpol isch also nit ortsfescht, är verlageret sich ständig noch eme mehschichtige Muschter. Zurzyt wandret er alljohr um rund 40 Kilometer no Nordweschte un het di kanadische Insle im Nordpolarmeer verloo. Dr Bedrag un d Richtung vu dr jehrlge Verlagerig sin aber nit langfrischtig konschtant. Bin re glychfermige Gschwindigkait deet er in rund 50 Johr u Sibirie chuu, Mässige hän aber ergee, dass d Wandrig zurzyt schnäller wird.
Dr arktisch Magnetpol wandret alldag uf ere elliptische Bahn um syni mittler Position.

E churzzytigi Verlagerig vum Magnetpol chaa s bi Sterige vum Ärdmagnetfäld gee. Dr Magnetpol wycht derno, solang die Stergi goht, um bis zue 50 km vu syre mittlere Position ab.

Im Lauf vum Ärdgschicht het sich s Magnetfäld vu dr Ärd scho ne baar Mol umpolt. Die Umpolige hän chenne noogwiise wäre dur d Uusrichtig vu Yysenablagerige in Sedimänt vu verschidene Diefine. E Dail Wissenschaftler sähn dodrin, dass di jehrlig Verlagerig schnäller wird, e Zaiche derfir, dass es wider e Umpolig vum Ärdmagnetfäld chunnt.
Dr "arktisch geomagnetisch Pol (3)" uf dr nerdlige Halbchugele isch e theoretische Pol vum uuregelmäßig Ärdmagnetfäld unter Aanahm, s gäbt im Ärdmittelpunkt e Stabmagnet. Är isch anne 2005 bi im Inglefield-Land eschtli vu Etah un nordeschtli vu Qaanaaq glääge.

Bim Verglych vu dr Koordinate vum arktische Magnetpol () un em antarktische Magnetpol () fallt uf, dass sich di beede Magnetpol weniger gnau vis-à-vis liige wie di geomagnetische Pol. Dr aigetlig Unterschid zwische dr Magnetpol un dr geomagnetische Pol bstoht dodrin, dass d Magnetpol dur Mässige bstimmt wäre, derwylscht di geomagnetische Pol uf Berächnige basiere. Di geomagnetische Pol sin nit ortsfescht, si gehn eme ähnlige Bewegigsmuschter no wie d Magnetpol.

Dr "Nordpol vu dr Uuzuegängligkait (4)" isch e andre Uusdruck fir dää Punkt im Nordpolarmeer, wu am wyteschten ewäg vu dr Kischte lyt. Är lyt bi un dodermit rund 660 km vum geografische Nordpol ewäg. Unterem Yys am "Nordpol vu dr Uuzuegängligkait" isch s Nordpolarmeer rund 3000 m dief.

Offiziäll sin di erschte Mänsche, wu je zum geografische Nordpol chuu sin, di US-amerikanische Forscher Robert Edwin Peary un Matthew Henson un d Inuit Sigloo, Eghingwah, Ooqueah un Uutaaq, un zwor am 6. April 1909. S giltet aber nit as wisseschaftlig gsicheret, ass die Gruppe wirkli zum Pol chuu isch. Em Peary syni Ufzaichnige sin nit gnau gnue un dr Matthew Henson het in syne Memoire brichtet, är sei churz vor em Expeditionslaiter Peary am Nordpol gsii un heeb dää dert derno droffe. Si heebe zämme welle d Frog chlere, wär zerscht am Nordopol gsii sei, aber doderzue sei s nie chuu.

Au dr Frederick Cook het fir sich in Aaschpruch gnuu as Erschte am Nordpol z gsii syy, un zwor scho am 21. April 1908, also ai Johr vo em Peary. Dr Peary het dodruf derno e Kampagne aagfange go d Glaubwirdigkait vum Cook z untergrabe. E wichtige Punkt bi däre Kampagne isch s gsii, dass ussechuu isch, dass dr Cook schyns doch nit dr Erscht gsii isch, wu uf dr Mount McKinley gstiige isch.

Wisseschaftlig aidytig gsicherert isch erscht d Iberfliegig vum Nordpol anne 1926 dur dr Umberto Nobile, dr Roald Amundsen un dr Lincoln Ellsworth an Bord vu dr "Norge". Zwyfelsfrei noogwiise isch au, dass im Johr 1937 e Gruppe vu sowjetische Wisseschaftler unter dr Laitig vum Iwan Papanin zum Nordpol gflogen isch un doderby au s Umfäld vum Pol bedrätte het. Dr erscht Mänsch, wu nowyslig z Fueß bis zum Pol chuu isch, isch anne 1969 dr Brite Sir Walter William Herbert gsii. 

Di erschte Schiff, wu zum Nordpol chuu sin, sin am 3. Augschte 1958 s nukleardriibe U-Boot "USS Nautilus" vo de US-Marine gsii, un am 17. Augschte 1977 dr sowjetisch Atomyysbrächer "Arktika" as erschts Schiff, wu iber Wasser fahrt.




</doc>
<doc id="35831" url="https://als.wikipedia.org/wiki?curid=35831" title="Ruine Alt-Biederthal">
Ruine Alt-Biederthal

D Ruine Alt-Biiderdaal befindet sich in dr schwizerische Gmäind Burg im Läimedaal. 

D Ruine befindet sich uf eme Felschopf am westlige Ändi vom Felsgroot Schönebärg. Gege Süüde het s e stotzige Felsabsturz, uf de übrige Siite isch e diefe Graabe, wo us em Fels ghaue isch. 

D Burgaalaag isch vermuetlig en eltere Sitz vo de "Herre vo Biiderdaal", wo ihre Naame vom Dorf Biiderdaal gnoo hai. Biiderdaal isch hüte in Frankriich und isch anderthalb Kilometer vo dr Burg ewäg. In de Urkunde wird d Familie zum erste Mol im Joor 1141 erwähnt. Um 1168 isch d Familie us umbekannte Gründ däilwiis entäignet worde und dr Käiser Friedrich I. Barbarossa het ihri Burg de Groofe vo Habsburg gee.

Vo de Herre vo Biiderdaal stamme d Familie vo Ratolsdorf, vo Rotbärg und vo Blauestäi ab.

D Burg isch no im 13. Joorhundert ufgee worde und d Stäi het mä vermeutlig brucht, für zum die bäide andere Burge uf däm Felsgroot baue, d Biiderdaal und d Schöönebärg.

Es isch e chliini Burg gsi vo öbbe 20 uf 10 Meter. Hürzudags findet mä nume no e baar Spuure vo de Muure am Südwest-Rand vom Blatoo. 



</doc>
<doc id="35832" url="https://als.wikipedia.org/wiki?curid=35832" title="Karl Erb">
Karl Erb

Dr Karl Erb (* 13. Juli 1877 z Raveschburg, † en sellra Stadt am 13. Juli 1958) ischt a deitscher Opern- ond Konzertsenger mit dr Stemmlag Tenor gwäa, wo vollkomma ohne Gsangsausbildong a glanzvolla Karriera gmacht hôt.

Dr Karl Erb ischt am 13. Juli 1877 en dr obrschwäbischa Stadt Raveschburg uf d Welt komma. Weil seine Eltra arme Leit gwäa send, hend-se-m nôch seira Schualausbildong koi Studiom finanziira kenna. Dr Karl hôt’s abr gschafft, a ondra Beamdalaufbôh eizoschlaga, wo-nr’s bis zom Kassiir bei de Gas- ond Wasserwerk vo seira Hoimetstadt brôcht hôt. An Ausgleich zo seira trischda Arbet hôt’r beim Gsangvorei gfonda. Er hôt a scheena krefdiga Nadurstemm ghet, wo-mr vo älle andre Chormitgliader rausgheert hôt. Des ischt au em Januar 1907 dr Fall gwäa, wo d Stuegerter Hofbihne z Raveschburg mit dr Opr "Cavalleria Rusticana" vom Pietro Mascagni a Gaschtschbiil gäa hôt. Da Chor en dera Uffihrong ischt vom Liadrkranz Raveschburg gsonga wôrra. Em Generalintendanda vom Stuegerter Hoftheater, em Baron von Putlitz, ischt glei ufgfalla, dass deet oiner mitsengt, wo a Stemm hôt, wo eigentlich fir solischdische Ufgaba gschaffa ischt. Drom ischt’r nôch dr Vorstellong uf dean Kerle zuaganga ond hôt-en nôch Stuegert eiglada. Knabb a halbs Jôhr hôt’s dauret, ond dr Karl Erb ischt em Juni 1907 uf dr Bihne vom Hoftheater gschdanda. Deet hôt’r abr et bloß a Neabaroll gschbiilt, sondern glei d Titlroll em Musikalischa Schauschbiil "Der Evangelimann" vom Wilhelm Kienzl. 

Dr Karl Erb hôt zwar ibrhaupt koin Gsangsonderricht braucht, r hôt abr gschbiirt, dass besser fir-en wär, wenn’r zerscht amôl Erfahronga bei-ma Opernbetriib ama kloinera Theatr sammla kennt. Drom hôt’r sich 1908 fir zwoi Jôhr beurlauba lassa ond ischt zom Opernhaus Libeck ganga. 1910 hôt’r wiidr z Stuegert gsonga.

Sei glanzvoller Ufstiig zom graußa Opernstar hôt 1913 ôgfanga. En deam Jôhr hôt’r a Ôstellong beim Hof- ond Nazionaltheatr z Mincha kriagt. Scho em Jôhr druf hôt’r en dr Titlroll vom Richard Wagner seim Bihnaweihfeschtschbiil "Parsival" glenza kenna. Nomôl drei Jôhr schbätr isch-em sogar ôôbodda wôrra, bei dr Uruffihrong vom Hans Pfitzner seira Opr "Palestrina" d Titlroll zo schbiila. Dr Erb hôt ôgnomma. Bei dr erfolgreicha Uruffihrong am 12. Juni 1917 isch dui ungarischa Sopranischdin Maria Ivogün sei Partnere gwäa. S hôt et lang dauret, ond dia zwoi hend sich emmer meh meega. Em Jôhr 1921 schliaßlich hend-se sich vôr-em Standesamt s Ja-Wort gäa. Ghalda hôt dui Ehe abr et grad lang; scho 1932 ischt jeder wiidr seine oigne Weag ganga.

1925 hôt dr Karl Erb sein Abschiid vo dr Bihne gnomma, weil s Minchner Nazionaltheater sein Vrtrag nemme vrlengret hôt. Drom hôt’r sich nôch-ma andra Gelderwerb omgucka miaßa ond hôt sich vo jetzt ôô als Liad-, Konzert- ond Oradoriasenger betädicht. Bsonders gläaga send-em dô drbei d Passiona vom Johann Sebastian Bach.
Ôfang 1948 hend vorschiidene Zeidonga ibr s Ableaba vom Karl Erb berichdet. D Folge ischt gwäa, dass an Haufa Krenz en sei Raveschburger Wohnong gschickt wôrra send. En Wirklichkeit abr hôt dr „Vorstorbene“ noh a guada Gsondheit ghet.

Em Jôhr 1950 hôt dr Karl Erb doch nomôl uf d Bihne zruckkomma kenna. Koi Gerengerer als dr grauße Wilhelm Furtwängler hôt-em d Roll vom "Florestan" en dr Opr "Fidelio" vom Ludwig van Beethoven ôôbodda, was dr Erb dankend ôôgnomma hôt.

Am Dag vo seim 81. Geburtsdag, am 13. Juli 1958, hôt’r z Raveschburg seine Auga fir emmr gschlossa. Sei ledschda Ruha hôt’r uf-em Hauptfriidhof vo seira Hoimetstadt gfonda.





</doc>
<doc id="35833" url="https://als.wikipedia.org/wiki?curid=35833" title="Franz Josef Degenhardt">
Franz Josef Degenhardt

Dr Franz Josef Degenhardt (* 3. Dezämber 1931 z Schwelm, Provinz Weschtfale; † 14. Novämber 2011 z Quickborn, Schleswig-Holstein) isch e dytsche Liedermacher, Schriftsteller un promovierte Rächtsaawalt gsii. 

Noch em Studium vu dr Rächtswisseschafte z Köln un z Fryybeg 1952–1956 het er anne 1956 s erschte un 1960 s zwait juristisch Staatsexame gmacht. Derno het er ab 1961 fir s Inschtitut fir Europäischs Rächt an dr Universitet vum Saarland gschafft. Är het 1966 promoviert mit ere Studie iber "Die Auslegung und Berichtigung von Urteilen des Gerichtshofs der Europäischen Gemeinschaften". Im Johr 1968 het dr Degenhardt as Rachtsaawalt in e baar Brozäss Sozialdemokrate oder Kommunischte verdaidigt, wu wäge Aktione vu dr APO aagchlagt gsii sin. 1972/73 het er Mitglider vu dr Baader-Meinhof-Gruppe verdaidigt.

Anne 1961 isch dr Degenhardt dr SPD byydrätte, isch aber 1971 uusgschlosse wore, wel er z Schleswig-Holstein zue dr Wahl vu dr DKP ufgruefe ghaa het. 1978 isch er in d DKP yydrätte.

As Liedermacher isch er e Stimm vu dr 68er-Bewegig gsii, het sich fir d Oschtermarschbewegig engaschiert, d Protescht gege dr Vietnamchrieg untestitzt, gege d Notstandsgsetz un gege d „Beruefsverbot“. Syyni erschte Ufdritt het er uf dr Burg-Waldeck-Festival ghaa. Anne 1965 isch syy Album "Spiel nicht mit den Schmuddelkindern" erschine, s Titellied dodruf het e beriemt gmacht. 1967 het er im Quartett mit em Hanns Dieter Hüsch, em Wolfgang Neuss un em Dieter Süverkrüp di gmainsam Platte "Da habt ihr es!" produziert. Im Album "Wildledermantelmann" (1977) het er di sozial-liberal Yystellig vu vile vu syne ehmolige Kampfgnosse kritisiert. Är het au ne dytschi Fassig vum Lieds "Here’s to you" iber Sacco un Vanzetti gschribe.

Dr Degenhardt isch bi dr UZ-Prässefescht vu dr DKP ufdrätte un bi zahlryche Konzärt vu dr weschtdytsche Fridesbewegig. In e baar Leider het er sich mit em Zweete Wältchrieg, em Vietnamchrieg un dr Gfohr vun eme Atomchrieg ussenandergsetzt.

Är het mehreri Roman gschirbe mit zum Dail autobiografische Zig, wu zaischt Rächtsaawält oder Liedermacher d Protagonischte sin, unter anderem "Brandstellen", "Für ewig und drei Tage" un "Der Liedermacher". Syy erschte Roman "Zündschnüre" (1973) verzellt e Episod unter Edelwysspirate am Änd vum Zweete Wältchrieg in dr bergische Chlaistadt Schwelm in dr Nechi vu Wuppertal. Är isch e große Erfolg gsii un isch fir s Färnseh verfilmt wore. Syy zweete Roman "Brandstellen" verzellt vum Widerstand vun ere Burgerinitiativ gege ne Druppeniebigsblatz vu dr NATO. As literarische Aastoß het dr vergeblig Kampf vu dr Gmai Klausheide gege dr NATO-Bombenabwurfblatz Nordhorn Range in dr Johr 1971 bis 1973 dient. Dr Roman isch anne 1977 vu dr DEFA (DDR) verfilmt (Draibuech Gerhard Bengsch, Reschi [Horst E. Brandt).

Dr "Buchmarkt" het 2011 zum belletristische Gsamtwärch vum Franz Josef Degenhardt gschribe:

Dr Degenhardt isch syt 1983 bis zum Änd vu dr DDR e korreschpondierend Mitglid vu dr Akademi vu dr Chinscht vu dr DDR gsii. Är isch syt dr 1970er Johr e baar Mol bim "Festival des politischen Liedes" ufdrätte.

Dr Degenhardt isch e Kusäng vum 2002 verstorbene Paderborner Kardinal Johannes Joachim Degenhardt gsii un e Schwoger vu dr Illustratori Gertrude Degenhardt, wu fir ihn au ne baar Plattecover illuschtriert het.

Syyni beede Sihn Jan Degenhardt un Kai Degenhardt hän au Soloalbe as Liedermacher vereffetligt.

Dr Franz Josef Degenhardt het z Quickborn, Chrais Pinneberg gwohnt. Dert isch er am 14. Novämber 2011 um 15 Uhr Ortszyt im Chrais vu syre Familie gstorbe.





Draibuechvorlage

OFF-Sprächer

Komponist

Wyteri Ufdritt





</doc>
<doc id="35837" url="https://als.wikipedia.org/wiki?curid=35837" title="Schloss Wildenstein (Bubendorf)">
Schloss Wildenstein (Bubendorf)

S Schloss Wildestäi isch die äinzigi erhalteni Höchiburg im Baselbiet. Si lit südlig vo Buebedorf im ene Sitedaal vo dr Hindere Fränke und isch bis vor churzem no bewoont gsi.

1293 het dr Heinrich vo Eptige dr Naame „vo Wildestäi“ aagnoo. Under sim Soon Gottfrid häi d Bärner und Soledurner d Wildestäi wägen eme Landfriidensbruch vo sim Bsitzer 1334 gstürmt. Wie fest si denn und e chli spööter im Groosse Basler Ärdbeebe vo 1356 beschäädigt worden isch, isch nid bekannt. 1380 het dr Henmann vo Eptige d Burg an d Geschwüster Elsi, Götzmann und Markwart vo Baade verchauft. Spööter het si denn non e baar Mol dr Bsitzer gwächslet. In dr Nööchi vo dr Burg isch 1594 dr „Basler Rappechrieg“ güetlig biigläit worde.

1995 het dr Kanton Basel-Landschaft d Wildestäi kauft, und hüte finde doo regelmäässig kulturelli Veraastaltige statt.

2011 isch uusechoo, ass dr Kanton s Schloss welli verchaufe, für zum sini Schulde und Chöste verchliinere. Allerdings het s groosse Widerstand in dr Bevölkerig gee und mä het Underschrifte afo sammle drgeege. 




</doc>
<doc id="35838" url="https://als.wikipedia.org/wiki?curid=35838" title="Ruine Homburg">
Ruine Homburg

D Ruine Homburg lit in dr Schwizer Gmäind Löifelfinge im Kanton Basel-Landschaft.

D Ruine befindet sich uf ere Hööchi vo öbbe 

1240 hai d Groofe vo Frohburg d Burg baut. 1303 het si dr Bischof vo Basel kauft, und vo 1400 aa isch si im Bsitz vo dr Stadt Basel gsi. Wäge Gränzkomflikt mit em Nochberkanton Soledurn het mä druf gluegt, ass d Burg in guetem Zuestand sig und het sogar 1540 die ganzi Aalaag versterkt. Gröösseri Besatzigsdrubbe si dört stazioniert gsi.

Im Revoluzioonsjoor 1789 isch d Burg verstäigeret worde und vo denn aa het mä sä as Stäibruch brucht. Si isch denn seer schnäll zerfalle.

D Ruine bestoht us meerere Geböiddäil; am iidrucksvollste isch dr mächtigi, dreistöckigi Woondurm vo 1240, wo Muure het wo 3 Meter dick si. Dr Durm, wo 1540 baut worden isch, und die verschidnige Geböid, d Ringmuure und d Dooraalaag gäbe en Idee drvoo, wie imposant d Aalaag früener emol gsi isch.


</doc>
<doc id="35839" url="https://als.wikipedia.org/wiki?curid=35839" title="Frau">
Frau

Frau (mhd. "frouwe" vo ahd. "frouwa" „vornäämi Frau; Herrin“) bezeichnet hüte en erwaggsnige wiiblige Mensch. S gschlächtlige Gegestück isch dr Maa. Dr Begriff wird verwändet, für zum s Gschlächt, die soziali Rolle oder bäides underschäide. S Wort „Frau“ wird uf Dütsch au as die äinfachsti, üübligi Aareed für Fraue brucht.

Früener het «Frau» nume gsellschaftlig hööcher stehendi Erwaggseni und Verhüroteti bezäichnet, wääred «Wiib» allgemäin für dr erwaggseni wiibligi Mensch brucht worden isch. S Wort «Wiib» isch hüte eender negativ bsetzt.

Wiibligi Chinder und Jugendligi bezäichnet mä as «Mäitli». D Aareed «Fröläin», wo früener für unverhüroteti Fraue brucht worden isch, ghöört mä hüte im dütsche Sproochruum fascht nüme.

Dr dütligi Gschlächtsdimorfismus vom Mensch wird dur d Verdäilig vo de Chromosoom in dr Zygote bestimmt, bsunders vo de Gschlächtschromosoom. So häi Fraue in iirem Chromosoomesatz im Allgemäine zwäi X-Chromosoome, wäärend Manne im Allgemäine äi X- und es gschlächtsbestimmends Y-Chromosoom häi, wo men em "Sex determining region of Y" (SRY) säit und wo bim Maa verantwortlig isch für die embryonaali Broduktioon vom "Hoode-determinierende Faktor" (TDF für änglisch: "Testis-determining factor"), eme Protein. Wird TDF bildet, wärde männligi Merkmol bildet, feelt s aber, bilde sich wiibligi Merkmol.

Wäge däm cha s bassiere, ass sich en Embryo dur verschidnigi genetisch bedingti Ursache drotz em 46,XY-Chromosoomesatz zum ene wiiblige Buschi cha entwickle (däm seit men au "XY-Frau").

Fraue underschäide sich körperlig vom Maa dur die underschidlige primääre und sekundääre Gschlächtsmerkmol. Dr Bau vo de primääre Gschlächtsmerkmol isch hauptsächlig dur d Funktion bi dr Furtpflanzig bedingt:

Vo dr wiiblige Käimzälle, dr sogenannte Äizälle, het s e Vorroot im Äierstock. Es git do individuelli Underschiid und je noch em Läbensalter chunnt öbbe alli 25 bis 30 Dääg en Äizälle us em Äierstock und dur e Äiläiter in d Gebäärmueter und cha dur e Gschlächtsvercheer befruchtet wärde. Wäärend em wiiblige Orgasmus wird Sperma vom Muetermund dur Dunkbewegige ufgnoo.

Noch dr Züügig dräit d Frau der Fötus in dr Gebärmueter us, bis s Chind schliesslig noch nüün solare Möönet bzw. zöö Lunarmöönet uf d Wält chunnt. In de Milchdrüese vo de wiiblige Brüscht, wo zu de sekundääre Gschlächtsmerkmol ghööre, wird noch ere Geburt Muetermilch bildet. Mit deere süügt d Mueter s Nöigeborene, bis es anderi Naarig cha zue sich nää.

Näbe de underschidlige Furtpflanzigsorgan git s tendenziell non e baar körperligi Underschiid zwüsche Manne und Fraue. So underschäidet sich zum Bischbil dr wiibligi Chnochebau e bitz, bsunders vom Becki und vom Schäädel, au dr Muskleufbau isch mäischtens anders. Dr Körper vo dr Frau isch im algemeine weniger muskulös as dä vom Maa; während bi Fraue s Musklegwääb durchschnittlig öbbe 23 Brozänt vom Körpergwicht usmacht, si s bi Manne öbbe 40 Brozänt.

Was as «tüpisch wiiblig» aagluegt wird, hängt vo dr Erziejig und Bräägig ab. Alli Fraue häi au sogenannti «tüpisch männligi» Äigeschafte – und umkeert.

Es wärde e chli mee männligi Chinder geboore as wiibligi – s Verheltnis lit bi öbbe 105 zu 100 –, aber e Meerhäit vo de Erwaggsene si Fraue. Das lit doo draa, ass Manne in alle Altersstuefe e chlin e hööcheri Stärbligkäit häi – bsunders im hööchere Alter und wäge Umfäll i de jüngere Joore. Fraue häi us underschidlige Gründ e Läbenserwartig, wo öbbe fümf Joor hööcher isch as die vo de Manne. D Gründ für das si zum Däil daatsächligi gschlächtligi Underschiid, zum Däil die underschidlige gsellschaftlige Rolle und Läbenswiis.

Es git Lüüt, wo Indizie derfür wänd gfunde ha, ass in dr Urgschicht d Fraue – gegenüber de Manne – mee Aasehe gha oder sä vilecht sogar dominiert hätte. Es wird speukliert, ass für die früeje Grubbe vo de Jeeger und Sammler-Gselschafte wiibligi Mitgliider ökonomisch mögligerwiis wichdiger gsi sii chönte, wil iiri Erdrääg as Sammlere sicherer gsi wäre as d Erfolg vo de Jeeger, wo stark vom Jagdglück abghanget isch. Me dänkt, ass d Fraue Wildgmües und Frücht gsammlet, Ässe baraat gmacht, s Füür ghüetet, sich um d Vorrööt gsorgt, Hütte baut, Buschi gstillt und d Chliichinder ufzooge und de Mäitli iir Wüsse middäilt häi. D Fraue häi im Netzwärk vo der Grubbe e wichtegi Rolle gspiilt. Au dass si Chinder uf d Wält brocht häi und eso d Reprodukzion i dr Grubbe gsicheret häi, het sä wärtvoll gmacht. Drzue isch choo, ass mä immer gwüsst het, wär d Mueter vom ene Chind isch, was mä vom Vater nid unbedingt het chönne sääge, und das hät uf d Rolle vo dr Frau innerhalb vo dr Grubbe chönne en Iifluss ha. Um das Myschterium vo der Fääigkäit, Läbe z schänke, si au früeni Kult und Elimänt vo de Religione entstande, wo d Fraue und hauptsächlig wiibligi Gotthäite vereert worde si. Das het zu der These gfüert, ass es in uralte Kulture e Matriarchat gee häig, was men aber chuum cha bewyse.

Das alles het sich vilicht zugunschte vo de Manne afo ändere, wo die «Neolithischi Revoluzion» s Lääbe vo de Mensche het afo beiiflusse und d Lüüt sässhaft worde sii. Dr Iifluss vo de Manne het zuegnoo und isch bis hüte dominant bliibe.

In vilne Kulture git s e meer oder weniger usbrägti gschlächtligi Arbetsdäilig. In e Hufe dradizionelle Gsellschafte usserhalb vom weschtlige Kulturkreis häi d Fraue im Allgemäine ender reproduktivi und d Manne broduktivi Ufgoobe. Zu de reproduktive Ufgoobe ghööre d Erziehig und d Betreujig vo Chinder, s Pflääge vo chranke und alte Mensche, s Bsorge vo teil Läbensmiddel, s Ässemache, s Wäsche usw. Die Arbetsdäilig isch seer alt und het in de vergangene Joorduusig drzue gfüert, ass Fraue mee und mee – zerscht wirtschaftlig und denn gsellschaftlig – vo de Manne abhängig worde si und sich deene irne Vorstellige häi müesse underordne. No vor hundert Joor häi in alle öiropäische Länder nume d Manne as juristisch handligsfähig gulte, e unverhürooteti Frau het e Vormund brucht. In e Hufe Länder usserhalb vo Europa isch das hüte no soo.
Dur d Frauebeweegig und d Emanzipation vo de Fraue, wo si usglööst het, het mä in dr westlige Wält die dradizionelle patriarchal strukturierte Gschlächterrolle afo in Froog stelle. Hüte stöön de Fraue jedi Bruefsusbildig offe und in de mäiste Länder si si de Manne juristisch gliichgstellt. Z Dütschland git s e baar Gsetz (z. B. Abs. 2 Satz 8 SGB VI, BGG, BGleiG), wo d Fraue bevorzuuge, für zum d Gliichberächtigung vo Fraue und Manne z fördere.

So häi sich e Hufe objektivi Indikatore für d Lääbenskwalitet vo de Fraue verbesseret, aber in de USA sige d Fraue noch Umfrooge sit de 1970er Joor mee und mee unzfriide im Vergliich zu de Manne.

Im aktuelle Arbetsmäärt in Weschtöiropa git s ee gschlächtsspezifischi Segregation, und in reproduktive und Dienstläistigsbrüef drifft mä überdurchschnittlig vili Fraue aa: das sind öppe d Erziehigs- und Usbildigsbrüef, d Pfläägerbrüef, der Verchauf und die kaufmännischi Prüef. Au innerhalb vo frauetüpische Bruefsfälder gseet mä e gschlächtligi Segregation, so dass mä Fraue im Durchschnitt z weenig in Führigsposizione findet, wenn mä s uf d Grundgsamthäit im undersuechte Bruefsfäld beziet. Es chunnt drzue, ass drotz intensive bolitische Bemüeige in Bruefsfälder wie zum Bischbil der Chrankepflääg oder im Understuefeunderricht s Loonnivoo diefer isch as in de Bruefsfälder, wo überdurchschnittlig vili Manne schaffe wie zum Bischbil uf em Bau oder in dr Broduktion. Mä begründet die underschiidligi Vergüetig däilwiis drmit, ass Manne vilmol gföörligeri oder gsundhäitsschädligi Brüef häi, und dorum e Gfoorezuelaag überchömme. Fraue häi z Dütschland nume e Drittel sovil döödligi Bruefsumfäll und au bim Schaffe dähäim häi Fraue weniger Umfäll mit döödligem Usgang.

In vile Kultuure chönne Fraue nit Soldate wärde. In e Hufe Länder git s d Wehrpflicht nume für Manne, wäärend Fraue freiwillig chönne Soldatinne wärde. Hüte git s wältwit dütlig weeniger wiibligi as männligi Soldaate.

In Gsellschafte oder Grubbe, wo dr Status von ere Frau zum Däil über iiri Schöönhäit definiert isch, cha s zum ene regelrächte «Schöönhäitswaan» choo, und dä cha sogar pathologischi Usmääss aanee wie zum Bischbil Ässstöörige. In alle Kultuure het dr soziali Status vom Maa für Fraue e hööcheri Bedütig as umkehrt. Dr Verhaltensforscher Karl Grammer reedet drvo, ass Attraktivität für Status verchauft wurd.

I der Kunscht und psunders i der Literaturgschicht findet me sid em Altertum Fraue, wo eigeständigi Wärch gschribe händ.
S Symbol für e Frau isch ♀ – s "Venussymbol", d Farb derfür isch Root.

Wiibligi Buschi bringt mä sit em Aafang vom 20. Joorhundert in westlige Kultuure vilmol mit dr Farb rosa in Verbindig, im Gegesatz zu blau für männligi Buschi.




</doc>
<doc id="35840" url="https://als.wikipedia.org/wiki?curid=35840" title="Frau (Begriffsklärung)">
Frau (Begriffsklärung)

Frau stoht für

Frau isch dr Familienaame vo


</doc>
<doc id="35841" url="https://als.wikipedia.org/wiki?curid=35841" title="Darmstadt">
Darmstadt

Darmstadt isch e chraisfreji Stadt im Side vu Hesse, Verwaltigssitz vum Regierigsbezirk Darmstadt un vum Landchrais Darmstadt-Dieburg. D Stadt ghert zum Rhy-Main-Biet un bildet ais vu dr zeh Oberzäntre vum Land Hesse.
Darmstadt isch no Frankfurt am Main, Wiesbaden un Kassel di viertgrescht Stadt vum Land Hesse. Di negschtglägene greßere Stedt sin Frankfurt am Main, rund 30 km nerdli, Wiesbaden un Mainz, rund 40 km nordweschtli, Mannem, rund 45 km un Haidelbärg rund 55 km sidlig.

Ihri Bedytig as "Wisseschaftsstadt" – dää Titel isch ere 1997 vum Hessische Inneminischterium verlähnt wore – verdankt si dr 1877 grindete Tächnische Universitet un dr boode Hochschuele (h_da), EHD) mit insgsamt rund 35.700 Studänte, un au dr iber 30 wytere Forschigsyyrichtige un Inschtitut, dodrunter s "Helmholtzzäntrum fir Schwärioneforschig", s "Europäisch Ruumflugkontrollzäntrum" (ESOC), di "Europäisch Organisation fir d Nutzig vu meteorologische Satellite" (EUMETSAT) un drei Inschtitut vu dr "Fraunhofergsellschaft". Derzue chemme großi Firmine un Yyrichtige vu dr Kommunikations- un IT-Branche, wu aagwändti Forschig un Entwicklig bedryybe.

Dr Ruef vu Darmstadt as "Zäntrum vum Jugedstil" goht uf di anne 1899 vum Großherzog Ernst Ludwig yygrichtet Chinschtlerkoloni uf dr "Mathildenhöhe" zruk.

Z Darmstadt dräffe vier naturryymligi Ainhaite ufenander: Dr Weschte vum Stadtbiet lyt in dr Oberrhynische Diefebeni. Dodra schließt sich im sidlige Stadtbiet no Oschte zues dr schmal Saum vu dr Bärgstroß aa, wu do ihre Aafang he tun bis uf Haidelbärg goht. Dr Sidoschte vum Stadtbiet zellt bis uugfehr zue dr Mathildenhöhe zum Vordere Odewald. Dr Nordoschte vu Darmstadt dergege zellt zum Naturruum "Messeler Higelland". Dur d Stadt fließe unter anderem dr Darmbach un im sidlige Stadtdail Ewwerscht d Modau.

Darmstadt gränzt im Norde an dr Landchrais Offenbach un im Oschte, Side un Weschte an dr Landchrais Darmstadt-Dieburg. D Nochbergmaine sin (vu Norde im Uhrzaigersinn) Egelsbach, d Stedt Langen un Dreieich (alli drei Landchrais Offenbach), d Gmaine Messel, Groß-Zimmern un Roßdorf, d Stadt Ober-Ramstadt, d Gmaine Mühltal un Seeheim-Jugenheim, d Stedt Pfungstadt, Griesheim un Weiterstadt, un d Gmai Erzhausen (alli Landchrais Darmstadt-Dieburg).

S Stadtbiet vu Darmstadt isch in nyn Stadtdail glideret. Us statistische Grind sin si in "Statistischi Bezirk" unterdailt, wu mit Nummere versääne sin. Vu dr insgsamt nyn Stadtdail zelle fimf zue dr Innestadt (Bezirk 100 bis 500) un vier zue drn Ussebezirk (Bezirk 600 bis 900). Im Ainzelne git s die Stadtdail:

¹ 
² .

Darmstadt (sidhess. "Damschtat", ['damʃtat]) isch zum erschte Mol gnännt wore anne 1013 as "Darmundestat" (1234: "Darmestat", 1330: "Darmbstatt").

Arheilgen (sidhess. "Orhelje", ['ɔːʀhɛljə]) anne 836 as Araheiligon (1225: "Arheilgen", 1470: "Airhelligen", 1470: "Airhelligen", 1722: "Arhellgen")

Bessungen (sidhess. "Bessunge", ['besuŋə]) anne 1002 as "Bezcingon" (1640: "Bessingen", 1701: "Beßungen")

Eberstadt (sidhess. "Ewwerscht", ['ɛvɝʃt]) anne 782 as "Eberstat".

Wixhausen (sidhess. "Wixhause", [viks 'hausə]) anne 1225 as "de Wicheshusen" (1286: "Wickershusen", 1451 "Wixhusen")

Dr Stadtdail Kranichstein (sidhess. "Kronischschtoo", ['krɔniʅʃtɔː]) isch im Johr 1968 grindet wore. Dr Name erschynt zum erschte Mol fir s Jagdschloss Kranichstein anne 1577 as "Cranichstein".

Darmstadt isch ab 1567 d Hauptstadt vu dr Landgrafschaft Hessen-Darmstadt bzw. ab 1806 vum Großherzogtum un ab 1918 vum Volksstaat Hessen gsii. 1946, wu s hittig Land grindet wore isch, isch di hessisch Hauptstadtwird aber an Wiesbaden iberegange.








</doc>
<doc id="35843" url="https://als.wikipedia.org/wiki?curid=35843" title="Louis Jacques Mandé Daguerre">
Louis Jacques Mandé Daguerre

Dä Louis Jacques Mandé Daguerre (* 18. Novämbär 1787 z Cormeilles-en-Parisis; † 10. Juli 1851 z Bry-sur-Marne) esch än französischä Moler ond Erfender vom erschtä Verfahrä für Fotinä wo mär denn het chönä chaufä, dä Daguerreotypie.

Dä Louis Daguerre esch us äifache Verhältnis. Er esch 1787 z Cormeilles-en-Parisis geborä wordä ond z Orléans ufgwachsä. Sin Vater esch Grechtsschriiber z Orléans gsi. Dä Daguerre het d' Volksschuäl gmacht ond esch id Bruäfslehr bimenä Archidekt gangä. Spöter het er emmär liäber zeichnäd ond gmoläd, won er bi sinerä Arbed besondärs guäti Panoramäbelder erschaffä het. Met sim Könnä het er voralläm vo dä Theater sini Ufträg öbercho. Wel er sech als Moler no witärentwicklä het müessä, het er den no bim bekanntä Bühnäbeldmoler Eugéne Marie Degott a dä Pariser Oper glehrt. Er hät sech denn abär liäbär als Opernstatist, Tänzer, Akrobat ond Seilkönstler versuecht usäzhebä statt als Dekorationsmoler.

Zämme met em Maler Charles Marie Bouton gründät er im Juli 1822 i dä Rue Sanson z Paris än Diorama. För diä erstunlich plastischä Diorama-Belder het dä Daguerre als technischs Helfsmettel än Camera obscura brucht. Au scho während dä Dioramaziet 1824 het er denn versuächt en Fixiärig vomenä Beld dor liächtempfendlichi Stoff heräzbrengä, denn abär no ohni Erfolg. Im Johr 1826 het er den s' erscht Mol met äm wohlhabändä Joseph Nicéphore Nièpce, wo au scho sit 1814 deför ähnlichi Versuäch agordnet hät, zämetroffä.
1829 händ diä zwe dänn zäme än Vertrag gschlosse zom ehri Interässä a d' Erfendigä metänand z' reglä. Bedi händ den abär i ehräm Labor selbär Chemischi Verfahrä usprobiärt ond im anderä denn abär per Briefkontakt brechtät, was sii usprobiärt hend ond wiä chemischi Substanzä reagiärt händ. Joseph Nicéphore Nièpce, wo 1833 gstorbä esch, het jedoch niä d' Fertigstellig vom Verfahrä erläbt. Dä Daguerre het denn met em Isidore Nièpce 1805–1868 sim Sohn witer gmacht. Dor än Zuäfall entdeckt er den das gsuächti Verfahrä. Diä ältesti no erhalteni Daguerreotypie vo dä Welt stammt us em Johr 1837.
Dä Daguerre het jedoch abär sini Methodä erscht 1839 selbär för gäignet gfondä.
Diä nach ehm „Daguerreotypien“ benänntä Belder send scho Positivi Abzög gsi. Fascht glichzietig het au dä Engländer William Fox Talbot sis Talbotypie Negativ/Positiv- Verfahrä entweckläd gha.

Sini Resultat send denn dor d' Vermettlig vom Physikär, Astronom ond Politikär François Arago (1786–1853) am 7. Januar 1839 i dä französischä "Akademie der Wissenschaften" vorgstellt ond am 19. August 1839 offiziell veröffäntlicht wordä. Uf d' Empfählig vom Aragos he, het im Daguerres sis Verfahrä diä französischä Regiärig kauft, ond denn als grossi Errungäschaft vo dä "Grande Nation" a dä ganzä Wält witergschänkt. Dä Daguerre het för sini Leischtigä än läbeslangi Ränte vo 6000 Franc öbercho, dä Isidor Nièpce än Ränte vo 4000 Franc. Dä Louis Daguerre sterbt 1851 vermuätlich amenä „Pulsadergeschwulst“ (Aneurysma). Das fotografischä Verfahrä esch bis öpä 1860 angwändet wordä, bis äs vomenä anderä günstigerärä fotografischä Verfahrä abglöst worde esch.

Dä Louis Daguerre esch au uf äm Eiffältorm verewigt. Am 31. Mai 1842 esch er als bsonderi Uszäichnig au i dä preußischi Ordä, Pour le Mérite für Wissenschaften und Künste, als usländischs Metgled ufgno worde.

Dä Daguerre het sämtlichi Ufzäichnigä för d' Herstellig vo Daguerrotypien met sammt dä Kamära sehr detailliert i sine Buächer "„Historique et description des procédés du Daguerréotype et du Diorama, par Daguerre, Peintre, inventeur du Diorama, officier de la Légion-d'Honneur, membre de plusieurs Académies etc.“" veröffäntlicht. Äs wesch Ändi August 1839 bi Susse Frères erschenä ond scho wenigi Tag spöter au vo dä Metzler'schen Buchhandlung in Stuttgart inerä düütschä Uflag druckt gsi.

Äs Porträt vom François Jules Collignon (1787–1846), äm Bruäder vo dä Madame Daguerre, us em Johr 1843, esch äis vo drü no erhaltenä Fotinä vom Daguerre, andäri Daguerreotypien send höt i dä Museen, wie im amerikaischä George Eastman House Museum, usgstellt.





</doc>
<doc id="35846" url="https://als.wikipedia.org/wiki?curid=35846" title="Chromosom">
Chromosom

Chromosoome (vo griechisch χρῶμα "chrōma" ‚Farb‘ und "sōma" ‚Körper‘; also wörtlig «Farbkörper») si biologischi Struktuure, wo Gen und eso Erbinformazioone enthalte. Si bestöön us DNA, wo mit vile Protein verpackt isch. Die Mischig us DNA und Protein bezäichnet mä au as Chromatin.

Chromosoome chömme in de Zällkärn vo de Zälle vo Öikariote (Läbewääse "mit" Zällkärn) voor. Zu deene ghööre alli Dier, Pflanze und Bilz.
Prokariote (Läbewääse "ohni" Zällkärn), also Bakterie und Archaeä, häi käini Chromosoome im klassische Sinn, sondern äi oder mehreri DNA-Moleküül, wo mäistens zirkulär si und wo mä mänggisch as „Bakteriechromosoom“ bezäichnet, au wenn si mit de öikaryotische Chromosoome nit vil z due häi. Fast alli Gen vo de Öikaryote lige uf de Chromosoom. E baar si uf DNA in de Mitochondrie und bi Pflanze au in de Chloroplaste. In de Mitochondrie und Chloroplaste vo de Öikaryote isch d DNA au ringförmig, ähnlig wie s Bakteriechromosoom.

Ass d Chromosoome en X-äänligi Form häi, wie mä s in de mäiste Darstellige gseet, git s nume wääred eme churze Abschnitt wäärend dr Zällkärndäilig (Mitose), nämlig in dr Metaphase. In däm kondensierte Zuestand cha mä d Chromosoome im Liechtmikroskop ohni bsundrigi Aafärbig erkenne. Zwüsche Kärndäilige, in dr Interphase, existiere Chromosoome im Zällkärn in eme «entspannte», dekondensierte Zuestand. Nume in däm dekondensierte Zuestand cha d DNA abglääse und dupliziert wärde. Au in dr Interphase nimmt jedes Chromosoom im Zällkärn en abgränzte Beriich ii, e Chromosoometerritorium.




</doc>
<doc id="35848" url="https://als.wikipedia.org/wiki?curid=35848" title="Sexualdimorphismus">
Sexualdimorphismus

As Sexualdimorphismus (" lat. sexus" = Geschlecht, "altgr. δι di" = zwei, "μορφη morphe" = Gestalt) oder Gschlächtsdimorphismus bezeichnet mä Underschiid im Erschiinigsbild vo männlige und wiiblige Individue vo dr gliiche Art, wo sich nit uf d Gschlächtsorgaan sälber bezien. Dä Sexualdimorphismus cha bi verschidnige Körpermerkmol ufdräte. Sexualdimorphisme si im Gegesatz zu Gschlächtsmerkmol druf beschränkt, wie d Lääbewääse usgseen.




</doc>
<doc id="35849" url="https://als.wikipedia.org/wiki?curid=35849" title="Geschlechtschromosom">
Geschlechtschromosom

As Gschlächtschromosoom oder Gonosoom (mänggisch au "Heterochromosoom", "Heterosoom" oder "Allosoom") bezäichnet mä Chromosoom, wo dr Karyotyp von ene s genetische Gschlächt vom ene Individuum bestimmt.

D Autosoome, das si Chromosoom, wo s Gschlächt nid beiiflusse, git s in diploide Zälle as Bäärli vo Chromosoome, wo fast idäntisch, d. h. homolog si. In äim vo de Gschlächter si aber d Gschlächtschromosoome käi homologs Bäärli, sondern si underschäide sich dütlig in ihrem Inhalt und hüfig au in ihrer Gröössi. S menschlige Y-Chromosoom zum Bischbil isch dütlig chliiner as s X-Chromosoom, bim Wiisse Liechtnäägeli isch aber s Y-Chromosoom dütlig gröösser.

Wenn s Gschlächt chromosomal bestimmt wird, wird s noch de Mendelsche Regle vererbt. Die Form vo dr Gschlächtsbestimmig isch im Lauf vo dr Evoluzioon bi verschidnige Artegrubbe unabhängig vonenander entstande und chunnt zum Bischbil bi Süüger, Vögel und e baar Insekte, aber au in Gfäässpflanze voor. Bi andere Arte wird s Gschlächt hingeege dur Umwältbedingige festgläit, z. B. dur d Tämpratur bi dr Embryonalentwicklig.

Mä underschäidet bi Gschlächtschromosoom verschidnigi System: s XX/XY-System (bi Süüger und eso bim Mensch, gwüsse Insekte-, Reptilie-, Amfibie-, Fisch- und Pflanzearte), s ZW/ZZ-System (bi Vöögel, de mäiste Schlange, e baar Fisch- und Insektearte) und s XX/X0-System (z. B. bi Nematode).


</doc>
<doc id="35852" url="https://als.wikipedia.org/wiki?curid=35852" title="Genitales Geschlecht">
Genitales Geschlecht

S genitale Gschlächt vom ene Mensch wird dur die üssere Gschlächtsmerkmol bestimmt: Penis und Skrotum bi männlige bzw. Labie und Klitoris bi wiiblige Persone.

S genitale Gschlächt und s genetische (chromosomale) Gschlächt si im Allgemäine s gliiche, aber nid immer. So git s zum Bischbil Individue mit eme XY-Karyotyp, d. h. si si genetisch männlig, aber wil si e Defekt uf em churzen Arm vom Y-Chromosoom in dr SRY "(Sex determining region of Y)", dr Region wo s Gschlächt bestimmt, häi, ghööre si zum wiiblige Phänotyp, und mä reedet denn vo XY-Fraue.
S genitale Gschlächt cha au vom gonadale oder hormonale Gschlächt abwiiche. Lueg Intersexualität.

Au isch s mööglig, ass s genitale Gschlächt andersch isch as s Identidäätsgschlächt vom ene Mensch, won e psychologische Begriff isch für s Gschlächt, won e Individuum s Gfüül het, ass er drzue ghööri. Au s soziale Gschlächt, also d Gschlächtsrolle, won e Mensch drmit läbt, isch vom genitale prinzipiell unabhängig. 


</doc>
<doc id="35853" url="https://als.wikipedia.org/wiki?curid=35853" title="Zygote">
Zygote

E Zygote isch e diploidi Zälle, wo dur d Verschmelzig vo zwäi haploide Gschlächtszälle (Gamete) entstoot – mäistens us ere wiiblige Äizälle und eme männlige Spermium. Die Verschmelzig findet bim Mensch normalerwiis in dr "Tuba uterina", em Äiläiter, statt.

Bi däm Vorgang, wo mä as Befruchdig bezäichnet, verschmelze zerst die bäide Membraane (Plasmogamii) und denn au d Zällkärn vo de bäide Gschlächtszälle (Karyogamii). Em ganze Verschmelzigsvorgang säit mä Süngamii. Sobald d Soomezälle in d Äizälle iidrunge isch, findet d Rindereaktion statt. Bi deere schäidet d Äizälle e Substanz us, wo s für anderi Soomezälle ummöglig macht, in d Äizälle iizdringe. Bi Meerzäller entstöön us dr Zygote dur vilfachi Mitose (Kärndäilig) meerzelligi Organisme.



</doc>
<doc id="35859" url="https://als.wikipedia.org/wiki?curid=35859" title="Schamlippe">
Schamlippe

D Schamlippe (lat. "Labium pudendum", vo "labium" „Lippe“ und "pudendum" „Scham“) si bi de Süüger Däil vo de üssere wiiblige Gschlächtsorgan, wo as Gsamthäit as Vulva bezäichnet wärde.

Bim Mensch und de andere Primaate chömme si in zwäi Bäärli vor und mä underschäidet d "Labia majora pudendi" (groossi Schamlippe) und d "Labia minora pudendi" (chliini Schamlippe). Bi de andere Süüger git s nume äi Bäärli Schamlippe ("Labia pudendi" oder "Labia vulvae"), wo de chliine Schamlippe bi de Primaate entspräche.

Die groosse Schamlippe (lat. "Labia majora pudendi") gönge vom Venushügel "(Mons Pubis)" bis zum Damm. Si decke d Klitoris, d Harnröhreöffnig und dr Schäideiigang und schütze die esoo. In de groosse Schamlippe git s Bolster us Fettgwäb und d Hut ussedraa isch pigmentierti Fälderhut. Im natüürlige Zuestand waggse bi erwaggsene Fraue uf eme Däil von ene Schamhoor. Bäidi groossi Schamlippe bilde d Schamspalte ("Rima pudendi"), d Stell wo si oobe zämmechömme wird as "Commissura labiorum anterior" bezäichnet, wo si hinde und unde zämmechömme as "Commissura labiorum posterior".

Bi de Süüger wo nit Primaate si und wo nume äi Bäärli vo Schamlippe hai, entspräche d "Labia pudendi" (Syn. "Labia vulvae") de chliine Schamlippe vom Mensch und si bilde dr oberi und underi Schamwinkel ("Commissura labiorum dorsalis" und "ventralis") und d Schamspalte.

Die chliine Schamlippe ("Labia minora pudendi") si uf bäide Site vom Schäidevorhoof und gönge bis zur Klitoris (Kitzler). Si si dünni, fettfreiji Hutfalte us meerschichtigem Plattenepithel, wo an dr Ussesite stark pigmentiert si. D Innesite si wenig pigmentiert, umverhornt und enthalte Dalgdrüese. Die chliine Schamlippe häi vorne je zwäi Falte, und die bäide vordere Falte veräinige sich zur Klitorisvorhut ("Präputium clitoridis"). Die bäide hindere Falte gönge as Kitzlerzügel ("Frenulum clitoridis") bis zur Klitoris.

Bi de mäiste Süüger isch d Vorhut vo dr Klitoris mit deeren iirer Äichle ("Glans clitoridis") verwaggse, bi Ross und Hünd het s um s Präputium clitoridis e Grüebli ("Fossa clitoridis"), wo d Klirorisäichle din lit.

Normalerwiis verdecke bi de mäiste Fraue die üssere Schamlippe die innere. Mä cha die also nume gsee, wenn d Bäi offe si oder die üssere Schamlippe gspräizt wärde. Es git in Bezuug uf iiri Gröössi und Usbräägig e gwüssi Varianz, und bim e Däil vo de Fraue cha mä die innere Schamlippe au bin ere gwöönlige Körperhaltig gsee. Die statistischi Verdäilig isch allerdings stark rächtsschief, das häisst, ass bi de mäiste Fraue die innere Schamlippe ehnder weenig usbrägt si. Dr Sexualforscher Robert L. Dickinson het 2981 Fraue undersuecht und het Lengene vo null bis säggs Santimeter gfunde. Bi de mäiste Fraue (87,7 %) si si weeniger as zwäi Santimeter lang gsi.

D Pigmentierig vo de innere Schamlippe isch im Allgemäine dünkler als die vo dr Hut drumume. In ere chliine Studie isch das bi 41 vo 50 undersuechte Fraue eso gsi.

Wenn die innere Schamlippe seer usbrägt si, reedet mä von ere Hüpertrofii vo de Labia minora. D Gröössi vo de Schamlippe, vo wo a mä von ere Hüpertrofii reedet, isch in dr Litratur je noch Autor verschiide. Es git soonigi, wo s Kriterium drfür e Lengi vo 4 cm isch. Anderi näme für das s Verheltnis zwüsche de innere und de üssere Schamlippe: wenn die innere Schamlippe uuseluege, handli s sich um e Hüpertrofii, wenn d Lengi gröösser isch as 3 cm sig s e starki Hüpertrofii. Bin ere Hüpertrofii betrachdet mä en Operazioon as medizinisch grächtfertigt, aber e Notwändikäit drfür git s nume, wenn die betroffeni Frau sich nid guet füült drwäge oder iigschränkt isch.

In vilen Kulturkräis isch s verbräitet ass d Fraue iiri Schamhoor loos wärde und sit e baar Joor isch das au im westlige Kultuurkräis normaal, bsunders bi jüngere Fraue. 
Piirsings im Beriich vo de Schamlippe si sältener, aber au die wie anderi Piirsings wärde immer beliebter.

Was sich d Lüt vorstelle, was für e Usbräägig vo de Schamlippe, bsunders vo de chliine, schöön sig, isch andersch vo Kulturkräis zu Kulturkräis. In e Hufe Kulture macht mä dorum chirurgischi Iigriff, für zum d Form und Gröössi vo de Schamlippe verändere. 

In vile afrikanische Länder, bsunders in deene wo islamisch brägt si, macht mä e Beschniidig vo de wiiblige Genitalie. Drbii wärde die üssere Genitalie je noch Gegend in underschiidlige Graad beschnitte; au d Schamlippe duet mä däilwiis oder vollständig abschniide. Mänggisch vernääit mä denn au no d Schamspalte, für zum verhindere ass d Vagina penetriert wurd. E medizinischi Indikatzoon drfür git s nid. Dr Grund wo d Lüt aagäbe, isch vilmol religiös, goot aber bis in die vorislamischi Zit zrugg. Hüfig git s noch deene Operatione medizinischi Brobleem, wil d Bedingige vilmol unhügienisch si und sich d Wunde infiziere und das cha sogar mänggisch zum Dood füere.

Bi innere Schamlippe, wo übergrooss si oder wo e Frau dänkt, dänkt ass si z grooss sige, macht mä mäbggisch en operative Iigriff, e sogenannti Labioplastik. Si wird zwar in sältene Fäll au us medizinischer Notwändikeit braktiziert, mäistens aber macht mä sä us esthetische Gründ.

Mä verzellt vo de Fraue vo de Khoikhoi, ass si ungwöönlig groossi inneri Schamlippe gha häige, wo dütlig zwüsche de üssere Schamlippe uusegluegt haige. In dr ethnologische Litratur vom spoote 19. bezieigswiis früeje 20. Joorhundert isch das au abwärtend as „Hottetotteschurz“ bezäichnet worde. D Neutralitet vo de Kwelle isch frooglig, wil e Hufe Studie us sällere Zit vo rassistische Vorurdäil brägt si und mä cha nid usschliesse, ass Brüüch, wo s daatsächlig gee het, überdriibe oder verzert worde si. 

In e baar afrikanische Länder braktiziert mä bis in d Gegewart e Deenig vo de Schamlippe. Vom Aafang vo dr dr Pubertät aa ziet und deent mä die innere Schamlippe die ganzi Zit, so dass si grösser wärde und em gsellschaftlige Schöönhäitsideal entspräche. Mänggisch bruch mä drzue no Pflanzenextrakt, zum Bischbil vo dr Koloquinte oder dr Bidens pilosa. Die Vergröösserig vo de Schamlippe isch im Allgemäine uf bestimmti Ethnie in ere Region beschränkt.


</doc>
<doc id="35860" url="https://als.wikipedia.org/wiki?curid=35860" title="Weingarten (Baden)">
Weingarten (Baden)

Wiigarte (Bade) (südfränkisch "Wengerde", amtlich "Weingarten (Baden)") isch e Gmeind z Bade-Württebärg. Si ligt im Landchreis Karlsrue-Land und het öppe 10'000 Iiwohner.

Wiigarte ligt am Übergang vo de Rhiiebeni zum Kraichgau ziemlich genau in de Mitti zwüsche Kallsrue und Bruchsal. D Südhäng vom Kraichgau werde vo allem für de Wiibau bruucht, in de Ebeni werde vor allem Getreide und anderi Fäldfrücht aabaut. Zu Wiigarte ghöre unter anderem d Sidlig Sallebusch und de Ortsteil Waldbrücke mit öppe 1000 Iiwohner.

Uf de Markig vo Wiigarte het me Siidligsrescht us de Römerziit gfunde und au us de Ziit vo de Merowinger. D Ursprüng vom Dorf liget in eme Hof vom Chloschter Wisseburg, wo aber sin Bsitz z Wiigarte durch de „Salisch Chileraub“ im Johr 985 verlore het. Im Johr 1504 het de Herzog Ulrich vo Württebärg s Dorf zerschtört. Nach em Widerufbau isch es en wichtige Marktort worde. Damit de Ort besser vor Aagriff im Kriegsfall het könne gschützt werde, het me im 1589 de Wartturm bauet. Wiigarte, wo zu de Kurpfalz ghört het, isch an de wichtige Handelswäg uf Frankfurt, Nürnbärg, Augschburg und Basel gläge. Bi de Uflösig vo de alte Kurpfalz isch Wiigarte an s Großherzogtum Bade cho.

Weingarten (Baden) ghert zue kainere Verwaltigsgmaischaft.

Dr Burgermaischter vu Weingarten (Baden) isch dr Eric Bänziger.

Ergebnis vu dr Landdagswahle syt 2006: 

Dr Dialäkt vu Weingarten (Baden) ghert zum Sidfränkisch



</doc>
<doc id="35864" url="https://als.wikipedia.org/wiki?curid=35864" title="Balgach">
Balgach

Balge isch e politischi Gmaind im Waalkrais Rintl vom Kanton San Galle. D Gmaind hät zwo Ortstail, nämmli Balge und Heerbrugg.

Wämmer vo Sammagreata uf Altstetta fahrt, so merkt ma vo luter Hüüser kumm, wo Balge aafangt oder ufhöört. Fahrt ma vom Rhii här dor s Riet uf Balge zua, so kunnt ma ana paar Sidliga (landwertschaftligi Betrieb) verbii. Chorz vor da Bahnlini häts nördlich vo da Rietschtrooss a Mehrzwäck- und a Sporthalla, a Hallabaad und o a Sportalaag im Fraia. Uf da Südsita isch d Induschtrii Wäga (Wegen). Di ander Induschtrii-Zoona ischt im Ortstail Heerbrugg, wo au d Laica schtoht. Oberhalb vom Doarf häts bis zum Wald ufi nomol landwertschaftlich gnutzts Gebiat, döt häts vil Räba.

Dä früeschti Beleg vom Ortsname findt ma 890/891, damols als 'Palgaa'.

D Befölkerig hät i früenere Johrhundert vorwigend vo da Landwertschaft gläbt. Ma hät Tier ghalta, g ackeret, am Hang Räba pfläagt und föra Winter im Waald gholzet. Wo geges Endi vom 18. Johrhundert d Schtickerei eri Hochblüeti ka hät, händ o z Balge viel Lüt davo künna provitiere. Hüt gits im Chligwärb und ir Induschtrii Arbet för d'Bewohner vo Balge. Viel aber gond usswärts gi schaffe.

Wia d Bevölkerig früener dänkt hät zaiget en Schpruch a da Fassade vom Huus a da Schtaigschtrooss 3; "D'redlichkeit wead wohl am längsta gäalta - nia wead sy abgnützt, ma brucht sy säalta - Wänt nöd wärchascht by Räaga - und by Sunnaschy - gits wäadar Törgga no Ribil - und ko Truba und ko Wy"

A gschichtsträchtigs Huus ischt s alti Rodhuus a dä Staigschtrooss, wo hüt s Ortsmuseum dinna ischt. As ischt uf da Lischta vo da Kulturgüater vo nazionaler Bedütig im Kanton San Galle.

Zmitzt i da Räba stoot oberhalb vom Dorf s Schloss Grüenestai (Grünenstein), uurschrünglich us em 13. Johrhundert, dä hütig Barockbou ischt 1871 baut wora.
Uf em Gmaindsgebiat send 22 Brünna, wo under da Kontrolla vom Wasserwaart vor Gmaind stond. Allai 17 dävo send im Dorfchärd oder i dä umligenda Quartier und send mit Kunschtwärch vo verschidna Künschtler verschönneret wora.




</doc>
<doc id="35871" url="https://als.wikipedia.org/wiki?curid=35871" title="Wahlkreis Rheintal">
Wahlkreis Rheintal

Da Waalkrais Rhintl ischt sit de nöja Kantonsverfassig vom 10. Juni 2001 e nöji Verwaltungseinhait vom Kanton Sanggale i da Schwiz.

Da Waalkrais beschtoht sit em 1. Januar 2003 us de früenere Bezirk Oberrhintl und Unterrhintl (ohni Taal). Offiziell gits kann Hoptort. S Kraisgricht isch z Altstetta, wo früener de Hoptort vom Bezirk Underrhintl gsi ischt.

Es ghörid hüt folgendi Gmainde däzue: 


</doc>
<doc id="35873" url="https://als.wikipedia.org/wiki?curid=35873" title="Georg Kreisler">
Georg Kreisler

Dr Georg Franz Kreisler (* 18. Juli 1922 z Wien; † 22. Novämber 2011 z Salzburg) isch e US-amerikanische Musiker, Kabarettischt, Komponischt, Satiriker un Schriftsteller eschtrychischer Härchumft gsii. Bekannt wore isch er vor allem in dr 1950er- un 1960er-Johr mit syne hintergrindige un makabre Chanson.

Dr Georg Kreisler isch as Suhn vum jidische Rächtsaawalt Siegfried Kreisler un syre Frau Hilda im Wiener Sanatorium Hera uf d Wält chuu. Wytlaifig verwandt gsii isch er mit em Violinvirtuose un Komponischte Fritz Kreisler. 
Är isch vu s Gymnasium Kandlgasse z Wien-Neubau gange un het Klavier, Gyyge un Musiktheori glehrt. Anne 1938 het er mit syne Eltere noch em „Aaschluss“ vu Eschtrych iber Genua un Marseille in d USA mieße emigriere, go dr Repressalien entgoh, wun ene no dr nationalsozialistische Rassegsetz droht hän.

Z Hollywood het e syy Vetter, dr erfolgrych Draihbuechautor Walter Reisch, finanziäll unterstitzt un em Kontakt zum Filmgschäft vermittlet. Dr Kreisler het e großi Zahl vu dytsch-jidische Exilante chänneglehrt, wu au versuecht ghaa hän im Filmgschäft unterzchuu, aber kai Änglisch gschwätzt hän. Mit 19 het er d d Philine ghyrote, d Dochter vum Kabarettischt un Komponischt Friedrich Hollaender, het sich aber bal widr vun ere drännt. Dr Arnold Schoenberg het versuecht en an dr University of California, Los Angeles unterzbringe, wun er abglähnt woren isch.

Dr Kreisler isch anne 1943 US-amerikanische Staatsburger un fir dr Zweet Wältchrieg diräkt zue dr US-Armee yyzoge wore. No dr Grunduusbildig isch er uf Ängland verlait wore un isch z Yeovil un z Devizes stationiert gsii, wun er mit Unterhaltigsveraastaltige fir Soldate, wun er zem Dail zämme mit em Marcel Prawy gschribe het, d D-Day-Druppe unterhalte het. As amerikanische Soldat isch au as Dolmetscher z Dytschland gsii, het dr Julius Streicher verhert un het dr Hermann Göring un dr Ernst Kaltenbrunner droffe.

No Chriegsändi het er z Hollywood bim Film gschafft, unter anderem mit em Charlie Chaplin. Dr Chaplin het em d Filmmusik fir "Monsieur Verdoux – Der Frauenmörder von Paris" vorbfiffe, wu dr Kreisler derno uf Notebapyr gschribe un zum Hanns Eisler brocht het, wu d Orcheschtrierig bsorgt het. Wänn im Film dr Chaplin am Klavier z sääne gsii isch, isch s dr Kreisler gsii, wu gspiilt ghaa het. Wel syy Erfolg insgsamt nume mäßig gsii isch, isch er uf New York zoge.

In syre Zyt in dr USA isch er as Unterhalter in Nachtclub ufdrätte un isch mit aigene uf Änglisch verfasste Lieder uf Tournee dur di Verainigte Staate gange. Drei dert 1947 ufgnummeni Schallblatte sin nit erschine, wel di Verantwortlige vu dr Produktionsfirma di dailwys morbide Lieder wie zem Byschpel "Please Shoot Your Husband'fir „unamerikanisch“ ghalte ghaa hän. Dass dr Kreisler mit syre vilfach zum Uusdruck brochte Kulturkritik vilmol wenig Erfolg ghaa het, het sich dur syni gsamt chinschtlerisch Laufbahn zoge. Är sälber het des as typischi Ignoranz vu dr Zytgnossen gegeniber em Satiriker gsää. Erscht anne 2005 sin di verlore glaubte Ufnahme vu 1947 as Byylag zue syre Biografi in Form vun ere CD uusechuu.

Wel er ghofft het, dass er z Europa mee Erfolg het, isch er anne 1955 zruck uf Wien gange un isch dert unter anderem mit em Hans Weigel, em Gerhard Bronner, em Peter Wehle un em Helmut Qualtinger zämmedroffe. In dr Marietta-Bar in dr Wiener Innestadt isch er s erscht Mol mit dytschsprachige Chanson ufdrätte un isch zytwys Mitglid vum „Namenlose Ensemble“ um dr Bronner, dr Wehle un dr Qualtinger wore. Är het aber d Erfahrig mieße mache, dass s Publikum vu Vorstellige wie "Taubenvergiften im Park" nit alliwyl begaischteret gsii isch.

Anne 1958 isch er uf Minche gange, wun er mit syre domolige Frau Topsy Küppers Chanson-Oobe gee het. 1976 isch er uf Berlin. Ab 1977 isch er mit syre spetere Läbesgfährti un spetere Frau Barbara Peters ufdrätte. Im Johr 1988 isch er uf Hof bi Salzburg zoge, het vu 1992 bis 2007 z Basel gläbnt un ab Mai 2007 wider z Salzburg. Dr Kreisler het zwee Sihn ghaa un e Dochter, Sandra, wu as Chansonsängeri un Sprächeri schafft. 

Syt 2001 isch dr Georg Kreisler nimi mit syne Lieder ufdrätte, statt däm het er Roman, Churzgschichte un Essay gschribe oder het komponiert. Derzue het er sich fir e aigeständigi Schwyz un gege ne EU- bzw. EWR-Byydritt engaschiert. Mit eme uffige Brief het er sich vor syym 75. Geburtsdag Gratulatione vum Staat Eschtrych verbätte, „weil sich die Republik Österreich in den über vierzig Jahren, seit ich nach Europa zurückgekehrt bin, noch nie um mich geschert hat.“ Syy Dochter Sandra Kreisler het druf hiigwise, s sei „in den letzten 60 Jahren noch nicht einmal jemand auf die Idee gekommen, dem Emigranten Kreisler ehrenhalber seine österreichische Staatsbürgerschaft zurückzugeben.“

Anne 2007 het d Berliner "Akademie der Künste" em Kreisle syy Vorlass ibernuu. Anne 2009 isch syy Autobiografi "Letzte Lieder" erschine.

Im Novämber 2011 isch dr Georg Kreisler im Alter vu 89 Johr z Salzburg gstorbe, no Aagobe vu syre Frau Barbara an dr „an dr Folge vun ere schwäre Infektion“.

Dr Kreisler het as Maischter gulte vu dr Sprache, dr Mimik un dr Geschtik. Syyni Lieder zaichne sich uus dur e hintergrindige, vimol schwarze Humor un e kompromisslosi Kritik an Gsellschaft un Bolitik.

Vil vu syne Lieder sin Klassiker: "Taubenvergiften im Park;" "Als der Zirkus in Flammen stand;" "Zwei alte Tanten tanzen Tango;" "Der Musikkritiker;" "Der General;" "Kapitalistenlied;" "Meine Freiheit, Deine Freiheit;" "Wir sind alle Terroristen" un e huffe andri, derzue au s „Ai-Frau-Musical“ "Heute Abend – Lola Blau".

Dr Georg Kreisler isch e iberuygte Anarchischt gsii, was au in e Dail Lieder zum Uusdruck chunnt, zem Byschpel in "Kapitalistenlied", "Meine Freiheit, Deine Freiheit", "Sie sind so mies", "Ihr wißt gar nichts", "Wir sind alle Terroristen" oder "Wenn alle das täten".











</doc>
<doc id="35876" url="https://als.wikipedia.org/wiki?curid=35876" title="Stanisław Lem">
Stanisław Lem

Dr Stanisław Herman Lem (; * 12. Septämber 1921 z Lemberg, dertemol Pole; † 27. Merz 2006 z Krakau) isch e polnische Philosoph, Essayischt un Science-Fiction-Autor gsii.

Dr Stanisław Lem isch as Suhn vun ere polnisch-jidische Arztfamilie uf d Wält chuu, syy Vater isch Hals-Nase-Ohre-Arzt gsii. Dr Stanislaw Lem het e bhieteti Chindhait gha un het vu 1940 bis 1941, noh dr Bsetzig vu Lemberg dur sowjetischi Druppe, Medizin an dr Universitet Lemberg studiert.

Dur dr Zweet Wältchrieg sin syni Studie unterbroche wore. Dr Lem, wu mit gfelschte Bapyrer syni jidisch Härchumft het chenne verhaimlige, het im Chrieg as Hilfsmechaniker un Schwaißer fir e dytschi Firma gschafft, wu Altmatrial uffgschafft het. Dr Lem isch e Mitglid gsii vum Widerstand gege di dytsch Bsatzigsmacht. Wu am Änd vum Chrieg Pole zum zwaite Mol vu dr Rote Armee eroberet un dur d Sowjetunion kontrolliert woren isch, het er wytergamcht mit syym Studium z Lemberg, het aber, wu syy Haimetstadt an d Sowjetunion gfallen isch, anne 1946 mieße uf Krakau zie.

An dr Jagiellone-Universitet z Krakau het er syy Medizinstudium zum dritte Mol wider ufgnuu. Do het er zwische 1948 und 1950 am "Konserwatorium Naukoznawcze" as Forschigsassischtänt gschafft bim Dr. Mieczysław Choynowski an Brobläm vu dr aagwändete Psychologi. Um die Zyt het in syre Freizyt er au aagfange mit Schrybe vu Gschichte. Anne 1948 isch syy erschte Roman "Szpital Przemienienia" (dt. "Die Irrungen des Dr. Stefan T.") entstande.

Dr Lem het s Zertifikat fir e abgschlosse Studium iberchuu, bim letschte Exame het er sich aber gwaigeret, Antworte im Sinn vum Lyssenkoismus z gee, wel er dää abglähnt het. D Briefer hän e wäge däm durgheie loo un är het nit as Militerarzt chenne schaffe.

Dr Lem het derno in dr Forschig gschafft un het sich allmee uf Schryybe verlait.

Anne 1951 isch syy erschte Roman "Astronauci" (dt. "Der Planet des Todes", au as "Die Astronauten" bekannt) vereffetligt wore. Syy erschtgschribene Roman "Der Mensch vom Mars" vu 1946 isch Buechform erscht 1989 erschine. Im Johr 1953 het er d Dr. Barbara Leśniak ghyrote, e Radiologi. 1982, wu z Pole s Chriegsrächt verhängt woren isch, het dr Stanisław Lem syy Haimetland verloo un het z Wescht-Berlin am Wisseschaftskolleg gschafft. Ai Johr speter isch er uf Wien gange. Dert het er "Der Flop" un "Fiasko" gschribe. Zruckgchehrt uf Pole isch er erscht anne 1988.

Dr Stanisław Lem isch Mitglid vum polnische Schriftstellerverband gsii, vum P.E.N.-Club un, syt 1972, vum Komitee "Polen 2000", wu unter dr Fäderefierig vu dr polnische Akademi vu dr Wisseschafte stoht. Syt 1994 isch er Mitglid vu dr PAU (Polska Akademia Umiejętnośc, "Polnischi Akademi vu dr Chänntnis") gsii.

Dur syyni utopische Wärch het sich dr Lem dr Ruef erworbe, ain vu dr greschte Schriftsteller in dr Gschicht vu dr Science-Fiction-Literatur z syy. Syyni Churzgschichte, Roman un Essay zaichne sich vor allem dur e große Ideeärychtum un fantasivolli sprochligi Neischepfige uus. D Kritik an dr Machbarkait un em Verstoh vu dr tächnische Entwicklig im Kontext vu philosophische Diskurs sin e zäntrale Bstanddail vu syyne Wärch.

Em Stanisław Lem syni Biecher sin bishär in 57 Sproche ibersetzt wore un hän e Uflag vu iber 45 Millione ghaa.

Am 27. Merz 2006 isch dr Lem noch ere lengere Chranket in ere Klinik z Krakau im Alter vu 84 Johr gstorbe. Syy Grab lyt uf em Salwator-Chilchhofe z Krakau.













</doc>
<doc id="35879" url="https://als.wikipedia.org/wiki?curid=35879" title="X-Chromosom">
X-Chromosom

X-Chromosoom isch e Bezäichnig für e Gschlächtschromosoom (Gonosoom). Bi Arte mit em XX/XY-System zur chromosomale Gschlächtsbestimmig häi d Wiibli zwäi X-Chromosoome, si si dorum in Bezuug uf d Gschlächtschromosoome homozygot. Männchli mit eme X- und eme Y-Chromosoom si hingeege hemizygot. S XX/XY-System isch in verschidige Diergrubbe unabhängig vonenander entwicklet worde. Es chunnt bi Süüger, e baar Insektenarte und e baar andere Diergrubbe vor. X-Chromosoome git s au bim XX/X0-System: Bim Fadewurm Caenorhabditis elegans häi Hermaphrodite zwäi X-Chromosoome, Männli hingeege nume äi X-Chromosoom, das häisst äi Chromosoom weeniger. 

Wil s X-Chromosoom in wiiblige Zälle dobblet so hüfig vorchunnt wie in männlige Zälle, häi verschidnigi Diergrubbe underschidligi Strategie zur "Dosiskompensation" entwicklet, für zum in de Zälle vo bäide Geschlächter e gliich hochi Mängi an Protein mache. Bim Mensch wird für das in dr früeje Embryonalentwicklig äins vo de bäide X-Chromosoome in wiiblige Zälle durch X-Inaktivierig witgehend stillgläit und wird eso zum Barr-Körperli.

D X- und Y-Chromosoome vo de Süüger si vermuetlig us äim Bäärli vo gliichartige Chromosoome entstande, wo s Y-Chromosoom immer chürzer worden isch (lueg Y-Chromosom). An de Ändine vo bäide Chromosoome git s aber immer no pseudoautosomale Regione, wo d X- und Y-Chromosoome din die gliiche Sequänze häi. Do isch in dr männlige Meiose e Crossing-over und denn e Rekombination zwüsche X und Y mööglig. Geen in deene Regione wärde uf em ‚inaktive‘ wiiblige X-Chromosom nit inaktiviert.

Bim Mensch wäiss mä von e baar Abwiichige in dr Zaal vo de Gschlächtschromosoome, öbbe X0 (nur äi X-Chromosoom) oder XXY. Wil bis uf en äinzigs alli X-Chromosoome (wiitgehend) inaktiviert wärde, isch s ehnder tolerierbar wenn äi X-Chromosoom feelt oder zvil isch, bi andere Chromosoome isch das broblematischer.


</doc>
<doc id="35880" url="https://als.wikipedia.org/wiki?curid=35880" title="Frohburger">
Frohburger

D Groofe vo Frohburg (früener mänggisch au "Froburg" gschriibe) si im Middelalter e bedütends Hochadelsgschlächt in dr Nordwestschwiz gsi. Ursprünglig si si us em Wiggerdaal us dr Gegend um Zoofige gsi. Im 10. Joorhundert häi si uf eme Bärg ooben am Trimbach, bi dr Strooss über dr underi Hauestäi, d Frohburg baut.

Sit em spoote 11. Joorhundert erschiint d Familie in de Urkunde as Groofe vo Frohburg. S Gschlächt het si Naame vo dr Burg abgläitet. D Frohburger häi über e Buggsgau (die Gegend zwüsche Olte und Soledurn) gherrscht und über e Däil vom Aargau und vom Sisgau, e Lääche vom Fürstbistum Basel.

Am Ändi vom 12. und am Aafang vom 13. Joorhundert häi si no mee Burge baut für zum iire Machtberiich absichere, under andere d Birseggburge. Usserdäm häi si d Stedt Aarburg, Lieschdel, Olte, Waldeburg, Wiedlisbach und Zofige gründet. D Stadt Fridau uf em Gebiet vo dr hütige Gmäind Fulebach isch 1375 vo de Gugler zerstöört worde, d Stadt Falkestäi isch mit em Dorf Balschdel verschmulze. In dr Nööchi vo Waldeburg häi d Frohburger s Chloster Schöndaal baut.

Um 1250 het sich d Familie in d Linie Nöi-Homberg, Waldeburg und Zoofige gspaltet. S Ministerialegschlächt vo de Marschalk vo Frohburg het denn iire Sitz uf dr Stammburg vo de Groofe gha. Spööter häi si uf em Wartebärg bi Muttenz, vermuetlig in dr hindere Burg gresidiert und häi sich Marschalk vo Wartebärg gnennt.

Dr Schwizer Historiker Aegidius Tschudi († 1572) het d These ufgstellt, ass d Gertrud vo Hoochebärg, d Frau vom Köönig Rudolf vo Habsburg, nit us em Huus vo de schwööbische Hochebärg stammi, wie allgemäin aagnoo wird, sondern us em Huus Hombärg-Frohburg. Noch em Tschudi isch d Gertrud d Dochter vom Groof Ludwig gsi und d Schwöster vom Groof Hartmann und Groof Herman IV. Wie s drue choo isch, ass sich d Gertrud (aagäblig) au vo Hochebärg gnennt häig, müessti no erkläärt wärde. D Groofschaft Hombärg isch nämlig erst dur d Hüroot iirem (wie s dr Tschudi vermuetet het) Brueder Herman IV. mit dr Erbdochter vom Groof Werner III. vo Hombärg an d Frohburger cho.

D Zofiger Linie isch 1307 usgstorbe, d Nöi-Hombärger Linie 1325. D Waldeburger Linie het bald druf iiri Machtposition verlooren und het iiri Bsitz Stück für Stück müesse verchaufe, dr grösst Däil drvoo an iiri Verwandte, d Habsburger, wo immer mee ufgstiige si. Die äinzelne Geböid vo dr Stammburg si mit dr Zit ufgee worde und verfalle. Dr Hermann VI., dr letscht Groof vo Frohburg, isch 1367 as Abt vom Chloster St. Urban ohni männligi Nochkomme gstorbe.

Blasonierig: Dr Adler vo Iisehuetfee mit roote Chlaue, Zunge und Schnaabel uf Gold.

S Wabbe entspricht däm vo dr Baselbieter Gmäind Waldeburg.

Stammliste vo de Groofen vo Frohburg und ihre Sitelinie Frohburg-Zofige, Frohburg-Waldeburg und Nöi-Hombärg.









</doc>
<doc id="35885" url="https://als.wikipedia.org/wiki?curid=35885" title="Nidderkäerjeng">
Nidderkäerjeng

Nidderkäerjeng (dt. "Niederkerschen", frz. "Bascharage") isch e ehmoligi Gmai z Luxeburg. Zum 1. Jänner 2012 het si sich mit dr Gmaine Kënzeg zue dr Gmai Käerjeng zämmegschlosse.

Zue Nidderkäerjeng hän d Ortschafte Nidderkäerjeng ("Niederkerschen"/"Bascharage"), Uewerkäerjeng ("Oberkerschen"/"Hautcharage"), Lénger ("Linger") un Bommert ghert.

Nidderkäerjeng het zum Kanton Kapellen im Distrikt Lëtzebuerg ghert. Dr Burgermaischter vu Nidderkäerjeng isch bis 2011 dr Michel Wolter (CSV) gsii. Scheffe sin dr Richard Sturm un dr Léon Lentz gsii. Gwehlt woren isch iber e Proporzwahl.


Nidderkäerjeng isch Sitz vu dr "Brasserie Nationale", dr greschte luxemburgische Bröuerei. Bröue wäre d Biermarke "Bofferding" un "Battin". 

Dr luxeburgisch Dialäkt vu Nidderkäerjeng ghert zum Moselfränkisch.




</doc>
<doc id="35886" url="https://als.wikipedia.org/wiki?curid=35886" title="Beefort">
Beefort

Beefort (dt. "Befort", frz. "Beaufort") isch aini vu dr 105 Gmaine z Luxeburg.

Zue Beefort ghere d Ortschafte Beefort ("Befort/Beaufort"), Déiljen ("Dillingen") un Grondhaff ("Grundhof").

Beefort ghert zum Kanton Iechternach im Distrikt Gréivemaacher. Dr Burgermaischter vu Beefort isch dr Camille Hoffmann. Scheffe sin dr Jos Funk un dr Roger Klein. Gwehlt wird iber e Majorzwahl.

Beefort isch zum erschte Mol gnännt wore anne anne 1192 as "Belfurt".

Dr luxeburgisch Dialäkt vu Beefort ghert zum Moselfränkisch.





</doc>
<doc id="35887" url="https://als.wikipedia.org/wiki?curid=35887" title="Bech (Luxemburg)">
Bech (Luxemburg)

Bech (dt. "Bech", frz. "Bech") isch aini vu dr 105 Gmaine z Luxeburg.

Zue Bech ghere d Ortschafte Altréier ("Altrier"), Bech ("Bech"), Grolënster ("Graulinster"), Heeschbrech ("Hersberg"), Hemstel ("Hemstal"), Kuebebuer ("Kobenbour"), Rippeg ("Rippig") un Zëtteg ("Zittig").

Bech ghert zum Kanton Iechternach im Distrikt Gréivemaacher. Dr Burgermaischter vu Bech isch dr Edmond Schintgen. Scheffe sin dr Marc Pitzen un dr Camille Kohn. Gwehlt wird iber e Majorzwahl.

Bech isch zum erschte Mol gnännt wore anne anne 862-63 as "Becche" (1095: "Beche", 1097: "Beche", 1156: "Beche", 1161: "Beche", 1181-1210: "Beche").

Hemstel isch zum erschte Mol gnännt wore anne 1210 as "Hemmingestal" (894-95: "Hemmeingestal", 953: "uallem Hemmingi", 973: "uallem Hemmingi"), Zëtteg anne 817-18 as "Zuttinge".

Dr luxeburgisch Dialäkt vu Bech ghert zum Moselfränkisch.



</doc>
<doc id="35888" url="https://als.wikipedia.org/wiki?curid=35888" title="Biekerech">
Biekerech

Biekerech (dt. "Beckerich", frz. "Beckerich") isch aini vu dr 105 Gmaine z Luxeburg.

Zue Biekerech ghere d Ortschafte Biekerech ("Beckerich"), Ielwen ("Elvange"), Huewel ("Hovelange"), Hitten ("Huttange"), Liewel ("Levelange"), Näerden ("Noerdange"), Uewerpallen ("Oberpallen") un Schweech ("Schweich").

Biekerech ghert zum Kanton Réiden im Distrikt Dikrech. Dr Burgermaischter vu Biekerech isch dr Camille Gira. Scheffe sin dr Tim Hengen un dr Marco Fassbinder. Gwehlt wird iber e Majorzwahl.

Schweich isch zum erschte Mol gnännt wore anne 1144-68 as "Sveiche".

Dr luxeburgisch Dialäkt vu Biekerech ghert zum Moselfränkisch.



</doc>
<doc id="35889" url="https://als.wikipedia.org/wiki?curid=35889" title="Bäerdref">
Bäerdref

Bäerdref, au Bäertref, (dt. "Berdorf", frz. "Berdorf") isch aini vu dr 105 Gmaine z Luxeburg.

Zue Bäerdref ghere d Ortschafte Bäerdref ("Berdorf"), Bollenduerferbréck ("Bollendorf-Pont"), Grondhaff ("Grundhof"), Kalkesbaach ("Kalkesbach") un Weilerbaach ("Weilerbach").

Bäerdref ghert zum Kanton Iechternach im Distrikt Gréivemaacher. Dr Burgermaischter vu Bäerdref isch dr Ernest Walerius. Gwehlt wird iber e Majorzwahl.

Dr luxeburgisch Dialäkt vu Bäerdref ghert zum Moselfränkisch.



</doc>
<doc id="35890" url="https://als.wikipedia.org/wiki?curid=35890" title="Bartreng">
Bartreng

Bartreng (dt. "Bartringen", frz. "Bertrange") isch aini vu dr 105 Gmaine z Luxeburg.

Zue Bartreng ghere d Ortsdail Bartreng-Gare, Boufert, Findelshaff, Gréiwels, Helfenterbréck, Luerenzscheier, Nidert un Tossebierg.

Bartreng ghert zum Kanton Lëtzebuerg im Distrikt Lëtzebuerg. Dr Burgermaischter vu Bartreng isch dr Frank Colabianchi (DP). Scheffe sin dr Emile Krier un dr Michel Reuland. Gwehlt wird iber e Proporzwahl.


Bartreng isch zum erschte Mol gnännt wore anne anne 1184 as "Bretingen" (1192: "Birtinga").

Vu 1823 bis 1849 isch d Nochbergmai Stroossen zue Bartreng yygmaindet gsii.

Dr luxeburgisch Dialäkt vu Bartreng ghert zum Moselfränkisch.




</doc>
<doc id="35891" url="https://als.wikipedia.org/wiki?curid=35891" title="Beetebuerg">
Beetebuerg

Beetebuerg (dt. "Bettemburg", frz. "Bettembourg") isch aini vu dr 105 Gmaine z Luxeburg.

Zue Beetebuerg ghere d Ortschafte Obeler ("Abweiler"), Beetebuerg ("Bettemburg"/"Bettembourg"), Fënnéng ("Fenningen"/"Fennange"), Hëncheréng ("Hüncheringen"/"Huncherange"), Näerzeng ("Noertzingen"/"Noertzange") un Wuelessen ("Wahlhausen").

Bi Hënchereng fließt d "Mierbech" in d "Alzette".

Beetebuerg ghert zum Kanton Esch-Uelzecht im Distrikt Lëtzebuerg. Dr Burgermaischter vu Beetebuerg isch dr Roby Biwer (LSAP). Scheffe sin dr Guy Frantzen un dr Gast Molling. Gwehlt wird iber e Proporzwahl.

Beetebuerg isch zum erschte Mol gnännt wore anne anne 877-78 as "Betheberech" (877-78: "Betheberch", 1069: "Bettinberche", 1148: "Bethinberche", 1161: "Betinberche", 1203: "Betenberc", 1. Viertel 13. Jh.: "Bettenberg").

Dr luxeburgisch Dialäkt vu Beetebuerg ghert zum Moselfränkisch.





</doc>
<doc id="35892" url="https://als.wikipedia.org/wiki?curid=35892" title="Bettenduerf">
Bettenduerf

Bettenduerf (dt. "Bettendorf", frz. "Bettendorf") isch aini vu dr 105 Gmaine z Luxeburg.

Zue Bettenduerf ghere d Ortschafte Bettenduerf ("Bettendorf"), Gilsdref ("Gilsdorf") un Méischtref ("Moestroff").

Bettenduerf lyt im Nordoschte vu Luxemburgs am Stade vu dr Sauer. Zämme mit dr Nochbergmaine Bettenduerf d Gränz zum Ösling, dr luxeburgische Ardenne.

Bettenduerf ghert zum Kanton Dikrech im Distrikt Dikrech. Dr Burgermaischter vu Bettenduerf isch dr Albert Back. Scheffe sin d Marie-Josée Schroeder un dr Claude Risch. Gwehlt wird iber e Majorzwahl.

Bettenduerf isch zum erschte Mol gnännt wore anne anne 902 as "Betonis uilla" (973: "in ualle Betonis").

Dr luxeburgisch Dialäkt vu Bettenduerf ghert zum Moselfränkisch.




</doc>
<doc id="35893" url="https://als.wikipedia.org/wiki?curid=35893" title="Betzder">
Betzder

Betzder (dt. "Betzdorf", frz. "Betzdorf") isch aini vu dr 105 Gmaine z Luxeburg.

Zue Betzder ghere d Ortschafte Bierg ("Berg"), Betzder ("Betzdorf"), Menster ("Mensdorf"), Ouljen ("Olingen") un Rued-Sir ("Roodt-sur-Syre").

Betzder ghert zum Kanton Gréivemaacher im Distrikt Gréivemaacher. Dr Burgermaischter vu Betzder isch dr Marie-Josée Frank. Scheffe sin dr Marc Friederes un dr Jean-François Wirtz. Gwehlt wird syter anne 2011 iber e Proporzwahl.


Betzder isch zum erschte Mol gnännt wore anne anne 1140 as "Betresdorf".

Dr luxeburgisch Dialäkt vu Betzder ghert zum Moselfränkisch.

Uf Schloss Betzder sin alli Chinder vum Großherzog Jean uf d Wält chuu:




</doc>
<doc id="35895" url="https://als.wikipedia.org/wiki?curid=35895" title="Biissen">
Biissen

Biissen (dt. "Bissen", frz. "Bissen") isch aini vu dr 105 Gmaine z Luxeburg.

Zue Biissen ghere d Ortschafte Biissen ("Bissen") un Rouscht ("Roost").

Biissen ghert zum Kanton Miersch im Distrikt Lëtzebuerg. Dr Burgermaischter vu Biissen isch dr Jos Schummer. Scheffe sin dr David Viaggi un dr Frank Clement. Gwehlt wird iber e Majorzwahl.


Biissen isch zum erschte Mol gnännt wore anne anne 960 as "Bisicero markun".

Dr luxeburgisch Dialäkt vu Biissen ghert zum Moselfränkisch.





</doc>
<doc id="35896" url="https://als.wikipedia.org/wiki?curid=35896" title="Biwer">
Biwer

Biwer (dt. "Biwer", frz. "Biwer") isch aini vu dr 105 Gmaine z Luxeburg.

Zue Biwer ghere d Ortschafte Biwer ("Biwer"), Biwerbaach, Buddeler ("Boudler"), Buddelerbaach ("Boudlerbaach"), Breinert, Bruch ("Brouch"), Haastert ("Hagelsdorf"), Wecker un Weidig ("Weydig").

Biwer lyt an dr Biwerbaach, wu us em Zämmefluss vu dr Budlerbaach un dr Breinertbaach entstoht.

Biwer ghert zum Kanton Gréivemaacher im Distrikt Gréivemaacher. Dr Burgermaischter vu Biwer isch dr Nicolas Soisson. Scheffe sin dr Ady Goebel un dr Marcel Hurt. Gwehlt wird iber e Majorzwahl.

Biwer isch zum erschte Mol gnännt wore anne 852-53 as "Biueren", Wecker anne 768-69 as "Wechringen".

Dr luxeburgisch Dialäkt vu Biwer ghert zum Moselfränkisch.



</doc>
<doc id="35897" url="https://als.wikipedia.org/wiki?curid=35897" title="Béiwen-Atert">
Béiwen-Atert

Béiwen-Atert (dt. "Böwingen/Attert", frz. "Boevange/Attert") isch aini vu dr 105 Gmaine z Luxeburg.

Zue Béiwen-Atert ghere d Ortschafte Béiwen-Atert ("Boevange-sur-Attert"), Bill, Bruch ("Brouch"), Bëschdref ("Buschdorf"), Fënsterdall ("Finsterthal"), Gréiweknapp ("Grevenknapp") un Openthalt.

Béiwen lyt an dr Atert.

Béiwen-Atert ghert zum Kanton Miersch im Distrikt Lëtzebuerg. Dr Burgermaischter vu Béiwen-Atert isch dr Anny Quintus-Thillen. Scheffe sin dr Paul Mangen un dr Nico Bruck. Gwehlt wird iber e Majorzwahl.

Béiwen-Atert isch zum erschte Mol gnännt wore anne anne 1088 as "Bauines".

Dr luxeburgisch Dialäkt vu Béiwen-Atert ghert zum Moselfränkisch.




</doc>
<doc id="35898" url="https://als.wikipedia.org/wiki?curid=35898" title="Bauschelt">
Bauschelt

Bauschelt (dt. "Bauschleiden", frz. "Boulaide") isch aini vu dr 105 Gmaine z Luxeburg.

Zue Bauschelt ghere d Ortschafte Baschelt ("Baschleiden"), Bauschelt ("Boulaide") un Sir ("Surré").

Uf em Baan vu Bauschelt lyt dr weschtligscht Punkt vu Luxeburg, uf 5°44'10" O.

Bauschelt ghert zum Kanton Wolz im Distrikt Dikrech. Dr Burgermaischter vu Bauschelt isch dr René Daubenfeld. Scheffe sin d Chantal Schumacher-Brink un dr Marcel Wintquin. Gwehlt wird iber e Majorzwahl.


Bauschelt isch zum erschte Mol gnännt wore anne anne 802-03 as "Buchlide" (817: "Builaidas", 1088: "Bullardes", 1088: "Bullaides").

Dr luxeburgisch Dialäkt vu Bauschelt ghert zum Moselfränkisch.



</doc>
<doc id="35899" url="https://als.wikipedia.org/wiki?curid=35899" title="Buerschent">
Buerschent

Buerschent (dt. "Burscheid", frz. "Bourscheid") isch aini vu dr 105 Gmaine z Luxeburg.

Zue Buerschent ghere d Ortschafte Buerschent ("Bourscheid"), Dirbech ("Dirbach"), Kiemen ("Kehmen"), Lëppschent ("Lipperscheid"), Méchela ("Michelau"), Scheedel ("Scheidel"), Schlënnermanescht ("Schlindermanderscheid") un Welschent ("Welscheid").

Buerschent ghert zum Kanton Dikrech im Distrikt Dikrech. Dr Burgermaischter vu Buerschent isch dr Annie Nickels-Theis. Scheffe sin d Alice Peters-Lucas un dr Raymond Junker. Gwehlt wird iber e Majorzwahl.

Buerschent isch zum erschte Mol gnännt wore anne anne 1123 as "Burset" (-1169: "Burscheit", 1186: "Burscheit", -1169: "Burscheid", 1169-83: "Burseith", 1185: "Burcscheith", 1192: "Burscheth", 1195: "Bursche", 1196: "Bursceit", 1196: "Burscei").

Dr luxeburgisch Dialäkt vu Buerschent ghert zum Moselfränkisch.





</doc>
<doc id="35900" url="https://als.wikipedia.org/wiki?curid=35900" title="Bus (Luxemburg)">
Bus (Luxemburg)

Bus (dt. "Bous", frz. "Bous") isch aini vu dr 105 Gmaine z Luxeburg.

Zue Bus ghere d Ortschafte Aassel ("Assel"), Bus ("Bous"), Ierpeldeng ("Erpeldange") un Rolleng ("Rolling").

Bus ghert zum Kanton Réimech im Distrikt Gréivemaacher. Dr Burgermaischter vu Bus isch dr Joseph Johanns. Scheffe sin dr Guy Hary un d Lily Kutten-Brentjens. Gwehlt wird iber e Majorzwahl.

Dr luxeburgisch Dialäkt vu Bus ghert zum Moselfränkisch.



</doc>
<doc id="35901" url="https://als.wikipedia.org/wiki?curid=35901" title="Biermereng">
Biermereng

Biermereng, im lokale Dialäkt "Boermereng" dt. "Bürmeringen", frz. "Burmerange"), isch e ehmolig Gmai z Luxeburg. Zum 1. Jänner 2012 het si sich mit dr Gmaine Schengen un Wellesteen zue aire Gmai mit em Name "Schengen" zämmegschlosse.

Zue dr Gmai Biermereng hän d Ortschafte Biermereng, Elveng ("Elvingen"/"Elvange") un Éimereng ("Emeringen"/"Emerange") ghert.

Biermereng het zum Kanton Réimech im Distrikt Gréivemaacher ghert. Dr Burgermaischter vu Biirmeréng isch bis 2011 dr Ben Homan gsii. Scheffe sin dr Georges Laux un dr Jérôme Britz gsii. Gwehlt woren isch iber e Majorzwahl.

Biermereng isch zum erschte Mol gnännt wore anne 842 as "Boinbringas" (909: "Burmeringas", 962: "Murmirdinga", 1066: "Murmirdinga", 1112: "Murmirdinga", 996: "Burmeringa", 1023: "Murmiringa", 1051: "Murmiringa", 1140: "Murmiringa", 1026: "Murmiringis").

Elveng isch zum erschte Mol gnännt wore anne 739 as "Aigevingen", Éimereng anne 907 as "Ombringas".

Vu 1659 bis 1769 het Biermereng zämme mit dr Gmaine Bus, Duelem un Munneref zue Frankrych ghert.

Dr luxeburgisch Dialäkt vu Biermereng ghert zum Moselfränkisch.




</doc>
<doc id="35917" url="https://als.wikipedia.org/wiki?curid=35917" title="Kënzeg">
Kënzeg

Kënzeg (dt. "Küntzig", frz. "Clemency") isch e ehmoligi Gmai z Luxeburg. Zum 1. Jänner 2012 het si sich mit dr Gmaine Nidderkäerjeng zue dr Gmai Käerjeng zämmegschlosse.

Zue Kënzeg hän d Ortschafte Féngeg ("Fingig") un Kënzeg ("Clemency") ghert.

D Nochbergmaine vu dr Gmai Kënzeg sin Stengefort im Norde, Garnech im Oschte, Käerjeng im Side un di belgische Gmaine Ibingen (Aubange/Éibeng) un Metzig (Messancy/Miezeg) im Weschte gsii.

Kënzeg het zum Kanton Kapellen im Distrikt Lëtzebuerg ghert. Dr Burgermaischter vu Kënzeg isch bis 2011 dr Jeannot Jeanpaul gsii. Scheffe sin dr Jean Kolbusch un dr Lucien Hoffelt gsii. Gwehlt woren isch iber e Majorzwahl.

Kënzeg isch zum erschte Mol gnännt wore anne anne 723 as "de Cumiciaco". Zum 1. Jänner 2012 het si sich mit dr Gmaine Nidderkäerjeng zue dr Gmai Käerjeng zämmegschlosse.

Dr luxeburgisch Dialäkt vu Kënzeg ghert zum Moselfränkisch.


Näbe dr Kapell stoht d "Wëll Lann", e Winter-Linde, mit rund 500 Johr ain vu dr eltschte Baim z Luxeburg. Im Johr 2000 het si ne Stammumfang vu 6,93 m un e Chronedurmässer vu 23 m ghaa. Noch em Sturm am 25. Juni 2006, wu di zwee Hauptstämm abbroche sin, het si mieße zruckgschnitte wäre. 




</doc>
<doc id="35923" url="https://als.wikipedia.org/wiki?curid=35923" title="Klierf">
Klierf

Klierf (im lokale Dialäkt Cliärref, dt. "Clerf", frz. "Clervaux") isch aini vu dr 105 Gmaine z Luxeburg. 

Zue Klierf ghere d Ortschafte Draufelt ("Drauffelt"), Eeselbur ("Eselborn"), Fëschbech ("Fischbach"), Grandsen ("Grindhausen"), Hengescht ("Heinerscheid"), Hëpperdang ("Hupperdange"), Ischpelt ("Urspelt"), Kaalber ("Kalborn"), Klierf, Léiler ("Lieler"), Maarnech ("Marnach"), Mecher, Munzen ("Munshausen"), Reiler ("Reuler"), Rueder ("Roder"), Siwwenaler ("Siebenaler") un Wäicherdang ("Weicherdange"), derzue die Wyler, Hef un Miiline: Fossenhaff ("Fossenhof"), Kéisfuert ("Kaesfurt"), Kaalber Millen ("Kalborn-Mühle "), Lausduer ("Lausdorn") un Tëntesmillen ("Tintesmühle").

Klierf ghert zum Kanton Klierf im Distrikt Dikrech. Dr Burgermaischter vu Klierf isch dr Yves Arend. Scheffe sin dr Victor Seil un dr Mathieu VanLaar. Gwehlt wird iber e Majorzwahl.

Zum 5. Dezämber 2011 sin di bishärige Gmaine Hengescht un Munzen zue Klierf yygmaindet wore.

Klierf isch zum erschte Mol gnännt wore anne anne 1157 as "de Claraualle".

Z Klierf het s e Windpark mit insgsamt elf Windchraftaalage:

Dr luxeburgisch Dialäkt vu Klierf ghert zum Moselfränkisch.




</doc>
<doc id="35924" url="https://als.wikipedia.org/wiki?curid=35924" title="Colmer-Bierg">
Colmer-Bierg

Kolmer-Bierg (dt. "Colmar-Berg", frz. "Colmar-Berg") isch aini vu dr 105 Gmaine z Luxeburg.

Zue Kolmer-Bierg ghere d Ortschafte Bierg ("Berg), Kolmer ("Colmar") un Welsduerf ("Welsdorf").

Kolmer-Bierg ghert zum Kanton Miersch im Distrikt Lëtzebuerg. Dr Burgermaischter vu Kolmer-Bierg isch dr Fernand Diederich. Scheffe sin dr Gast Jacobs un dr Arthur Arendt. Gwehlt wird iber e Majorzwahl.

Dr luxeburgisch Dialäkt vu Kolmer-Bierg ghert zum Moselfränkisch.





</doc>
<doc id="35925" url="https://als.wikipedia.org/wiki?curid=35925" title="Konsdref">
Konsdref

Konsdref (dt. "Consdorf", frz. "Consdorf") isch aini vu dr 105 Gmaine z Luxeburg.

Zue Konsdref ghere d Ortschafte Brädeler ("Breidweiler"), Kalkesbaach ("Kalkesbach"), Kolwent ("Colbette"), Konsdref ("Consdorf"), Marscherwald, Méchelshaff, Präiteler, Scheedgen ("Scheidgen") un Wuelper ("Wolper").

Konsdref ghert zum Kanton Iechternach im Distrikt Gréivemaacher. Dr Burgermaischter vu Konsdref isch dr Marcel Bausch. Scheffe sin dr Ed Ries un dr Raymond Mirkes. Gwehlt wird iber e Majorzwahl.

Konsdref isch zum erschte Mol gnännt wore anne anne 816 as "Cunolphi uilla" (953: "Conolfi uillam", 973: "Conolfi uillam", 1131: "Consdesdorf", 1552: "Kontzdorf").

Dr luxeburgisch Dialäkt vu Konsdref ghert zum Moselfränkisch.




</doc>
<doc id="35926" url="https://als.wikipedia.org/wiki?curid=35926" title="Konstem">
Konstem

Konstem (dt. "Consthum", frz. "Consthum") isch e ehmolig Gmai z Luxeburg. Zum 1. Jänner 2012 het si sich mit dr Gmaine Houschent un Housen zue dr neie Gmai Parc Housen zämmegschlosse.

Zue dr Gmai Konstem hän d Ortschafte Geieschhaff, Holztem ("Holzthum") un Konstem ghert.

Konstem lyt im nordeschtlige Éislek (dt. "Ösling") im Naturpark Our. D Nochbergmaine vu dr friejere Gmai Konstem sin Housen, Pëtscht, Houschent, Buerschent un Kiischpelt gsii.

Konstem het zum Kanton Klierf im Distrikt Dikrech ghert. Dr Burgermaischter vu Konstem isch anne 2011 dr Camille Nosbusch gsii, Scheffe sin dr Jules Bettendorf un dr Joseph Degrand gsii. Gwehlt wore isch iber e Majorzwahl.

Konstem isch zum erschte Mol gnännt wore anne anne 790-91 as "Conztum" (795-96: "Conztoim", 804-05: "Cůntestum", 1137: "Conceton", 1145: "Conceton").

Dr luxeburgisch Dialäkt vu Konstem ghert zum Moselfränkisch.



</doc>
<doc id="35927" url="https://als.wikipedia.org/wiki?curid=35927" title="Conter">
Conter

Konter (dt. "Contern", frz. "Contern") isch aini vu dr 105 Gmaine z Luxeburg.

Zue Konter ghere d Ortschafte Konter ("Contern"), Méideng ("Medingen"), Mutfert ("Moutfort"), Éiter ("Oetrange") un Pläitreng ("Pleitringen"/"Pleitrange").

Konter lyt an dr Sir.

Konter ghert zum Kanton Lëtzebuerg im Distrikt Lëtzebuerg. Dr Burgermaischter vu Konter isch dr Jean-Pierre Schmitz (CSV). Scheffe sin dr Fernand Schiltz (LSAP) un dr Philo Günther-Marx (LSAP). Gwehlt wird iber e Proporzwahl.

Konter isch zum erschte Mol gnännt wore anne anne 879 as "Contrein" (1128: "Contre").

Dr luxeburgisch Dialäkt vu Konter ghert zum Moselfränkisch.





</doc>
<doc id="35928" url="https://als.wikipedia.org/wiki?curid=35928" title="Duelem">
Duelem

Duelem (dt. "Dalheim", frz. "Dalheim") isch aini vu dr 105 Gmaine z Luxeburg.

Zue Duelem ghere d Ortschafte Duelem ("Dalheim"), Fëlschdref ("Filsdorf") un Welfreng ("Welfrange").

Duelem lyt im Dal vu dr "Schleebaach".

Duelem ghert zum Kanton Réimech im Distrikt Gréivemaacher. Dr Burgermaischter vu Duelem isch dr Marie-Ange Mousel-Schmit. Gwehlt wird iber e Majorzwahl.

Sidlig vu Duelem isch e remisch Dorf ("vicus") gfunde wore, wu us dr Zyt vu dr Treverer stammt. S Dorf isch schyns um 30/29 v. Chr. ufgee wore, aber derno um 18/17 v. Chr. wider as Station an dr Remerstroß ufgamcht wore. In dr Remerzyt het s Dorf "Ricciacus" ghaiße. Im Johr 1985 het mer e gallo-remisch Theater gfunde, wu derno anne 1999 uusgrabe woren isch.

S Dorf Duelem isch zum erschte Mol gnännt wore anne anne 785-86 as "Daleim" (962: "Dalaheim", 962: "Daleheim", 1051: "Daleheim", 1066: "Daleheim", 1147: "Daleheim", 1140: "Daleheym", 1225: "Dalheim").

Vu 1659 bis 1769 het Duelem zämme mit dr Gmaine Biermereng , Bus un Munneref zue Frankrych ghert.

Dr luxeburgisch Dialäkt vu Duelem ghert zum Moselfränkisch.


Im Ortsdail Fëlschdref git s zyter 1994 e Straußefarm, di ainzig z ganz Luxeburg.




</doc>
<doc id="35929" url="https://als.wikipedia.org/wiki?curid=35929" title="Dikrech">
Dikrech

Dikrech (dt. "Diekirch", frz. "Diekirch") isch aini vu dr 105 Gmaine z Luxeburg.

Zue Dikrech ghere näbe dr Stadt Dikrech ("Diekirch") d Ortsdail Fridhaff un Härebierg ("Herrenberg").

Dikrech lyt an dr Sauer an dr Gränz zum "Éislek" ("Ösling").

Dikrech ghert zum Kanton Dikrech im Distrikt Dikrech. Dr Burgermaischter vu Dikrech isch dr Claude Haagen. Scheffe sin dr Frank Thillen (Déi Gréng) un dr Paul Bonert (CSV). Gwehlt wird iber e Proporzwahl.


Dikrech isch zum erschte Mol gnännt wore anne anne 938 as "Theochirica" (1182: "Diecirke", 1182: "Diecirke", 1221: "Diekirke").

Dr luxeburgisch Dialäkt vu Dikrech ghert zum Moselfränkisch.

Härebierg isch dr Stitzpunkt vu dr Luxeburger Armee, dr ainzig Militersitzpunkt im ganze Land.








</doc>
<doc id="35931" url="https://als.wikipedia.org/wiki?curid=35931" title="Glatt (Thur)">
Glatt (Thur)

D Glatt isch en 25,4 km lange Fluss i de Ostschwiz. Si flüüsst under anderem dor Herisau (Kanton Appezäll Osseroode) und dor d Wälder vo Flowil (Kanton Sanggalle).

D Glatt entschpringt nordöschtlich vo Schwöllbronn uf Herisauer Gmeindsgebiet. Underhalb Herisau nennt si de Wissebach uf, flüüsst dänn dor s tüfi Hälfebärger Tobel, verbi a de Salpeterhöhli und under de SBB-Brugg Flowil–Goosse (bi Kilometrierig 12,9) dori gege Oberglatt, wo zum Gmeindsgebiet vo Flowil ghört. Underhalb vo Niderglatt (Gmeind Oberuzwil) bildet d Glatt wäg de vile Windige e Auelandschaft, wo vo nazionaler Bedütig isch. Si mündet a de Gmeindsgränze zwüsched Uzwil und Oberbüüre i d Thur (bi Kilometrierig 6,1 vo de Thur / Kanton Sanggalle).

Tüpisch för d Täler vo de Glatt und vom Wissebach isch e Raije vo Chlichraftwärch us de Früezit vo de Elektrizitätsgwünnig.

Früener häts viil verschidni Fischarte geh. Hüt exischtiered wäge de starche Verschmutzig nu no gringi Fischbeschtänd.

E Uswahl vo de benännte Zueflüss, vo de Mündig i d Thur bis zur Quälle. I de Chlammere send Aagobe links/rächts i Richtig Flusslauf und d Kilometrierig vo dä Glatt:

Quälle isch bi Km 25,4 und i de Nöchi vom Dorf Schwöllbronn.



</doc>
<doc id="35933" url="https://als.wikipedia.org/wiki?curid=35933" title="Déifferdeng">
Déifferdeng

Déifferdeng (dt. "Differdingen", frz. "Differdange") isch aini vu dr 105 Gmaine z Luxeburg. Déifferdeng isch nuh Luxeburg Stadt un Esch-sur-Alzette di drittgrescht Gmai vum Land un het wie Esch e Uusländeraadail vu iber 50 %. Bekannt isch d Stadt vor allem fir ihri Stahlinduschtri. 

Zue Déifferdeng ghere d Ortschafte Déifferdeng ("Differdange"), Zowaasch ("Lasauvage"), Nidderkuer ("Niederkorn") un Uewerkuer ("Oberkorn").

Déifferdeng ghert zum Kanton Esch-Uelzecht im Distrikt Lëtzebuerg. Dr Burgermaischter vu Déifferdeng isch dr Claude Meisch (DP). Scheffe sin dr Roberto Traversini (Déi Gréng), dr Carlo Bernard (DP) un dr Jean Lorgé (DP). Gwehlt wird iber e Proporzwahl.


Mit dr Entdeckig vu Yyseerzvorchuu het mit dr Yyse- un Stahlinduschtri in dr zwoote Helfti vum 19. Johrhundert in dr Region e induschtriälle Ufschwung aagfange. Zerscht in Bärgwärch, speter im Dagböu, isch d "Minette" abböue un in dr Yysehitte verschafft wore. Mit dr neie Arbetsblätz isch d Yywohnerzahl schnäll aagstiige. Aafangs sin s vor allem Arbaiter vu Luxeburg gsii, mer het aber schnäll au mieße Lyt us em Uusland aawärbe. Zerscht sin si us dr Nochberländer chuu, speter vor allem vu Portugal un Italie. No dr Stahlkrise in dr 1970er Johr isch d Produktion zruckgfahre un vil Arbaiter sin entlosse wore. 

Z Déifferdeng git s e ehmolig Hochofewärch vu dr HADIR (syt 1967 vu dr ARBED). Hite wird s vu dr Arcelor as Elektrostahlwärch bedriibe.

"Differdinger" wäre Stahldreger mit mittlere Profil (IPE-Formstahldreger) gnännt.

Dr luxeburgisch Dialäkt vu Déifferdeng ghert zum Moselfränkisch.







</doc>
<doc id="35934" url="https://als.wikipedia.org/wiki?curid=35934" title="Dippech">
Dippech

Dippech (dt. "Dippach", frz. "Dippach") isch aini vu dr 105 Gmaine z Luxeburg.

Zue Dippech ghere d Ortschafte Betten op der Mess ("Bettange-sur-Mess"), Dippech, Dippech-Gare, Schuller ("Schouweiler"), Sprénkeng ("Sprinkange").

Nochbergmaine sin Garnech un Mamer im Norde, Bartreng im Oschte, Reckeng op der Mess un Suessem im Side un Nidderkäerjeng im Weschte.

Dippech ghert zum Kanton Kapellen im Distrikt Lëtzebuerg. Dr Burgermaischter vu Dippech isch dr Claude Bosseler (CSV). Scheffe sin d Gaby Schaul-Fonck (CSV) un dr Jean-Paul Rischard (CSV). Gwehlt wird syter 2005 iber e Proporzwahl.

Dippech isch zum erschte Mol gnännt wore anne anne 786 as "addeobace".

Dr luxeburgisch Dialäkt vu Dippech ghert zum Moselfränkisch.





</doc>
<doc id="35935" url="https://als.wikipedia.org/wiki?curid=35935" title="Diddeleng">
Diddeleng

Diddeléng (dt. "Düdelingen", frz. "Dudelange") isch aini vu dr 105 Gmaine z Luxeburg. D Stadt isch näbe Esch-sur-Alzette dr wichtigscht Induschtristandort vum Land. 

Zue Diddeléng ghere d Ortschafte Butschebuerg ("Budersberg") un Diddeleng.

Diddeléng lyt uf halber Strecki zwische dr Stadt Luxeburg un em lothringische Thionville (dt. "Diedenhofen"), diräkt an dr Gränz zue Frankrych. Di franzesische Nochbergmaine sin Zoufftgen (dt. "Suftgen") un Wollmeringen.

Diddeléng ghert zum Kanton Esch-Uelzecht im Distrikt Lëtzebuerg. Dr Burgermaischter vu Diddeléng isch dr Dan Biancalana (LSAP). Gwehlt wird iber e Proporzwahl.

S Diddeléng Stahlwärch ("Diddelenger Schmelz") isch s erscht Stahlwärch z Luxeburg gsii, wu dr Thomas-Stahl härgstellt woren isch. Di erschte zwee Hocheefe sin anne 1886 in Bedriib gnuu wore. Anne 1984 sin d Hocheefe un d Walzwärch zuegmacht wore.

Dr luxeburgisch Dialäkt vu Diddeléng ghert zum Moselfränkisch.






</doc>
<doc id="35937" url="https://als.wikipedia.org/wiki?curid=35937" title="Iechternach">
Iechternach

Iechternach, im lokale Dialäkt Eechternoach (dt. "Echternach", frz. "Echternach"), isch aini vu dr 105 Gmaine z Luxeburg.

Zue dr Stadt Iechternach ghere Belair, Fielsbuch, Fielsmillen, Iechternach, Kefferbur, Lauterbur, Lauterburer Millen, Lëschen ("Lütschen"), Manertchen, Melicksbierg, Melickshaff, Neimillen, Nonnemillen, Roudenhaff, Specksmillen, Tull, Uelegmillen un Wann.

Iechternach lyt nordeschtlig vum "Iechternacher Séi", eme chinschlige Stausee, wu Ändi 1970er Johr ufgstaut woren isch. D Stadt isch dr Hauptort vu dr Chlaine Luxeburger Schwyz ("Kleng Lëtzebuerger Schwäiz"/"Petite Suisse luxembourgeoise").

Iechternach ghert zum Kanton Iechternach im Distrikt Gréivemaacher. Dr Burgermaischter vu Iechternach isch dr Théo Thiry (CSV). Scheffe sin dr André Hartmann (DP) un dr Francis Reuter (DP). Gwehlt wird iber e Proporzwahl.

In dr Remerzyt het z Iechternach e "Villa rustica" gee. S hitig Iechternach isch grindet wore anne 698 as Beneditinerchloschter vum Hl. Wilibrord (698; "Epternacus", 704: "Epternacum", 752: "Aefternaca", 762: "Hepternaca", 817-18: "Esternach", 819: "Aphternacus", 895: "Efternaca", 947: "Efternacha", 973: "de Efternaco", 980: "Aefternacus", 992: "in Ephternaco", 993: "Efternacus", 1023: "Efdernach").

Anne 1236 het Iechternach s Stadträcht iberchuu.



Dr luxeburgisch Dialäkt vu Iechternach ghert zum Moselfränkisch.





</doc>
<doc id="35938" url="https://als.wikipedia.org/wiki?curid=35938" title="Ell (Luxemburg)">
Ell (Luxemburg)

Ell (dt. "Ell", frz. "Ell") isch aini vu dr 105 Gmaine z Luxeburg.

Zue Ell ghere d Ortschafte Nidderkolpech ("Niederkolpach/Colpach-Bas"), Uewerkolpech ("Oberkolpach/Colpach-Haut"), Ell, Kleng-Elchert ("Kleinelcherodt/Petit-Nobressart"), Rued ("Roodt").

Ell lyt am Ibergang vum Gutland zum Ösling.

Ell ghert zum Kanton Réiden im Distrikt Dikrech. Dr Burgermaischter vu Ell isch dr Joseph Thill. Scheffe sin dr Guy Kemmer un d Monique Baldassi-Wagner. Gwehlt wird iber e Majorzwahl.

Ell isch zum erschte Mol gnännt wore anne anne 1156 as "Elle".

Dr luxeburgisch Dialäkt vu Ell ghert zum Moselfränkisch.




</doc>
<doc id="35939" url="https://als.wikipedia.org/wiki?curid=35939" title="Iermsdrëf">
Iermsdrëf

Iermsdrëf (dt. "Ermsdorf", frz. "Ermsdorf") isch e ehmoligi Gmai z Luxeburg. Zum 1. Jänner 2012 het si sich mit dr Gmaine Miedernach zue dr Ärenzdallgemeng zämmegschlosse.

Zue dr Gmai Iermsdrëf hän d Ortschafte Eppelduerf ("Eppeldorf"), Iermsdref, Folkendeng ("Folkendange"), Keiwelbaach ("Keiwelbach ") un Steën ("Stegen") ghert.

Iermsdrëf het zum Kanton Dikrech im Distrikt Dikrech ghert. Dr Burgermaischter vu Iermsdrëf isch bis 2011 dr André Kirschten gsii. Scheffe sin dr Tim Steffes un dr Claude Hoffmann gsii. Gwehlt woren isch iber e Majorzwahl.

Iermsdrëf isch zum erschte Mol gnännt wore anne anne 1128 as "Hermestorph" (1145: "Hernestorf").

Dr luxeburgisch Dialäkt vu Iermsdrëf ghert zum Moselfränkisch.




</doc>
<doc id="35940" url="https://als.wikipedia.org/wiki?curid=35940" title="Ierpeldeng">
Ierpeldeng

Ierpeldeng (dt. "Erpeldingen", frz. "Erpeldange") isch aini vu dr 105 Gmaine z Luxeburg.

Zue Ierpeldeng ghere d Ortschafte Angelduerf ("Ingeldorf"), Bierden ("Burden") un Ierpeldeng.

Ierpeldeng lyt im Nordoschte vu Luxemburg am Stade vu dr Sauer, an dr Gränz zue dr luxeburgische Ardenne, em Ösling.

Ierpeldeng ghert zum Kanton Dikrech im Distrikt Dikrech. Dr Burgermaischter vu Ierpeldeng isch dr François Dahm. Scheffe sin dr André Bauler un d Simone Bock-Schank. Gwehlt wird iber e Majorzwahl.

Ierpeldeng isch zum erschte Mol gnännt wore anne anne 1145 as "Erpeldinga".

Dr luxeburgisch Dialäkt vu Ierpeldeng ghert zum Moselfränkisch.




</doc>
<doc id="35941" url="https://als.wikipedia.org/wiki?curid=35941" title="Kobelwald">
Kobelwald

Koblwaald ischt a Doarf i da Gmoand Oberriet im Waalkrais Rhintl vom Kantoa Sanggalle.

Öpa 100 Meater öber da Rhiiebni, am Fuass voma Uuslöfer vom Alpstoa, lit Koblwaald wia uf ara Terrasse im Rhintl.

Koblwaald ghört näabet Kriassara, Muntlaga, Oachiwees und em Doarf Oberriet, wia o d Wiiler Moos, Rechig, Stoag, Freiebaach, Stoa, Koblwees, Watt und Haard zur politischa Gmoand Oberriet. Uf em Gebiet vor Gmoand Oberriet, em ehemoliga Riichshof Kriassara, gits füüf verschidni Oartsgmoande, wo i da Ortsgmoand Allgemaine Hof Oberriet zäammegfasst send. D Oartsgmoande Kriassara, Muntlaga, Oachiwees und Oberriet send debii deckigsgliich mit de jewilige Döarfer.

Koblwaald ischt zämme mit de Wiiler Moos, Rechig, Freiebaach, Stoa, Koblwees, Watt, Hard und Hueb (d Hueb ghört politisch zur Gmoand Aaltstetta) d Ortsgmoand Holzrood und umfasst dodemit a Gebiet, wo wit öber s aigentliche Doarf usi goht. Mit de Doarfchercha, em Mehrzwäckgeböüd und em Primarschuelhuus mit em Chendergaarte ischt s Doarf Koblwaald s Zäntrum vo dära Ortsgmoand.

Am 31. Dezämber 2009 hät s Doarf Koblwaald 521 Iiwohner kha. D Oartsgmoand Holzrood zellt epa 700 Oartsbürgerinne und Oartsbürger. En Toal vor Bürgerschaft wohnt i de Döarfer Oachiwees und Oberriet.
A Schmuckstuck zmitzt im Doarf Koblwaald ischt Pfarrkercha Sankt Sebastian, wo zwüschet 1801 und 1803 bout wora ischt und e Kapälle us em 17. Johrhundert ersetzt hät. D Kanzla ischt e Gschänk vo da Evangelische Kerchgmoand Altstetta us ena sinnera Kercha und stammt us em Johr 1678.
Es existiert no e Hailig Grab us em Johr 1883, wo z Freising (Bayern) gmacht wora ischt. Da Hailig Grab ischt bis 1951 regelmässig i de Karwucha zum Iisatz ko, dänn aber wäg de Liturgiireform im Dachstock vo de Kercha verschwunda. Im Wenter 2011/12 hät en Pfarreiroot mit sina Buabe und em Messmer d Kulisse wider vo da Himmleta abe ghollt und s fählend Gstell sammt de Mechanik rekonstruiert. I de Karwuche im April 2012 ischt da Hailig Grab wider i da Kercha zum Iisatz ko.

Epas oberhalb vo Koblwaald ischt dä Wiiler Freiebaach. Döt stoat d Kapälle Maria Heimsuechig. Di hütig Kapäll ischt 1971 bout wora und ersetzt a Wallfahrtskapäll us em Johr 1740. Als Maria-Wallfahrtsort züücht si vor allem im Mariamonet Mai a paar Pilger a.
Im Wailer Hard stoht no e dritti Kercha. Si isch em Heilige Gallus gwait und ischt vermuetlich 1798, a Stell vonere chlinnere Kappäll us em Johr 1762, bout wora.
Öber s Rhintl usi bekannt ischt d Krischtallhöhli. Si ischt vom Doarf Koblwaald us i epa 15 Minute z Fuess ärraichbar.
Unterhalb vom Doarf, iibettet innara Felswand vom Semmeler (Semelenberg), send d Überräscht vonnere ehemolige Roobritterburg, d Ruine Wichestoa. Si ischt nu öber en staile Fuesswäg hender em Wicheschtoaner-Seali z feanda. Säb Seali ischt a ehemoligs Baggerloch, wo im letschte Johrhundert Leam abbout wora ischt. Hüt ischs a Naturschutzgebiet.



</doc>
<doc id="35942" url="https://als.wikipedia.org/wiki?curid=35942" title="Esch-Uelzecht">
Esch-Uelzecht

Esch-Uelzecht (dt. "Esch an der Alzette", frz. "Esch-sur-Alzette") isch aini vu dr 105 Gmaine z Luxeburg. Si isch no dr Hauptstadt di zwootgrescht Stadt vum Land un het wie di drittgrescht Stadt Déifferdeng e Uusländeraadail vu iber 50 %. Bekannt isch d Stadt vor allem fir ihri Stahlinduschtri. 

Zue Esch-Uelzecht ghere d Quartier Al Esch, Belval, Brill, Brouch, Dellhéicht, Fettmeth, Grenz, Hiel, Lalleng, Lankhelz, Neiduerf, Park, Raemerech, Schlassgoart, Sommet, Universitéit, Uecht, Wobrécken un Zaepert

Esch-Uelzecht ghert zum Kanton Esch-Uelzecht im Distrikt Lëtzebuerg. Dr Burgermaischter vu Esch-Uelzecht isch syter anne 2000 d Lydia Mutsch (LSAP). Scheffe sin dr Félix Braz (Déi Gréng) un dr Henri Hinterscheid (LSAP). Gwehlt wird iber e Proporzwahl.

Esch-Uelzecht isch zum erschte Mol gnännt wore anne anne 1145 as "Asch" (1182: "Asch", 1182: "Asch").

Mit dr Entdeckig vu Yyseerzvorchuu het mit dr Yyse- un Stahlinduschtri in dr zwoote Helfti vum 19. Johrhundert in dr Region e induschtriälle Ufschwung aagfange. Zerscht in Bärgwärch, speter im Dagböu, isch d "Minette" abböue un in dr Yysehitte verschafft wore. Mit dr neie Arbetsblätz isch d Yywohnerzahl schnäll aagstiige. Aafangs sin s vor allem Arbaiter vu Luxeburg gsii, mer het aber schnäll au mieße Lyt us em Uusland aawärbe. Zerscht sin si us dr Nochberländer chuu, speter vor allem vu Portugal un Italie. No dr Stahlkrise in dr 1970er Johr isch d Produktion zruckgfahre un vil Arbaiter sin entlosse wore. 

Dr luxeburgisch Dialäkt vu Esch-Uelzecht ghert zum Moselfränkisch.






</doc>
<doc id="35946" url="https://als.wikipedia.org/wiki?curid=35946" title="Isolde Kurz">
Isolde Kurz

D Isolde Kurz (* 21. Dezembr 1853 z Stuegert, † 6. April 1944 en Diibenga) ischt a deitscha Schriftstellere ond Ibrsetzere gwäa.

D Isolde Kurz ischt am 21. Dezembr 1853 z Stuegert uf d Welt komma. Ihr Vadder isch dr Schriftsteller ond Universideetsbibliothekar Hermann Kurz ond ihr Muader d Pazifischdin Marie Kurz geborene von Brunow gwäa. Zamma hend dia zwoi fenf Kendr ghet; dô drvoo isch d Isolde s oinzige Dechterle gwäa. Wia d Isolde fenfahalb Jôhr alt gwäa ischt, ischt-se mit ihrer Familie nôch Obresslenga (seit 1913 a Stadtdoil vo Esslenga am Neckr) omzoga. Ihr Kendheit, wo-se deet vrleabt hôt, hôt-se schbätr zwar als „idillisch“ gschildret, abr et frei vo Schbannonga zwischa sellem freigeischdiga Lebens- ond Erzihongsstil vo ihre Eltra ond deane bodastendige Uffassonga vo dr Dorfbevelkrong. D Marie Kurz hôt erreicht, dass d Isolde vo dr Schualpflicht befreit wôrra ischt. Da Ondrricht hôt-se ausschliaßlich vo ihrer Muadr kriagt.

Nôchdem dr Isolde ihr Vaddr 1873 sei Leaba ausghaucht ghet hôt, ischt dui 20-jähriga Frau nôch Mincha zoga, wo au ihr Bruadr Erwin gleabt ond an dr Uni Kunscht studiirt hôt. Ihrn Lebensondrhalt hôt-se dô drmit bestridda, dass-se Ibrsetzonga ôôgferdigt ond Schbrôchondrricht gäa hôt. Vo ihrem erschdvrdeanda Geld hôt-se uf-em Alda Friidhof z Diibenga an Grabstoi us Marmor fir ihrem Vaddr sei Grab errichda lau.

Dr Isolde ihr Bruadr Edgar hôt derweil en Florenz gwohnt, wo-nr sich als Arzt niidrglassa ond a Praxis gfihrt hôt. Uf deam sei Eiladong nôô ischt d Isolde mit ihrer Muadr ond ihrem jengschda Bruadr nôch Italia omzoga. Deet hôt-se mit-ma Haufa bekannde Kinschtler an rega Kondakt pfleagt, ondr andrem mit-em Bildhauer Adolf von Hildebrand, em Zoichner, Môler ond Grafiker Hans von Marées, em Môler ond Bildhauer Arnold Böcklin ond em Kuldurhischdoriker Jacob Burckhardt. Vom Ledschdera hôt-se am Damadisch vo dr "Bibliotheca Nazionale" sei "Kultur der Rennaisance in Italien" gleasa. Mit-em deitscha Môler Althofen, wo a Sondrleng gwäa ischt ond grad en Florenz Urlaub gmacht hôt, hôt-se an Haufa Galeria bsuacht. Dr sell hôt-ra vorgschlaga, zamma mit ehm an "Cicerone" – des ischt so ebbes wia an kuldureller Reisefihrer – zo vorfassa, sui da Tekscht ond er d Bildr. Dô druss isch abr nix wôrra, weil dr Althofen ganz ibrraschend s Zeitliche gsegnet hôt. Sellen Stoff, wo-se fir des Projekt zammatraga ghet hôt, ischt nô halt en ihre "Florentinische Novellen" eigflossa, wo 1890 beim Cotta vorlegt wôrra send. Dia send ihr dridda Vreffentlichong gwäa, nôch-em erschda Band vo ihre Gedicht (1888) ond dr Sammlong "Phantasien und Märchen", wo zerscht en Zeitschrifda ond 1890 als Buach erschiina send.

Em Seebad Forte dei Marmi an dr italienischa Riviera hôt d Isolde Kurz d Eleonora Duse, dômôls oina vo de greeschde Schauschbilerenna, ond da berihmda italienischa Schriftsteller Gabriele D’Annunzio kennaglernt.

Nôch 1905 hôt dui Dichtere de meischt Zeit mit ihrer Muadr zammagleabt, wo bis zo dera ihrem Dood em Jôhr 1911 vo-ra pfleagt wôrra ischt, zerscht en Italia ond schbätr z Mincha. Em gleicha Jôhr ischt dr Isolde Kurz ihr Freind aus dr Jugendzeit, dr Schbrôch- ond Litradurwissaschaftler Ernst von Mohl, als Witwer aus Russland en sei Hoimet zruckkomma. Wia nô dia zwoi anander wiidrbegegnet send, hend se boide gmerkt, dass-se sich emmr noh meeget. Drom hend-se mitnandr zammagleabt, bis dr Mohl 18 Jôhr schbätr gschdorba ischt. D Isolde Kurz selbr ischt nia vrheiradet gwäa ond hôt au koine Kendr ghet.

En dr Nacht vom 5. zom 6. April 1944 hôt d Isolde Kurz ihre Auga fir emmr gschlossa. Ihr ledschda Ruha hôt-se uf-em Stadtfriidhof vo Diibenga gfonda. Ihr Grab kô-ma heit noh ôôgucka.

Mit ihrem Gedichtband us-em Jôhr 1888 ond mit ihrem Hauptwerk vo 1890, de "Florentinische Novella", hôt d Isolde Kurz a grauße litrarischa Stellong erreicht. Selle Novella zeichnet sich dôdurch aus, dass-se psichologisch fondiirt, fei gschliffa ond en-ra scheena Schbrôch vrfasst send. Zo ihrer Zeit hôt-se zo deane Schriftstellerenna gheert, wo am meischda gleasa wôrra send, au wenn-se heitzodag bloß noh wenich Leit kennet. S ledschde Môl send 2003 us-em Ôlass vo ihrem 150. Geburtsdag em „Hohenheim Verlag“ Werk vo-ra ufglegt wôrra. Des Buach "Ein Splitter vom Paradies" enthelt a kloina Auswahl vo ihrem omfangreicha Werk.







</doc>
<doc id="35952" url="https://als.wikipedia.org/wiki?curid=35952" title="Esch-Sauer">
Esch-Sauer

Esch-Sauer (dt. "Esch an der Sauer", frz. "Esch-sur-Sûre") isch aini vu dr 105 Gmaine z Luxeburg.

Zue Esch-Sauer ghere d Ortschafte Bommel ("Bonnal"), Burfelt ("Burgfried"), Dierbech ("Dirbach"), Ënsber ("Insenborn"), Esch-Sauer, Eschduerf ("Eschdorf"), Heischent, Heischtergronn ("Heiderscheidergrund"), Hierheck, Lëlz ("Lultzhausen"), Merscheet ("Merscheid"), Néngsen ("Neunhausen"), Réngel ("Ringel") un Toodler ("Tadler").

Esch-Sauer lyt an dr Sauer im Norde vu Luxeburg im Ösling, dr Luxeburger Ardenne. Weschtlig vu dr Gmai lyt dr "Stauséi Uewersauer" ("Lac de la Haute Sûre"), e Stausee, wu d Sauer derdur fließt.

Esch-Sauer ghert zum Kanton Wolz im Distrikt Dikrech. Dr Burgermaischter vu Esch-Sauer isch dr Gilles Kintzele. Scheffe sin dr Fernand Huberty un dr Jeannot Sanavia. Gwehlt wird iber e Majorzwahl.


Zum 1. Jänner 2011 sin di bishärige Gmaine Heischent un Néngsen zue Esch-Sauer yygmaindet wore.

Esch-Sauer isch zum erschte Mol gnännt wore anne anne 773/74 as "Villa Hesc" (927: "Asko", 1123: "Asch", 1124: "Asca", 1131: "Aska", 1135: "Hesch", 1138: "Ascha", 1140: "Ais", 1214: "Aisse").

Dr luxeburgisch Dialäkt vu Esch-Sauer ghert zum Moselfränkisch.





</doc>
<doc id="35953" url="https://als.wikipedia.org/wiki?curid=35953" title="Zuckermanns Farm – Wilbur im Glück">
Zuckermanns Farm – Wilbur im Glück

Zuckermanns Farm – Wilbur im Glück (Originaltitel: "Charlotte's Web") isch e US-amerikanische Zaichetrickfilm-Musical vu Hanna-Barbera Cartoons, Inc. us em Johr 1973. Är basiert uf em Roman "Wilbur und Charlotte" (Originaltitel: "Charlotte’s Web") vum E. B. White. Anne 2003 isch d Furtsetzig "Schweinchen Wilburs großes Abenteuer" erschine, wu diräkt fir dr Video- un DVD-Märt produziert woren isch.

Uf em Buurehof vum Homer Zuckermann läbt e jung Seili mit Name Wilbur. Wu dr Wilbur hert, ass er soll gmetzget wäre, grotet er in Panik. Derno drifft er aber d Spinnobele Charlotte, wu Werter uin ihne Spinnobelenäscht wäbt un dodermit dr Buur iberzygt, ass dr Wilbur e ussergwehnligs Dier sei, wu mer nit sott metzge.

Dr Film isch vu Hanna-Barbera unter dr Reschi vum Charles A. Nichols un em Iwao Takamoto produziert wore. D Musik vum Film isch vu dr Sherman-Brieder komponiert wore.

Dr Film isch vu Paramount Pictures in dr USA am 1. Merz 1973 vereffetligt wore. S het e Vorpremiere z New York City am 22. Februar 1973 gee. Dr Film isch am 30. Merz 1973 z Weschtdytschland, am 11. Augschte z Schwede un am 25. Augschte z Japan vereffetligt wore.

Dr E. B. White isch nit zfride gsii mit dr filmische Umsetzig vu sym Roman. Är het iber dr Film gsait: "„D Gechicht wird all baar Minute unterbroche, ass eber e frehlig Lied cha singe. Ich halt nit vyl vu frehlige Lieder.“" un het e bschribe as "„Disney World mit 75 Posuune“".

Anne 2000 het d Marjorie Baumgarten im Austin Chronicle gschribe, dass d Animation bi däm Film besser sei wie s Mittelmaß vu sunschtige Hanna-Barbera-Produktione un d Uuswahl vu dr Sprächer sei hervorragend.




</doc>
<doc id="35954" url="https://als.wikipedia.org/wiki?curid=35954" title="Eschweiler (Luxemburg)">
Eschweiler (Luxemburg)

Eschweiler, im lokale Dialäkt Eeschwëller (dt. "Eschweiler", frz. "Eschweiler"), isch e ehmoligi Gmai z Luxeburg. Zum 1. Jänner 2015 het si sich mit dr Gmai Wolz zämmegschlosse.

Zue Eschweiler ghere d Ortschafte Ierpeldeng ("Erpeldingen"/"Erpeldange"), Eschweiler, Knapphouschent ("Knaphoscheid") un Selschent ("Selscheid").

Eschweiler ghert zum Kanton Wolz im Distrikt Dikrech. Dr Burgermaischter vu Eeschwëller isch dr François Rossler. Scheffe sin dr Patrick Comes un dr Fernand Wolter. Gwehlt wird iber e Majorzwahl.

Eschweiler isch zum erschte Mol gnännt wore anne anne 790 as "Hammingen wilre" (790: "Hammingowewilre").

Dr luxeburgisch Dialäkt vu Eschweiler ghert zum Moselfränkisch.




</doc>
<doc id="35956" url="https://als.wikipedia.org/wiki?curid=35956" title="Ettelbréck">
Ettelbréck

Ettelbréck (dt. "Ettelbrück", frz. "Ettelbruck") isch aini vu dr 105 Gmaine z Luxeburg.

Zue Ettelbréck ghere d Ortschafte Ettelbréck, Grentzen ("Grentzingen") un Waarken ("Warken").

Ettelbréck lyt an dr Uelzecht ("Alzette ") uf ere Hechi zwische 191.5 m un 386 m i. NN. Bi Ettelbréck mindet d Waark ("Wark") in d Uelzecht.

Ettelbréck ghert zum Kanton Dikrech im Distrikt Dikrech. Dr Burgermaischter vu Ettelbréck isch dr Jean-Paul Schaaf (CSV). Scheffe sin dr Claude Halsdorf (LSAP) un dr Edmée Junker (CSV). Gwehlt wird iber e Proporzwahl.

Ettelbréck isch zum erschte Mol gnännt wore anne anne 901 as "hettilbrucka" (1148: "Etelbrucca", 1161: "Etelbrucca").

Dr luxeburgisch Dialäkt vu Ettelbréck ghert zum Moselfränkisch.







</doc>
<doc id="35957" url="https://als.wikipedia.org/wiki?curid=35957" title="Feelen">
Feelen

Feelen (dt. "Feulen", frz. "Feulen") isch aini vu dr 105 Gmaine z Luxeburg.

Zue Feelen ghere d Ortschafte Nidderfeelen ("Niederfeulen") un Uewerfeelen ("Oberfeulen"), derzue dr Wyler Feelenerhecken ("Feulenerhecken") un d Hef Hierzhaff ("Hirtzhof") un Hubertushaff ("Hubertushof").

Feelen lyt im Ösling, dr luxeburgische Ardenne.

Bis zum 30. Dezämber 1874 het d Nochbergmai Mäerzeg zue Feelen ghert.

Feelen ghert zum Kanton Dikrech im Distrikt Distrikt Dikrech. Dr Burgermaischter vu Feelen isch dr Fernand Etgen. Scheffe sin dr Fernand Mergen un d Viviane Reinartz-Krack. Gwehlt wird iber e Majorzwahl.

Feelen isch zum erschte Mol gnännt wore anne anne 893 as "Fulina" (962: "Fula", 1044: "Fula", 1051: "Fula", 1066: "Fula", 963: "Uiulna", 1140: "Voela").

Am 17. April 963 het dr Ardenne-Grof Siegfried dr Rychsabtei St. Maximin z Trier Ländereie z Feelen gee un het doderfir d Burg "Lucilinburhuc" (in dr hitige Stadt Luxeburg) iberchuu. dodrmit het er dr Grundstai glait fir d Grofschaft Luxeburg.

Dr luxeburgisch Dialäkt vu Feelen ghert zum Moselfränkisch.




</doc>
<doc id="35958" url="https://als.wikipedia.org/wiki?curid=35958" title="Conrad Ferdinand Meyer">
Conrad Ferdinand Meyer

Dr Conrad Ferdinand Meyer (* 11. Oktober 1825 z Züri; † 28. Novämber 1898 z Chilchberg bi Züri) isch er Schwyzer Dichter vum Realismus gsii, wu vor allem historischi Novelle, Roman un lyrischi Gedicht gschaffe het. Är ghert mit em Gottfried Keller un em Jeremias Gotthelf zue dr wichtigschte dytschsprochige Schwyzer Dichter im 19. Johrhundert.

Dr Conrad Ferdinand Meyer isch as Suhn vum Regierigsrot Ferdinand Meyer (1799–1840) in ere Zürcher Patrizierfamilie uf d Wält chuu. Mit 15 Johr het er syy Vater verlore. Är het e zimli schwirig Verhältnis zue syre psychisch blaschtete Mueter Elisabeth/Betsy Meyer, geb. Ulrich (* 10. Juni 1802 z Züri), ghaa, wu sich am 27. Septämber 1856 z Préfargier umbrocht het.

E baar Johr in syre Juged het er z Lausanne gläbt, wun ere eso guet Franzesisch glehrt het, ass er franzesischi Literatur ibersetzt un sich iberlait ghaa het, e franzesische Schriftsteller z gee oder e akademischi Laufbahn as Romanischt yyzschlaa. No voreb er zwanzg gsii isch, isch er s erscht Mol wäg ere schwäre Depression in e Närvehailaastalt chuu.

Noch em Dod vu syre Mueter isch er dur e Erbschaft in gsichereti Verhältnis chuu. Är het mit syre Schweschter Betsy (1831–1912), wun em arg noo gstanden isch, e Italierais unternuu, wu ne große yydruck uf en gmacht het. Anne 1864 isch anonym syy erschte Gedichtband uusechuu. 1869 isch er mit syre Schweschter uf Chüsnacht am Zürisee iberegsidlet. Dr Chrieg zwische Dytschland un Frankrych 1870/71 het dr Meyer, wui in boode Kulture glänt het, in e diuefe Zwischpalt gworfe. Noch em dytsche Siig het er sich fir di dytsch Literatur entschide.

Literarische Erfolg het er zerscht anne 1872 ghaa, wun er mit 46 dr Gedichtzyklus "Huttens letzte Tage" vereffetligt het. In Zyt dernoo sin fascht all Johr historischi Novelle un Roman erschine. D Ufnahm vu "Der Heilige" dur dr renommiert Rusgeber Julius Rodenberg as Vorabdruck in di "Deutsche Rundschau" het em Meyer syy Ruef as rusragende Verzeller gfeschtigt. Anne 1880 het er d Ehredokterwird vu dr Universität Züri iberchuu.

Anne 1875 het er d Luise Ziegler ghyrote, d Dochter vum Zürcher Stadtbresidänt. Des het syy gsellschaftlg Aasää zimli gsterkt. Im Johr 1879 isch d Dochter Camilla uf d Wält chuu, wu anne 1936 wie ihri Grossmueter Sälbschtmord begange het. Em Meyer syy Frau het sich nit mit syre Schweschter verstande, wun em dr Huushalt gfiert un as Sekretäri fir e gschafft het. Anne 1887 het dr Meyer wider schwäri Depressione iberchuu. Syy letscht Wärch "Angela Borgia" het er nume mit Miei chenne fertigstelle. 1892 isch er wider in e psychiatrischi Hailaastalt yygwise wore. Är isch allmee in e Dimmerzuestand grote un isch 1893 entlosse wore, ohni ass sich e Besserig yygstellt ghaa het. Syyni letschte Johr het vu syyre Frau liebevoll bflägt, in syym Huus z Chilchberg verbrocht, wun er 28. Novämber 1898 im Alter vu 73 Johr gstorben isch. Z Chilchberg isch er au begrabe. Dr Louis Wethli het fir e ne Grabdänkmol in Form vun eme Obelisk gschaffe.

Em Conrad Ferdinand Meyer syy Wärch sin dur e hintergrindeige Humor gchännzaichnet. As Näbefigure chemme in ere Art Rammehandlig mänkmol prominänti Persone vor, wie zem Byschpel dr Schwedechenig Gustav Adolf (in „Gustav Adolfs Page“), dr Ludwig XIV. (in „Die Leiden eines Knaben“) oder dr Dante Alighieri (in „Die Hochzeit des Mönchs“). Doderby setzt dr Dichter voruus, ass dr Läser iber d Bedytig vu däne „Näbepersone“ Bschaid waiß. Mänkmol git s do aber au Iberraschige. Rammehandlig un Binnehandlig sin uf alli Fäll chunschtvoll mitenand verschränkt.

Syt 1938 vergit d Stadt Züri im Gedänke an dr Conrad Ferdinand Meyer dr Conrad-Ferdinand-Meyer-Bryys.










</doc>
<doc id="35959" url="https://als.wikipedia.org/wiki?curid=35959" title="Fëschbech">
Fëschbech

Fëschbech (dt. "Fischbach", frz. "Fischbach") isch aini vu dr 105 Gmaine z Luxeburg.

Zue Fëschbech ghere d Ortschafte Aangelsbierg ("Angelsberg"), Fëschbech, Kéideng ("Koedange"), Schiltzbierg ("Schiltzberg"), Schous ("Schoos"), Stuppecht ("Stuppicht") un Weier ("Weyer").

Fëschbech ghert zum Kanton Miersch im Distrikt Lëtzebuerg. Dr Burgermaischter vu Fëschbech isch dr Marianne Brosius-Kolber. Scheffe sin dr Roger Braun un dr Marco Karier. Gwehlt wird iber e Majorzwahl.

Fëschbech isch zum erschte Mol gnännt wore anne anne 960 as "Vischebach" (1112: "Vischebahc", 1123: "Uixebach", 1135: "Visbach", 1182: "Visbach", 1182: "Visbach", 1192: "Uischebach").

Dr luxeburgisch Dialäkt vu Fëschbech ghert zum Moselfränkisch.




</doc>
<doc id="35960" url="https://als.wikipedia.org/wiki?curid=35960" title="Sarah Bernhardt">
Sarah Bernhardt

D Sarah Bernhardt, eigentlig "Marie Henriette Rosine Bernardt" (* 22. Oktober 1844 z Baris; † 26. Merz 1923 z Baris), isch e Schauspiilere gsi, äini vo de berüemtiste im 19. und früeje 20. Joorhundert.

D Sarah Bernhardt isch am 22. Oktober 1844 z Baris uf d Wält choo. Si isch d Dochter gsi vo dr Julie Bernardt, ere jüdische Niiderländere. Bis si achti gsi isch het si e Chinderfrau gha, denn isch si in e Pensionaat und mit zääni in e Chlosterschuel z Versailles choo. Dr Duc de Morny, e Halbbrueder vom Napoleon III. wo denn dr Liebhaber vo iirer Mueter gsi isch, het sä, wo si vierzääni gsi isch, an dr Comédie-Française underbrocht, für dass si en Usbildig zur Schauspiilere wurd überchoo, und das isch denn e Brivileeg gsi. Vier Joor spööter het si dr Naame Sarah Bernhardt aagnoo und mit dr Ditelrolle in "Iphigénie" vom Racine debütiert. Es het aber usgsee. ass iiri Karriere scho noch e baar Möned ume sig: Wo si sich mit ere Kollegin verstritte het, isch si entloo worde und het joorelang nume umbedütendi Rolle uf chliine Büünene chönne spiile. 1864 isch iire Soon Maurice z Baris uf d Wält choo. Si Vater isch dr belgisch Fürst Henri de Ligne gsi, wo si z Brüssel kenne gleert het. Dä het si au welle hüroote, das het si Familie aber verhinderet.
Dr erst groossi Erfolg het si 1868 ghaa, wo si am Odéon, eme Bariser Theater am Jardin du Luxembourg, e Rolle in "Kean" vom Alexandre Dumas em Eltere gspiilt het. Im Chrieg mit Dütschland 1870/71, wo alli Theater zue bliibe si, het si Verwundeti pflägt. Noch em Chrieg het si an d Comédie Française zrugg chönne. Si isch schnäll ufgstiige und bald die berüemtisti Schauspiilere vo iirer Zit worde. Z Frankriich het mä sä gfiirt as «la voix d'or», "die Goldigi Stimm", oder «la divine», "die Göttligi".

1882 het si e junge Attaschee an dr griechische Bootschaft, dr Jacques Damala, ghürootet. Dr Damala het dänkt, ass er gnueg begabt sig, zum Schauspiiler und dr Partner uf dr Büüni vo siner berüemte Frau wärde. D Bernhardt het für in en äignigs Theater under dr Läitig vo iirem Soon Maurice ufdoo. S het aber käi Erfolg ghaa und isch scho bald bankrott gsi. Äi Grund drfür isch dr griechisch Akzänt vom Damala gsi, wo s Publikum lächerlig gfunde het, en andere, wil er Gäld us dr Theaterkasse gnoo het, zum si Glücksspiil- und si Morphinsucht finanziere. Weniger as e Joor noch dr Hüroot häi si sich dr Damala und d Bernhardt drennt. 1889 isch dr Damala im Alter vo vieredrissig an de Folge vo siner Morphin-Sucht gstorbe. 
Underdesse isch d Sarah Bernhardt e Staar worde und mä het sä in ganz Europa wie au in Amerika vereert. Si het as en exzentrischi, vilmol überspannti und luunischi Frau gulte und het e Hufe Liebhaber ghaa, drunder dr Charles Haas (beschriibe vom Marcel Proust in sim Roman "Auf der Suche nach der verlorenen Zeit"), dr Schauspiiler Mounet-Sully und dr Mooler und Illustrator Gustave Doré. D Bernhardt het sich mit iirer Exzentrik en öffentligs Imidsch gmacht: Si isch in ere Mongolfieere in dr Himmel über Frankriich ufgstiige und het Fotene lo verchaufe, wo mä sä druf gseet, wie si im ene Sarg lit und iiri Rolle studiert oder schlooft. In iirer Wohnig het si e Menascherii vo iihäimische und exotische Dier gha.
D Sarah Bernhardt het sich iiri Arbetszit däilt zwüsche Angaschemänt z Baris und lange Gastspiilräise. Iiri Begaabig für s emozionaale Schauspiil het er es mööglig gmacht, as groossi Dragöödin in klassische franzöösische Draamene wie au in modärne Gsellschaftsstück, aber au in Mannerollen (zum Bischbil as Hamlet) z überzüüge. In iirer Heimetstadt het si meereri Theater gläitet und isch dört au sälber ufdräte, so z. B. s „Théatre des Nations“, wo si sälber in „Théâtre Sarah Bernhardt“ umbenennt het und wo hüte no eso häisst.

Näbe Romään und Lustspiil het si 1907 ihri Memuaare ("Mein Doppelleben") gschriibe, und si het mit däm e Hufe Schriftsteller inspiriert – zum Bischbil dr Marcel Proust in "À la recherche du temps perdu" („Auf der Suche nach der verlorenen Zeit“) zu dr Romaanfiguur vo dr Schauspiilere La Berma. Usser für s Schriibe het si au für s Moole und d Bildhauerei Dalänt ghaa.

1906 het si e Brofessuur am Bariiser Konservatorium überchoo, 1914 isch si Mitgliid vo dr franzöösische Eerelegioon worde.

1905 het d Bernardt im Victorien Sardou siiner La Tosca z Rio de Janeiro uf dr Büüni von ere Muure müesse gumpe und het sich schweer am Chneu verletzt. Joorelang het si wäge däm Schmärze ghaa und 1915 het iir rächts Bäi underhalb vo dr Hüfte müesse amputiert wärde. Aber au denn het si iiri Arbet nit ufgee. Während em Erste Wältchrieg het si sich bi dr Betröijig vo de Druppe angaschiert und het hinder dr Front in Zält, Schüüre und Lazarett uf improvisierte Büüne für d Soldaate Theater gmacht. Si het sogaar non enmol e Durnee dur d USA gmacht.
D Sarah Bernhardt isch am 26. Merz 1923 z Bariis gstorbe. Si gältet as die berühmtisti Schauspiilere vo iirer Zit und isch äine vo de erste Wältstar überhaupt gsii. Si isch uf em Friidhoof Père Lachaise im Oste vo Bariis begraabe.

Zitgenosse häi d Sarah Bernhardt au für e begabti Moolere und Bildhauere ghalte. Si het Theaterstück übersetzt, Romän gschriibe und e Buech über s Schauspiil ("L’art du théâtre"). 1907 het si iiri Memuare veröffentligt:


En Uswaal vo witere Wärk:




</doc>
<doc id="35961" url="https://als.wikipedia.org/wiki?curid=35961" title="Fluessweiler">
Fluessweiler

Fluessweiler (dt. "Flaxweiler", frz. "Flaxweiler") isch aini vu dr 105 Gmaine z Luxeburg.

Zue Fluessweiler ghere d Ortschafte Beyeren ("Beyren"), Fluessweiler, Gouschtengen ("Gostingen"), Nidderdonwen ("Niederdonven") un Uewerdonwen ("Oberdonven").

Fluessweiler ghert zum Kanton Gréivemaacher im Distrikt Gréivemaacher. Dr Burgermaischter vu Fluessweiler isch dr Théo Weirich. Gwehlt wird iber e Majorzwahl.

Beyeren isch zum erschte Mol gnännt wore imk erschte Viertel vum 13. Jh. as "Buren", Donwen anne 929 as "Dundeba" (959: "Dundeba", 1161: "Dondenua", aafangs 13. Jh.: "Dundeuen") un Gouschtengen anne 929 as "Gautsbrehtinge" (13. Jh.: "Gottingen").

Dr luxeburgisch Dialäkt vu Fluessweiler ghert zum Moselfränkisch.




</doc>
<doc id="35962" url="https://als.wikipedia.org/wiki?curid=35962" title="Georges Clairin">
Georges Clairin

Dr Georges Jules Victor Clairin isch e franzöösische Mooler und Illustrator gsii. Er isch am 11. Septämber 1943 z Baris uf d Wält choo und am 2. Septämber 1919 z Belle-Île-en-Mer gstorbe. 

1861 het er an dr "École des beaux-arts" z Baris afo studiere und het zum erste Mol im Joor 1866 usgstellt. Er isch mit em Henri Regnault uf Spanie und mit em François Flameng und em Jean-Léon Gérôme uf Italie gräist. Won er z Marokko gsi isch, het er dr katalanisch Mooler Marià Fortuny aadroffe und zämme si si go Tétouan go aaluege. 1895 het er dr Komponist Camille Saint-Saëns uf Egüpte begläitet.

Dr Clairin isch vor allem für siini Portret vo dr Sarah Bernhardt bekannt.



</doc>
<doc id="35963" url="https://als.wikipedia.org/wiki?curid=35963" title="Comédie-Française">
Comédie-Française

D Comédie-Française (au Théâtre-Français) isch äins vo fümf Theater z Frankriich, wo dr Status vom ene Nazionaltheater ("Théâtre national") häi. D Comédie-Francaise isch s äinzige vo dene Nazionaltheater, wo e fests Ensemble ("la Troupe de la Comédie-Française") het. S Huus vo dr Comédie-Française befindet sich im 1. Bariser Arrondissement, em "Arrondissement du Louvre."

Dr Naame vom Molière isch äng mit em Theater verbunde, wäge däm säit men em vilmol au "La Maison de Molière" (Im Molière si Huus). Es het immer e groosse Iifluss uf die franzöösischi Theaterlandschaft und d Schauspiilkunst ghaa.

D Comédie isch am 21. Oktober 1680 dur e "Lettre de cachet" vom Köönig Ludwig XIV. gründet worde. Scho am 24. August het s Ensemble, wo us 27 Schauspiiler bestande het, si ersti öffentligi Vorstellig gee: d Dragöödie "Phèdre" vom Jean Racine und e Komöödie vom zwäitrangige Schriftsteller Jean de La Chapelle (1651-1723). S Repertuar het vor allem us Stück vom Molière, Racine, Pierre Corneille, Paul Scarron und Jean de Rotrou bestande.

Während dr Französische Revoluzioon het dr Woolfaartsusschuss d Comédie-Française am 3. Septämber 1793 mit ere Verordnig gschlosse und d Schauspiiler verhaftet. Erst säggs Joor spööter, am 30. Mai 1799, get die nöji Regierig dä Beschluss ufghoobe und Vorfüerige im "Richelieu-Saal" (Salle Richelieu) erlaubt.

Am 25. Februar 1830 isch s bi dr Uruffüerig vom Victor Hugo sim Stück "Hernani" im Theater zur so genannte „Schlacht um Hernani“ choo. S Publikum isch gspalte gsi in d Aahänger vo dr französische Klassik und deene vo dr Romantik, wo s Stück vom Hugo äins vo de erste gsi isch drvoo. Schlussändlig häi d Aahänger vom nöiartige "romantische" Theater gwunne und Abwiichige vo de klassische Theaterregle si mee und mee verbräitet worde.

D Comédie-Française het hüte e Repertuar vo öbbe 3000 Theaterstück. Si het drei Theaterhüüser z Baris: dr "Richelieu-Saal", s "Théâtre du Vieux-Colombier" und s "Studio-Théâtre."




</doc>
<doc id="35964" url="https://als.wikipedia.org/wiki?curid=35964" title="Jean Racine">
Jean Racine

Dr Jean Baptiste Racine (* 21. Dezämber 1639 z La Ferté-Milon; † 21. April 1699 z Paris) isch äine vo de bedütendste Autore vo dr franzöösische Klassik. D Franzose halten en für iire grösst Dragöödieautor näbe oder sogar vor em Pierre Corneille.

Im Racine siini Eltere si gstorbe, won er no chlii gsi isch, und er isch vo siine Groosseltere ufzooge worde. Er isch uf jansenitischi Schuele gange und het 1659 s Collège d’Harcourt in dr "Philosophie"-Klass abgschlosse. As Zwanzigjöörige het er afo Gläägehäitsgedicht verfasse und si ersti Dragöödie "Amasie" gschriibe. Dr Jean Chapelain het 1660 si Oode "La Nymphe de la Seine à la Reine" glääse und het em e köönigligi Gratifikatzioon vo hundert Écus verschafft. Z Paris het er dr Literaat Nicolas Boileau und dr Komödieautor und Theaterdiräkter Molière troffe. Für dä het er "La Thébaïde ou les frères ennemis" gschriibe, wo aber 1664 nume wenig Erfolg ghaa het. Si Dragikomödie "Alexandre le Grand" (1665) het er vo dr Theaterdrubbe vom Hôtel de Bourgogne lo uffüere, aber erst 1667 isch si Durchbruch choo mit "Andromaque".

Vo 1668 aa het er e Pension vo 1200 Franke überchoo und e Priorat im Anjou. Er het em Corneille Konkurränz afo mache mit em "Britannicus" und denn dr Dragikomödie "Bérénice" (1670) und isch bim Publikum populärer gsi as dä. Mit em Intriigestück "Bajazet" (1672) het er d Bariser Theaterszeene afo dominiere, und er isch im Joor druf in d "Académie française" gweelt worde. Siis möögligerwiis beste Stück, "Phèdre," isch 1677 ufgfüert worde. Wo das aber nid eso erfolgriich gsi isch, het er sich vom Theater zruggzooge. ER het ghürootet und mit siner Frau Catherine de Romanet siibe Chinder ghaa.

Er isch z Port-Royal in dr Nööchi vo sim Lieblingsleerer Jean Hamon begraabe.





</doc>
<doc id="35965" url="https://als.wikipedia.org/wiki?curid=35965" title="Théâtre National de l’Odéon">
Théâtre National de l’Odéon

S Théâtre National de l’Odéon isch e franzöösischs Staatstheater z Baris.

S Theater goot uf e königligs Patänt vom 10. August 1779 zrugg. Doodin het dr Köönig Ludwig XVI. beschlosse, e Theater im Quartier Latin, em Studänteviertel und grad näben em Palais du Luxembourg für d Comédie-Française ufzdue. Es isch 1782 under em Naame "Théâtre Française" iigweit worde und und het 1900 Blätz. Ass es Sitzblätz im Parkett gee het, isch für die Zit ungwöönlig gsii.

Dr erst groossi Erfolg isch 1784 choo mit "Der tolle Tag oder Figaros Hochzeit". Am 18. Merz 1799 het s im Odeon brennt und d Drubbe het wider mit dr Talma und dr Comédie-Française im Saal Richelieu afo ufdrätte. Dr Archidekt Chalgrin het s Theater widerufbaut und im Juni 1808 isch s under em Naame "Théâtre de Sa Majesté l’Impératrice et Reine" eröffnet worde. Am 20. Merz 1818 isch s no äinisch aabebrennt. Fr Baraguay (1748–1820) umbaut und im Septämber 1819 het s dr Ludwig XVIII. as "Second Théâtre-Français" widereröffnet. Das Huus bestoot bis hüte.

Im 19. Joorhundert het mä dört Opere, romantischi und denn realistischi Stück ufgfüert, aaspruchsvolli Unterhaltigsstück und Melodrame. Beliebti Autore si under andere dr Gioachino Rossini, dr Alfred de Musset und dr Alexandre Dumas dr Elteri gsi.

S Odéon het im früeje 20. Joorhundert under de Diräkter André Antoine (1906–1914) und Firmin Gémier (1922–1933) Höepünkt erreicht, wo s Repertuar vom zwäite Huus vo dr Comédie-Française um erfolgriichi Komödie beriicheret het.

Vo 1946 bis 1959 het s Theater "Salle Luxembourg" ghäisse, währed mä em Stammhuus vo dr Comédie-Française "Salle Richelieu" gsäit het. Am 1. Septämber 1959 het s dr Naame "Théâtre de France" überchoo und isch am 21. Oktober 1959 mit "Tête d’or" vom Paul Claudel als sälbstständigs Theater iigweit worde. 

Dr Theaterläiter Jean-Louis Barrault het mit dr Madeleine Renaud zämme Uruffüerige und Erstuffüerige vo zitgenössische Dramatiker wie dr Eugène Ionesco, dr François Billetdoux, d Marguerite Duras, dr Edward Albee, dr Samuel Beckett und dr Jean Genet bote und het Klassiker wider ufgnoo und Wärk vom Jean Giraudoux, Luigi Pirandello, Paul Claudel und Jean Anouilh. Dr Barrault het im Théâtre de France au s Theâtre des Nations mit fremdsproochige Uffüerige vo usländische Ensembles lo ufdrätte. 1967 isch s Studiotheater "Le petit Odéon" mit 110 Sitzblätz und ere 10 m²-Büüni iigrichdet worde.

Während dr Mairevolte 1968 hai Studänte s Theater meereri Wuche bsetzt und dr Barrault het s müesse ufgee. Sit 1971 isch dr Naame wider "Théâtre National de l’Odéon". Noch em Pierre Dux und em Jacques Toja isch 1983 dr François Barachin Intendant worde, während dr Giorgio Strehler zum Läiter vom "Théâtre de l’Europe", wo im Odéon residiert, ernennt worden isch.

Im Merz 1990 het dr Lluis Paqual d Läitig vom Odéon übernoo, und es isch nume as Europa-Theater brucht worde. Dr Strehler isch Bresidänt worde vom Verband vo de Europäische Theater ("Union des Théâtres de l’Europe"), wo im Odéon dehäi isch. 1996 het dr Georges Lavaudant d Läitig vom Theater übernoo.Denn isch s restauriert und dr ganzi Apparat isch ernöiert worde und im Joor 2006het mä s widereröffnet.



</doc>
<doc id="35967" url="https://als.wikipedia.org/wiki?curid=35967" title="Jardin du Luxembourg">
Jardin du Luxembourg

Dr Jardin du Luxembourg isch e staatlige Schlosspark im Bariser "Quartier Latin" (6. Arrondissement) mit ere Flechi vo 26 Hektare, wo früener e kööniglige Park gsii isch. D Aalag ghöört zum Palais du Luxembourg, wo dr Senaat dagt, die zweiti Kammere vom franzöösische Parlamänt.

Dr Jardin du Luxembourg isch im Norde begränzt vom Palais du Luxembourg, em chliinere Näbeschloss "Petit Palais", wo dr Senaatsbresidänt si Amtssitz het, dr Orangerii und em Musée du Luxembourg, und im Oste vo dr Ecole des Mines. Er isch in zwäi Beriich iidäilt: um s Schloss het s Bluemebeet und Terrasse, wo sträng geometrisch aagläit si und scho sit em Aafang vom 17. Joorhundert e Bischbil si für die klassizistischi franzöösischi Gaardekunst, westlig und südwestlig drvo isch dr Gaarde in spöötere Zite im Stil vo de änglische Landschaftsgäärde freier gstaltet worde.




</doc>
<doc id="35968" url="https://als.wikipedia.org/wiki?curid=35968" title="Alexandre Dumas der Ältere">
Alexandre Dumas der Ältere

Dr Alexandre Dumas dr Elter (au "Alexandre Dumas Davy de la Pailleterie" oder "Alexandre Dumas père;" * 24. Juli 1802 z Villers-Cotterêts, Aisne; † 5. Dezämber 1870 z Puys bi Dieppe, Seine-Maritime) isch e franzöösische Schriftsteller gsii. Hüte isch er vor allem dur siini Historieromän, wo zu Klassiker worde si, und deren iiri Verfilmige bekannt.

E Markezäiche vom Dumas siine Romään si fiktivi oder psöidohistorischi Protagoniste (zum Bischbil dr Musketier d’Artagnan). Deeren iiri Abentüür wärde in e Kontext vo historische Eräigniss (zum Bischbil d Belaagerig vo La Rochelle 1627/28) und histoorische Persönlikeite (zum Bischbil dr Kardinal-Minister Richelieu) gstellt. Die bekanntiste Romään, wo immer wider ufgläit und nit nume vo Jugendlige glääse wärde, si: "Les trois mousquétaires" (Die drei Musketiere, 1844), "Vingt ans après" (Zwanzig Jahre später, 1845), "La reine Margot" (Königin Margot, 1845), "Le comte de Monte-Christo" (Der Graf von Monte Christo, 1845–46) und "Le collier de la reine" (Das Halsband der Königin, 1848–50).










</doc>
<doc id="35969" url="https://als.wikipedia.org/wiki?curid=35969" title="Fréiseng">
Fréiseng

Fréiseng (dt. "Frisingen", frz. "Frisange") isch aini vu dr 105 Gmaine z Luxeburg.

Zue Fréiseng ghere d Ortschafte Uespelt ("Aspelt"), Fréiseng un Helleng ("Hellingen"/"Hellange").

Fréiseng lyt im Side vum Land an dr Gränz zue Frankrych.

Fréiseng ghert zum Kanton Esch-Uelzecht im Distrikt Lëtzebuerg. Dr Burgermaischter vu Fréiseng isch dr Claude Wiltzius. Scheffe sin dr Marcel Mousel un dr Roger Beissel. Gwehlt wird iber e Majorzwahl.

Fréiseng isch zum erschte Mol gnännt wore anne anne 771-72 as "Frisingin" (963: "Frisinga", 1140: "Frisinga"), Uespelt anne 963 as "Hadespelth" (1112: "Ahdspelt", 1182: "Aspelt", 1192: "Atelpelth") un Helleng anne 771/72 as "Heldingen"
Dr luxeburgisch Dialäkt vu Fréiseng ghert zum Moselfränkisch.





</doc>
<doc id="35970" url="https://als.wikipedia.org/wiki?curid=35970" title="Die Republikaner">
Die Republikaner

Die Republikaner (REP) sin e Ändi 1983 z Minche vu ehmolige Mitglider vu dr CSU grindeti dytschi Bartei. Si verstehn sich sälber as rächtskonservativ un bezaichne sich au as "Demokratischi Rächti".

Ab 1992 sin si vum Bundesamt fir Verfassigsschutz unter em Verdacht vun ere rächtsextremistische Bsträbig ufgfiert un bschaut wore. Anne 2006 isch nimmi d Gsamtbartei, nume no ainzelni Chreft in ihre as rächtsextrem gfiert wore. Syter anne 2007 wäre d Republikaner nimi im Verfassigsschutzbricht ufgfiert.

Anne 1985 isch dr Franz Schönhuber as Noofolger vum Franz Handlos Barteivorsitzende wore un het d REP noch em Vorbild vum franzesische Front National no rächts welle rucke. Im Johr 1989 hän d REP mit je iber 7 Brozänt vu dr Stimme in s Europabarlemänt un s Berliner Abgordnetehuus chenne yyzie, die Erfolg aber nimi chenne widerhole. Vu 1992 bis 2001 sin d REP im Landdag vu Bade-Wirttebärg verdrätte gsii.

Vu 1994 bis 2014 isch dr Rolf Schlierer Barteivorsitzende gsi. Unter ihm het sich d Bartei vu rächtsextreme Tendänze abgsetzt un het unter anderem gegeniber rächtsextreme Barteie wie dr NPD an Bedytig verlore. Si isch zurzyt nume no in kommunale Barlemänt verdrätte.




</doc>
<doc id="35972" url="https://als.wikipedia.org/wiki?curid=35972" title="Garnech">
Garnech

Garnech (dt. "Garnich", frz. "Garnich") isch aini vu dr 105 Gmaine z Luxeburg.

Zue Garnech ghere d Ortschafte Duelem ("Dahlem"), Garnech, Héiweng ("Hivange") un Koler ("Kahler").

Garnech ghert zum Kanton Kapellen im Distrikt Lëtzebuerg. Dr Burgermaischter vu Garnech isch dr Georges Fohl. Scheffe sin dr Nico Biver un dr Henri Franck. Gwehlt wird iber e Majorzwahl.


Garnech isch zum erschte Mol gnännt wore anne anne 1128 as "Garnis" (1128: "Garnische", 1145: "Garnische", 1137: "Carnisse", 1145: "Charnische"), Duelem anne 786 as "Acaliaimo" (786: "Dalhaimo") un Koler anne 1096 as "Kauelre" (1185: "Kalre").

Dr luxeburgisch Dialäkt vu Garnech ghert zum Moselfränkisch.





</doc>
<doc id="35973" url="https://als.wikipedia.org/wiki?curid=35973" title="Géisdref">
Géisdref

Géisdrëf (dt. "Goesdorf", frz. "Goesdorf") isch aini vu dr 105 Gmaine z Luxeburg.

Zue Géisdrëf ghere d Ortschafte Boukels ("Bockholtz"), Bitscht ("Büderscheid"/"Buderscheid"), Dol ("Dahl"), Géisdref, Giewelsmillen, Maasseler ("Masseler"), Nacher ("Nocher") un Nacherstrooss ("Nocher-Route").

Géisdrëf ghert zum Kanton Wolz im Distrikt Dikrech. Dr Burgermaischter vu Géisdrëf isch dr Arthur Schockmel. Scheffe sin dr Roger Brachmond un dr John Hermes. Gwehlt wird iber e Majorzwahl.

Bitscht isch zum erschte Mol gnännt wore anne 1195 as "Budereseth".

Rund ai Kilometer weschtlich vu Géisdrëf im Wald lyt di ehmolig Antimonmine vu Géisdrëf. D Gruebe isch anne 1354 s erscht Mol gnänn t wore un isch vu 1743 bis 1938 in Bedriib gsii. S git e geologische Orientierigspfad unter em Titel "Auf der Spur des Antimons". Syt e baar Johr wird vor em Yygang zue dr Mine s ""Minnefest"" gfyyrt.

Dr luxeburgisch Dialäkt vu Géisdrëf ghert zum Moselfränkisch.



</doc>
<doc id="35974" url="https://als.wikipedia.org/wiki?curid=35974" title="Deutsch-Französischer Krieg">
Deutsch-Französischer Krieg

Im Dütsch-Franzöösische Chrieg vo 1870–1871 (zitgenössisch au dr "Sibziger Chrieg" oder "70/71" gnennt) het s Kaiserriich Frankriich em Köönigriich Pröisse bzw. em Norddütsche Bund dr Chrieg erkläärt. Druf häi sich au die drei süddütsche Staate, wo no 1866 gege Pröisse kämpft häi, uf die pröissischi Site gstellt. Innerhalb von e baar Wuche si im Spootsummer 1870 die franzöösische Armeä besigt gsi und dr Käiser Napoléon III. isch gfange gnoo worde. Frankriich het denn aber as Republik dr Chrieg witergfüert und isch erst im Früelig 1871 zum Friidensschluss baraat gsi, nochdäm Bariis vom 19. Septämber 1870 aa belaageret worden isch. Die revoluzionääri Bariiser Kommune het dr Kampf gege Dütschland welle witerfüere, isch aber am 28. Mai 1871 vo de franzöösische Regierigsdrubbe bluetig niiderdätscht worde.

Em Chrieg säit mä z Frankriich und au im änglische Sproochruum dr "Franzöösisch-Dütschi Chrieg" ("Guerre Franco-Allemande" bzw. "Franco-Prussian War"), wil mä dört zerst dr Aagrifer und denn dr Aagriffeni nennt. Usglööst isch dr Chrieg worde wil sich Frankriich bi dr spanische Dronfolg iigmischt het und wäge dr Emser Depesche, wo drüber brichdet het. 

Dr Chrieg isch dr dritt und letscht vo de Dütsche Einigungschrieg und het zur dütsche Riichsgründig gfüert, wo dr Bismarck aagsträbt het. D Niderlaag vo Frankriich, d Broklamazioon z Versailles vom pröissische König Wilhelm I. zum Dütsche Kaiser, d Reparazioone, wo Frankriich het müesse zaale, und d Iigliiderig vo Elsass-Lothringe ins Dütsche Riich het zum franzöösische Revanchismus gfüert.




</doc>
<doc id="35978" url="https://als.wikipedia.org/wiki?curid=35978" title="Bernhardt">
Bernhardt

Bernhardt isch ein dütsche Familienname. 



</doc>
<doc id="35979" url="https://als.wikipedia.org/wiki?curid=35979" title="Glücksspiel">
Glücksspiel

Glücksspiil, mänggisch au as Hazardspiil (vo französisch "hasard", dt. Zuefall, abgläitet vo arabisch "az-zahr", dr Meerzaal vo Spiilwürfel bezäichnet, si Spiil, wo dr Verlauf von ene maassgääblig vom Zuefall bestimmt isch. In rächtliger Hiisicht si Glücksspiil Spiil um Vermöögenswärt, wo dr Gwünn und Verlust bin ene "usschliesslig oder vorwiegend" vom Zuefall abhänge und nit vom Gschick oder de Entschäidige vo de Spiiler.

E Hufe Lüt wärde spiilsüchtig, wil si äntwäder Verlust wider wäi iispiile oder noch eme Gwünn gradzue gierig wärde. Bi de mäiste pathologische Spiiler lööst e hooche Gwünn, wo dr Spiiler früe ghaa het, d Sucht us. Si chönne e groosse Däil vo iirem Iikomme verspiile oder verschulde sich sogar, zum ihri Sucht finanziere. Wil wäge däm vilmol ganzi Familie in Existänznööt groote si, git s hützudags e Hufe Sälbsthilfgrubbe für Spiilsüchtigi und in gwüsse Länder muess dr Betriiber vom ene Kasino iigrife, wenn er merkt, ass öbber us Sucht und nid us Vergnüege spiilt.

Au wenn es sich bi dr Spiilsucht um e Chrankhet handlet, wo mä muess ärnst nee, si iiri volkswirtschaftlige Uswirkige immer no seer vil chliiner as d Woolfaartschoste, wo dur e Alkohol- und Tubakmissbruuch entstönde. 




</doc>
<doc id="35980" url="https://als.wikipedia.org/wiki?curid=35980" title="Morphin">
Morphin

Morphin, in dr Umgangssprooch hüfig Morphium, isch e Haupt-Alkaloid vom Opium und ghöört zu de Opiate bzw. Opioide. Es wird in dr Medizin as äins vo de sterkste bekannte natüürlige Schmärzmiddel ("Analgetikum") iigsetzt. Es isch s erste Alkaloid, wo in Reinform isoliert worden isch.

S Morphin wird us Opium, d. h. us em drochnete Milchsaft vom Schloofmoon ("Papaver somniferum"), gwunne. D Totalsynthese isch düür und liiferet nume chliini Usbütene – bi dr Fuchs-Synthese si s öbbe 10 %. D Usgangsstoff drfür si Phenylalanin und 4-Hydroxyphenyl-acetaldehyd. S Norcoclaurin isch e wichdigs Zwüschebrodukt. Über Reticulin wärde denn d Morphinan-Alkaloid bildet, wo s Morphin drzue ghöört.

Au Süüger chönne Morphin enzymatisch us -Tyrosin und -Dopa ufbaue.

Morphin wird zur Behandlig vo starke und sterkste Schmärze verwändet. Es git s in dr Form vo Retard-Kapsle und -Dablette, Bruusedablette, Dropfe, Retard-Granulat, Zäpfli, Pflaster und Injekzioonslöösige.


</doc>
<doc id="35981" url="https://als.wikipedia.org/wiki?curid=35981" title="Gréivemaacher">
Gréivemaacher

Gréivemaacher (dt. "Grevenmacher", frz. "Grevenmacher") isch aini vu dr 105 Gmaine z Luxeburg.

Zue Gréivemaacher ghere näbe dr Ortschaft Gréiwemaacher d Ortsdail Gréiwemaacherbierg ("Grevenmacherberg"), Manternacherbierg ("Manternacherberg") un Potaaschbierg ("Potaschberg").

Gréivemaacher lyt am linke Stade vu dr Mosel an dr Gränz zue Dytschland. Zwische Gréiwemaacher un dr dytsche Gmai Wellen het s e Staustufe.
Gréivemaacher isch dr Verwaltigssitz vum Kanton Gréivemaacher im Distrikt Gréivemaacher. Dr Burgermaischter vu Gréivemaacher isch dr Robert Stahl (DP). Scheffe sin dr Jacques Haas un dr René Sertznig. Gwehlt wird iber e Proporzwahl.

Gréivemaacher isch zum erschte Mol gnännt wore anne anne 634 as "Machara" (902: "Machara", 973: "Maceria", 1052: "Machera", 1084: "Macheram (acc.)", 1224: "Macre").

Dr luxeburgisch Dialäkt vu Gréivemaacher ghert zum Moselfränkisch.






</doc>
<doc id="35982" url="https://als.wikipedia.org/wiki?curid=35982" title="Groussbus">
Groussbus

Groussbus (dt. "Grosbus", frz. "Grosbous") isch aini vu dr 105 Gmaine z Luxeburg.

Zue Groussbus ghere d Ortschafte Dellen, Gréiwels ("Grevels", friejer au "Nei-Brasilien" gnännt), Groussbus un Léierhaff ("Lehrhof").

Groussbus ghert zum Kanton Réiden im Distrikt Dikrech. Dr Burgermaischter vu Groussbus isch dr Nico Simon. Scheffe sin dr Armand Olinger un dr Tom Eyschen. Gwehlt wird iber e Majorzwahl.

Dellen isch zum erschte Mol gnännt wore anne 1128 as "Della".

Anne 1828 het dr domolig brasilianisch Chaiser Dom Pedro I. bschlosse, kaini europäische Yywanderer me in s Land z loo. E Gruppe vu rund 100 Luxeburger, wu aigetli hän welle uf Brasilie uuswandere un wu ihre ganze Bsitz verchauft ghaa hän un z Bremen nit hän derfe uusraise, sin zruck uf Luxeburg chuu un hän derno vu dr Luxeburger Regierig Land bi Groussbus iberchuu. Do hän si derno d Ortschaft Gréiwels, aafangs au "Nei-Brasilien" gnännt, grindet, wu hite zue dr Gmai Wal ghert, nume ai Huus ghert zue Groussbus.

Dr luxeburgisch Dialäkt vu Groussbus ghert zum Moselfränkisch.




</doc>
<doc id="35983" url="https://als.wikipedia.org/wiki?curid=35983" title="Hans Kaufmann">
Hans Kaufmann

De Hans Kaufmann (* 6. Februar 1942; † 13. Oktober 2007 z Lengg; Chörtsu: "K") esch e Schwiizr Schurnalischd o Verbandsfunktionär gsi.

De Kaufmann isch fo 1968 bes 1971 Redakter bir Nöiä Bärnr Ziitig gsi u nächär bes 1987 bim Bärner Bund. Wärenddere Ziit ischr „äng med em Schdatpresidänt Reynold Tschäppät vertrout“ gse. Ab 1987 hed er bir Bärnr Ziitig dr Breich „Lokaus“ gleited u esch ir Redakzioonsleitig gsi. 1993 hedne dr Sämi Schmid zom Presidänt fom Inträssivrband "Bärnr KMU" zom Informazioonsbeufträite u zom politischä Sachbearbeitr fom Vrband gmachd; döten ischr underandräm Schefredakder for Ziitschrefd "Bärnr KMU" gse. Är esch bire Wandrig am ne Härzversage gschdorbe. Em Choufme si Nachfouger bim "Bärner KMU" isch dr Hubert Wili gsi.



</doc>
<doc id="35985" url="https://als.wikipedia.org/wiki?curid=35985" title="Gustave Doré">
Gustave Doré

Dr Paul Gustave Doré (* 6. Januar 1832 z Stroossburg; † 23. Januar 1883 z Baris) isch e franzöösischer Mooler und Grafiker gsii, wo sich vor allem as Illustrator e Naame gmacht het.

Im Doré si Begaabig as Zäichner isch scho ufgfalle, won er no Schüeler gsii isch. Er het au won er erst sibni gsi isch aagfange meerer Instrumänt afo spiile. Uf dr Giige isch er virtuoos worde. Mit nüüni het er zum erste Mol en Illustrazioon vom Dante Alighieri siiner "Göttlige Komödie" gmacht. Mit drizääni isch er uf Baris gange und het zwäi Joor druf 1847 as Illustrator bim "Journal pour rire" gschafft. Im gliiche Joor isch au siini ersti Arbet, "Die Abenteuer des Herkules", im Pariser Verlag Aubert veröffentligt worde. 

1853 het er Illustrazioone für d Wärk vom Lord Byron gmacht, spööter Bilder für en änglischi Bible, und 1863 370 Illustrazioone für die franzöösischi Usgoob vom Miguel de Cervantes sim "Don Quijote". 

D Bibelillustrazioone häi dr Doré z Ängland bekannt gmacht und er het dr Ufdraag überchoo e Bordret vo London z zäichne. 1872 isch s Buech "London: A Pilgrimage" erschiine mit 180 Stich. S Buech isch drfüür kritisiert worde, ass si Fokus uf d Armekwardier grichdet sig.

Dt Gustave Doré isch am 23. Januar 1883 z Baris am ene Herzinfarkt gstorbe.

Dr Doré isch 1854 mit seinen Holzstich im François Rabelais sim "Gargantua und Pantagruel" und 1855 im Honoré de Balzac siine "Tolldreiste Geschichten" bekannt worde. Er het denn no öbbe 90 Wärk vo dr Wältlitratur illustriert, drunder:
Im Doré siini Biibelillustrazioone ghöören immer no zu de bekanntiste überhaupt, er gältet as äine vo de grösste Mäister vo däm Schaner. Siini 230 Bibelgrafike si under anderem vo de berüemte Graphiker Pisan, Pannemaker und Laplante gstoche worde. 

Dr Doré het bizarri Bilder vo Faabelwääse, Monster, Skelett und ghäimnisvolle Sagegstalte gmacht. Drbii si d Stich handwärklig hervorragend usgfüert, d Diefewirkig und d Darstellig vom Liecht si mäisterhaft. Si Wärk het dr Surrealist Salvador Dalí entschäidend beiiflusst, un dä het si druckgrafischs Wärk au an de groosse Theme vo dr Wältlitratur orientiert. Stark beeiidruckt vom Doré sim Wärk isch dr Walter Moers gsi, wo 2001 si Roman "Wilde Reise durch die Nacht" um 21 Bilder vom Doré ume konstruiert het. Noch dr Künstlere Valentine Hugo het dr Max Ernst für sini Kollascheserii "Une semaine de bonté – Eine Woche der Güte" (1933) näbe zitgenössische Illustrazioone au Grafike vom Doré brucht.
Sini Illustrazioone für em Samuel Taylor Coleridges "The Rime of the Ancient Mariner" het dr Doré sälber as sini beste bezäichnet.




</doc>
<doc id="35986" url="https://als.wikipedia.org/wiki?curid=35986" title="Hiefenech">
Hiefenech

Hiefenech (dt. "Heffingen", frz. "Heffingen") isch aini vu dr 105 Gmaine z Luxeburg.

Zue Hiefenech ghere d Ortschafte Hiefenech ("Heffingen"), Reiland ("Reuland") un Schierbaach. Derzue chemme no die Wyler un Hef Beezebierg, Furels, Hiefenecher Millen, Reilandermillen, Supp, Schierfemillen, Schierfenhaff un Steebur

Hiefenech ghert zum Kanton Miersch im Distrikt Lëtzebuerg. Dr Burgermaischter vu Hiefenech isch dr Guy Schiltz. Scheffe sin dr Georges Sins un dr John Cloos. Gwehlt wird iber e Majorzwahl.

Hiefenech isch zum erschte Mol gnännt wore anne anne 953 as "Hauechingas" (973: "Hauechingas", 1030: "Henehingen", 1037: "Houechingen", 1037: "Heneginchen").

Dr luxeburgisch Dialäkt vu Hiefenech ghert zum Moselfränkisch.




</doc>
<doc id="35987" url="https://als.wikipedia.org/wiki?curid=35987" title="Friedrich I. Barbarossa">
Friedrich I. Barbarossa

Dr Friedrich I., gnännt Barbarossa (* um 1122, villicht im Chloschter Waegaate bi Altdorf; † 10. Juni 1190 im Fluss Saleph bi Seleucia (hite Silifke, Türkei), Armenischs Chenigrych vu Kilikie), isch us em Adelsgschlächt vu dr Staufer und vu 1147 bis 1152 as "Friedrich III." Herzog vu Schwoobe, vu 1152 bis 1190 remisch-dytsche Chenig un vu 1155 bis 1190 Chaiser vum Hailige Remische Rych gsii. Är isch uf em Dritte Chryzzug vertrunke, wun er dr Fluss Saleph (hite Göksu) im domolige Kilikie, het welle iberquere. Dr Byname „Barbarossa“ („Rotbart“) het er z Italie wäge syym rotlächte Bart iberchuu.

Dr Friedrich I. Barbarossa isch zwaimol ghyrote gsii.

Mit syre erschte Frau, dr Adela vu Vohburg, het er kaini Chinder ghaa.

Us dr zwoote Eh mit dr Beatrix vu Burgund sin die Chinder fiiri gange:

Wärend dr Amtszyt vom Friedrich I. Barbarossa sind di grosse Konflikt zwische de Stedt z Oberitalie e ständigs Hauptproblem vo dr Rychspolitik gsi. Ane 1154, vo 1158 bis 1162 und den nomol 1163, vo 1166 bis 1168 es vierts und 1174 no es füüfts Mol isch dr Friedrich mit emene Rychsheer uf Italie ggange, zum d Macht vom Kaiser z sterke und Ruei zwüsche d Stadtrepublike z bringe. Die kaiserlige Truppe händ es baar iteliänischi Stedt eroberet. Wo sech ane 1162 au Mailand het müesse erggää, hät de Friedrich I. d Stadt ganz lo kabutt mache. Erscht mid em Friide, wo ane 1183 z Konstanz gschlosse worden isch, het die Ziit en Änd gfunde, und do derby het dr Friedrich I. de iteliänische Stest halt doch grossi Freihäite müesse zuegestoo.




</doc>
<doc id="35989" url="https://als.wikipedia.org/wiki?curid=35989" title="Marcel Proust">
Marcel Proust

Dr Valentin Louis Georges Eugène Marcel Proust [pru:st], (* 10. Juli 1871 z Auteuil; † 18. Novämber 1922 z Bariis) isch e franzöösische Schriftsteller und Kritiker gsi.

Dr Proust isch am 10. Juli 1871 z Auteuil uf d Wält choo. Si Vater isch dr katholisch Arzt Adrien Proust, si Mueter die jüüdischi Jeanne Weil gsi. Dr Proust isch katholisch dauft worde. Am 24. Mai 1873 isch si Brueder Robert uf d Wält choo. Vom Oktober 1882 aa isch dr Proust uf s Lycée Condorcet gange, dört het er dr Jacques Bizet, dr Daniel Halévy und dr Robert Dreyfus kennegleert. Noch em Lycée isch er 1889 freiwillig zum Milidäär bi dr Infanterii. Dört het er d Bekanntschaft vom Robert de Billy gmacht. Vo 1894 bis 1896 het er mit em Komponist Reynaldo Hahn e Liebesbeziehig ghaa. Im Juni 1896 isch im Proust sis erste Buech, "Les plaisirs et les jours", erschiine. Im Joor druf het er e Duell mit em Kritiker Jean Lorrain usgfochte, wil dä e doppeldüütigi Bemerkig über si Buech gmacht het. Denn het er im John Ruskin siini "The Bible of Amiens" afo übersetze, wo aber erst 1904 uusechoo isch. In deere Zit si si Vater (1903) und si Mueter (1905) gstorbe und dr Proust het afo von ere Depression liide. Er isch für säggs Wuche in d Behandlig am Sanatorium vo Boulogne-Billancourt gange, wo dr Paul Sollier iin mit Isolazioon und „unwillküürlige Erinnrige“ therapiert het.

Vo 1907 aa het dr Alfred Agostinelli bin em gschafft, zerst als Schofföör und sid 1912 Sekretäär. Dr Proust het sich in en verliebt, aber er isch verlobt gsi. Er het aagfange an sim Hauptwärk "À la recherche du temps perdu" (Auf der Suche nach der verlorenen Zeit) afo schaffe. Am 13. Novämber 1913 isch "Du côté de chez Swann" as erste Band bi Grasset erschiine. Dr Proust het en uf äigeni Chöste usegee, wil käi Verleeger iin het welle. Au dr Lektor bim Verlag Gallimard, dr André Gide, het en abgleent, was er spööter as si grösst Feeler bezäichnet het. Im Mai 1914 isch dr Agostinelli mit eme Flugzüüg abgstürzt, und dr Proust isch wider dief depressiv worde. In däm Joor het d Céleste Albaret bin em as Huushältere afo schaffe. Si isch denn si ängsti Verdrauti und Lektorin worde, won em mit siine Manuskript ghulfe het. Im Dezämber 1919 het dr Proust für dr zwäit Band vo siiner "Recherche", wo im Joor vorhär erschiine isch, d Prix Goncourt überchoo und 1920 isch er Ridder vo dr Eerelegioon worde. Vo 1920 bis 1922 si no vier Bänd vo dr "Recherche" erschiine, "Du côté des Guermantes" I und II und "Sodome et Gomorrhe" I und II.

Im Mai 1921 het dr Proust en Usstellig vo niiderländischer Moolerei im Jeu de Paume bsuecht. Won er d "Aasicht vo Delft" vom Jan Vermeer aagluegt het, het er e Schwechiaafall überchoo.

Im Merz 1922 het dr Proust e Briefwäggsel mit em Ernst Robert Curtius, eme dütsche Romanist, aagfange. Dä isch äine vo de Erste gsii, wo im Proust si bsundrigi Stellig in dr modärne Litratur begriffe het. 

Am 18. Novämber 1922 isch dr Marcel Proust gstorbe, am 22. Novämber het män en as Ridder vo dr Eerelegioon mit militäärische Eere uf em Friidhoof Père-Lachaise näbe siine Eltere begraabe. Die letschte Bänd vo dr "Recherche" si posthum erschiine: "La Prisonnière, La Fugitive" und "Le temps retrouvé". Noch em Zwäite Wältchrieg het mä d Romanfragmänt "Jean Santeuil" und "Contre Sainte-Beuve" ediert.













</doc>
<doc id="35992" url="https://als.wikipedia.org/wiki?curid=35992" title="Heischent">
Heischent

Heischent (dt. "Heiderscheid", frz. "Heiderscheid") isch e ehmolig Gmai z Luxeburg. Zum 1. Jänner 2012 het si sich mit dr Gmaine Esch-Sauer un Néngsen zue aire Gmai mit em Name "Esch-Sauer" zämmegschlosse.

Zue dr Gmai Heischent hän d Ortschafte Dierbech ("Dirbach"), Eschduerf ("Eschdorf"), Heischent, Heischtergronn ("Heiderscheidergrund"), Hierheck, Merscheet ("Merscheid"), Réngel ("Ringel") un Toodler ("Tadler") ghert.

Heischent het zum Kanton Wolz im Distrikt Dikrech ghert. Dr Burgermaischter vu Heischent isch bis 2011 dr Robert Everling gsii. Scheffe sin dr Jules Turpel un dr Marc Binsfeld gsii. Gwehlt woren isch iber e Majorzwahl.

Toodler isch zum erschte Mol gnännt wore anne 1148 as "Tatemlar".

Dr luxeburgisch Dialäkt vu Heischent ghert zum Moselfränkisch.



</doc>
<doc id="35993" url="https://als.wikipedia.org/wiki?curid=35993" title="Hengescht">
Hengescht

Hengescht, im lokale Dialäkt Hengischt (dt. "Heinerscheid", frz. "Heinerscheid"), isch e ehmolig Gmai z Luxeburg. Zum 5. Dezämber 2011 het si sich mit dr Gmaine Klierf un Munzen zue aire Gmai mit em Name "Klierf" zämmegschlosse.

Zue Hengescht hän d Ortschafte Fëschbech ("Fischbach"), Grandsen ("Grindhausen"), Hengescht ("Heinerscheid"), Hëpperdang ("Hupperdange"), Kaalber ("Kalborn") un Léiler ("Lieler") ghert, derzue no d die Wyler, Hef un Miiline: Fossenhaff ("Fossenhof"), Kéisfuert ("Kaesfurt"), Kaalber Millen ("Kalborn-Mühle "), Lausduer ("Lausdorn") un Tëntesmillen ("Tintesmühle").

Hengescht lyt im nordeschtlige Éislek (Ösling), dr luxebvurgische Ardenne, zmittsen im "Naturpark Our" uf re Hechi zwische 276 m un 542 m iber NN.

Hengescht het zum Kanton Klierf im Distrikt Dikrech ghert. Dr Burgermaischter vu Hengescht isch bis Dezämber 2011 dr Raymond Thielen gsii. Scheffe sin dr Théo Blasen un d Aline Schroeder-Kreins gsii. Gwehlt woren isch iber e Majorzwahl.

Uf em Baan vu dr ehmolige Gmai Hengescht het s e Windpark mit insgsamt elf Windchraftaalage:

Dr luxeburgisch Dialäkt vu Hengescht ghert zum Moselfränkisch.



</doc>
<doc id="35994" url="https://als.wikipedia.org/wiki?curid=35994" title="Hesper">
Hesper

Hesper (dt. "Hesperingen", frz. "Hesperange") isch aini vu dr 105 Gmaine z Luxeburg.

Zue Hesper ghere d Ortschafte Alzeng ("Alzingen"), Fenteng ("Fentange"), Hesper, Houwald ("Howald") un Izeg ("Itzig"). Derzue cheme no die Wyler un Hef: Gantebeensmillen, Izegerstee un Sandweiler-Gare.

Hesper gränzt im Sidweschte diräkt an d Hauptstadt Luxeburg, im Oschte an Konter un im Side an Réiser un Weiler Zum Tur.

Hesper ghert zum Kanton Lëtzebuerg im Distrikt Lëtzebuerg. Dr Burgermaischter vu Hesper isch dr Marc Lies (CSV). Scheffe sin dr Ali Thull (DP), dr Théo Zeimes (CSV) un dr Claude Lamberty (DP). Gwehlt wird iber e Proporzwahl.

Hesper isch zum erschte Mol gnännt wore anne anne 867/68 as "Hasmaringa marca" (1145: "Hespringes").

Dr luxeburgisch Dialäkt vu Hesper ghert zum Moselfränkisch.




</doc>
<doc id="35995" url="https://als.wikipedia.org/wiki?curid=35995" title="Der kleine Maulwurf">
Der kleine Maulwurf

Der kleine Maulwurf ("Di chlai Schäärmuus", tschechisch "Krtek" „Schäärmuus“ bzw. "Krteček" „Schäärmyysli“) isch d Figur vun ere tschechischi Zaichetrickserie. Si isch anne 1957 vum Prager Zaichner Zdeněk Miler gschaffe wore. Dr Miler het fir e Film iber d Flagsverarbaitig noch ere Zaichetrickfigur gsuecht un sei noch ere Legänd iner e Schäärmuushuffe gstolperet. Eso isch dr "Wie der Maulwurf zu seinen Hosen kam" entstande, wu dr Miler dr Silbrig Leeb z Venedig dermit gwunne het. Di beschte Kamraade vu dr Schwäärmuus sin dr Haas, dr Iigel un d Muus. In dr Film wird em Lääbe in dr Natur au d Umwält in dr Stadt gegenibergstellt, un em naiv-chindlige Lääbe vu dr Dierer dr Alldaag vu dr Mänsche. Aafangs het d Schäärmuus au no gschwätzt, speeter nimi ass er iberaal uf dr Wält verstande wird.

Syter anne 1963 isch d Schäärmuus reegelmääßig im tschechoslowakische bzw. speeter tschechische Fäärnseh z sähne gsii. Är isch dert dr Star vum tschechische Sandmännli gsii, em Večerníček. In insgsamt 80 Länder isch di chlai Schäärmuus zum Erfolg woore. Z Weschtdytschland isch d Figur bekannt wore dur "Die Sendung mit der Maus". In ere Videoedition het er zem Dail unter dr Namme „Pauli“ drait. 

D Musik isch vum Miloš Vacek, ab 1974 vum Vadim Petrov komponiert wore.



</doc>
<doc id="35996" url="https://als.wikipedia.org/wiki?curid=35996" title="Montgolfière">
Montgolfière

Mongolfieere isch dr Naame vom erste Häissluftballoon. Dr Naame chunnt vo siine Erfinder Joseph Michel und Jacques Etienne Montgolfier.

Die ersti Mongolfieere isch e chuugeläänlige Sack us Liine gsi mit eme Durchmässer vo 12 m. Im Innere het s e dünni Bapiirschicht gha, und e Netz us Schnuer isch ums Ganze umegspannt gsi und het s in Form ghalte. Am 4. Juni 1783 häi sä d Brüeder Montgolfier de Lüt in iirer Heimetstadt Annonay vorgfüert. Zu deere Zit het mä no dänkt, ass dr Ballon wägen em Rauch wurd ufstiige. Mä het Strauballe und Wulle verbrennt und dr Balloonsack mit Rauch gfüllt und dä het denn afo schwääbe. Denn si d Säili, won er draa aabunde gsi isch, abgmacht worde und dr Balloon isch bis fast uf e Hööchi vo 2000 m uufegflooge und isch öbbe 2 km wit gschwäbt, bevoor er uf e Boode gsunke isch.
D Noochricht vo dr „erostatische Maschiine“ het sich gschnäll in ganz Frankriich verbräitet. Denn het dr Brofässer Jacques Alexandre Charles dr ersti Gasballoon, dr „Globe“, lo ufstiige und denn isch s nume no e Froog vo dr Zit gsi, bis dass die erste Bassaschier mitgflooge si. Am 19. Septämber 1783 het e Montgolfieere vom Schloss Versailles us mit drei Bassaschier gstartet: eme Schoofsbock, eme Güggel und ere Änte. Dr Köönig Ludwig XVI. und d Köönigin Marie Antoinette häi zuegluegt. Dr Flug isch 12 Minute lang gsi und het bewiise, ass bemannti Lufträise mööglig si.



</doc>
<doc id="35997" url="https://als.wikipedia.org/wiki?curid=35997" title="Marie Antoinette">
Marie Antoinette

D Marie Antoinette (* 2. Novämber 1755 z Wien; † 16. Oktober 1793 z Bariis) isch as Maria Antonia Josepha Johanna Erzherzogin vo Östriich und Prinzässin vo Ungarn, Böhme, dr Toskana usw. bekannt und het us em Huus Habsburg-Lothringe gstammt. Si het dr franzöösisch Droonfolger Louis XVI. ghürootet, isch zerst Dauphine und spööter Königin vo Frankriich und Navarra worde. Si gältet as äini vo de farbevollste Figuure währed dr Franzöösische Revoluzioon. Dr bekannt Spruch, wo in de 1780er Joor as Grücht in Umlauf choo isch und d Härzloosikäit vo dr franzöösische Monarchii hätt sölle bewiise: «Wenn si käi Broot häi, sölle si doch Chueche ässe» stammt aber nit vo iire sondern vom Jean-Jacques Rousseau. Nüün Mönet nochdäm iir Maa hiigrichdet worden isch, het Giliotine au iirem Lääbe en Ändi gmacht.







</doc>
<doc id="35998" url="https://als.wikipedia.org/wiki?curid=35998" title="-sten">
-sten

Dch Hansueli Christen (* 1917; † 11. Jänner 2003; bekannt als –sten) isch e Schuchnalischd und Satirikch gsi, wo mit dch Schdat und dch Regioon Baasl vchbunde gsi isch.

Dch Kristen isch Mitachbäitech bi dch Nationaal-Zitig gsii und isch bekannt worde duur sini „Märtbricht“ in dch Baslch Ziitig. D Stadt Baasl isch äins vo siine Süsche gsi. Oobedrii het er langi Zyt für e Näbelspalter gschafft und im Alter no em Schwizer Radio DRS Kurzbyträg gliiferet.

Mit em Ludwig Bernauer und em Peter Pee het dr Kristen s Buech "Basel" uusegee, wo 1970 bim Pharos Verlag Hansrudolf Schwabe erschiine isch, und 1986 het er mit em Nicolas Crispini "Basel: gestern und heute aus dem gleichen Blickwinkel" gschriibe. Au yber s Koche het ech Büechech veröffentligt. E baach von ene si "Wein muss hinein: Koche mit -sten" (1969), "Im Kochtopf quer durchs Mittelmeer: südliche Ferienküche" (1974) und "Das Kochbuch aus der Schweiz" (1987).

Dr Kristen het 1991 dur de ehemolig Regierigsrot Arnold Schneider de «Ehrespalebärglemer» verliehe biko. Dä Prys wird Persenligkaite zuegsproche, wo d Stadt Baasl über ihri Gränze uuse bikannt gmacht hänn.




</doc>
<doc id="36001" url="https://als.wikipedia.org/wiki?curid=36001" title="Menagerie">
Menagerie

D Menascherii isch e historischi Form vo dr Dierhaltig, dr Vorlöifer vom zoologische Garde, wo sich erst im Lauf vom 19. Joorhundert entwicklet het. Dr Begriff Menascherii chunnt us em Franzöösische. Er isch e Leenwort us em Wortschatz vo de Buure und isch sit em 17. Joorhundert as Bezäichnig für e hööfischi Dierhaltig beläit. D "Encyclopédie Méthodique" vo 1782 definiert Menascherii as „établissement de luxe et de curiosité“. Erst spööter het mä dr Begriff au für Wanderusstellige (Wandermenascherii) brucht, wo durs Land zooge si und uf Joormärt gastiert häi.




</doc>
<doc id="36002" url="https://als.wikipedia.org/wiki?curid=36002" title="Jahrmarkt">
Jahrmarkt

E Joormärt oder Mäss isch e meerdäägige Märt, wo vilmol scho sit em Middelalter äimol im Joor in ere Stadt stattfindet und Lüt us dr ganze Umgääbig aazieet. Gwüssi Stedt wie zum Bischbil Basel häi e köönigligi Erlaubnis überchoo, mee as äi Mäss im Joor abzhalte. 

Hüte wird d Bezäichnig au für anderi Märt brucht, wo nid ständig si, hüfig für Volksfest. Äine vo de Gründ dodrfür isch, ass bi Mässe s Ustelle und Verchaufe vo Brodukt über d Zit weeniger wichdig worden isch und d Vergnüegigskomponänte zuegnoo het.

Mässe wärde vilmol an eme Chillefiirdig ghalte oder eme Festdaag vom ene Häilige, wo vor Ort stark vereert wird, so wie zum Bischbil Oostere-, Pfingst-, oder Wienachtsmärt bzw. s Annafest. Veräinzelt git es au hüte no saison- oder broduktbedingte Joormärt, so wie zum Bischbil Herbstmässe und Holz-, Ross- oder Wii-Märt.




</doc>
<doc id="36003" url="https://als.wikipedia.org/wiki?curid=36003" title="Victorien Sardou">
Victorien Sardou

Dr Victorien Sardou (* 5. Septämber 1831 z Bariis; † 8. Novämber 1908 z Bariis) isch e franzöösische Dramatiker gsi.

Für verschidnigi Bariiser Theater het dr Sardou e Hufe historischi Draamene, Komödie und Libretti für Opere und Operette gschriibe. Er het under anderem für e Camille Saint-Saëns und Jacques Offenbach gschafft. Mä het em immer wider dr Vorwurf vom Blagiaat gmacht.

1877 isch er Mitgliid vo dr Académie française worde.

Vo dr gröösste Bedütig us hütiger Sicht isch si Drama La Tosca us em Joor 1887. Dr italiänischi Komponist Giacomo Puccini het scho 1889 draa dänkt, us em Sardou sim Drama en Opere z mache. Aber erst 1898 hät sich dr Puccini und dr Sardou z Bariis droffe. Zämme mit de Librettiste Giuseppe Giacosa und Luigi Illica het dr Puccini d Opere Tosca gschriibe, wo am 14. Januar 1900 z Rom urufgfüert worde isch.





</doc>
<doc id="36004" url="https://als.wikipedia.org/wiki?curid=36004" title="Ehrenlegion">
Ehrenlegion

D Eerelegioon (franzöösisch "Légion d’honneur") isch e franzöösische Verdienstorde. Dr Napoléon Bonaparte het en am 19. Mai 1802 gstifdet, won er no Erste Konsul gsi isch. D Absicht isch gsi, iin für militäärischi und ziviili Verdienst, für usgezäichneti Dalänt und groossi Tuugende z vergee. Käi Staatsbürger hätt wäge siner Geburt, sim Stand oder siner Religioon von däm Orde sötte usgschlosse wärde. 

D Eerelegioon isch die höggsti Uszäichnig vo Frankriich.



</doc>
<doc id="36005" url="https://als.wikipedia.org/wiki?curid=36005" title="Salvador Dalí">
Salvador Dalí

Dr Salvador Felipe Jacinto Dalí i Domènech, Marqués de Púbol (* 11. Mai 1904 z Figueres, Girona, Katalonie; † 23. Januar 1989 z Figueres), bekannt als Salvador Dalí (katalaanischi Ussprooch: ) isch e spanische Mooler, Grafiker, Schriftsteller, Bildhauer und Büünebildner gsi. Er isch äine vo de Hauptverdräter vom Surrealismus und zelt zu de bekanntiste Mooler im 20. Joorhundert. Um s Joor 1929 het dr Dalí si persöönlige Stil und si Schaner gfunde ghaa, d Wält vom Unbewusste, wie si in de Dräum erschiint. Uure, wo schmelze, Chrucke und brennendi Giraffe si im Dalí siini Erkennigsmerkmol worde. Mit sim moolerisch technische Könne het er sini Bilder im ene altmäisterlige Stil gmoolt, wo an dr spööter Fotorealismus erinneret.

Im Dalí siini hüfigste Theme si usser dr Wält vom Draum d Wält vom Rusch, vom Fieber und dr Religion; vilmol chunnt in sine Gmäld si Frau Gala vor. Im Dalí sini Sympathie für dr spanisch Diktator Francisco Franco, sis exzentrische Verhalte und si Spootwärk lööse bis in d Geegewart e Hufe Kontrovärse us, wenn si Person und sis Wärk bewärtet wärde.

Dr Salvador Dalí isch in dr Carrer Monturiol 20 z Figueres (Katalonie) as Soon vom aagseene Notar Don Salvador Dalí y Cusí (1872–1952) und däm siner Frau Doña Felipa Domènech y Ferres (1874–1921) uf d Wält choo und het dr Naame vo sim Brueder Salvador überchoo, wo nüün Mönet vorhär gstorbe isch. I. (* 21. Oktober 1901; † 1. August 1903). Wäge däm het er denn aller Wält welle bewiise, ass äär s Originaal und äimoolig sig. As Chind söll er vor em Graab vo sim Brueder Angst gha haa. 

S bürgerlige Umfäld und die strängi Erzieig vom Vater het im Salvador e starks Sicherhäitsbedürfnis gweckt und en usbrägte Sinn für Ornig. Das het sis spöötere Läbe brägt. Si Mueter, won er seer gärn ghaa het, het d Strängi vom Vater usgliche; si het sini früeje Äigehäite wie Wuetusbrüch, Iinesse, Daagdröime und Liege toleriert.
Im Dalí si Schwöster Ana María isch im Januar vom Joor 1908 uf d Wält choo, und er het drunder glitte, wil er d Liebi vo de Eltere jetz het müesse däile. Dr chlii Salvador het dr Estrig vom Huus übernoo, s „Wöschzimmer“, wo si Schwöster nid het iine dörfe; er isch dört oobe in siner Fantasii dr „Herrscher über d Wält“ gsi und het Bilder uf d Deckel vo Huetschachtle gmoolt. In dr Grundschuel het er nid ufbasst und het sich in Dröim verloore. In de Summerferie het d Familie im äigene Huus in dr Nööchi vo Cadaqués gwoont. Dr Säggsjöörigi häig stundelang eme Nochber, em Hobbymooler Juan Salleras, bim Moole zuegluegt. In däm Alter isch si ersts Bild entstande.

In siner Autobiografii " La vida secreta de Salvador Dalí" («S ghäime Lääbe vom Salvador Dalí») het er sini Zuekumftsdröim beschriibe:

So het er 1927 en „Operepoem“ mit em Ditel "Être Dieu" («Gott si») entworfe; das Brojekt isch 1974 realisiert worde.

Won er zääni gsi isch het in die impressionistischi Moolerei vom spanische Mooler und Nochber Ramon Pichot i Gironès inspiriert, und mit vierzääni isch d „art pompier“, d Schanermoolerei vom 19. Joorhundert, zum Vorbild bi sine Moolversüech worde. Won er mit dr Volksschuel fertig gsi isch, isch er uf s „Instituto de Figueres“ und het drzue vo 1916 aa Underricht im Kolleg vo de Mariste, eme brivaate Gymnasium, üüberchoo. Dr Josep „Pepito“ Pichot, e Brueder vom Ramon Pichot, het gmerkt ass er e Dalänt für s Moole het und het drfür gsorgt, ass dr Dalí Oobedkürs an dr stedtische Schuel für Zäichne cha beleege. Schon e Joor druf het er dört e „diploma de honor“ üüberchoo. Si Kunsterziejer isch dr Diräkter vom Institut gsi, dr Juan Núñez Fernández, und er het im Dalí si Begäisterig für d Kunst gförderet. Noch em Ändi vom Chrieg 1918 het sich dr Dalí ere Grubbe vo Anarchiste aagschlosse und het uf e marxistischi Revoluzioon gsetzt. Im Joor 1921 het er mit Fründ die sozialistischi Grubbe „Renovació Social“ gründet. Im Juni 1922 het dr Dalí s Bachillerato (Abitur) gmacht.
Noch ere erfolgriiche Grubbenusstellig in dr Galerii Dalmau im Januar 1922 z Barcelona, wo acht Bilder vom Dalí drbii gsi si, het en si Vater an d „Academia San Fernando“ für Moolerei, Bildhauerei und Grafik z Madrid gschickt; dört er im Oktober 1922 afo studiere. Er het e Zimmer im Studäntewoonhäim „Residencia de Estudiantes“ ghaa; under de Studänte si dr Luis Buñuel und dr Federico García Lorca, en änge Fründ, gsi, won er mit em e Zitlang s Zimmer däilt het. Dr Lorca hät gärn mit em e sexuelli Bezieig ghaa, aber dr Dalí het nid welle. Dr Lorca het 1926 im José Ortega y Gasset siner Zitschrift "Revista de Occidente" si "Ode an Salvador Dalí" veröffentligt:

Zum allne zäige ass er e Künstler sig, het sich dr Dalí exzentrisch aazooge mit eme groosse schwarze Filzhuet, ere Sammetjagge und eme Umhang, wo bis ufe e Boode glängt het, siini Hoor si schulterlang gsi, er het Kotlette gha, e Pfife im Muul und isch mit eme Stock, wo oobe vergoldet gsi isch, umegloffe.

Dr Dalí het sich zämme mit em Lorca und em Buñuel mit de Schrifte vom Psychoanalytiker Sigmund Freud abgee und het vo dr Psychoanalyse gsäit, si sig äini vo de wichdigste Entdeckige gsi, won er in sim Lääbe gmacht häig. 1923 isch er zum erste Mol für e Joor us dr Akademii usgschlosse worde und mä het en zu Unrächt aaklagt as Aafüerer vo Unruejene z Katalonie. Vom 21. Mai bis zum 11. Juni isch er in Haft gsi. Dr woori Grund, wiso er inhaftiert worden isch, isch gsi, ass mä gegen e Vater vom Dalí het welle vorgoo, wil dä noch em Staatsstreich vom Primo de Rivera gegen e Waalbetrueg protestiert het. 1924 isch dr Dalí an d Akademii zrugg. Im April 1926 isch er zum erste Mol uf Bariis und het dr Pablo Picasso kennegleert. 

Am 20. Oktober 1926 isch er mit eme kööniglige Dekreet ändgültig vo dr Akademii verwiise worde, wil er sich nit richdig benoo häig. Er het sich gwäigeret am Exame mitzmache, wil er dänkt het, ass d Leerer nid fääig siige, iin z beurdäile.

Im Dalí si Moolstiil het noch dr früeje impressionistische Faase jetzt kubistischi, pointillistischi und futuristischi Iiflüss zäigt. 1927 und 1928 het er kunstkritischi Teggscht gschriibe, wo scho e surrealistischi Thematik gha häi, wie "Der heilige Sebastian". Im Joor 1927 het d Uruffüerig vom Theaterstück "Mariana Pineda" vom García Lorca stattgfunde, wo dr Dalí ds Büünebild drfüür gmacht het. 1928 het er s "Gääle Manifest" gschriibe zämme mit em Lluís Montañya und em Sebastià Gasch.

S erste surrealistische Bild vom Dalí isch "Bluet isch süesser as Honig" us em Joor 1927. D Wärk "Ana María" und "E sitzends jungs Mäitli vo hinde" si 1928 im Carnegie Institute vo Pittsburgh usgstellt worde. Die ersti Äinzelusstellig 1925 in dr „Galerie Dalmau“ z Barcelona isch vo lokaale Kunstkritiker positiv bewärtet worde. E zwäiti het vom 31. Dezämber 1926 bis zum 14. Januar 1927 stattgfunde. Im Joor 1928 isch dr Dalí e zwäits Mol uf Bariis. Dört het er mit em Luis Buñuel zämme an de Dräibüecher vo de surrealistische Film "Un chien andalou (Ein andalusischer Hund)" us em Joor 1929 und an "L’Âge d’Or (Das goldene Zeitalter)" e Joor spööter gschafft. D Uffüerig vo "L’Âge d’Or" het zum ene Skandal gfüert und dr Film isch verbote worde. D Fründschaft mit em Buñuel isch in Brüch gange. Dr Film isch vo dr Marie-Laure de Noailles, ere exzentrische Kunstsammlere und Mezeenin zämme mit iirem Maa, em Vicomte de Noailles, finanziert worde und isch in dr Villa Noailles urufgfüert worde. S Uffüerigsverbot isch erst im Joor 1981 ufghoobe worde.

Dr Joan Miró het s aagregt und dr Dalí het sich 1929 dr Grubbe vo de Surrealiste z Bariis aagschlosse und het dr Hans Arp, dr André Breton, dr Max Ernst, dr Yves Tanguy, dr René Magritte, dr Man Ray, dr Tristan Tzara kennegleert und dr Paul Éluard und däm si Frau, die russischi Immigrantin Helena, wo män ere Gala gsäit het. Dr Dalí het sich in d Gala verliebt, und si isch si Lääbensgfäärtin worde, was zum Bruch mit em Dalí sim Vater gfüert het, wil dä nüt het welle wüsse von ere unehelige Verbindig. Dr Dalí het zwar gsäit, ass er vollkomme impotent und sexuell unerfaare sig, aber er isch sis Lääbe lang lustbedoont an d Gala gfesslet gsi. Im Dalí sini sexuelle Obsessione spiegle sich in sine Bilder wider wie zum Bischbil in "D Aabassig vo de Begiirde" us em gliiche Joor, wo d Lust in Form vo Löijechöpf zäigt. S Bäärli het noch dr Gala iirer Schäidig vom Éluard im Joor 1934 ghürootet, die chirchligi Hochzit het aber erst 1958 stattgfunde, säggs Joor noch em Éluard sim Dood.

D Gala isch im Dalí si Muuse worde und het em d Familie ersetzt, sini Ustellige organisiert und as sini Mänädschere d Verchaufsgsprööch für en gfüert. Si het d Richdig vo sim Lääbe gänderet, het dr Narziss Salvador us sine Visioone uuseghoolt und iin in d Realität zruggbrocht. Dr Dalí het e Zit lang sin Bilder mit „Gala Dalí“ underschriibe und het eso sini Verbundehäit mit ere demonstriert. Si het en zu immer nöije Bilder in verschidnige Themekräis inspiriert, isch für en Modäll gstande as Venus oder Madonna, und er het sä portretiert oder as Akt abbildet.

D Joor 1930 bis 1932 häi si zämme z Bariis gläbt. Won er mee Gäld für sini Bilder überchoo het, häi si iir Huus z Portlligat, wo us meerere ehemoolige Fischerhütte in ere chliine Bucht in dr Nööchi vo Cadaqués bestande het und wo si 1930 kauft hai, usbaut. Es isch dr Gala z verdanke, ass dr Dalí finanziell zum erfolgriichste Künstler vo siner Zit worde isch. Dr Picasso het ene Gäld gleent, wo si nie zruggzaalt häi, und dr Dalí und d Gala häi 1934 en ersti Räis in d USA chönne mache.

Im Joor 1931 het dr Dalí äins vo sine berüemtiste Wärk, "D Beständikäit vo dr Erinnerig" gmoolt, wo män em au uf Änglisch"Soft Watches" oder "Melting Clocks" säit. Es zäigt vier schmelzendi Sackuure, wo in dr katalanische Landschaft vor de schroffe Felse vom Cap de Creus arrangiert si. 1954 het dr Dalí das Motiv non emol brucht und het s Uurethema in "Uflöösig vo dr Beständigkäit vo dr Erinnerig" verarbäitet.

Dr Breton het im Dalí sini früeje surrealistische Bilder wie "Dr grooss Masturbator" vo 1929 gschetzt und het d Iiläitig zum Dalí siner erste Äinzelusstellig in dr Galerii Goemans z Bariis gschriibe. In siner Autobiographii "La vie secrète de Salvador Dalí" (dt. S ghäime Lääbe vom Salvador Dalí) het dr Dalí gschriibe, ass er e zwanghafte Masturbierer sig – was in sällere Zit e groosse Tabuubruch gsi isch – und er beschribt, wie äng sini Begäisterig für Kunst mit dr Sexualität verbunde isch.

In dr surrealistische Zitschrift "Minotaure", wo dr Breton Redaktöör gsi isch, het dr Dalí 1933 dr berüemte Ardikel "Vo dr schuurige und ässbaare Schöönhäit, vo dr Jugendstil-Archidektuur" veröffentligt und het so s Inträsse an dr Kunst vo dr Joorhundertwändi ernöieret. Dr Ufsatz isch mit deere Erklärig z Änd gange: „"D Schöönhäit wird ässbaar si oder gar nit si."“

1934 het s Spannige innerhalb vo dr kommunistisch usgrichdete surrealistische Grubbe im Dalí gegenüber gee; dr Strit het eskaliert wägen em Dalí sim Bild "S Rätsel vom Wilhelm Tell", wo dr Lenin zäigt, wien er ooni Hoose chnöilet, e stark vergröössereti Arbäiterchappe aahet und e monströösi rächti Füüdlebacke het. Dr Wilhelm Tell, het dr Dalí gsäit, zäigi au si Vater as Kannibaal, und es macht e Bild vom gstöörte Verheltnis zwüschen iim und sim Vater: S chliine Chind uf sim Arm isch dr Salvador, in dr Nuss uf em Boode vor de Füess vom Tell isch e winzigs Chind, wo d Gala darstellt und wo bedroot isch, verstampft z wärde.

Dr André Breton het im Dali im ene Brief, wo uf dr 23. Januar 1934 datiert isch, fümf Sache vorgworfe: Antihumanismus, Verdäidigung vom Nöje und Irrazionaale im Phänomeen Hitler, si Pläduäjee für die akademischi Moolerei zu Ungunste vo dr Modärne, die spooti Verdäidigung vo dr väterlige Autorität und de familiääre Wärt und im Bezuug uf s Bild ultrabewussti Moolerei und Strääbe noch Erfolg. 

Im Dali si Antwort isch acht Site lang gsi, und er het din alli Vorwürf gegen en zrugggwiise. Im Bezuug uf dr schweewiegendst, däm vom Faschismus het er uf sini Bilder verwiise: „"I bi also weder daatsächlig no vo dr Näigig us e Hitler-Aahänger."“ Er isch schliesslig vo de Sitzige vo dr Surrealistegrubbe um e Breton, wo sich d Posizioon vom Füerer vo dr Grubbe nit het welle lo nee, usgschlosse worde. Die het am 5. Februar 1934 beschlosse, ass dr Dali immer wider konterrevoluzionääri Akzioone gmacht häig, wo dr Hitler-Faschismus verheerligt häige und het vorgschlaage, iin als e faschistischs Elimänt us em Surrealismus-Kräis uszschliesse und mit alle Middel z bekämpfe. Nüün Mitgliider häi dä Beschluss underschriibe: dr Victor Brauner, dr André Breton, dr Max Ernst, dr Herold, dr Hugnet, d Meret Oppenheim, dr Peret, dr Yves Tanguy und dr Caillos. Nume dr Pierre Yoyotte het Verständnis ghaa für d Standpünkt vom Dali.

Dr Dalí isch aber witer mit Erfolg an de Usstellige vo dr Grubbe drbii gsi, denn dr Breton het gwüsst, ass si uf iin as Publikumsmagneet nit chönne verzichde. Zu de Vorwürf, er sig en Aahänger vom Faschismus und vom Adolf Hitler, het dr Dalí in siner Autobiografii Stellig gnoo:

Am 11. Januar 1935 het er im Museum of Modern Art (MoMA) e Vordraag uf Franzöösisch ghalte über "Surrealistischi Gmäld und paranoischi Bilder". Er het Essei verfasst wie "Dr gspängstischi Surrealismus vom Ewigwiiblige in dr präraffaelitische Kunst" und "D Eroberig vom Irrationaale", won er din sini „paranoisch-kritischi Methode“ as irrazionaals Wüsse beschribt, wo uf eme „Delirium“ vo dr Interpretazioon basieri. Si het si Wältaaschauig daargstellt, wo für e Surrealist nöi und äinzigartig gsi isch und wo Usdrück wie Paranoia und Delirium ufgrife het, zum s Irrazionaale und Umbewusste vo dere Kunst z understriiche.

Während dr „Internazionaale Surrealiste Usstellig“ vom 11. Juni bis zum 4. Juli 1936 in de New Burlington Galleries z London, wo dr Roland Penrose organisiert het, het dr Dalí am 1. Juli sini „paranoisch-kritischi“ Methode in ere Reed erkläärt. Er het dr Begriff vom Underbewusste welle understriiche, dorum isch er wäärend em Vordraag vo zwäi Barsoihünd begläitet gsi, het e Diefseedaucheraazug aagha, won e Autichüeler drüüber aagmacht gsi isch, und in dr Hand het er e Billiardstock ghebt. Wien er si Reed ghalte het, het er in sim schweeren Aazug nüm chönne schnuufe und isch am Versticke gsi. Dr David Gascoyne, e junge surrealistische Dichder, won e Proteschee vom Dalí gsi isch, het dr Daucheraazug verschnitte und dr chüüchendi Dalí vo sim Helm befreit. S Publikum het klatscht, wil s gmäint het, das sig Däil vo dr Schou.

In deere Zit häi dr Dalí und d Gala 1936 z London bim Edward James, eme Multimillionäär, Kunstsammler und Mäzeen vom Dalí gwoont. D Holzdaafele "Dr anthropomorphi Kabinettschrank" isch entstande. Das chliiformatige Wärk zäigt e Frau, wo dr ganz Bildruum usfüllt; im Hindergrund e Stroosseszene, e hell erlüchteti Hüüserreije mit Mensche. Säggs Schublaade si us em Oberkörper vo dr Frau usezooge. Us dr middlere Schublaade fallt e Duech uuse.

Wägen em Schbanische Bürgerchrieg häi d Dalís 1936 Portlligat verloo und si dur Öiropa gräist. E Zit lang häi si im faschistische Italie gläbt. Dr Iifluss vo de Rönässans-Gmäld in de Museä vo Floränz und Rom het im Dalí sini kümftige Wärk brägt. In de Bilder "Wäichi Konstrukzioon mit kochte Boone" (au "Voraanig vom Bürgerchrieg"), "Brennendi Giraff" und "D Erfindig vo de Unghüür," wo in deere Zit entstande si, spieglet sich sini beobachtendi, aber umbolitischi Haltig. Er het im Chrieg e natuurgschichtligs Fenomeen gsee, wäärend em Picasso si "Guernica" iin as bolitischs Eräignis zäigt. Won er z London gsi isch, het dr Dalí d Noochricht überchoo, ass si Fründ Federico García Lorca im August 1936 vo frankistischi Falangiste in Schbanie ermordet worde sig, und er isch in e schweeri Depressioon gfalle.

Won er s zwäite Mol uf Amerika isch het die amerikanischi Press und d Öffentlichkeit dr Dalí as „Mister Surrealism“ empfange. E Foti von em, wo dr Man Ray gmacht het, isch im Dezämber 1936 uf dr Ditelsite vom Time Magazine gsi. Im Februar 1937 het dr Dalí z Hollywood d Marx Brothers droffe und e Bortret vom Harpo Marx gmoolt, mit ere Harfe mit Löffel und mit Säite us Stacheldroot. Er het e Dräibuech für e Film mit de Marx Brüeder gschriibe, aber nüt isch us däm choo.

Im Januar 1938 isch dr Dalí an dr Exposition Internationale du Surréalisme in dr Galerie des Beaux-Arts vom Georges Wildenstein, Paris, drbii gsi, wo si Kunstobjekt "Taxi pluvieux" ("Rägetaxi") zäigt worde isch. Hinde im ene alte Auti, wi Eföi drüüber gwaggsen isch, isch e wiibligi Schaufänstermannekää im ene Ooberock gsässe mit ere Näimaschine uf em Sitz nääbedra. Dr Schofföör isch e Gliidermanoggel gsi, het e dunkli Brülle aaghaa, und si Chopf isch vo de Chnoche vom ene Häifischmuul umraamt gsi. Über s Innere isch die ganz Zit Wasser gflosse, so dass d Oobedtualette vo dr „Daame“ verdräckt gsi isch und die blondi Berügge in filzige Strääne aabeghange het, wäärend Wiibärgschnägge iiri schliimige Spuure hinderloo häi.

Dr Edward James und dr Stefan Zweig häi em Dalí e Begeegnig mit em Sigmund Freud vermiddlet. Am 19. Juli 1938 isch er dr Freud, wo denn z London im Exil gläbt het go bsueche. Er het em Freud mit em Gmäld "Metamorphoose vom Narziss", won er e Gedicht mit em gliiche Ditel drzue gschriibe het, erkläärt, wie die surrealistischi Moolerei s Unbewusste zäigt und het s "Bild vom Sigmund Freud" gmoolt. Grad noch deere Begeegnig het dr Freud am 20. Juli 1938 em Stefan Zweig gschriibe:

Mit em "Zwäite surrealistische Manifest" (1930) het dr André Breton d Grundideä vo deere Künstlergrubbe um dr gliich gsellschaftskritischi Aspäkt erwiiteret, wo scho e Kennzäiche vom Dadaismus gsi isch. 1939 isch s zum ändgültige Bruch zwüschen em Dalí und em Breton siner Surrealistegrubbe choo. Dr Dalí het denn alli theoretische Aasätz vom Surrealismus für sich uf daas reduziert gha, won er em „paranoischi Inspirazioon“ gsäit het.
In sim Ardikel „Jüngsti Tendänze in dr surrealistische Moolerei“ het dr Breton gschriibe, ass dr Dalí im Februar 1939 gsäit häig, ass alli geegewärtige Unrueje in dr Wält vom Rassismus chieme, und die besti Löösig sig, wenn alli wisse Rasse die dunkle wurde in d Sklaverei zwinge. Är, dr Breton, dänki jetzt, ass im Dalí si Botschaft in de Kräis vo dä unabhängige Gäister nümmi chönn ärnst gno wärde. Um 1942 het dr Breton s bissige Anagramm „Avida Dollars” (dt. „Hungrig uf Dollar“) brägt. Dr Dalí het im Breton si Spott übernoo, ooni sich ufzreege, und het e baar Bilder mit däm Naame underschriibe. 1965 het er no äinisch druf zrugggriffe und "D Apotheose vom Dollar" gmoolt.

1939 si d Dalís us de Veräinigte Staate zrugg und häi für e churzi Zit z Arcachon in Südfrankriich gwoont, won e Hufe Künstler und Intellektuelli wie dr Marcel Duchamp, d Coco Chanel und d Leonor Fini vor em Hitler sine Drubbe gflüchtet si. Wo Frankriich im Zwäite Wältchrieg 1940 vo dütsche Drubbe bsetzt worden isch, het dr Dalí mit siner Frau Öiropa verloo; si si wider in die Veräinigte Staate und si dört zämme mit andere Gest wie dr Henry Miller vo dr Caresse Crosby z Bowling Green, Virginia, ufgnoo worde. Dört het dr Dalí sini Autobiografii gschriibe. Bis 1948 isch dr Dalí mit dr Gala in de Veräinigte Staate bliibe und het in Nöi York und Pebble Beach in Kalifornie gläbt.

Das isch im Dalí si „klassischi Zit“ gsi, won er Motiiv vo de groosse klassische Mäister wie vom Raffael, Velásquez oder Ingres ufgriffe het. Dr Dalí het zu sim Stilwäggsel gsäit, ass wemm mä immer e Surrealist wurd bliibe sig das, wie wemm mä sis ganze Lääbe Auge und Naase wurd moole.“"

Am 18. Novämber 1941 het s Museum of Modern Art in Nöi York e groossi Retrospektive vo de schbanische Surrealiste Dalí und Miró gmacht. Dr Dalí isch mit über 40 Gmäld und 17 Zäichnige verdräte gsi. Die Bilder si denn in ere Wanderusstellig in acht Stedt zäigt worde, drunder in Los Angeles, Chicago und San Francisco.

Won er d Bekanntschaft mit em Schriftsteller Maurice-Yves Sandoz gmacht het, het er dr Ufdraag überchoo, däm sini Büecher z illustriere. Er het au für e Walt Disney gschafft, bsunders 1945/46 nüün Mönet lang zämme mit em John Hench am Dräibuech und em Storyboard für e surrealistische Churzfilm "Destino". S Brojekt isch denn gschiteret und isch erst 2003 fertig gmacht worde. 2004 isch s für en Oscar nominiert worde.

1942 isch im Dalís si Autobiografii mit em Ditel "The secret Life of Salvador Dalí" ("S ghäime Lääbe vom Salvador Dalí") erschiine. Si isch über 400 Site lang gsi, und er het din d Zit vo siner Chindhäit bis zu siner Usräis uf Amerika 1940 beschriibe. S erste Wärk, won er in de USA gmoolt het isch "Spinne am Oobe – Hoffnig" gsi. Er het au Entwürf gmacht für Schmuckstück und Vaase, Büünebilder, und isch Mitarbäiter bi bekannte Zitschrifte wie Vogue und Harper’s Bazaar gsi und het ghulfe, Parfüm und Modeaksessuar für d Elsa Schiaparelli z entwickle. In churzer Zit het er e Roman gschriibe, "Hidden Faces" ("Versteckti Gsichter"), wo 1944 bi dr Dial Press, Nöi York, erschiine isch. Im gliiche Joor het dr Alfred Hitchcock dr Dalí as Mitarbäiter an sim Film "Spellbound" (dütsch "Ich kämpfe um dich"), verpflichdet und er het für en Draumsekwänze mit scharfe Kontuure entworfe. "Spellbound" isch äine vo de erste Hollywood-Film gsi, wo sich mit em Freud siner Psüchoanalüse beschäftigt het.

Dr Dalí isch schockiert gsi, wo die ersti Atombombe am 6. August 1945 über Hiroshima exblodiert isch; er het das schrecklige Eräignis in Wärk wie "Melancholischi Atom- und Uranidüll", "D Apotheose vom Homer" und "Die drei Sfynge vom Bikini" verarbäitet. Sini „nukleari“ oder „atomari Moolerei“ het iire Höhepunkt in dr "Leda Atomica" gha, won er 1949 fertig gmacht het. 1948 isch si Schrift "Fünfzig magische Geheimnisse" entstande, won en Abhandlig über si Mooltechnik isch.

Dr Salvador und d Gala Dalí häi sit 1948 wider in iirem Huus z Portlligat an dr schbaanische Middelmeerküste gläbt. Schbaanie isch immer no vom Diktator General Franco beherrscht worde. Dr Dalí het Abstand vom Atheismus gnoo und het sich wider em katholische Glaube zuegwändet; am 23. Novämber 1949 het en dr Babst Pius XII. in ere Brivataudiänz empfange. "D Madonna vo Portlligat" isch denn entstande, won e ganzi Räije vo Gmäld mit religiöse Theme iigläitet het. Im gliiche Joor het er d "Leda Atomica" gmoolt. Für d Leda wie für d "Madonna" het er si Frau Gala gmoolt. Dr Dalí het zu däm Bild bemerkt, ass d Leda Atomica s Schlüsselbild vo iirem Lääbe sig, dass alles in dr Ruum ghänkt sig, ooni dass irgendöbbs irgendöbbis anders wurd berüere. Dr Dood sälber heebi sich vo dr Ärde ab in d Hööchi. Im ene geniaale Überschüüme vo Ideä häig er beschlosse, mit ere bildnerische Löösig für d Quantetheorii aazfoo, und er häig dr Quanterealismus erfunde, zum d Schweerchraft in d Gwalt überchoo. Er häig mit em Bild "Leda Atomica" aagfange, ere Verherrligung vo dr Gala, dr Göttin vo siner Metaphüsik, und es sig em glunge, e schwääbende Ruum z erschaffe.

Im Dalí si Schwöster Ana María Dalí het 1949 z Barcelona e Buech über iire Brueder veröffentligt: "Dalí As Seen By His Sister" ("Dr Salvador Dalí, wien en si Schwöster gseet"). Si het en din as undankbare Soon beschriibe, wo mit Blasphemie nit gspaart und e gschidnigi Frau ghürotet häig. Dr Dalí het sich empöört und mit ere öffentlige „Richdigstellig“ greagiert, nämlig ass er 1930 mit sinere Familie ooni Gäld vor d Düüre gsetzt worde sig und ass er si Driumpf uf dr ganze Wält nume dr Hilf vo Gott […] und dr heldehafte dääglige Ufopferig vo sinere umvergliichlige Frau Gala wurd verdanke.

Sit 1950 het dr Dalí mindestens äi Moonet im Joor im Luxushotel „Le Meurice“ in dr Rue de Rivoli z Bariis gwoont, immer in ere Suite im erste Stock. Er het d Gest und die Aagstellte irritiert, won er e Härde vo Schoof in si Suite bstellt het und sich im Park Fliege het lo fange. S Hotel isch dur e Dalí no berüemter worde. Dr Desäiner Philippe Starck het s 2008 im „Dalí-Stil“ nöi usgstattet.

Dr Dalí het s "Müstische Manifest" 1951 gschriibe, und er het din d Bildigsbrinzipie vo dr Form beschriibe. Sini Hauptstichwort si Kwantefüsik und Morphologii gsi. Die surrealistischi Gstaltigskunst het uf en Art Sälbstregulierig gsetzt, wo wenn es Wärk entstoot, in dr Dünamik von em iir äignigs Brinzip findet und entwicklet und die bewussti Stüürig usschaltet. Er isch in deere Zit, sinere „korpuskulaare Periode“, under em Iidruck vo dr Atomfüsik gsi und zäichnet d Bildelemänt in dreidimensionaale Bruchstück.
Immer no im Joor 1951 het dr Dalí aagfange, im Dante si Göttligi Komödie mit Aquarell z illustriere. Die italiänischi Regierig het em dä Ufdraag gee, wil si drmit dr 700. Geburtsdaag vom italiänische Dichder het welle eere. Aber wo 1954 z Italie bekannt worden isch, ass e Schbanier dr Ufdraag überchoo het, isch dr Druck vo dr Öffentligkäit so grooss gsi, ass mä s Brojekt het lo gheije. Erst spööter si verschidnigi Edizioone in meerere Verlääg uusechoo, zum Bischbil 1961 bim Joseph Foret z Bariis. 

Vo 1956 aa het dr Dalí Illustrazioone im Stäidruck gmacht für im Cervantes si Don Quijote in ere äigene Art vo Daschismus. Für e „Kampf gege d Windmüülene“ us em Züklushet dr Dalí zwäi Rhinozeroshörner mit Litho-Dusch gfüllt und het mit deene zäichnet. Bin ere andere Technik, won er entwicklet het, het er us ere Arkebuse (e Büggse us em 15./16. Joorhundert) von ere Pontonbrugg z Bariis über d Seine gschosse. Er het gschriibe, ass hundert Schoof umen ume gsi siige, won er e Bleichuugele in lithografische Dusch daucht häig und denn uf e Stäi gschosse häig; das häig e wunderbaare Sprützfläcke gmacht und er häig din sofort e Flüügel vom ene Ängel gsee, wo dr Gipfel vo dr Volländig gsi sig. Eso häig er dr ‚Bouletismus‘ erfunde.

Im Geegesatz zur "Beständigkäit vo dr Erinnerig" us em Joor 1931 het dr Dalí in s Gmäld "D Uflöösig vo dr Beständigkäit vo dr Erinnerig", wo 1954 entstande isch, d Entwicklige in unserer Zit integriert. Es zäigt d Wält, wo dur s Atomzitalter veränderet worden isch. D Blöck representiere die atomaare Chraftkwelle. Das wo verfliesst isch e groosse Felse bim Cap de Creus, wo dr Dalí em „dr grooss Masturbator" gsäit het. D Felse über dr Bucht vo Cullero, wo wider vorchömme, und dr verlasseni Öölbaum verbinde d Szeene mit sine früejere Gmäld vom Cap de Creus. Mit däm grift er e wichdigi Daatsach us em Lääbe im zwanzigste Joorhundert uf: d Entdeckige vo dr Kärnforschig häi d Glassehäit vo Portlligat und vo dr ganze Wält ufgwüelt.

Mit em Robert Descharnes, eme Fotograf und Filmmacher, wo dr Dalí 1950 uf ere Überfaart in d USA kennegleert het, het er 1954 dr Film "Die ungwöönligi Gschicht vo dr Spitzeklöpplere und em Rhinozeros" gmacht. Dr Inhalt vo däm Film isch im Dalí si Theorii über die Logarithmischi Spiraale gsi, wo sich mathematisch sälber regeneriert. Im Jan Vermeer si "Spitzeklöpplere" het dr Dalí scho früe fasziniert und zum Gmäld "Paranoisch-kritischs Gmäld vo dr Spitzeklöpplere vom Vermeer" inspiriert. Im Film loot er s Gmäld in dr Form vo Rhinozeroshörner lo explodiere. Dr Descharnes isch spööter en änge Verdraute und Mitarbäiter vom Mooler worde und isch äine vo sine bekanntiste Biograafe.

Bim ene Häppening het dr Dalí am 12. Mai 1958 im Theâtre de l’Étoile z Bariis e 15 Meter langs Broot zäigt. Broot het er in meerere vo sine Wärk abbildet, zum Bischbil in de Gmäld "Dr Brootchorb" vo 1926 und 1945, "Anthropomorfs Broot" vo 1932, und e Broot verziert dr Chopf vo dr "Retrospektiive Frauebüste" us em Joor 1933.

In de 1960er-Joor häi d Gala und dr Salvador Dalí aagfange. iiri äigene Wääg z goo. Dr Dalí het e „Hoofstaat“ vo junge Lüt um sich versammlet, während d Gala e Hufe Affääre mit jüngere Manne ghaa het. 1965 het dr Dalí d Bekanntschaft vo dr Amanda Lear gmacht, wo au as Peki d’Oslo bekannt gsi isch. Vermuetlig isch si e Transsexuelli gsi, wo as Alain Tap uf d Wält choo isch. Si isch as Model und Popsängere in Nachtklub ufdräte. D Lear isch für e Dalí Modäll gstande, het im Ateliee ghulfe und het bin em Moolunderricht gnoo. Am Aafang isch d Gala iifersüchdig gsi, het denn aber im Dalí si nöiji Muuse akzeptiert, und die het en über lengeri Zit au bi gsellschaftlige Ufdritt begläitet. D Lear het 1984 iir Buech "Le Dalí d’Amanda" (uf Dütsch erschiine as "15 Jahre mit Salvador Dalí") veröffentligt, wo dr Dalí autorisiert het. Für d Gala het dr Dalí 1969 en alts Schloss z Púbol kauft, won e Nochberort vo Figueres isch. Er het s lo restauriere und het s mit siner nöije „Kitschkunst“ lo usstatte. Er het dört nume ins Huus dörfe, wenn s d Gala iim erlaubt het.

Die chliiformatige Gmäld us de früejere Joor si sit 1958 vo pompööse Wärk mit gschichtlige Theme abglööst worde wie "D Schlacht vo Tetuán" us em Joor 1962, won e Formaat vo 308 × 406 cm het. S Bild zäigt die schbanischi Eroberig vo Tétouan z Marokko im Joor 1860. Dr Dalí het äi Monumentaalgmäld im Joor gmoolt, s bekanntiste isch "D Entdeckig vo Amerika dur e Christoph Columbus" vo 1959. Mäisterwärk us dr letzte Perioode si "Dr Dunfischfang" (1966/67) und "Dr halluzinogeen Torero", won er zwüsche 1968 und 1970 gmoolt het.

Dr Dalí he guet verdient und so häi är und d Gala chönne im Luxus lääbe. Vo 1960 aa häi si e Gschäftsfüerer für em Dalí si Merchandising-Undernääme aagstellt, dr John Peter Moore. Dä het zää Brozänt Brovisioon bi alle Ufdrääg überchoo, won er usghandlet het und isch eso Multimillionäär worde. Si Nochfolger, dr Enrique Sabater, het gsäit, er häig bim Dalí mee verdient as dr Bresidänt vo de Veräinigte Staate.“"
Wil si so verschwänderisch gläbt häi, isch im Dalí si Bankkonto zimlig leer gsi, won er gstorbe isch, so wie si Vater es em vorusgsäit het.

Vo 1966 bis 1973 het dr Dalí Illustrazioone für e Luxususgoob vo "Alice im Wunderland" für e Verlag Random House entworfe. Im Joor 1969 het er si ersts Deckigmäld mit drei Meter Durchmässer gmoolt; e Joor druf isch s zwäite cho, won er dr Gala gschänkt het. Vo 1970 aa het er sich mit stereoskoopische Bilder abgee und het holografischi Arbäite gmacht. Si bekanntists stereoskopischs Gmäld us de Joor 1972/73 isch "Dr Dalí vo hinde, d Gala vo hinde wo moolt und wo vo säggs virtuelle Hornhüt vereewigt wärde, sich vorübergehend in säggs ächde Spiegel spiegle". 

Dr Dalí het en äignige Tämpel welle, won er si Wärk ustelle chönnt. Er het s zerstöörte Stadttheater vo Figueres gnoo, wil er 1918, won er vierzääni gsi isch, dört si ersti Usstellig gha het. S Theater isch um 1850 vom Josep Roca i Bros baut und e Füür gege s Ändi vom schbanische Bürgerchriegs het s 1939 zerstöört. 1961 het dr Bürgermeister vo Figueres, dr Ramon Guardiola, im Dalí vorgschlaage, dört e Museum z baue. Im Juni 1970 het s schbanische Kabinett beschlosse, Gäld für en Umbau z gee. As Dach het dr Dalí e Glaaskupple welle wie si dr amerikanisch Archidekt Richard Buckminster Fuller konstruiert het. Dr schbanisch Archidekt Emilio Pérez Piñero het d Kupple eso baut, wie s dr Dalí sich vorgstellt het; und si isch mit iirer ussergwöönlige Form zum Woorzäiche vo Figueres worde. D Detäi vom Museum as Gsamtkunstwärk het dr Dalí sälber entworfe, vo de monumentaale Äier uf em Dach vom Geböid bis zu de Dualette. Dr Joaquin de Ros y de Ramis isch dr Archidekt gsi, er het aber nume gmacht was dr „Göttligi“, wie dr Dalí sich jetzt sälber gsäit het, het welle. Mä het am 13. Oktober 1970 afo baue; scho e Joor spööter het dr Dalí aagfange am Gmäld an dr Decki vom Teatre-Museu afo moole.

Am 28. September 1974 isch s Dalí-Museum eröffnet worde. Duusig Gest si iiglaade gsi und au im Dalí sini Fründ, dr Mooler Ernst Fuchs und dr Bildhauer und Archidekt Arno Breker si dört gsi. E Joor spööter häi die bäide zämme mit em mit Dalí d Künstlerfründschaft „Goldigs Dreiegg“ gründet. Dr Dalí het denn gsäit, mä chönn s aaluege wie mä well, Breker-Dalí-Fuchs sige immer oobe. Im Joor 1975 het dr Dalí em Breker zu sim 75. Geburtsdaag e Homaasch gwidmet, wäärend dr Breker e realistischi Bronzebüste vom Surrealist gmacht het. Es si drei Versioone entstande und dr Dalí het mit sim Loob nid gspaart und gsäit, dr Breker häig si Seel iigfange.

Im Dalí sini Wärk si im ganze Geböid verdäilt; es het Gmäld, stereoskoopischi Fotografie, e biegsams Metallkruzifix, s "Räägetaxi" us dr "Exposition Internationale du Surréalisme" mit em Fuchs siner Groossskulptur "Esther" uf em Dach, e "Mae West-Saal" as "Environment", wo dr Dalí si Mae-West-Bild us de Joor 1934 bis 1935 dreidimensionaal nochgmacht het, und Wärk vo andere Künstler wie em Breker, Fuchs, Wolf Vostell und Marcel Duchamp. Äi Ruum isch im Fründ vom Dalí, em katalaanische Mooler Antoni Pichot gwidmet, wo dr Nöwöö vom Ramon Pichot isch. Dr Antoni Pichot isch noch em Dood vom Dalí dr Diräkter vom Museum worde. D Decki- und Wandgmäld si in klassischer Manier gmoolt und ergänze s Interiöör. Kunst, Kitsch und Karikatuur stöön im ganze Museum friidlig näbenenand.

Dr Dalí het in dr Franco-Zit immer wider Eerige überchoo, aber im Joor 1975 isch er in sim Häimetland verachdet und aagfindet worde. Dr Franco het nämlig churz vor sim Dood am 27. Septämber 1975 fümf Lüt, wo mä vermuetet het, ass si Terroriste siige, lo hiirichde, und dr Dalí het das im ene Interwiu mit dr „Agence France-Presse“ understützt und gsäit, ass es in e baar Möned käi Terrorismus me wurd gee, wil d Attentääter wie Ratte verdilgt wurde und ass mä dreimol mee Exekuzioone bruuchi, au wenn s im Augeblick gnueg siigi. Es het denn Aaschleeg uf si Huus gee und er het Droobrief überchoo. Dr Dalí het Angst überchoo und isch für churzi Zit in d USA gflüchdet.

1979 isch im Centre Georges Pompidou z Bariis e groossi Dalí-Retrospektive eröffnet worde, wo 169 Gmäld und 219 Zäichnige, Grafike und Objekt vom Künstler zäigt het. E bsundrigi Attrakzioon isch s Inväironment "Heroischi Mäss" gsi, wo dr underi Stock gfüllt het: E Citroën isch vo dr Decki ghange mit Botifarra, ere katalaanische Wurstspezialideet, und drunder isch e Löffel gsi, wo 32 Meter lang gsi isch und wo Wasser us em Chüeler dri gflosse isch.

Vo 1981 ee het dr Dalí an dr Parkinson-Chranket und starkem Tremor glitte. Wie zum Drost het dr schbanisch Köönig Juan Carlos I. im Juli 1982 iim dr Ditel „Marqués de Dalí de Púbol“ gee. 1982 het dr Dalí si gliebti Frau Gala und het denn eläi und zruggzooge z Púbol gläbt, won er im Mai 1983 si letzts Bild "Dr Schwalbeschwanz" gmoolt het. Er het ufghöört ässe; und wäge dr Dehüdratazioon het er nüm chönne schlucke und mä het en bis zu sim Lääbensändi dur e Naasesonde ernäärt. Er het kuum me chönne reede nume no flüstere.

1984 isch e Brand usbroche wägem e Churzschluss im Chlingelsüsteem in sim Schloofzimmer, und dr Dalí het sich schweer verbrennt. Er isch e Zitlang in ere Klinik z Barcelona gsi und het denn im ene Geböid näbe sim Teatre-Museu afo lääbe. Im Joor druf het er das zum „Torre Galatea“ lo umbaue. Dr Naame für e Durm isch d Galatea gsi, d Statue, wo vo dr Afrodite zum Lääbe erweckt worden isch, wil dr Pygmalion si drum bittet het, wil d Gala für e Dalí zur Gala-tea worden isch, wo in si Lääbe choo isch. Vo denn aa isch si Gsundhäit eso schlächt gsi, ass er sich künstlerisch nüm het chönne bedäätige.

Dr Salvador Dalí isch im Joor 1989 im Alter vo 84 am ene Härzversaage gstorbe. Uf si äignig Wunsch isch er in dr Krüptä under dr Glaskupple vo sim Theater-Museum, em „Teatre-Museu Dalí“, z Figueres begraabe worde und nit näbe dr Gala in dr Gruft vom Schloss Púbol. Si Körper isch iibalsamiert worde, dass er mindestens 300 Joor wurd heebe; er het e Tunika aa, won e Chroone vom ene Marquès schmückt und e Bort in dr Form von ere Doppelhelix. Er het sini brachtvolle Hüüser und sini Gmäld em schbanische Staat vererbt. Hüte isch s Museum e Turisteattrakzioon und fasziniert Bsuecher us dr ganze Wält.

Die ersti Usstellig vom Dalí sine Bilder het 1917 im Huus vo sine Eltere stattgfunde. Dr jung Dalí isch vom Ramon Pichot, e Maler und dr Brueder vom Josep Pichot, beiiflusst worde und het e impressionistische Moolstiil entwicklet, e Bischbil isch si Gmäld "Aasicht vo Cadaqués mit em Schatte vom Bärg Pani" (1917). Wääred siner Usbildungszit an dr Akademii San Fernando het er under em Iifluss vo de Wärk vom Juan Gris und de italiänische Futuriste sini erste kubistische, pointillistische und divisionistische Bilder gmoolt. Bi fast alle vo dene Bilder het er nume d Farbe Schwarz, Wiss, Siena und Oliivegrüen brucht, im Geegesatz zu de farbige Gmäld us de Joor vorhär. 1923 het er si "Kubistischs Sälbstbildnis" gmacht, wo im Teatre-Museu z Figueres zäigt wird. 

Bi sine Wärk zwüsche de Joor 1925 bis 1928 het dr Dalí sich uf d Leere vo dr „Metaphüsische Schuel“ („Scuola Metafisica“) vo dr Moolerei gstützt, wo vom Giorgio de Chirico und vom Carlo Carrà gfüert worden isch. Im Pablo Picasso sini wuchdige Körperskulptuure us de Aafäng vo de 1920er-Joor häi en in de Gmälde "Venus und e Matroos" (1925), "Gstalt zwüsche de Felse" und "Schloofendi Fraue am Strand" (1926) beiflusst.
Usserdäm si realistischi Bilder entstande wie "Bild vo mim Vater" und "Mäitli am Fänster", wo d Ana María Dalí zäigt; bäidi si us em Joor 1925.

Vilmol underschäidet mä zwäi Ströömige vom Surrealismus 

Dr Dalí will s Rätselhafte, s Unfassbaare sichtbar mache; dr Surrealismus isch für iin e Revoluzioon vom Lääbe und vo dr Moraal.. Er het in sine surrealistische Bildern alli Technike iigsetzt, won er mäisterhaft beherrscht het, und het „Trompe-l’œil-Fotografie“ gmoolt. Er isch in däm dr Kunst vo de Hüperrealiste 25 Joor vorus gsi. Bischbil si "Ungstillti Begiirde" (1928), "Dr grooss Masturbator" (1929) und "D Beständigkäit vo dr Erinnerig" (1931), si bekanntists Wärk, wo dr Dalí din sümbolistischi Motiv brucht het. Wäichi Uure, wo verfliesse, illustriere d Unsicherhäit über d Zit, wo im Alldaag aagnoo wird, as si für alli gliich sig, wo aber noch em Einstein siner Relatividäätstheorii nit gliich isch. Dr Dalí het verzellt, ass d Idee, die Uure z moole, iim choo sig, won er e wäiche Kamamber gsee het.

Dr Dalí het gärn skatologischi Elimänt iigsetzt und das het dr Breton entsetzt. Dr Dalí brichdet in sim "Daagebuech vom ene Schenii", ass er immer wider die gliiche Verbot adroffe häig wie bi sinere Familie. Bluet sig erlaubt gsi. E chli Schissdräck häig er döfe drufsetze. Aber Schissdräck eläi, das häig s nit gee. Er häig döfe Genitalie moole, aber käini anaale Fantasie uslääbe. E Bischbil zäigt s Gmäld "S finstere Schbiil" us em Joor 1929, wo Underhoose mit Schissdräck verschmiirt eso realistisch und mit eso vil Vergnüege zäigt, ass sini Fründ sich gfrogt häi, öb er e Koprofaag sig oder nit. Noch däm was dr Dalí in sinere Autobiografii gschriibe het, häig er Abschöi gha vor dere Abirrig und het s Skatologische as Schockelimänt wie Bluet und sini Höischreckefobii bezäichnet.

In de Joor vo 1929 bis 1939 het dr Dalí öbbe 700 Öölgmäld gmoolt, die mäiste im ene chliine Format. Das entspricht öbbe dr Helfti vo sim Gsamtwärk. Drbii si sini bekanntiste Bilder mit de Motiiv 'bröötleti Spiegeläier', 'wäichi Uure', 'brennendi Giraff', 'Venus mit Schublaade' und 'Elifante mit lange Bäi'. Charakteristisch für en isch si flach Farbufdraag, won er vo de „Altmäister“ übernoo het, d Methode vo dr Widerhoolig, Streckig und Deenig, vom Umcheere, Ushööle und Dräije.

D Wärk us em Dalí sinere klassische surrealistische Faase si bi Kunsthistoriker, -kritiker und -liebhaber gschetzt. In de Anthologie vo dr Kunst vom 20. Joorhundert erschiine hauptsächlig sini Arbäite us deere Zit. Wemm mä die Bilder aaluegt, erläbt mä d Erfaarig vom unändlige Ruum und dr Zit, wo aaghalte het, wie wemm mä s Paradox vom unändlige Augeblick wurd gsee.

Im Usstelligskatalog vo dr Äinzelusstellig in dr Galerii Julien Levy, Nöi York, vom 22. April bis zum 23. Mai 1941, het dr Künstler erkläärt, er wurd zu sim letzte Skandaal iilaade, em Aafang vo siner klassische Moolerei. Dä Nöiaafang gseet mä de nöie Wärk nit sofort aa. Noch em Dali het die bolitischi Situazioon vom Chaos wo ufbricht, Halt und Orientierig verlangt und ass mä sich wider uf d Wärt vo dr middelalterlige Epoche wurd bsinne. In däm Middelalter, wo jetz chiem, häig er dr Erst welle si, wo d Gsetz vom Lääbe und Dood vo dr Esthetik vollständig wurd verstoo und in dr Laag wurd si, s Wort ‚Rönessans‘ uszspräche. In dr Esthetik vo dr italiänische Rönessans het er zum Bischbil religiöösi Wärke gmoolt wie "D Madonna vo Portlligat" oder "Leda Atomica" und bin ene d Proporzioone vom Goldige Schnitt verarbäitet.

In de 1960er-Joor het er sich dr Historiemoolerei vom 19. Joorhundert in dr Art vom Katalaan Marià Fortuny und vom Franzoos Ernest Meissonier zuekeert. Si riisigs Gmäld "D Schlacht vo Tetuan" vo 1962 noch em Wärk mit em gliiche Naame vom Fortuny häi sini Gegner as Kitsch bezäichnet, är sälber het em im Dalí si Pop Art gsäit. In sine historische Gmäld, wo bis zu drei mol vier Meter grooss gsi si, (im Ganze het er 18 Bilder in dere Grössi gmoolt) und in dr Gstaltig vo de Deckene und Wänd in sine Hüüser isch er uf dr Gränze zwüsche Kitsch und Kunst gstande, und es het immer wider Diskussioone dodrüüber gee.

Im Gmäld "Galacidalacidesoxiribunucleicacid" us em Joor 1963 het sich dr Dali uf s religiööse Thema vo dr „Ufersteeig“ konzentriert und es mit sim Inträssi an dr modärne Wüsseschaft und sim Bewusstsii für zitgenössischi Ereigniss verbunde. Dr Ditel vom Wärk bezieht sich uf d Entdeckig vom DNA-Moleküül dur e Francis Crick und James Watson im Joor 1953 und isch dene bäide Wüsseschaftler gwidmet. S DNA-Moleküül mit siner spiralförmige Gstalt isch d Grundform vom Lääbe. Dr Dali het in de früeje 1950er-Joor vilmol vo dr Verbindig zwüsche Spiralforme und em Lääbe greedet, no bevor s DNA-Moleküül entdeckt worde isch.

Mit em groossformatige Gmäld "Dr Dunfischfang" (1966/67) het dr Dalí sini verschiidene Stilrichdige wie Surrealismus, dr „überfiinereti Pompierismus“, Pointillismus, Action-Painting, Daschismus, die geometrischi Abstrakzioon, Pop Art, Op-Art und psüchedelischi Kunst veräinigt. Noch em Dalí siner Mäinig zäig s d Wiiderbelääbig vo dr geegeständlige Moolerei, wo in dr avantgardistische Kunst vernoochlässigt worde sig.


In de 1970er-Joor häi stereoskopischi Bilder vom Gerard Dou, eme Zitgnoss vom Vermeer van Delft, s Inträssi vom Dalí gweckt. Er het gmäint, er chönn in däm sine Gmäld e dobblets Bild gsee. Er het denn mit Hilf von ere Fresnel-Linse verschidnigi stereoskopischi Wärk gmoolt.
E bekannts Bischbil isch "Dr Dalí vo hinde, won er d Gala vo hinde moolt, und die wird vo Hornhüt verewigt, wo sich in säggs virtuelle Spiegel, vorübergehend in säggs ächte Spiegel spieglet" vo 1972/73, uf zwäi Daafle.

"Holos! Holos! Velásquez! Gabor!", e Hologramm vo 1972/73, isch im Dalí si ersti dreidimensionaali Kollasch. Er het für sä mit em Nöi Yorker Holograf Selwyn Lissac zämmegschafft. Si macht e Verbindig vom Velásquez sim Gmäld "Las Meninas" zum ene Reklamebild mit Chartespiiler für e Biermarke. Für e Künstler isch die Technik mit dr Hoffnig verbunde, ass er dr dreifach Aspäkt vo dr totale Vision chönnt verwirklige. Noch äinere Interbretazioon isch dr Kubismus dr erst Versuech in dere Richdig.

Dr Dalí het sich scho as Chind für d Bildhauerei, won er e Modäll gmacht het vo dr Venus vo Milo noch eme Bild uf eme Etüi. Si dreidimensionaals Wärk het er as surrealistische Künstler in de 1930er-Joor aagfange und het sis gänze Lääbe lang dra gschafft. Au in dene Wärk het er s Umbewusste, Dröim und Gfüül dargstellt und het wie dr Marcel Duchamp mit sine Ready-mades ungwöönligi Materialie brucht. Er het zum Bischbil Objekt mit ere sümbolische Funkzioon gmacht wie die "Retrospektivi Frauebüste" us em Joor 1933, wo us em aagmoolte Borzellanmodäll von ere Huetmachere, eme Baguette und andere Altmaterialie bestand het, spööter het er aber tradizionelleri Technike brucht. So het er us wäichem Waggs die irrazionaali Form us siner Inspirazioon gmacht und het die denn mit em Waggsuschmelzverfaare in Bronse gosse. D Blastike si e wääsentlige Däil vom Dalí sim surrealistische Wärk und zäige si Inträssi an dr Dreidimensionalidäät.

Im Beriich vo dr Druckgrafik ghööre em Dalí sini Lithografie, Serigrafie, Radierige und Holzschnitt zu de mäistverchaufte Objekt im internazionaale Kunstmärt. Für alli Grafike het er ufwändigi Vorarbäite gmacht. Er het grafischi Zükle für Buechillustrazioone gmacht wie zum Bischbil für em Dante Alighieri sinere "Göttlige Komödie" 1963, im Lewis Carroll si "Alice im Wunderland" 1969, im Giovanni Boccaccio si "Dekameron" 1972, im Pedro Calderón de la Barca si "S Lääbe e Draum" 1975, im Ernest Hemingway si "Dr alt Maa und s Meer" 1974, im John Milton si "Paradise Lost" 1974 und im Francisco de Goya si "Les Caprices" 1977.

Dr Dalí het die kunsttheoretischi Schrift "S gääle Manifest" 1928 verfasst zämme mit de Kunstkritiker Lluis Montañya und Sebastià Gasch. Die Proklamazioon isch die wichdigsti Akzioon vo dr katalaanische und schbanische Avantgarde-Beweegig gege die klassizistischi und akademischi Kultuur worde und het für e nöiji Modärnidäät gworbe.

Dr Dalí isch besundrigs fasziniert gsi vo de süstematische, konstruktive Aspäkt vo dr Paranoia. Er het ere die „paranoisch-kritischi Methode“ gsäit, wil si alli Beriich vo dr Wirklikäit iirem waanhafte Dütigssüsteem cha underwärfe. E Verfaare, wo dodra usgrichdet weer, müessti dorum "„zum Ruin vo dr Wirklikäit chönne bidrääge“", het er 1930 in sinere erste surrealistische Programmschrift "Dr Eselskadaaver" gschriibe. Dr Wält vo dr Modärne, wo razionaal gordnet, mit technische Grääten usgstattet und em Realidäätsbrinzip underworfe isch, het dr Dalí en anderi entgeegegsetzt, wo wie Pflanze gwuecheret het, s Lustbrinzip gültig isch und sogar Uure wäichi Gebild si. Dorum het er dr Jugendstil understützt und die „paranoischi“ Archidektuur vom Antoni Gaudí.

Dr Dalí het sich in sinere klassische Perioode as Ex-Surrealist bezäichnet, isch aber doch mee denn jee Surrealist bliibe. Er het mit sinere Schrift "Fuffzig magischi Ghäimniss" us em Joor 1948 en Abhandlig zur Mooltechnik veröffentligt. Er füert din us, ass mä hüte zwar wüssi, wie mä en Atombombe baui, aber niemer kenni me d Zämmesetzig vom ghäimnisvolle Saft, vom Moolmiddel, wo d Brüeder van Eyck oder dr Vermeer van Delft iiri Bimsel dri iidaucht häige. In sine äigene Rezäpt het er sich mit em Materiaal befasst: fümf verschidnigi Bimsel, wo fümf Beweegigsarte entspräche. Dr Mooler sötti nit nume „gsee“, sondern „metaphüsisch gsee“. 

Noch sim „Süsteem“ vo de glänkte Dröim isch si Rootschlaag: "„Wenn Si moole, dänke Si immer an öbbis anders.“" Er het sini Rootschleeg mit technische Drick begläitet, won er us Schrifte vo sine Vorgänger gnoo het, wie zum Bischbil vom Cennino Cennini, wo s "Il Libro dell’ Arte" von em sit em 14. Joorhundert as "das" Handbuech vo dr Moolkunst gältet het und vom Luca Pacioli und de italiänische Rönessans-Mäister.

Im Joor 1942 isch im Dalí si ersti Autobiografii, "S ghäime Lääbe vom Salvador Dalí", bi Dial Press, Nöi York erschiine. Er het din sini Erlääbniss, Erinnrige und Gfüül bis in d Zit vo de spoote 1930er Joor beschriibe. D Fortsetzig, "Daagebuech vom ene Schenii" ("Diario de un Genio"), isch 1964 uusechoo. Das Sälbstbordret erkläärt em Lääser d Absichde vom Künstler und hilft sini Wärk z verstoo. 1970 isch bi Harry. N. Abrams Inc., Nöi York, "Dalí by Dalí" mit Illustrazioone erschiine, wo dr Künstler zu verschidnige Grubbe zämmegfasst het: dr „planetaarischi“, dr „molekulaari“, dr „monarchischi“, dr „halluzinogeeni“ und dr „futuristischi“ Dalí. Er het no Text zu de äinzelne Süsche gschriibe.

Im Dalí sini bekanntiste Film, "Un chien andalou" und "L’Âge d’Or" het er mit em Luis Bunuel zämmegmacht. En Uswaal vo witere Film und Arbäite für s Theater und s Ballett si under „Usgweelti Wärk“ ufgfüert.

Dr Dalí het mit bekannte Fotograafe wie mit em Man Ray, em Brassaï, em Cecil Beaton und em Philippe Halsman zämmegschafft. E baar vo de Arbäite us em Joor 1933 mit em Man Ray, wo dr Fotograaf vo dr Surrealistegrubbe gsi isch, si wie au Wärk vom Brassaï im Magazin Minotaure veröffentligt worde.
Im Joor 1941 het dr Dalí dr Philippe Halsman droffe und het mit em bis zu däm sim Dood 1979 zämmegschafft. Die ersti Foti us em Joor 1942 zäigt dr Dalí as Embryo im ene Äi. 
Dr Halsmann het d Faszinazioon vom Dalí für Fotoarbäite mit däm sim Surrealismus erkläärt, wo uf d Spitze driibe gsi sig. Er het gsäit, dr Dalí welli, ass au die chliinsti vo sine Handlige wurd überrasche und schockiere. Im Halsman si Foti vo 1948, "Dalí Atomicus", zäigt e fliegende Stuel, drei fliegendi Chatze, e Wasserschwall und dr fliegend Salvador Dalí. Dr Ditel vo dr Foti bezieht sich uf em Dalí sis Gmäld "Leda Atomica", wo mä rächts im Hindergrund cha gsee. Dr Halsman und dr Dali häi 1954 zämme s Buech "Dalí’s Mustache" uusegee, wo 36 underschidligi Fotene vo sim Schnauz zäigt.

Am Ändi vo de 1930er-Joor het dr Dalí für d Modeschöpferin Elsa Schiaparelli Stoffdessää, Chläider und Hüet entworfe. Anderi Gebruuchskunst isch under anderem in de 1950er-Joor d Gstaltig vom Cover für e Jackie Gleason si Blatteditel "Lonesome Echo" gsi.
In de 1960er-Jooren het er si äiges Mörtschändäis-Undernääme ufgoo und het noch em John Peter Moore und em Enrique Sabater im Joor 1982 dr Robert Descharnes as Gschäftsfüerer vom Undernääme iigstellt, wo dr Naame Demart ghaa het. Zu de Ardikel, wo under sim Naame härgstellt worde si, häi under anderem Grawatte ghöört, d Brandyfläsche "Conde de Osborne Dalí" für s Tradizioonshuus Osborne, Kaländer, Dapisserie und Schmuckstück. Au hützudags git s Firmene, wo Waare wie Boster, Kaländer, Lüüchter à la Dalí, Dasse und Däller mit surrealistische Akzänt aabiete.

Sit 1983 git s s "Parfum Dalí" in surrealistische Flakon mit dr Form von ere Naase, eme Muul und sit 1987 as Heerebarfüm in dr Form vom ene Hoode. Die Kommerzardikel häi s Kunstschenii Dalí no bekannter gmacht, wil sich die bräiti Masse jetzt e „Dali“ het chönne läiste.

Dr Dalí e Hufe verschidnigi Sümbool in sim Wärk brucht. Die berüemte schmelzende Uure stöön für d Allgeegewart vo dr Zit und deren iiri Herrschaft über d Menschhäit. Si representiere e metaphüsischs Bild vo dr Zit, wo sich sälber und alles andere verschluckt.

Zu de wichdigste Bildinhalt häi Krücke ghöört, wo in vile vo sine Wärk vorchömme, zum Bischbil im Gmäld "Rätsel vom Wilhelm Tell". Si si in erster Linie Sümbool für d Realidäät und bilde die gäistigi und füsischi Understützig für d Bewältigung vo de Unzuelengligkäite im Läbe ab.

Schublaade verkörpere noch dr Freudianische Dütig die verdeckdi Sexualidäät vo de Fraue. Dr Dalí het e Hufe Schublaaden gmoolt, wie si e chli offe si. Das isch e Hiiwiis druf, ass iiri Ghäimniss bekannt si und mä für nüt me muess Angst haa. Bischbil si d Gmäld "Brennendi Giraff" und "Dr anthropomorfi Kabinettschrank".
Im Dalí sini Elifante häi im Allgemäine langi, fast unsichtbari Bäi; si drääge Sache uf em Rugge, wo au sümboldrächdig si. Die Elifante stöön für d Zuekumft und si au e Sümbool für Sterki. Iiri Last bestoot vilmol us Obeliske, Sümbool vo Macht und Herrschaft, wo fallischi Bezüüg häi. Bischbil het s in de Gmäld "Draum, verursacht dur dr Flug von ere Biine um e Granaatöpfel ume, äi Sekunde vor em Ufwache" und "D Versuechig vom Häilige Antonius".

S Äi isch en anders beliebts Motiiv vom Dalí wäge dr Dualidäät vo sinere herte Schaale und em wäiche Innere. Es wird mit Bilder vo vor dr Geburt und em intra-uterine Universum verbunde, und isch eso e Sümbool für d Hoffnig und au für d Liebi. D Dach vo sim Museum z Figueres isch mit riisige Äier gschmückt.

Usschwärmendi Aamäise wie in "S Rätsel vo dr Begirde – Mi Mueter, mi Mueter" si Hiuwiis auf e Dood und dr Verfall und erinnere an die menschligi Stärbligkäit. Drüber uuse sölle si überwältigendi sexuelli Wünsch usdrucke.

Höischrecke si e Sümbool für Zerstöörig, Abfall und Angst. Dr Dali stellt sä grooss und iischüchternd dar; iir Frässe isch vilmol s Hauptthema vom Wärk. E groossi Höischrecke cha mä zum Bischbil uf sim bekannte Gmäld "Dr grooss Masturbator" gsee.

Naarig spiilt im Dalí sim Wärk e bsunderi Rolle. Broot findet mä hüfig as seer langs Baguette, aber nid as hilfriichs Broot, sondern as „antihumanitäärs“, wien er s in sim Buech "S ghäime Lääbe" beschribt. Es isch nid as Naarig für groossi Familie dänkt gsi, sondern het sölle zäige, wie dr Luxus vo dr Fantasii sich am Nützligkäitsdänke vo dr Wält vo dr braktische Vernumft duet rääche. E groosses Broot isch uf em Bild "Die retrospektivi Frauebüste". Anderi Bischbil si s Gmäld "Anthropomorfs Broot" und s Broot uf em Dach vom Teatre-Museu Dalí z Figueres.

Dr Luis Buñuel het sich nit ooni Bewunderig an sini früeneri Fründschaft mit em Dalí erinneret: 

Dr André Breton het 1929 zum Aalass vo dr Usstellig vom Dalí sine Wärk in dr Galerie Goemans enthusiastisch gschriibe: 
Dr Bruch in dr Middi vo de 1930er-Joor het d Sicht vom Breton drastisch gänderet; dr Dalí het sich d Findschaft vo de Surrealiste zuezooge. Wo dr Dalí 1951 si Essei "S müstische Manifest" veröffentligt het und wäge dr entsprächende Thematik vo sine Wärk, het dr Breton in dr Nöiuflaag vo siner "Anthologii vom schwarze Humor" im Joor 1953 gschriibe: 

Zum Aalaass vom Dalí sim 100. Geburtsdaag 2004 het d Ruth Kastner d Claire Goll zitiert, wo dr stark Iifluss d Gala Éluard Dalí uf iire Maa understricht, wo us eme schüchterne junge Maa mit rebellische Züüg e zünische Gloon gmacht häig: 

Noch ere Sändig vom NDR sig dr Dali 1938 wäge sine „Sympathie für e Nazionaalsozialismus“ us dr Surrealiste-Beweegig usgschlosse worde und häig no 1975 em altersschwache Diktator Franco e Glückwunschdelegramm zum Aalass vo dr Hiirichdig vo fümf ETA-Terroriste gschickt. Er sig dr „Hoofnarr vom Franco“ gsi und häig em Faschistefüerer bi jeder Gläägehäit gschmiichlet. Dr Archidekt Òscar Tusquets wurdi die Daatsache in sim Buech "Dalí y otros amigos" as Ironii interpretiere und mäini, ass die enthusiastische Lobhuudeleie vom Franco eso überdriibe gsi siige, ass es gar nid mööglig sig, ass dr Dalí si ärnst gmäint höig. Er häig sich uf surrealistischi Art über e Diktator lustig gmacht. Dr Dalí häig en usgwaggsnige Widerspruchsgäist gha und häig au mit sine bolitische Üssrige nume welle brovoziere, ganz wien er gsäit het: "I bi nit nume e Brovokatöör vo Bruef us, sondern au vo dr Veraalaagig us."

Dr Litratuurwüsseschaftler Peter Bürger het in dr Wuchezitig "DIE ZEIT" d Gründ ufzelt für im Dalí sis umstrittene Aaseeä bi de Kunstkritiker und -historiker. Er het bedoont, ass die ersti Documenta z Kassel, wo 1955 e Kanon vo dr modärne Kunst het welle ufstelle, Wärk vo de surrealistische Mooler André Masson, Joan Miró und Max Ernst zäigt het, nid aber vom Salvador Dalí. 

Wo dä 1940 in d USA gange sig, häig er sich immer mee mit "Design" abgee: er häig Wärbigszäichnige für Haute-Couture-Modäll, Ditelbletter für d Zitschrift Vogue, Muster für Grawatte und Schmuck entworfe und Aaghöörigi vo dr "High Society" bortretiert. Au si Obsessioon mit em Hitler und si Polemik gege d Esthetik vo dr Modärne sige Gründ für Kritik. Er häig dr Jugendstil gege die funktionalistischi Modärne, won er as „Archidektuur vo dr Sälbstbestroofig“ bezäichnet het, usgspiilt. Doch sit de 1950er- und früeje 1960er-Joor häig sich öbbis gänderet, wil d Pop Art d Gränze zwüsche dr hooche und dr driviaale Kunst ufglööst häig. So häig zum Bischbil z Italie dr Achille Bonito Oliva mit dr Transavantgarde, wo zrugg zu dradizionelle Moolwiise isch, d Esthetik vo dr Modärne uusegforderet.

D Christiane Weidemann beschribt in iirem Buech über e Dalí 2007 d Brobleem mit gfelschte Druckgraafike vom Künstler, wo dr Kunstmäärt bis in d Geegewart verunsichere. Öbbe 1965 häig dr Dalí nämlig aagfange, Zääduusigi vo Bapiirbööge blanko z signiere. 1981 sig s zum internazionaale Skandaal choo, wo dr Verdacht ufchoo isch, ass er an de Felschige bedäiligt gsi sig oder si mindestens nid verhinderet häig. Denn für e Dalí wurde die vermäintlige Originaal en usgezäichnets Gschäft bedüte, wo mit 40 zuesätzlige Dollar pro Booge honoriert wurd. Eso häig s Chaos um die ächte und falsche Wärk vom Künstler aagfange, wo immer no herrschi: 40.000 gfelschti Druckgraafike häige scho chönne sichergstellt wärde, aber d Zaal vo de Felschige, wo daatsächlig im Umlauf sige, bliibi immer no unklaar.

Dr Salvador Dali isch dr äinzig Mooler, wo e Libretto für e surreals Operegedicht, "Être Dieu" gschriibe het. Das isch e Reflexioon drüüber, eir Gott siig. Er het s im Joor 1927 zämme mit em Federico García Lorca verfasst. 1974 het dr Dalí d Opere z Bariis uf Schallblatte lo ufnee. Dr Igor Wakhevitch het d Muusig komponiert, und dr schbanisch Schriftsteller Manuel Vázquez Montalbán het dr Teggst ufgschriibe. Wäärend de Ufnaame het dr Dali es aber abgleent, dr genau Wortlut vom Montalban z bruuche und het afo improvisiere und gsäit, ass dr Salvador Dali sich nie widerhooli.







Dr Salvador Dalí isch dr äinzig Künstler, wo s scho zu sine Läbzite zwäi Museeum gee het, wo usschliesslig sine Wärk gwidmet gsi si. S erste Museum, s "Dalí Museum", isch vo de Dalí-Sammler A. Reynolds Morse und Eleanor Morse gründet und vom Dalí am 7. Merz 1971 persönlig eröffnet worde. S Ehebaar het über Joorzäänt ewäg en umfangriichi Sammlig ufbaut und im ene Geböid in dr Nööchi vo iirer Residänz z Cleveland (Beachwood), Ohio usgstellt. Ändi 1980 si d Wärk uf Saint Petersburg in Florida brocht worde, wo 1982 e nöis Museum am Haafe eröffnet worden isch. Es si dört 96 Öölgmäld vom Dalí, über 100 Akwarell und Zäichnige, 1300 Grafike, Fotografie, Skulptuure, Schmuck und en umfangriichs Archiiv. S Museum isch hurrikansicherer no äinisch baut und am 11. Januar 2011 um 11:11 Uhr eröffnet worde.

S zwäite Museum, s "Teatre-Museu Dalí" in siner Häimetstadt Figueres z Schbanie, isch früener emol s Theater vo dr chliine Gmäind gsi. Vo 1970 aa het s dr Dalí zum e Museum lo umbaue, zum sich sälber din würdige und us Figueres wider en Aazieigspunkt mache. Es isch 1974 eröffnet worde.

Z Schbanie git s sit Middi vo de 1990er-Joor no zwäi Museeum. S äinte isch s Schloss vo Púbol, wo sit 1970 dr Woonsitz vo siner Frau gsi isch - scho 1930 het dr Dalí dr Gala versproche, e Schloss nume für si elläi iizrichde. Noch iirem Dood 1982 het dr Dalí dört zwäi Joor lang gwoont, und het s noch eme Brand im Schloofzimmer 1984 verloo. Au s Woonhuus z Portlligat in dr Gmäind Cadaqués isch as Museum für s Publikum offe.

Vom 5. Februar 2009 aa zäigt s nöije Dalí-Museum am Leipziger Platz z Berlin über 400 Wärk vom schbanische Künstler. D Exponaat – Grafike, Zäichnige, Künstlerbüecher und Arbetsskizze und anderi Dokumänt – si alli Originaal, wo vo brivaate Sammler zur Verfüegig gstellt worde si.






</doc>
<doc id="36007" url="https://als.wikipedia.org/wiki?curid=36007" title="Grafiker">
Grafiker

Dr Begriff Graphiker (vo griechisch "γραφική" ["τέχνη"], "grafikí" ["téchni"], d Kunst vom Schriibe, Zäichne, Moole) wird in dr Aagwandte Kunst wie au in dr Bildende Kunst brucht. Während mä e Grafiker, wo vor Allem mit Middel vo dr künstlerische Grafik vo Hand schafft (Handzäichnig, Radierig, Holzschnitt etc.) und sini Wärk eender in relativ chliine Uflaage (vilmol äinzeln handsigniert und nummeriert) oder as Unikat erschiine, mäistens zur "Bildenden Kunst" zelt, zelt mä Grafiker, wo vor allem mit em Kompiuter Text- und Bildmaterial in Kombinazioon verarbäite und iiri Wärk mäistens kommerzielli Zwäck häi und in verheltnismässig groosse Uflaage erschiine, eender zur Gebruuchskunst, dr so genannte "Aagwandte Kunst". Im Zuug vo dr mediale Entwicklig und vo dr Uswitig vom Kunst-Begriff sit em Ändi vom 20. Joorhundert si d Üübergäng zwüsche de bäide Grafiker-Gruppe fliessend. 




</doc>
<doc id="36008" url="https://als.wikipedia.org/wiki?curid=36008" title="Delphine Wespiser">
Delphine Wespiser

D Delphine Wespiser (* 3. Janner 1992) ìsch a Elsassera vu Màschgetz, ìm Sundgàui. Sa ìsch àm 2. Oktower 2011 z'Kìngerscha àls „Miss Alsace 2011“ gwählt worra, un àm 3. Dezamber z'Brest àls „Miss France 2012“ gwählt worra.

S Scheenheitwettbewerb „Miss France“ hàt sìch vor a pààr Johr wag'ema Streit ìn zwei Versiona teilt: eina wo dur d Geneviève de Fontenay orgànisiart wìrd, un a àndra dur d Firma ENDEMOL un TF1. D Delphine Wespiser ìsch d „Miss France 2012“ vum ENDEMOL Wettbewerb, wo dur a Sandung uf TF1 zeigt wìrd.

Dia junga Fràui studiart fer a trinàtionàl „International Business Management“ Diplom, ìn drèi Schüela: z'Colmer, z'Lörràch un z'Bàsel. Vorhar hàt sa a Bac ES ìm Lycée „Don Bosco“ vu Làndser gmàcht.

Sa düet Hìlfsorgànisàtiona, wia s Blüetspanda un d APAMAD (Hìlf fer d ältra Litt), unterstìtza. Sina erschta Wärter àls „Miss France“ uf TF1 sìn a Ermüetigung fer dr Telethon gsìì (a Hìlfsoperàtion fer d Medizinforschung wo àn dr gliicha Zitt ìm Frànkrìch stàtt gfunda hàt).

Sa hàt s Vìeh garn, sa ìsch ìm Sundgaui ufgwàchsa, ìn da landliga tràditiona; si Großvatter hàt a Büürahoff ghàà. Üss Reschpakt fer s Vìeh ìsst sa kè Fleisch, zitter mehrera Johra ìsch sa vegetàrisch. Wahrend em Johr wo sa Miss France gsìì ìsch, hàt sa s Verein „IFAW“ (International Fund for Animal Welfare) unterstìtzt. Sa ìsch dur s IFAW uf Kenya greist, fer zeiga wia d Bedrohung vu da Elefànta a wìchtig Problem ìsch.

Sa ìsch zwàr ledig, àwer hàt doch a Liabschter, zitter àss sa viarzenna ìsch. (Vor a pààr Johra war dàs küüm erlàuibt gsìì, fer a Miss France.)

Àm Owa vum 8. Dezamber 2012, wo d Miss France 2013 gwählt worra ìsch, hàt d Delphine Wespiser ìhra Johr àls Miss France fertig brocht.

D Delphine Wespiser unterstìtzt d regionàla Sprocha. Sa redt Elsassisch; sa hàt àls vìel mìt ìhrem Großvàtter gredt, wo zitterhar gstorwa ìsch. Àm elsassischa Wettbewerb z Kìngerscha hàt sa a Sàtz uf Elsassisch gsajt. Àm nàtionala Wettbewerb, uf TF1, hàt sa erwähnt àss sa dr Dialekt redt, mìt ema bìtsi Humor (wohrschins wag'ema liichta elsassischa Akzent): „comme vous pouvez l'entendre“ ("„wia-n-ìhr's känna heera“").

Zitter àss sa Miss France gsìì ìsch, wìrd sa ìn Sandunga àn dr frànzeescha Television iglàda, wo sa vìelmols a pààr Satz uf Elsassisch sajt. Sa ìsch dr Meinung, d junga Elsasser sotta mehr dr Dialekt reda.

Üsser a Müsikclip àb un züe, ìsch uf dr frànzeescha Television wenig Plàtz fer regionàla Sprocha. A scheena junga Miss France wo so garn Elsassisch redt, dàs hàt a manker ìwerràscht un 's hàt Ìntrascht fer dr Dialekt wìdder brocht.

Dàs ìsch aui scho kritisiart worra, vu teil wo-n-a pejorativ Zammahàng vum Elsàss mìt Ditschlànd màcha.

Zitter ìhrem Johr àls Miss France düet d Delphine Wespieser s Elsassischa witterscht unterstìtza. Ìn Pàrtnerschàft mìt em Yves Bisch, a pànksionniarter Schüellehrer wo fer d Verbreitung vum Dialekt sehr aktiv ìsch, màcht sa elsassischa Unterrìchta ìn da Schüela. Ìm März 2014 han dia Beida a CD fer d Beàmta vu da Àltersheim veräffentligt: mìt dam CD kààt jeder dr elsassischa Grundwortschàtz lehra, fer mìt da àlta Elsasser ìn ìhrer Müetersproch a bìtsi känna reda.


</doc>
<doc id="36009" url="https://als.wikipedia.org/wiki?curid=36009" title="Autobiografie">
Autobiografie

En Autobiografii (vo griechisch αὐτός "autós" «sälber»; βίος "bíos" «Läbe»; γράφειν "gráphein" «schriibe, beschriibe») isch d Beschriibig vo dr äigene Läbensgschicht oder vo Abschnitt drus us dr Retrospektive.

Im Geegesatz derzue schribt me im Daagebuech laufend, was me grad erläbt het. S Bsundere bi beidne literarische Forme bestoot drin, ass dr Autor und dr Verzeler und dr Protagonist idäntisch si.

Explizit isch d Perspektive vo dr Autobiografii subjektiv, aber im Allgemäine het si e gröössere Aaspruch uf Objektivität as anderi fikzionaali Gattige vo dr Litratur, wie öbbe dr (autobiografischi) Roman. Si het au Elimänt vo de Memuare, wo grundsetzlig sterker druf usgrichdet si, darzstelle und au zämefassend z würdige, was in ere bestimmte Zit bassiert isch.

D Autobiografii stoot an dr Gränze vo Gschicht und Litratur. Si isch eso in ere literarische Randposizioon, und mit iirer Hilf wärde au Deil vo dr Literaturwüsseschaft nöi definiert (öbbe vom Paul de Man). Und si ghört au zu de Kwellegattige vo dr Gschicht.

Bischpiil:




</doc>
<doc id="36011" url="https://als.wikipedia.org/wiki?curid=36011" title="Anarchismus">
Anarchismus

Anarchismus (abgläitet vo altgriech. "anarchia" ‚Herrschaftslosigkäit‘; Derivazioon us privativum und "arche" ‚Herrschaft‘) isch e bolitischi Ideäleer und Filosophii, wo d Herrschaft vom Mensch über Mensche und jedi Art vo Hierarchii as Form vo dr Underdrückig vo dr individuelle und kollektive Freihäit ableent.

D Anarchiste wäi e Gsellschaft, won e freiwillige Zsämmeschluss vo sälbstbestimmte Individue und Kollektiv isch. Under dr Anarchii, wi si s verstöön, wärde die hierarchische Struktuure vo dr menschlige Gsellschaft ufglööst – bis zur Abbschaffig vo dr Organisierthäit uf dr Ebeni vom Staat.

Im Middelpunkt stöön Freihäit, Sälbstbestimmig, Gliichberächdigung und Sälbstverwirkligung vo de Individue und kollektivi Sälbstverwaltig. Dr Anarchismus wird im ene sozialrevoluzionääre Sinn vo sine Verdräter as Synthese zwüsche dr individuelle Freihäit wie im Liberalismus und dr soziaale Verantwordig für d Gmäinschaft wie im Sozialismus verstande.

Mensche, wo noch deene Prinzipie lääbe oder e herrschaftsfreiji Gsellschaft aasträäbe, wärde as Anarchiste bezäichnet. Mänggisch wird s Adjektiv "libertär" (dütsch: freihäitlig) as Sünonüm für „anarchistisch“ brucht.










</doc>
<doc id="36012" url="https://als.wikipedia.org/wiki?curid=36012" title="Marxismus">
Marxismus

Dr Marxismus isch en iiflussriichi bolitischi und wüsseschaftligi Strömung in dr Gschicht vo de Ideä. Mä zelt en zum Sozialismus und au zum Kommunismus. Als "Marxiste" bezäichnet mä sit dr zwäite Helfti vom 19. Joorhundert d Aahänger vom Karl Marx und Friedrich Engels. Im witere Sinn isch Marxismus e Sammelbezäichnig für d Wirtschafts- und Gsellschaftstheorie, wo vom Marx und vom Engels entwicklet worde si, und für die filosofische und bolitische Aasichte, wo drmit verbunde si. Au Persoone und Gedankerichdige, wo in spezifischer Wiis an s Wärk vom Marx und Engels aaschliesse, zelt mä zum Marxismus. 

Bekannti marxistischi Ströömige si dr orthodoxi Marxismus vo dr klassische Sozialdemokratii, dr Marxismus-Leninismus, dr Trotzkismus, und verschidnigi Forme vom Westlige oder Neomarxismus, drunder d Frankfurter Schuel und dr franzöösisch strukturalistischi Marxismus, dr italiänischi Operaismus und dr Postmarxismus.

Sini theoretische Wurzle het dr Marxismus under anderem in dr kritische Usenandersetzig mit dr klassische dütsche Philosophii (Kant, Hegel, Feuerbach), dr klassische änglische Nazionalökonomii (Smith, Ricardo), em franzöösische Früesozialismus (Fourier, Saint-Simon, Blanqui, Proudhon) und de Historiker vo dr franzöösische Restaurazioon (Thierry, Guizot, Mignet). Vor allem dr Engels, Karl Kautsky und Lenin, aber au dr Plechanow, Labriola, Trotzki und d Rosa Luxemburg häi die witeri Entwicklig vom Marxismus nochhaltig beiiflusst. In ere zwäite Faase noch em Erste Wältchrieg bis zu de 68er-Bewegige isch dr Marxismus vom Karl Korsch, Georg Lukács, Antonio Gramsci, Ernest Mandel, André Gorz, Herbert Marcuse, Theodor W. Adorno und Louis Althusser no mee differenziert worde.

Mit dr Zit het sich en äigeständigi marxistischi Filosofii entwicklet und in e Hufe wüsseschaftlige Diszipline mit gsellschaftligem Bezug eigeni marxistischi Strömige – wie zum Bischbil e marxistischi Soziologii, e marxistischi Wirtschaftstheorii, e marxistischi Litraturtheorii oder in dr Psüchologii dr Freudomarxismus.




</doc>
<doc id="36013" url="https://als.wikipedia.org/wiki?curid=36013" title="Ramon Pichot i Gironès">
Ramon Pichot i Gironès

Dr Ramón Pichot i Gironès (* 1871 z Barcelona, † 1. Merz 1925 z Bariis) isch e katalonische Mooler gsi. Er het zur Colla del Safrà-Grubbe ghöört zämme mit em Isidre Nonell, em Joaquim Mir, Ricard Canals, Juli Vallmitjana und em Adrià Gual. Er isch no jung gsi won er uf Frankriich gangen isch. Dört het er 1901 s bekannte Künstlermodäll Germaine Pichot ghürootet. Zämme häi si e Restorant gfüert in dr Nööchi vom "Bateau Lavoir", wo "La maison rose" ghäisse het.

Dr Pichot isch e Fründ vom Salvador Dalí, Pablo Picasso und vom Santiago Rusiñol gsi. 
Noch em Erste Wältchrieg het er Bariis verloo, isch aber immer wider uf Bsuech choo. Bi äim vo dene Bsüech isch er blötzlig gstorbe, was dr Picasso eso erschütteret het, ass er d Figuur vom Pichot ins Bild vo de Drei Dänzere ufgnoo het, won er zu deere Zit dra gmoolt het.

Dr Stil vom Pichot isch aafänglig vo de Impressioniste beiiflusst gsi, spööter het er zur symbolische Modärne ghöört.

Im Pichot si Schwöster, d María Gay, isch e wichdigi Operesängere gsi.




</doc>
<doc id="36015" url="https://als.wikipedia.org/wiki?curid=36015" title="Habscht">
Habscht

Habscht (dt. "Hobscheid", frz. "Hobscheid") isch aini vu dr 105 Gmaine z Luxeburg.

Zue Habscht ghere d Ortschafte Äischen ("Eischen") un Habscht, derzue die Wyler un Hef: Eechelsbarrière, Felleschmillen, Gäichel, Jénkenhaff, Kräizerbuch un Seemillen.

Habscht lyt an dr Äisch ("Eisch").

Habscht ghert zum Kanton Kapellen im Distrikt Lëtzebuerg. Dr Burgermaischter vu Habscht isch dr Serge Hoffmann, Bürgermeister. Scheffe sin dr Norbert Schortgen un dr Willy Zimmer. Gwehlt wird iber e Majorzwahl.

Habscht un Äischen sin zum erschte Mol gnännt worem im 13. Johrhundert. D Grefin Ermesinde, wu anne 1214 in ere zwote Eh dr Walram vu Limburg, Markgrof vu Arlon, ghyrote het, het dr Derfer Habscht un Äischen Freihaitsrächt gwehrt, wu d Yywohner vum Frondienscht befreit hän. No ihrem Dod 1246 isch s zuen eme Stryt um d Nutzigsrächt an dr Wälder um Äischen chuu zwische dr Bewohner un dr Abtei Clairefontaine, wu iber 500 Johr duurt het un erscht am 27. Februar 1761 dur e Dekret vum Provinzialrot glest woren isch, wu entschide het, ass d Wälder ufdailöt wäre.

Dr luxeburgisch Dialäkt vu Habscht ghert zum Moselfränkisch.




</doc>
<doc id="36018" url="https://als.wikipedia.org/wiki?curid=36018" title="Luis Buñuel">
Luis Buñuel

Dr Luis Buñuel Portolés (* 22. Februar 1900 z Calanda, Schbanie; † 29. Juli 1983 z Mexiko-Stadt, Mexiko) isch e schbanisch-mexikanische Filmmacher gsi, wo in dr Früehzit vom Film as surrealistische Reschissöör bekannt worde isch. Er zelt zu de wichdigste Filmreschissöör vom 20. Joorhundert. Dr Buñuel het mit em Salvador Dalí und dr Bariiser Surrealiste-Grubbe um e André Breton zämmegschafft. S bekanntiste Wärk us deere Zit isch dr Film "Un chien andalou" "(Ein andalusischer Hund)" us em Joor 1929. Äins vo de zentraale Themene vo sine Film isch dr Kampf gegen e Bürgerdum, wo erstarrt isch und sich die ganz Zit nume sinnloos widerholt, zum Bischbil in "Der Würgeengel" und "Der diskrete Charme der Bourgeoisie".

Reschissöör

Broduzänt

Darsteller






</doc>
<doc id="36019" url="https://als.wikipedia.org/wiki?curid=36019" title="Federico García Lorca">
Federico García Lorca

Dr Federico García Lorca [] (* 5. Juni 1898 z Fuente Vaqueros, Provinz Granada; † 19. August 1936 z Viznar in dr Nööchi vo Granada) isch e schbanische Schriftsteller und Dichter gsi. Er zelt zu de bedütendste schbanische Autoore vom 20. Joorhundert und isch hüte vor allem für sini Wärk für s Theater bekannt.

Dr García Lorca isch am 5. Juni 1898 z Fuente Vaqueros uf d Wält choo. Är sälber het vilmol behauptet er sig im Joor 1900 geboore. 1914 het er e an dr Universideet Granada Rächtswüsseschaft, Philosophii und Litraturwüsseschaft afo studiere. Denn het er langi Räise dur s ganze Land gmacht. Bis 1928 het er an dr Universität Complutense Madrid studiert. Dört het er under anderem dr Schriftsteller Juan Ramón Jiménez, dr Reschissöör Luis Buñuel und dr Salvador Dalí kennegleert. Dr Dalí und dr Lorca si ängi Fründ worde.

Vo Madrid isch dr Lorca im Summer 1929 uf Nöi York gange, won er an dr Columbia University studiert und Vordrääg ghalte het. Z Nöi York het er sich aber nit woolgfüült. D Stadt isch im z grooss gsi und er het d Natur vermisst. Deeren iiri Zerstöörig dur d Technologii und dr Fortschritt het er in sim surrealistische Wärk "Poeta en Nueva York" beklagt. 1930 isch er uf Kuba gräist. 

Si Häimetregioon spiilt e groossi Rolle im Lorca sim Wärk, aagfange bi "Ersten Liedern" ("Primeras Canciones") bis zu "Bernarda Albas Haus" ("La casa de Bernarda Alba"), wo zämme mit "Yerma" und "Bluthochzeit" "(Bodas de Sangre)" e Drilogii bildet, wo d Stellig vo dr Frau in dr ländlige Bevölkerig zum Thema het. Im Lorca si Stiil isch dur e Kombinazioon us säkularer Dradizioon und em Modernismus vom 20. Joorhundert kennzäichnet. 

Sini erste literaarische Wärk si z Madrid entstande, s "Libro de poemas" und si ersts Theaterstück "Mariana Pineda" (1928). Usserdäm het er "Romancero gitano" (1928) veröffentligt, "Poemas del Cante Jondo" (1931) und "Llanto por Ignacio Sánchez Mejías " (1935). Dr "Llanto" isch si berüemtists lyrischs Wärk. Es isch eme schbanische Torero gwidmet, won e Fründ vom Lorca gsi isch und e Mäzen vo dr Madrider Kunstwält.

Im Dalí het dr Lorca si "Ode an Salvador Dalí" (1926) gwidmet, und dä het in dr Litraturzitschrift ("gallo"), wo dr Lorca gründet het, si "Manifesto anti-artistico catalán" veröffentligt.
Dr "Romancero gitano" isch nit num im Lorca sis erfolgriichste Wärk gsi, sondern au s erfolgriichste Wärk, wo irgend e Dichter vo dr Generación del 27 gschriibe het. 





</doc>
<doc id="36020" url="https://als.wikipedia.org/wiki?curid=36020" title="Kaspisches Meer">
Kaspisches Meer

S Kaspisch Meer (persisch "دریای خزر/دریای مازندران", aserbaidschanisch "Xəzər dənizi", russisch "Каспийское море") isch dr grescht See vu dr Ärd. S lyt z Wescht-Asie un im usserschte Oschteuropa ohni natyrligi Verbindig zue dr Ozean in dr große Aralo-Kaspische Niderig. Im Norde gränzt s an Russland un Kasachstan, im Oschte an Turkmenistan, im Side an dr Iran un im Weschte an Aserbaidschan.

S Kaspisch Meer lyt in ere wytlaififge un bis zue 1.023 m diefe natyrlige Depression unter anderem zwisch em große Kaspische Sank im Norde, dr Kasachesteppe im Nordoschte, em große Diefland vu Turan im Oschte, em Elburs im Side un em Kaukasus im Weschte. Aserbaidschan het am Kaspische Meer e rund 800 km langi Kischte, Iran 750 km, Kasachstan 1894 km, Russland 960 km un Turkmenistan 1768 km.

S Kaspisch Meer isch, je no Definition, Dail vu dr Gränz zwische Europa un Asie un dailt dodermit Eurasie in zwee Kontinänt. 

D Flechi vum Kaspische Meer lyt bi 386.400 km², dodermit isch di grescht vu Land umschlossen Wasserflechi vu dr Ärd un dodermit dr grescht See. D Flechi entspricht uugfehr dr Flechi vu Dytschland un Belgie oder au vu dr Oschtsee ohni s Kattegat. D Nord-Sid-Uusdehnig lyt bi 1200 km, d Wescht-Oscht-Uusdehnig bi 435 km (im Mittel 300 km). Derwylscht dr groß Norddail nume rund 6 m dief isch, goht di diefscht Stell im Side 995 m aabe. Wel d Wasseroberflechi uf -28 m NN lyt, isch des Diefemaximum bi -1023 m NN un dodermit di zwootdiefsdcht natyrlig Depression vu dr Ärd noch em Baikalsee, wu uf bis -1182 m NN aabe goht.

S Kaspisch Meer het kai natyrligi Verbindig zue dr Ozean. No dr geografische Deinition isch s dodermit e See, s wird nume „Meer“ gnännt, wel s eso groß isch un wäg em Salzghalt vum Wasser. Iber d Wolga, dr Wolga-Don-Kanal un dr Don git s aber e schiffbari Verbindig iber s Asowsche Meer zum Schwarze Meer.

Im Kaspische Meer het s e Huffe Insle. Di maischte sin chlai un nit bsidlet, s git aber au e baar, wu wäg dr Ärdeelvorchuu wichtig sin, vor allem an dr Kischte vu Aserbaidschan.

Am Änd vu dr Yyszyte, wu di gwaltige Yysmasse vu dr Gläschter hän aafange daue, het sich dr ganz Kaspisch Sank allmee mit Wasser gfillt. Iber d Manytschniderig im Weschte het s Kaspisch Meer e Verbindig ghaa mit em Schwarze Meer, wu dertemol aber nonig mit em Mittelmeer verbunde gsii isch, un im Oschte iber d Aralo-Kaspisch Niderig e Verbindig mit em Aralsee. 

Im 20. Johrhundert isch d Seeflechi bis in d 80er Johr stark zruckgange, am Aafang isch si bi rund 420.000 km² gläge. S Absinke vum Seespiegel het sich sich vor allem in dr Johr 1930–941 un 1970–1977 mit ere Intänsitet vu 16 bzw. 14 cm pro Johr vollzoge. Ab 1978 isch dr Seespiegel wider stark aagstiige, bis 1994 mit eme Aastiig vu 14 cm bis 40 cm im Johr. As Grund fir die Schwankige wäre vu Wissenschaftler versterkti geologischi Aktivitete am Bode vum Kaspische Meer aagee.

Im Norde, wu di beede Hauptzuefliss yyminde, isch dr Salzghalt nume gring. In Richtig Side, wu s kaini greßere Zuefliss me het, stygt er allmee aa. S Maximum lyt bi bis zue 30 % an dr Salzlagerstätte in dr "Kara-Bogas-Bucht" z Turkemenistan. Im Mittel lyt dr Salzghalt bi 1,1 bis 1,3 % un dodermit bi nit emol halb so hoch wie in dr Ozean.

Unter em Seebode het s vor allem bi Baku seli großi Reserve an Ärdel un Ärdgas. In dr "Kara-Bogas-Bucht" wird Salz abböue.

Im Kaspische Meer het s e Huffe endimischi Fischarte. Endemisch isch au di Kaspisch Robbe. Wirtschaftlig wichtig isch dr Ster, wu dr Kaviar dervu gwunne wird.

Dr international Status vum Kaspische Meer isch bis hite nit ändgiltig gchlert. Wäg de däm hän d Aarainerstaate Aserbaidschan, Iran, Kasachstan, Russland un Turkmenistan anne 1992 d Kooperationsgmainschaft vu dr Kaspische Staate grindet, wu ne Abchuu zum Schutz un zue dr Nutzig vum Kaspische Meer as Ziil het.

Zue dr greschte Zuefliss ghere ():






</doc>
<doc id="36022" url="https://als.wikipedia.org/wiki?curid=36022" title="Miguel de Cervantes">
Miguel de Cervantes

Dr Miguel de Cervantes Saavedra (* 29. September 1547 z Alcalá de Henares; † 23. April 1616 z Madrid) isch eine vo de erfolgriichste und bekanntiste spanische Schriftsteller gsi. Er isch vor allem mit siim Don Quijote berüehmt worde. D Spanier halten en für iire Nazionaaldichder.

Dr Cervantes het en aabentüürligs Lääbe gfüert. Zerst het er studiert, denn isch er 1569 vor dr spanische Justiz uf Italie gflüchdet und isch 1571 in dr Schlacht vo Lepanto gege d Türke verwundet worde. 1575 isch er vo algerische Korsaare gfange gnoo und as Sklav uf Algier verschleppt worde. Drei Mol het er brobiert z flüchde und isch schliesslig 1580 dur e Trinitarier-Orde freikauft worde und isch uf Spanie zrugg. 1580-82 isch er wider als Soldat an de Chriegszüüg vo Spanie gege Portugal und uf de Azore drbii gsi.

Er het vili Schulde gha und het brobiert as Schriftsteller Gäld z verdiene. 1584 isch si erst Romaan "La primera parte de la Galatea" erschiine. Im gliiche Joor het er d Catalina de Salazar y Palacios, e Dochder vom ene Buur ghürootet. Mit siner Frau het er käini Chinder gha, aber e Dochder us ere Affääre mit dr Schauspiilere Ana Franca de Rojas. Am Ändi vo de 1580er Joor het er sich vo sinere Frau drennt. Er het under anderem as Stüüreiidriiber gschafft und isch wäge Verundröijig vo Staatsgälder 1597/98 und no äinisch 1602 e Zitlang ins Gfängnis choo.

Dört het er si bedütendsts Wärk, "El ingenioso Hidalgo Don Quijote de la Mancha" (dütsch "Der sinnreiche Junker Don Quijote von La Mancha") afo schriibe. Dr erst Däil isch 1605 erschiine, dr zwäit isch 1615 uusechoo. Zwüsche duure si 1613 sini "Novelas ejemplares" veröffentligt worde, wo mit "Exemplarische Novellen" uf Dütsch übersetzt worde si. Mit em "Don Quijote" het er e Hufe Gäld verdient, het aber alles wider verloore und isch 1616 verarmt z Madrid gstorbe.







</doc>
<doc id="36023" url="https://als.wikipedia.org/wiki?curid=36023" title="Houschent">
Houschent

Houschent (dt. "Hoscheid", frz. "Hoscheid") isch e ehmolig Gmai z Luxeburg. Zum 1. Jänner 2012 het si sich mit dr Gmaine Housen un Konstem zue dr neie Gmai Parc Housen zämmegschlosse.

Zue Houschent hän d Ortschafte Ënnerschlënner ("Unterschlinder") Houschent (au "Stroosshouschent" gnännt), Houschter-Déckt ("Hoscheid-Dickt") un Uewerschlënner ("Oberschlinder") ghert, derzue dr Wyler Maarkebaach un d Miili Kéiermillen.

D Nochbergmaine sin Buerschent, Housen, Konstem un Pëtscht gsii.

Houschent het zum Kanton Dikrech im Distrikt Dikrech ghert. Dr Burgermaischter vu Houschent isch bis 2011 dr Léon Faber gsii. Scheffe sin dr Nico Lucas un dr Joseph Birkel gsii. Gwehlt wore isch iber e Majorzwahl.

Zum 1. Jänner 2012 hän Gmaine Konstem, Housen un Houschent zue dr neie Gmai Parc Housen fusioniert.

Dr luxeburgisch Dialäkt vu Houschent ghert zum Moselfränkisch.



</doc>
<doc id="36024" url="https://als.wikipedia.org/wiki?curid=36024" title="Housen">
Housen

Housen (dt. "Hosingen", frz. "Hosingen") isch e ehmolig Gmai z Luxeburg. Zum 1. Jänner 2012 het si sich mit dr Gmaine Houschent un Konstem zue dr neie Gmai Parc Housen zämmegschlosse.

Zue Housen hän d Ortschafte Buckels ("Bockholtz"), Duerscht ("Dorscheid"), Ënnereesbech ("Untereisenbach"), Housen, Näidsen ("Neidhausen"), Rouderssen ("Rodershausen ") un Wuelessen ("Wahlhausen") ghert.

Housen het zum Kanton Klierf im Distrikt Dikrech ghert. Dr Burgermaischter vu Housen isch bis 2011 dr Jacquot Heinen gsii. Scheffe sin dr Romain Wester un dr Camille Scheuer gsii. Gwehlt wor isch iber e Majorzwahl.

Housen isch zum erschte Mol gnännt wore anne anne 968 as "Hosinga". Anne 1106 het dr Gerhard I. vu Sponheim, Herr vu Clerf, zämme mit syre Frau Adelheid d Abtei Housen grindet.

Dr luxeburgisch Dialäkt vu Housen ghert zum Moselfränkisch.




</doc>
<doc id="36026" url="https://als.wikipedia.org/wiki?curid=36026" title="Jonglënster">
Jonglënster

Jonglënster (dt. "Junglinster", frz. "Junglinster") isch aini vu dr 105 Gmaine z Luxeburg.

Zue Jonglënster ghere d Ortschafte Allënster ("Altlinster"), Amber ("Imbringen"), Beidler ("Beidweiler"), Buerglënster ("Bourglinster/Burglinster"), Eesebur ("Eisenborn"), Eeschler ("Eschweiler"), Guedber ("Godbrange/Godbringen"), Gonneréng ("Gonderange/Gonderingen"), Grolënster ("Graulinster"), Jonglënster un Roudemer ("Rodenbourg/Rodenburg"), derzue d Hef Beelenhaff un Jeanharishaff.

Jonglënster ghert zum Kanton Gréivemaacher im Distrikt Gréivemaacher. Dr Burgermaischter vu Jonglënster isch dr Francine Colling-Kahn (CSV). Scheffe sin dr Mike Hagen (LSAP) un dr Romain Reitz (CSV). Gwehlt wird iber e Proporzwahl.

Jonglënster isch zum erschte Mol gnännt wore anne 867 as "Lincera". Vu dr "Herrschaft Linster" wird zum erschte Mal im Scheffewystum vu Esch an dr Sauer vu anne 1201 gschribe. S Wasserschloss vu dr Herre vu Linster isch z Altlinster gstande.

Dr luxeburgisch Dialäkt vu Jonglënster ghert zum Moselfränkisch.





</doc>
<doc id="36027" url="https://als.wikipedia.org/wiki?curid=36027" title="Francisco Franco">
Francisco Franco

Dr Francisco Paulino Hermenegildo Teódulo Franco y Bahamonde Salgado Pardo (* 4. Dezämber 1892 z Ferrol, Galizie; † 20. Novämber 1975 z Madrid), churz "Francisco Franco" [], isch e schbanische General und Diktator gsi.
In dr Zit vo 1939 bis zu sim Dood isch dr Franco Staatsschef vo Schbanie gsi. 

Under em Franco siner Füerig häi rächti Milidäär im Juli 1936 e Staatssträich gege die republikanischi Regierig vo Schbanie, wo im Februar 1936 demokratisch gweelt worden isch, usgfüert. Es isch zum ene Bürgerchrieg choo, wo sich Nazi-Dütschland und s faschistische Königriich Italie uf dr Site vo de Frankiste iigmischt häi, wääred d Republikaner nume vo dr Sowjetunion underschdützt worde si. Die öiropäische Demokratie häi sich für nöitraal erkläärt. 1939 häi die ufständische Chreft s ganze Land eroberet und dr Franco, wo z Schbanie als "El Caudillo" („Dr Füerer“) bezäichnet worden isch, het s Land diktatorisch afo regiere. Opposizionelli si zu Duusige verhaftet und ermordet worde. Im Joor 1946 het dr Franco z Schbanie d Monarchii wider iigfüert, het aber käi Köönig ernennt und isch bis 1975 Regänt vom Köönigriich Schbanie bliibe.




</doc>
<doc id="36028" url="https://als.wikipedia.org/wiki?curid=36028" title="Kepler-22b">
Kepler-22b

Kepler-22b isch dr ärdähnligscht extrasolar Planet, wu bishär entdeckt woren isch.

Dr Planet mit Hilf vum Wältruumteleskop Kepler entdeckt wore. Des Teleskop zaichnet Hälligkaitsschwankige uf, wu ufdrätte, wänn e Planet vu dr Ärd uus gsääne genau vor syym Zäntralstärn duurezeit. Zem erschte Mol noogwise wore isch dr Planet anne 2009, no dr dritte Sichtig, wu s fir d Bstetigung brucht, isch syy Entdeckig am 5. Dezämber 2011 vereffetligt wore.

Keppler-22b chraist um dr sunneähnlig Stärn Kepler-22, e G5-Stärn, wu rund 600 Liechtjohr ewäg isch vu dr Ärd. Fir e Umlauf brucht er rund 290 Däg. Är het uugfehr dr 2,4-fach Durmässer vu dr Ärd, ca. 30.500 km. Uf dr Oberflechi vu Kepler 22b lyt d Tämperatur bi ca. 22 °C, dr Planet isch also in dr sognännte habitable Zone. Des haißt, uf ihm herrsche Tämperature, wu s Wasser in ere flissge Form megli macht. Dodermit isch d Grundlag vu Läbe gee, wie s s uf dr Ärd git. Iber d Oberflechi vum Planet un eb s Wasser het, isch nyt bekannt. Mer hofft, ass mer bi dr negschte Passasche vor syym Zäntralstärn spektroskopischi Mässige cha durfiere. 



</doc>
<doc id="36029" url="https://als.wikipedia.org/wiki?curid=36029" title="Keel">
Keel

Keel, im lokale Dialäkt Käl (dt. "Kayl", frz. "Kayl"), isch aini vu dr 105 Gmaine z Luxeburg.

Zue Käl ghere d Ortschafte Keel un Téiteng ("Tetingen/Tétange").

D Nochbergmaine sin Esch-Uelzecht, Diddeleng, Schëffleng, Beetebuerg, Näerzeng un Rëmeleng z Luxeburg un Wollmeringen un Ottange z Frankrych.

Keel ghert zum Kanton Esch-Uelzecht im Distrikt Lëtzebuerg. Dr Burgermaischter vu Keel isch dr John Lorent (LSAP). Scheffe sin dr Carlo Birchem un dr Marcel Humbert (LSAP). Gwehlt wird iber e Proporzwahl.

Keel isch zum erschte Mol gnännt wore anne 1235 as "Keyle".

Dr luxeburgisch Dialäkt vu Keel ghert zum Moselfränkisch.




</doc>
<doc id="36030" url="https://als.wikipedia.org/wiki?curid=36030" title="Kielen">
Kielen

Kielen (dt. "Kehlen", frz. "Kehlen") isch aini vu dr 105 Gmaine z Luxeburg.

Zue Kielen ghere d Ortschafte Dondel ("Dondelinge/Dondelange"), Kielen, Keespelt ("Keispelt"), Meespelt ("Meispelt"), Nouspelt ("Nospelt") un Ollem ("Olm"), derzue cheme d Wyler Brameschhaff ("Brameschhof"), Kleng-Amerika, Koubierg, Kräizwee-Keespelt un Kräizwee-Ollem un d Hef Direndall, Weidendall und Katterwang ("Quatre-Vents").

Kielen ghert zum Kanton Kapellen im Distrikt Lëtzebuerg. Dr Burgermaischter vu Kielen isch dr Paulus Aloyse (LSAP). Scheffe sin dr Lucien Koch un dr Marc Maas. Gwehlt wird iber e Proporzwahl.

Kielen isch zum erschte Mol gnännt wore anne 636.

Dr luxeburgisch Dialäkt vu Kielen ghert zum Moselfränkisch.




</doc>
<doc id="36031" url="https://als.wikipedia.org/wiki?curid=36031" title="Kiischpelt">
Kiischpelt

Kiischpelt isch aini vu dr 105 Gmaine z Luxeburg. 

Kiischpelt isch aini vu dr wenige Gmaine, wu kai Name vun ere ainzelne Ortschaft draage, s git au kai dytsche un kai franzesische Name derzue. "De Kiischpelt" isch dr Name vu dr Gegnig, wu d Ortschafte liige.

Zue Kiischpelt ghere d Ortschafte Alschent ("Alscheid"), Äischer ("Enscheringen/Enscherange"), Kautebaach ("Kautenbach"), Lellgen ("Lellingen"), Mäerkels ("Merkholtz"), Pënsch ("Pintsch") un Wëlwerwolz ("Wilwerwiltz"), derzue d Gheft Koenerhaff, Schëttbuerg-Schlass un Schëttbuerg-Millen.

Kiischpelt ghert zum Kanton Wolz im Distrikt Dikrech. Dr Burgermaischter vu Kiischpelt isch dr Armand Mayer. Scheffe sin dr Berty Allard un dr Alphonse Wenkin. Gwehlt wird iber e Majorzwahl.

Kiischpelt isch zum 1. Jänner 2006 entstande dur d Fusion vu dr Gmai Wëlwerwolz (mit dr Ortschafte Wëlwerwolz, Äischer, Lellgen un Pënsch) un dr Gmai Kautebaach (mit dr Ortschafte Kautebaach, Alschent un Mäerkels).

Dr luxeburgisch Dialäkt vu Kiischpelt ghert zum Moselfränkisch.




</doc>
<doc id="36056" url="https://als.wikipedia.org/wiki?curid=36056" title="Gala Éluard Dalí">
Gala Éluard Dalí

D Gala Éluard Dalí, bekannt as Gala, geboore as "Jelena Dmitrijewna Djakonowa" (russisch ; * 26. Augschte/7 Septämber 1894 z Kasan, Russland; † 10. Juni 1982 z Portlligat, Schbanie) isch e bekannti Muse im 20. Joorhundert gsi. Si het e Hufe Künstler inspiriert, bsundrigs Surrealiste. Zu iine ghööre iiri bäide Manne, dr Dichder Paul Éluard und dr Mooler und Bildhauer Salvador Dalí, und dr Mooler Max Ernst, wo s mit em e Liebesbezieig ghaa het. Si isch fast fuffzig Joor mit em Dalí verhürootet gsi und in dere Zit isch er zum finanziell erfolgriichste Künstler vo siner Generazioon worde, was dä siner Frau au öffentlig dankt het drfür."

Vo wo iir Pseudonym "Gala" chunnt, isch nid sicher. Mä dänkt ass es e Diminutiv vo "Galina" chönnt si, e Vornaame, wo in dr Ukraine wit verbräitet isch. Aber dä wird eender as "Galja" brucht. Dr Naame "Galina" het si vermuetlig vo iirer Mueter überchoo, wääred iire Vater dr Vornaame "Jelena" vorzooge het und dä isch mindestens in de offizielle Dokumänt brucht worde.


Im Éluard si Dochter Cécile het postum sini Liebesbrief an d Gala us de Joor 1924–1948 veröffentligt. Dr Éluard het d Brief vo dr Gala churz vor sim Dood vernichtet. Sini Brief häi zur Erbmasse vo dr Gala ghöört.

Die Autobiografii het dr Dalí illustriert. Si enthaltet 89 Fotografie zu sim Lääbe und Wärk, und 130 Zäichnige. D Widmig lutet uf Hochdütsch übersetzt „Für Gala-Gradiva-Die Vorwärtsschreitende“. 1961 bis 1963 het er e Nöiuflaag vo "Das Geheime Leben des Salvador Dali. Ballett de Gala" zämmegstellt.








</doc>
<doc id="36058" url="https://als.wikipedia.org/wiki?curid=36058" title="The Capoonz">
The Capoonz

The Capoonz isch a Bündner Rock/Pop Band usem Bündner Oberland (Surselva). 

D Band existiert sit 2005 und bestooht mittlerwiila us 7 Mitglieder. Z erschta Abum isch 2010 usakoo und haisst "Fomaz", was uf rätoromanisch "Haisshunger" bedütet. D Band singt aigentlig nur in Romanisch und zwar im Idiom Sursilvan. Si könnend aber au Lieder uf englisch, französisch un dütsch.

Dr Nama vur Band stammt vum Gricht Capuns ab. Da isch a Spezialität zum essa usem Graubünda, gseht fascht us wia Sushi, wird mit Mangoldblätter gmacht und mit Käs überbacka. D Band het somit dr Nama Capuns a biz verenglischt und somit isch Capoonz entstanda.



</doc>
<doc id="36060" url="https://als.wikipedia.org/wiki?curid=36060" title="Käerch">
Käerch

Käerch (dt. "Koerich", frz. "Koerich") isch aini vu dr 105 Gmaine z Luxeburg.

Zue Käerch ghere d Ortschafte Giewel ("Goeblange"), Gëtzen ("Goetzingen"), Käerch un Wandhaff ("Windhof").

Käerch lyt im Weschte vu Luxeburg am Yygang vum Äischdal. Nochbergmaine sin Habscht un Simmer im Norde, Kielen im Oschte, Mamer im Side un Stengefort im Weschte. Dur Kärch fließt d "Giewelerbaach".

Käerch ghert zum Kanton Kapellen im Distrikt Lëtzebuerg. Dr Burgermaischter vu Käerch isch d Pia Flammang-Risch. Scheffe sin dr Patrick Schmit un dr Luc Mousel. Gwehlt wird iber e Majorzwahl.

Käerch isch zum erschte Mol gnännt wore anne 979.

Dr luxeburgisch Dialäkt vu Käerch ghert zum Moselfränkisch.





</doc>
<doc id="36061" url="https://als.wikipedia.org/wiki?curid=36061" title="Koplescht">
Koplescht

Koplescht (dt. "Kopstal", frz. "Kopstal") isch aini vu dr 105 Gmaine z Luxeburg.

Zue Koplescht ghere d Ortschafte Briddel ("Bridel") un Koplescht, derzue no d Wylker un Hef Biergerkräiz, Kalscheier un Roudenhaff.

D Nochbergmaine vu Koplescht sin Kielen im Norde un Weschte, Steesel un Walfer im Oschte, d Stadt Lëtzebuerg un Stroossen im Side. D Ortschaft Koplescht lyt an dr "Mamer".

Koplescht ghert zum Kanton Kapellen im Distrikt Lëtzebuerg. Dr Burgermaischter vu Koplescht isch dr Romain Adam (är Equipe). Scheffe sin dr Jean-Pierre Sunnen un dr Guy Linster (är Equipe). Gwehlt wird iber e Proporzwahl.


Dr luxeburgisch Dialäkt vu Koplescht ghert zum Moselfränkisch.






</doc>
<doc id="36062" url="https://als.wikipedia.org/wiki?curid=36062" title="Bistum Augsburg">
Bistum Augsburg

S Bischtum Augschburg (lat. "Dioecesis Augustana Vindelicorum") isch e Diezese im Sidweschte vu Bayern. D Diezese umfasst wyti Dail vum bayrische Regierigsbezirk Schwobe, aber au Dail vum altbairische Biet eschtlig vum Lech un e baar Biet im weschtlige Mittelfranke.

Augschburg (lat. "Augusta Vindelicum") isch as Hauptstadt vu dr remische Brovinz Raetia secunda au ne Stadt gsii, wu dur s remisch Imperium scho verainzelt erschti Chrischte aane chuu sin. D Bischtumspatronin St. Afra isch di erscht bekannt Glaibig gsii, wu fir ihre Glaube vu Remer aafangs 4. Johrhundert hiigrichtet woren isch. Dr Aposchtel vum Allgai, dr Hl. Magnus het im 8. Johrhundert im Biet vum hitige Bischtum missionert.

Unter em Bischof Simpert, eme andere Bischtumspatron, sin um s Johr 800 Zäntre vu dr Kultur entstande wie zem Byschpel d Benediktinerabteie Benediktbeire, Wessobrunn oder Ottobeire. Au dr St. Ulrich het rund hundert Johr speter s Bischtum un d Gschicht bregt, wun er vor allem dur d Schlacht uf em Lechfäld anne 955 dryygangen isch. S Bischtum het aafangs zue dr Chilchebrovinz Mainz ghert.

Anne 1530 isch z Augschburg uf em Rychsdag d Spaltig zwische dr katholische un dr evangelische Chilche bsiglet wore. Churzi Zyt speter isch unter dr Laitig vum Jesuitepater Petrus Canisius z Dillenge anne 1549 e katholischi Reformuniversitet entstande, wu wyt iber d Gränze vum Bischtum uuse bekannt woren isch.

S Zytalter vum Barock isch im Side vum Bischtum e Bluescht fir Böumaischter, Stuckateur un Moler gsii. Bis hite brege die Hyffe vu Chloschter- un Bfaarchilche, wu dertemol entstande sin, d Region un hän em sognännte Pfaffewinkel dr Name gee. Byschpel doderfir sin d Böumaischter vu dr Wessobrunner Schuel, s Mariemenschter bi Dieße, d Chleschter Benediktbeire un St. Ottilie oder Wallfahrtschilche wie d Chloschterchilche Andechs un d Wiskirch bi Stoegade, wu hite zum Wältkulturerb ghert. Au in andre Biet vum Bischtum wird dur Barockchilche bregt: Dail vu Mittelschwobe – vor allem s Biet vum hitige Landchrais Genzburg – wird au Schwäbsiche Barockwinkel gnännt.

Zwische 1802 un 1803 isch d Chilche in dr Säkularisation entaignet wore. Dr Benediktinerpater Placidus Braun het vu 1813 bis 1815 in vier Bänd di erscht "Geschichte der Bischöfe von Augsburg" uusegee. Aafangs 19. Johrhundert isch d Diezese nei gordnet wore. D Bischtumsgränze hän sich gänderet un allmee Laie hän sich in e Huffe katholische Verain engaschiert. Au Ordensgmainschafte hän in däre Zyt e große Zuewachs iberchuu.

Bischtumspatron sin dr Hailig Bischof Ulrich, di Hailig Afra un dr Hailig Bischof Simpert.

S Bischtum Augschburg isch em Erzbischtum Minche-Freising as Suffraganbischtum zuegordnet. D Diezese bstoht us 1001 Bfaargmaine, wu in 36 Dekanat un acht Diezesanregione zämmegfasst sin:



</doc>
<doc id="36063" url="https://als.wikipedia.org/wiki?curid=36063" title="Fotorealismus">
Fotorealismus

Fotorealismus isch e Stiil in dr Moolerei, wo extreem naturalistisch und noch dr Pop Art vor allem in de USA entwicklet worden isch.

Er isch in de spoote 1960er und früeje 70er Joor entstande. As si erst öffentligi Ufdritt cha d documenta 5 1972 z Kassel aagluegt wärde. D Bilder und Blastike vom „Amerikanische Fotorealismus“ häi langjöörigi Tabu broche, wo vor allem z Dütschland gegenüber eme abbildende Realismus existiert häi und entstande si, für zum sich vo dr Kunst im Dritte Riich und vom Sozialistische Realismus abgränze. 

D Irritazioone si nit zletscht entstande, wil d Lüt die künstlerischi Intenzioon vom Fotorealismus nid verstande häi. D Künstler vo dere Stiilrichdig si weniger an bestimmte Usschnitt vo dr Realität interessiert gsii sondern an dr mögligst exakte Umsetzig vo dr Darstelligswiis vo Fotografie in Moolerei und de Wirkige und Möglikäite, wo sich us däm ergee hän. D Bilder, wo als Reprodukzioon vo Reprodukzioone ufgfasst und gmoolt si, erschiine, wenn si – wie au doo – nume abbildet wärde, in ere nöje Reprodukzioon und si eso reduziert uf das, wo si drvo usgange si, als Foti. E Kennzäiche isch dr Detäinaturalismus, wo bis zur Augedüschig goot. Die fatali Realitätsverwäggslig und Bildunsicherhäit het zum Vorwurf gfüert, die Kunst sig blooss Kopistevirtuosität, nume Foti- und Wirkligkäitsabklatsch. Was aber in dr Abbildig wie e Foti wirkt, do cha mä im Original die entschäidende Züüg von ere Wirkligkäitsinterpretazioon gsee, en äigeni Bildrealität. 

As Vorlaag häi d Fotorealiste mäistens äi oder meereri Diapositiv mit alldääglige Motiiv us iirem Umfäld brucht. Iir Verheltnis gegenüber em Inhalt vo iire Bilder hät sölle nöitraal und mögligst objektiv si. Si häi Motiv mit detäiriiche, spezifische, vilmol spiegelnde Oberflechene voorzooge. 

Bi de Fotorealisten daucht e Spezialistedum uf, wo jeede Künstler brobiert, im ene relativ begränzte Themeberiich technisch perfekt und virtuos z si. So het dr Richard McLean vor allem Zuchtross und iiri stolze Besitzer gmoolt, dr Chuck Close überdimensionali Bordret vo Chöpf, dr Richard Estes spiegelndi Schaufänster, dr Robert Cottingham Gschribnigs vo dr Neonreklaame, dr Ralph Goings Auti und Schnällrestorant, dr Don Eddy intakti und dr John Salt kabuttigi und verrosteti Auti, dr David Parrish Döff, dr John Clem Clark und dr John Kacere Aktbilder mit Mäitli und dr Ben Schonzeit Verpackige.

In Europa het vor allem dr Schwizer Künstler Franz Gertsch fotorealistischi Ziil ghaa. Drbii isch s em vor allem um d Presenz vo sine Figuure gange, und um s Lääbensgfüül vo de 1970er-Joor. Er het siie Fründ zäigt, e Grubbe vo Performanskünstler, und Familiebilder. 

D Motivazioon hinder em Fotorealismus überschniidet sich zum ene groosse Däil mit dr 2D- und 3D-Kompiutergrafik, aber nume in dr Moolerei brobiert mä, immer realistischeri Bilder z mache.

Witeri Verdräter vom Fotorealismus si under anderem dr Robert Bechtle, Robert Cottingham, Richard McLean, Raimond Staprans, Howard Kanovitz, Chuck Monroe, Stephen Posen, John Salt, Paul Sarkisian, Ben Schonzeit, Paul Staiger, Gottfried Helnwein (dä sött mä zum Däil zum Hyperrealismus zelle), z Dütschland dr Jan Peter Tripp, Gerhard Richter, Matthias Holländer und dr Fritz Köthe, z Frankriich dr Jean-Olivier Hucleux. 

Dr Fotorealismus isch verwandt mit em Hyperrealismus, wo as Ideal nit umbedingt en exakti, lääbensdröiji Abbildig het, sondern e fotorealistischi Überstäigerig vo dr Wirkligkäit, en „überscherfti Realität“.


</doc>
<doc id="36067" url="https://als.wikipedia.org/wiki?curid=36067" title="José Ortega y Gasset">
José Ortega y Gasset

Dr José Ortega y Gasset (* 9. Mai 1883 z Madrid; † 18. Oktober 1955 z Madrid) isch e schbanische Filosof, Sozioloog und Essejist gsi.

Dr José Ortega isch z Madrid in ere Schurnalistefamilie uf d Wält choo. Er isch uf d Jesuiteschuel "San Estanislao de Miraflores" z Málaga gange und het vo 1897 bis 1898 an dr Universidät vo Deusto z Bilbao studiert und denn an dr Universität Madrid Philosophii und het dört 1904 bromowiert. Vo 1905 bis 1911 isch er zum Studiere z Dütschland gsi, under anderem z Leipzig, z Berlin und vor allem z Marburg. Dört het en under anderem dr Neukantianismus vom Hermann Cohen und vom Paul Natorp beiiflusst und vo dr Marburger Uni het er 1952 dr Eeredokter überchoo. 1909 isch dr Ortega uf Schbanie zrugg.

Dr Ortega isch Gründer und Herusgäber vo de Zitschrifte "España" (1915–1924) und "Revista de Occidente" (1923), Mitarbäiter bi dr Zitig "El Sol" und het an dr schbanische Verfassig vo 1931 mitgschafft.

Under em Iidruck vo dr Weimarer Republik het er 1929 si zentrals Wärk „"Der Aufstand der Massen"“ verfasst. Vo 1910 bis 1936 isch er Brofässer für Metaphysik, Logik und Ethik an dr Universität Complutense Madrid gsii. 1936 het er s Manifest "Adhesiones de intelectuales" (ABC, 31. Juli 1936) zämme mit andere Intellektuelle underschriibe, wo dr Putsch vo de Milidäär verurdäilt und iiri Loyalität mit dr demokratisch gweelte Volksfront-Regierig vo dr Zwäite Schbanische Republik erkläärt het. Churz noch em Aafang vom Bürgerchrieg het er Schbanie verloo und z Frankriich, Argentinie und vo 1943 z Bortdugal gläbt, bevor er uf Schbanie zrugg isch, won er sich bis zu sim Dood im Joor 1955 regelmässig ufghalte het. As Kulturfilosof het er uf em Georg Wilhelm Friedrich Hegel, em Friedrich Nietzsche, em Wilhelm Dilthey und dr Lääbensfilosofii ufbaut.





</doc>
<doc id="36068" url="https://als.wikipedia.org/wiki?curid=36068" title="Psychoanalyse">
Psychoanalyse

D Psüchoanalüse (vo griechisch ψυχή "psyche" „Seel“ und ἀνάλυσις "analysis" „Zerlegig“, im Sinn vo „Undersuechig, Enträtselig vo dr Seel“) isch e psüchologischi Theorii, wo um 1890 vom Wiener Nöiroloog Sigmund Freud gründet worden isch. Us dr Psüchoanalüse uuse häi sich spööter die verschiidene Schuele vo dr Diefepsüchologii entwicklet. 

Dr Begriff „Psüchoanalüse“ stoht für s Beschriibigs- und Erklärigsmodell vo dr menschlige Psüche, wo uf em Freud sine Theorie über d Psüchodünamik vom Unbewusste basiert, für die "psüchoanalütische Therapie" – e Grubbe vo Verfaare zur Behandlig vo innere und zwüschemenschlige Komflikt – und au für die "psüchoanalütischi Methodik", wo sich au mit dr Undersuechig vo kulturelle Phenomen beschäftigt. In alle drei Aspäkt wird d Psüchoanalüse bis hüte vo Kliniker und Forscher witerentwicklet und veränderet; so isch die modärni Psüchoanalüse dur e theoretische, methodische und therapöitische Pluralismus charakterisiert.




0-7486-1265-3








</doc>
<doc id="36069" url="https://als.wikipedia.org/wiki?curid=36069" title="Miguel Primo de Rivera">
Miguel Primo de Rivera

Dr Miguel Primo de Rivera y Orbaneja, Marqués de Estella (* 8. Januar 1870 z Jerez de la Frontera; † 16. Merz 1930 z Bariis) isch e schbanische Generaal und vo 1923 bis 1930 Diktator gsi.

Dr Miguel Primo de Rivera isch an dr Milidäärakademii z Madrid usbildet worde. Er het sich vo 1895 bis 1913 in de Kämpf in de domoolige schbanische Kolonie Kuba, Filippine und Schbanisch Marokko uszäichnet. Won er z Marokko gsi isch, het er d Regierigspolitik in dr Kolonii kritisiert. Er isch wäge däm meermols entloo worde, aber denn het män en wider iigstellt. 1922 und 1923 isch er Generalkapitän vo Katalonie gsi, won er d Bevölkerig gege sich ufbrocht het mit dr Art, wien er gege die Ufständische vorgangen isch.

Für zum de Staatskrisene, wo sich die ganz Zit widerhoolt häi, en Änd mache, het er, understützt vom Köönig Alfons XIII., am 13. Septämber 1923 e Milidäärdiktatuur errichdet, wo säggs Joor duurt het. Zerst het er as Regierig e Direktorium iigsetzt, wo nume mit Milidäär bsetzt gsi isch. 1925 si au Ziviliste drzue choo, und dr de Rivera het denn dr Ditel "Ministerbresidänt" aagnoo. Dr de Rivera het vo Aafang aa bedoont, ass d Diktatuur sött befristet si. Am Aafang het s Erfolg gee wie dr entschäidendi Siig über die Ufständische in Marokko bi Alhucemas und e gwüsse wirtschaftlige Ufschwung, denn het dr Primo de Rivera am 28. Januar 1930 aber müesse zruggdräte, zum Unruejene und Ufständ vermiide. Denn häi d Republikaner bi de Kommunalwaale gwunne und am 14. April 1931 isch die Zwäiti Schbanischi Republik usgrüeft worde.

Em Primo de Rivera sini Chinder, dr José Antonio (1903–1936) und d Pilar (1907–1991), häi 1933 die schbanischi faschistischi Bewegig Falange gründet.


</doc>
<doc id="36070" url="https://als.wikipedia.org/wiki?curid=36070" title="Stauséigemeng">
Stauséigemeng

D Stauséigemeng (dt. "Stauseegemeinde", frz. "Lac de la Haute-Sûre") isch aini vu dr 105 Gmaine z Luxeburg.

Zue dr Stauséigemeng ghere d Ortschafte Béiwen ("Böwen/Bavigne"), Harel ("Harlange"), Kauneref ("Kaundorf"), Léifreg ("Liefringen/Liefrange"), Meecher ("Mecher"), Noutem ("Nothum"), Iischpelt (im lokale Dialekt "Eeschpelt", frz. "Tarchamps") un Walter ("Watrange"), derzue d Wyler Dénkert ("Dünkrodt") un Schumannseck.

D Stauséigemeng lyt an beede Stade vum Stausee am Oberlauf vu dr Sauer.

D Stauséigemeng ghert zum Kanton Wolz im Distrikt Dikrech. Dr Burgermaischter vu dr Stauséigemeng isch dr René Michels. Scheffe sin dr Marco Koeune un d Aly Zeimen. Gwehlt wird iber e Majorzwahl.

D Stauséigemeng isch am 1. Jänner 1979 entstande dur d Fusion vu dr Gmaine Meecher un Harel.

Béiwen isch zum erschte Mol gnännt wore anne 1088 as "Bauines", Walter anne 775 as "Waltringen".

Dr luxeburgisch Dialäkt vu dr Stauséigemeng ghert zum Moselfränkisch.




</doc>
<doc id="36071" url="https://als.wikipedia.org/wiki?curid=36071" title="Pointillismus">
Pointillismus

Pointillismus bezäichnet e Stiilrichdig in dr Moolerei. Si het in de Joor zwüsche 1889 und 1910 iiri Blüetezit gha. Dr Pointillismus wird zum Post-Impressionismus zellt.

Bedütendi Künstler vom Pointillismus si dr Georges Seurat, Paul Signac, Henri Edmond Cross, dr Belgier Théo van Rysselberghe und e baar Joor lang au dr Camille Pissarro. Under de Dütsche gältet dr Paul Baum as Hauptverdräter vom Pointillismus.

Dr Georges Seurat dr Art vom Moole, won er entwicklet het, ursprünglig welle Chromoluminarismus (Farbliechtmoolerei) sääge, het sich denn aber für Divisionismus (Däiligsmoolerei) entschiide. Mee brucht worde si aber d Begriff vom Paul Signac, Pointillismus (Punktierstil), und vom Fénéon, Neoimpressionismus. Dä Begriff het dr Signac spööter au akzeptiert.

Tüpisch für e Pointillismus isch dr Bildufbau, wo sträng geometrisch duurekomponiert isch und vilmol ornamental wirkt. Im Geegesatz zum Impressionismus wird nüme e realistischi Momäntufnaam aagsträbt, sondern e Komposizioon, wo guet duuredänkt isch. Dä Aasatz, wo vo dr Gsamtkomposizioon vom Bild über die geometrische Beziejige, dr Bildufbau, d Beziejige vo Liecht und Geegeständ, bis aabe zu de Äinzelelimänt chunnt, het dr Seurat as "Divisionismus" bezäichnet.



</doc>
<doc id="36073" url="https://als.wikipedia.org/wiki?curid=36073" title="Ein andalusischer Hund">
Ein andalusischer Hund

Un chien andalou (uf Dütsch Ein andalusischer Hund) isch e Film vom Luis Buñuel und Salvador Dalí, wo zum erste Mol 1929 z Bariis vorgfüert worden isch. Er gältet as Mäisterwärk vom surrealistische Film.

Der Film bestoot us surrealistische Bilder und Szenene, wo anenander gräit si. Dr Brolog zäigt e Maa, wo e Rasiermässer schlifft, denn e Wulke, wo vor em Vollmond vorbiiziet. Dr Maa schniidet ere Frau, wo vor im sitzt, mit em Rasiermässer dur s Aug.

D Szeene si dur käi Handlig verbunde, au wenn si die gliiche Persone zäige. Si si dur Zwüscheditel ("Acht Joor spööter", "Gege drei am Morge früe", "Vor sächzää Joor", "Im Früelig") grob vonenander drennt. Bekannti Schots si d Brüst von ere Frau, wo sich under de Händ vom Maa in iir Hindere verwandle, e Hand, wo in dr Düüre iiklemmt isch, mit eme Loch, wo Amäise drus uuse chrieche und dr Maa, wo verschidnigi Sache an zwäi Säili hinder sich härziet: drunder zwäi Konzärtflüügel, wo s in jeedem e Kadaaver vom ene Eesel het, und zwäi Brüeder vo dr Armeschuel (Seminariste).

Dr Buñuel het nume en äinzige Abdruck vom Szenario in dr Zitschrift "La Révolution surréaliste" vom Dezämber 1929 autorisiert. E dütschi Übersetzig und Bilder us em Film si in:



</doc>
<doc id="36074" url="https://als.wikipedia.org/wiki?curid=36074" title="Das goldene Zeitalter">
Das goldene Zeitalter

Das goldene Zeitalter (Originalditel: "L'Âge d'Or") isch e surrealistische Doonfilm vom Reschissöör Luis Buñuel us em Joor 1930.

Dr Film foot aa mit Dokumentazioonsfilmufnaame vo Skorpion. Noch em Zwüscheditel „E baar Stunde spööter...“ chlätteret e Röiber uf e Felse. Er gseet vier Bischöf, wo uf eme Riff sitze und bäte. Denn goot er witer in e Hütte, wo no anderi Röiber si. Mä ghöört Gsprööchsfragmänt, denn goot d Grubbe zu de Felse, aber äi Röiber noch em andere bricht underwägs zämme und blibt lige.

In de Szeene druf gseet mä e Hufe Lüt - Bürgerligi, Briester, Milidäär - wo mit Boot am Uufer aachömme. Si göön zum Felse, wo vorhär die Gäistlige druf ghockt si und gseen, dass vo deene nume no Skelett übrig si. Mä foot aa, dr Grundstäi vo dr eewige Stadt Rom z lege, aber d Zeremonii wird underbroche. Nääbebii föön e Maa und e Frau aa, sich gschlächtlig im Schlamm afo vergnüege. Si wärde mit Gwalt drennt und dr Liebhaaber wird vo zwäi Manne festgnoo. Dr Verhafteti reagiert uf d Verhafdig üsserst gräizt, schuttet e Hund und e Bättler und verkwetscht Insekte. D Grundstäinlegig goot z Änd und Rom wird baut. Mä gseet Flugufnaame vo Rom und vom Vatikan und verschidnigi absurdi Stadtszeene: E Maa im ene Aazug chunnt us eme Café und isch ganz voll Staub, en andere Maa goot in dr Stroos und shuttet e Giige vor sich här, usw...

Dr verhafdeti Maa isch schliesslig mit sine bäide Bewacher in e Stadt choo. Für zum d Bewacher looswärde, het er ene e Zertifikat zäigt, wo bewiise het, ass er e Verdräter vo dr „Gsellschaft vom guete Wille“ sig. D Bewacher häi en freigloo und si ersti Daat isch gsi, uf dr andere Site vo dr Strooss e Blinde z schutte bis dä umgheit isch. Denn isch er mit em Taxi zun ere Fiir gfaare, won er si Gliebti widergsee het. E Zuugcharre mit bedrunkene Buure isch zmidst duur alles duuregfaare, aber niemerem isch das bsundrigs ufgfalle. Vorhär het die Gliebte e Chue, wo uf iirem Bett glääge isch, us iirem Schloofzimmer uusegschickt. Bevor dr Maa si Gliebti cha dräffe, wird er vo deeren iirer Mueter in e Gsprööch verwigglet. Denn gseet mä, wie im Hoof e Diener si Soon verschiesst, wil dä iim dr Dubak us dr Pfife gestoole het. Die fiini Gsellschaft luegt zue, isch aber nume e chli empöört. Au e Brand in dr Chuchi intressiert d Gsellschaft nit. Wo aber dr Maa dr Mueter vo sinere Gliebte en Oorfiige git, wil si us Verseä si Gedränk usgschüttet het, entrüstet sich die ganzi Oobegsellschaft. Si gheit dr Maa uuse und kümmeret sich um d Mueter, wie wenn si ärnsthaft verletzt wär.

Z Nacht, währed eme Konzärt, won e Briester drbii Giige spiilt, chunnt s Liebesbäärli s neggste Mol zämme. Aber au daas Mol chönne si käi Sex haa, wil si immer wider vom Stuel rutsche und es nit fertigbringe, sich z umarme. Mä rüeft dr Maa zum Delifon wil dr Inneminister mit em well reede. Er toobt vor Wuet und händlet mit em Minister am Delifon und dä verschiesst sich. D Liiche lit aber nit am Boode, sondern hängt an dr Decki, wie wenn d Schweerchraft in dr andere Richdig gieng. Noch em Delifon chunnt dr Maa zrugg. S Bäärli umarmt sich. Schliesslig säit d Frau: „Wie schöön, ass mer unseri Chinder umbrocht häi“, und striichlet iirem Partner über s Gsicht, und das isch blötzlig bluetverschmiirt. Er säit e baar Mol „Mi Liebi... mi Liebi“. Es gseet us, wie wenn dr Dirigänt blötzlig starks Chopfwee wurd haa. Er stolperet vo dr Büüni und zwirblet dur e Gaarde bis er uf s Liebesbäärli stoosst. D Frau gumpt uf, umarmt en und git em Schmütz. Iire Gliebti wird wüetig, gumpt au uf und schloot si Chopf am ene ufghänkte Bluemedopf aa und het jetzt sälber Chopfwee. Er zwirblet duur e Gaarde zrugg ins Huus. In dr neggste Szeene lit dr Gliebti elläi im Bett und macht d Chüssi kaput. Er het Fädere in de Händ, goot zum Fänster, macht s uf und gheit nochenander e brennende Baum, e Bischof, e Pflueg und e Giraff zum Fänster uuse. Schliesslig loot er d Fäädere lo goo.

Am Ändi vom Film wird in ere Teggschtdaafele erklärt, ass vier Manne, wo vo Grund uf böös si, in ere Burg e vierzigdäägigi Orgie abghalte häige, wo acht Fraue drbii gstorbe siige (en Aaspiilig uf Die 120 Dääg vo Sodom). Die ersti vo vier Persoone, wo s Huus verlöön, isch dr Jesus, wo im Film, analog zun ere Hauptfiguur im Buech, as "Herzoog vo Blangis" bezäichnet wird, denn chömme drei aadligi Persoone uuse. E Frau chriecht bluetverschmiirt hindedrii, denn goot dr Jesus zrugg und zieet sä wider iine. Denn ghöört mä e Schrei von ere Frau und d Düüre goot wider uff, und dr Herzoog chunnt no äinisch uuse, daasmol aber ooni Bart. Dr letschti Schot vom Film zäigt e Chrüz, wo d Skalp vo de Mäitli draa aagnaaglet si, wo während dr Orgie ermordet worde si.

Dr Buñuel kritisiert in sine Film die bürgerligi Gsellschaft und die christligi Moraal. Er will nit nume verbessere, was es scho git, sondern er will s ganz Andere. Er het das emol soo gsäit: „Die bürgerligi Moraal isch für mi Ummoraal, wo mä muess bekämpfe; die Moraal, wo sich uf unseri üsserst ungrächte soziaale Instituzioone wie Religioon, Vaterland, Familie und Kultuur gründet, überhaupt, was men em so d Pfiiler vo dr Gsellschaft säit.“

Dr Film isch im „Studio 28“ urufgfüert worde, won er säggs Mol hinderenander vor usverchauftem Huus glofe isch. Am 3. Dezämber 1930 isch en Uffüerig vo Rächtsextremiste vo dr „Action française“ underbroche worde, wo dr Kinosaal verwüestet häi, Dinte uf d Liinwand gheit und en Usstellig vo surrealistische Bilder zerstöört häi. Am 10. Dezämber het dr Film en Uffüerigsverbot üüberchoo, wo erst 1981 ufghoobe worden isch.



</doc>
<doc id="36081" url="https://als.wikipedia.org/wiki?curid=36081" title="Futurismus">
Futurismus

Dr Futurismus isch e künstlerischi und soziaali Beweegig im früeje 20. Joorhundert gsi, wo z Italie aagfange het. Es het Themene aagsproche, wo mit em domoolige Konzept vo dr Zuekumft verbunde gsi si, so wie Gschwindikäit, Technologii, Juugend und Gwaltdäätikäit, und Objekt wie s Auti, s Fluugzüüg und die industrielli Stadt. Es isch zwar vor allem en italiänischs Fenomeen gsi, es het aber äänligi Beweegige z Russland, Ängland und in andere Länder gee.

D Futuriste häi sich in alle Kunstforme usgläbt: Moolerei, Bildhauerei, Döpferei, Graafik, Broduktdisäin, Archidektuur und Innenarchidektuur, s Theater, dr Film, d Moode, Textil, d Litratuur, d Muusig und sogar d Gastronomii.D Hauptexponänte vo dr Beweegig si d Italiäner Filippo Tommaso Marinetti, Umberto Boccioni, Carlo Carrà, Gino Severini, Giacomo Balla, Antonio Sant'Elia, Tullio Crali and dr Luigi Russolo gsi und d Russe Natalia Goncharova, Velimir Khlebnikov, und dr Vladimir Mayakovsky. Zu de wichdige Wärk in dr Litratuur ghööre em Marinetti sis "Manifesto of Futurism", in dr Bildhauerei em Boccioni si Skulptur "Unique Forms of Continuity in Space", und in dr Moolerei em Balla si "Abstract Speed + Sound". Dr Futurismus het Iifluss ghaa uf anderi Beweegige wie d Art déco, dr Konstruktivismus, dr Surrealismus, Dada und zum ene gröössere Graad uf e russischi Rayonismus und dr änglisch Vortizismus.




</doc>
<doc id="36082" url="https://als.wikipedia.org/wiki?curid=36082" title="Fiels">
Fiels

D Fiels (dt. "Fels", frz. "Larochette") isch aini vu dr 105 Gmaine z Luxeburg.

Zue dr Fiels ghere d Ortschafte Iernzen ("Ernzen"), Fiels ("Larochette") un Meesebuerg ("Meysemburg/Meysembourg").

D Fiels ghert zum Kanton Miersch im Distrikt Lëtzebuerg. Dr Burgermaischter vu dr Fiels isch dr Pierre Wies. Scheffe sin dr Georges Ginter un dr Paul Weiler. Gwehlt wird iber e Majorzwahl.

Mit eme Uusländeraadail vu 63,7% (2007) giltet d Fiels as d Gmai mit em hegschte Uusländeraadail vu Luxeburg.

D Fiels isch zum erschte Mol gnännt wore anne anne 1192 as "de castro Rupis" (1194: "de Rupe", 1222: "de Viles").

Dr luxeburgisch Dialäkt vu dr Fiels ghert zum Moselfränkisch.






</doc>
<doc id="36112" url="https://als.wikipedia.org/wiki?curid=36112" title="Glatt">
Glatt

Glatt isch de Familiename vo däne Persone:
Glatt isch de Name oder Namestail vo däne Ort:

Glatt isch de Name vo däne Flüss:

glatt oder teilwys au Glätti maint:
glatt isch öpis wo "luschtig" isch


</doc>
<doc id="36113" url="https://als.wikipedia.org/wiki?curid=36113" title="Lenneng">
Lenneng

Lenneng (dt. "Lenningen", frz. "Lenningen") isch aini vu dr 105 Gmaine z Luxeburg.

Zue Lenneng ghere d Ortschafte Kanech ("Canach") un Lenneng, derzue dr Wyler Beyerholz un d Gheft Hakenhaff, Scheierhaff un Ënnescht Millen.

Lenneng ghert zum Kanton Réimech im Distrikt Gréivemaacher. Dr Burgermaischter vu Lenneng isch dr Guy Barten. Scheffe sin dr Arnold Rippinger un dr Carlo Brandenburger. Gwehlt wird iber e Majorzwahl.

Lenneng isch zum erschte Mol gnännt wore anne anne 774/75 as "Lendingen" (967: "Lendinga").

Dr luxeburgisch Dialäkt vu Lenneng ghert zum Moselfränkisch.




</doc>
<doc id="36114" url="https://als.wikipedia.org/wiki?curid=36114" title="Hans Martin Sutermeister">
Hans Martin Sutermeister

Dr Hans Martin Sutermeister (* am 29. Septämber 1907 z Schlossrued; † am 4. Mai 1977 z Basu; Pseudonym: "Hans Moehrlen" bzw. "Hans Möhrlen") isch e Schwizer Schriftstellerarzt, Privatglehrte und Politiker (LdU) gsi.

Näb der outobiografische Novälle "Zwischen zwei Welten" het der Sutermeister Prosa über medizinischi, hischdorischi und ästhetischi Theme gschribe, under anderem "Psychologie und Weltanschauung". Vo 1945 bis 1968 hed er en allgemeinmedizinischi Praxis z Bärn gha. I de 1950er Jahr hed er drü mol erfolglos probiert, z habilitiere, under anderem mit "Schiller als Arzt". Nochär hed er e Familie gründet. As Mitglid vo der Schwizer Gfangenegwärchschaft und vom Büro gäge Amts- und Verbandswillkür hed er sech ab 1960 fürs schdrafrächtlech Verurteilti igsetzt; uf sine n Erfahrige basiert s 1976 erschinene Buech "". Vo 1968 bis 1971 isch dr Sutermeister LdU-Gmeindrot z Bärn gsi und het dört d Schuelreform mitprägt. As Gmeindrot hed er s "chline rote schüelerbuech" mediewirksam verbiete lo, was ne landeswit bekannt gmacht hed und är vo de a as umschdrittene Schueldiräkter in Erinnerig blibe n isch. Nach sire n Abwahl isch er mit sire Familie nach Basu züglet, wo ner no witer Sache publiziert hed, bevor er 1977 unerwartet gschdorbe n isch. Sin Nachlass befindet sech i der Burgerbibliothek Bärn.

Dr Sutermeister isch usere evangelische Pfarrerfamilie cho und isch z Zofige heimetberächtigt gsi. Sini Mueter Maria Hunziker (1875–1947) isch vermögend gsi. Si Vater, dr religiösi Sozialischt Fritz Sutermeister (1873–1934), e Sohn vom Schriftschdeller Otto Sutermeister, het as Pfarrer gschaffed. Zu sine füf Gschwüschder hei der Komponischd Heinrich und der Schrifdschdeller Peter ghört. Vo Schlossrued isch d Familie nach Fürthale zoge. Dört het dr Sutermeister d Primarschuel bsuecht, nochär s Gymi z Schaffuse. Denn isch d Familie nach Binnige zoge, vo wo n er us s Humanischdische Gymnasium z Basu bsuecht het, wo n er 1926 d Matur gmacht hed.

Em Vater zlieb het dr Sutermeister afo Theologi a der Uni Basu schdudiere. Nach füf Semeschder het er s Exame beschtande und hätti sötte n en Arbet schribe übere René Descartes drmit er es Schtipendium berchont. Wil er während däre Prüefig i Gwüsseskonflikt cho isch, het er s Schdudium, wo n er z Dütschland witergfüert het, abbroche. Die Gwüsseskonflikt hed er gha, wil er «ned für e Pfad vo der Outoritätsglöibigkeit beschdimmt» gsi isch, wie der Gerhard Mauz (1965) gschribe het, und wil sech d Beziehig zu sim Vater, em Pfarrer, immer meh verschlächderet het.

Är het sech vo sim proteschdantische Härkunftsmilieu entfärnt und het sech immer meh für Naturwüsseschafde n intressiert. Z Basu hed er afo Medizin schdudiere und het denn in Dütschland witerschdudiert. Bis 1933 isch er im Kieler Republikanische Schdudäntebund drbi gsi. Denn isch er id Schwiz zrüg gange, wo n er sech a verschidne, houptsächech dermatologische Klinike n usbildet het. Är het 1941 bi sim Onku Hans Hunziker a der Uni Basel promoviert mit ere n Arbet über s "Schwizerischi Tuberkulose­gsetz;" das Thema isch ihm vom Stavros Zurukzoglu zuegwise worde.

1942 het dr Sutermeister under em Pseudonym Hans Moehrlen, in Alänig a si Urgrossvater Christoph Möhrlen (uf Französisch: Moehrlen), die outobiografischi Novälle "Zwischen zwei Welten" veröffentlecht. Drin beschribt der Verzeller sini Chindheit, sini Jugend und sini Schdudie- und Junggsellezit. Etappene vo dene Jahr si: di schdrängi Erziehig under sine fromme guetbürgerleche n Eltere; dr möglechi Sälbschdmord vo sim Brueder Adrian – är isch 1931 i de Bärge under ungwüsse n Umschdänd gschdorbe – es Ereignis, wo dr Vater i Wahnsinn tribe hegi; dr Bruch mit sire Familie und sin Uszug vom Land id Schdat; sini Erfahrig mit «Wein, Weib und Gesang», wie dr Anton Schaller (2012) gschribe het, us dere är sini Lehrene zieht und rifer wird; und schliesslech sini Rückkehr is guetbürgerleche Milieu. Im Verlouf vo der Gschicht duet dr Verzeller si as elitär empfundene Vorname «Martin» abschdreife und ersetzt ne dürs volkstümlechere «Hans». D Vorliebi für e Jazz und alles US-Amerikanische schdoht im Gägesatz zum als elitär empfundene, ender ir dütsche Kultur verwurzlete berüemte Brueder Heinrich Sutermeister, em neoklassische Komponischd, wo aber i der Novelle gar ned vorchont. Während em Zweite Wältchrieg isch d Ifuehr vo "Zwischen zwei Welten" is Dütsche Rich gschperrt gsi.

D Novälle list sech wi ne n Abrächnig mit der proteschtantische n Erziehig und sire bildigsbürgerleche Härkunft: Ihre schpricht dr Schwizer Schriftschdeller Fredi Lerch (2012) e «wältanschoulechi Ambition» zue, wo damals typisch gsi sig: Dr Sutermeister hegi us sim «konservative schdife, unächte, unfröhleche intellektuelle» Härkunftsmilieu welle n usbräche und zur «fortschrittlichen, derbfreundlichen Nichtintellektuellenschicht» ghöre. Dass es bim Usbruchsversuech «blibe n isch, zeige die letschte zwei Site vom Buech», wo n er i sis Härkunftsmilieu zrügchehrt und witer Medizin schdudiert.

Wärend em Zwöite Wältchrieg het dr Sutermeister si Militärdienschd as HD-Arzt absolviert. Sini Zit i der Schwizer Armee isch chum dokumentiert. Me weiss, das er im Früejohr 1945 i der Militärsanitätsaschdalt z Flüele mit em Étienne Grandjean und em Walter Mörikofer a Versuechspersone di physiologische Föhnwirkige schdudiert het, wobi ne d Psychosomatik vo der Wätterfühligkeit intressiert het. Der Föhn het ne no länger beschäftigt, wie sin Ufdritt 1964 zum gliche Thema im Schwizer Färnseh zeigt.

Was ne meh intressiert het, isch d Psychologie und s aktuelle Zitgscheh gsi. Sini Schrifte derzue belege, dass d Chriegsjohr zu sire produktivschde Phase ghört. Under em Idruck vom Chrieg het dr Sutermeister zwüsche 1942 und 1945 en Ufsatzreihe zur physiologische Psychologie veröffentlecht. Är het Gründ gsuecht für das, was er «geischdigi Gägewartskrise» gnennt het, und het d Antworte n i de Naturwüsseschafde gfunde. Drbi hed er sech vom Neopositivismus und vom Wiener Chreis beiflusse lo und het sech für e naturwüsseschaftlechi, sogenannti "erklärendi" Psychologie as Gägesatz zur verstehende Psychologi vom Wilhelm Dilthey igsetzt. Zur Ufsatzreihe ghöre n under anderem sini Wärch "Alte und neue Logik" (1942), "Verstehende und erklärende Psychologie?" (1942), "Nomen atque omen" (1942) und "Psychologie und Weltanschauung" (1944). In ihne isch er «für e rein logischi, metaphysikfreii, allne ‹geischdeswüsseschafdleche Verdunkeligsversuech› feindlechi Wältaschauig» idrätte, wi der Mario von Galli (1945) gschribe het.

Sini These händ, wi scho sini autobiografischi Novälle, e wältaschaulechi Ambition gha: Hauptursach vo der damalige Wältkrise sig gmäss em Sutermeister, wie der Mario von Galli (1945) über "Psychologie und Weltanschauung" gschribe het, «dass der Mönsch die eigentlech logische, naturwüsseschafdleche Erkenntniss i sim Läbe ned awändet, sondern immer wieder zrüggheit (regrediert) in prälogischi Verhaltenswise». So het dr Sutermeister in "Psychologie und Weltanschauung" über e Chrieg gschribe: «Me redt hüt vil drvo, ob nach däm zwöite und hoffentlech letschde Wältchrieg s ‹Liecht vo der Wält› vo Amerika oder vo Russland cho wird.» A andere Schdell hed er gschribe: «I gwüssem Sinn isch d Divergänz eini zwüsche der alte und der neue Wält, em müede, ‹sentimentale› n Europa und em vital-optimischdische n Amerika.» Und: «Mir hei hüt ebe n e ideologischi Zäsur zwüsche zwöi Generatione, wie si d Wältgschicht bishär noni kennt het!» Die „zwöi Generatione“ si im Buechtitel "Alte und neue Logik" (1942) versinnbildlecht: die „alti Wält“ sigi der „neue Wält“ unterläge, was dr Sutermeister i de erwähnte Schrifde naturwüsseschaftlech, „psychologisch“ het welle erkläre.

Me cha no witeri Schrifte nenne, wo am Sutermeister sini Schdandpünkt zeige. I der sozialischdische Monetsschrift "Rote Revue" het der Sutermeister zwüsche 1944 und 1945 en Artiku zu Gunschde vom Völkerbund veröffentlecht und eine zu Gunschde vom Fabianismus. 1945 hed er i der Zitschrift vo der Freigeischdige Vereinigung vo der Schwiz "Der Freidenker" em Neopositivismus as «zuekünftigi Einheitswältaschauig» en Artiku gwidmet. S Freidänkertum und der Neopositivismus hend sech mit ihrer Ablähnig vo allem Irrationale gäge die damalige n ideologische, faschistische Massenphänomen grichtet.

Em Sutermeister sini Schrifte si zerscht positiv vo Schwizer Sozialischde rezipiert worde. Dr Schriftschdeller Jakob Bührer (1942–1943) het der «geischdige Gägewartskrise», wo dr Sutermeister i sine Schrifte "Verstehende oder erklärende Psychologie?" (1942) und "Alte und neue Logik" (1942) drüber schribt, zuegschdimmt. Dr Bührer het sini Erklärig vo de «wirtschaftleche Grundlage vo der geischdige n Entwicklig» gwürdigt und het interpretiert: «S verpfuschte Inschdrumänt Kapital, wo zur Bildig vo der Nation gführt het, isch zum Machtinschdrumänt au vom einzelne, vo de vilne Bürger, und zu re tödleche Gfahr für d Art, d Mönschheit, worde, und das Handle gegen e Arttrib isch d Ursach vo der seelisch geischdige Not und dodermit vo der geischdige Chranket.» Dr Bührer isch mit em Sutermeister einig gsi, dass «gäge d Zouberer und Vernäbler vo de würkleche psychologische Tatsache gkämpft muess wärde». Für e sozialdemokratisch Wüsseschaftsphilosoph Emil J. Walter (1943) isch em Sutermeister sis Buech "Nomen atque omen" vo 1942 dr «Ibruch vo modärnschdem wüsseschaftlechem Dänke i Breich vo nere schdagnierende ‹geischdeswüsseschaftleche› Forschig und verdient dorum as erschdi Azeiche vo n ere Art helvetischi Kulturrebellion oder velicht au vo n ere kulturelle Gsundigskrise vo üsne helvetische n Intellektuelle n alli Beachtig vo ärnschdhaft dänkende n und fortschrittlech gsinnte Mönsche».

Dr Schwizer Psychoanalytiker Gustav Bally (1943–1944) uf der andere Site hed er welle, wi n er schribt, über s Buech "Nomen atque omen" vom Sutermeister e «Satire» schribe. Für ihn isch das Buech es «Dokumänt vo private Schwirigkeite» gsi; ihm hed net gfalle, dass der Sutermeister d Geischdeswüsseschafte n «as unwüsseschafdlech» bezeichnet het, wil si ned uf der «sichtbare Würklechkeit» berueie würde, und het s abglehnt, dass dr Sutermeister «di griechischi Philosophi, […] dr Christus und [s] Chrischdetum [und d] Kunschd» verurteilt het. Dr Bally het im Buech vom Sutermeister «dr hischdorischi Materialismus vom Marx i der These vo der herrschende Klass, wo dr Fortschritt zur Zerebration demagogisch hinderet» entdeckt, «d Klass, wo d Masse n i der Sklaveperschpektivemoral» wot zrüghalte n und das vor allem machi mit ihrne Diener, de Dichter wo n «e prälogischi Schproch im Dienschd vo der Sklaveperschpektivepropaganda» bruche und «dorum bis hüt vo der Regierigsschicht gschützt wärde». Der Bally het sini Kritik gäge Sutermeister wie folgt abgschlosse: «S het bis jetz no keine gä wo d Tabula Rasa gschaffe het, indäm er wie dr Zappelphilipp sech mit dr väterleche Suppe bekleckeret het, anschdatt sie – uszlöffle.»

Em Sutermeister sini "Neue Gesichtspunkte in der Psychologie" i dr gliche n Usgab vo der "Schwizerische Zitschrift für Psychologie und ihri Awändige" isch e Replik gäge d Kritik vom Bally. Drin hed dr Sutermeister gschribe, är chönni em Bally sini «affektivi Ablehnig [vo sire] in Würklechkeit weder sachlech no logisch afächtbare Gedankegäng» nur unter Berücksichtigung vo «soziologisch-wältaschouliche Faktore» verschdoh.

Dr Jesuit Mario von Galli (1945) isch sinersits mit em Sutermeister einig gsi, dass sech d Wält in ere «geischdige Gägewartskrise» befunde het, was gägenüber em Zwöite Wältchrieg ned verwunderlech isch. Dr Galli hed aber, wie ou der katholischi Psycholog Gebhard Frei (1946), em Sutermeister sis materialischdische Klassedänke, d Idee vonere «‹Neurotisierig› vo der intellektuelle n Oberschicht», abglehnt. Gmäss em Sutermeister het d Oberschicht wäg ihrem unnatürliche, unlogische Moralbegriff an ere Neurose glitte, wo si primitiver gmacht het. So sig d «‹Wältneurose› und zu ire derzue d Regression Chrieg» entschdande, wie der Galli am Sutermeister sini Idee zämefasst. Um d Gägewartskrise z überwinde het der Sutermeister «d Aglichig vo der praktische Läbesuffassig a d Theorie, a d Logik» verlangt, und dass alli «religiöse n und soziale Tarnige n […] ufgä wärde». Drmit isch dr Galli ned iverschdande gsi. Är het em Sutermeister vorgworfe, dass er «e totali Verschdändnislosigkeit für alli […] Isichte vo der ‹verschdehende› Psychologie, vo der Ganzheitspsychologie, und ou vo der Tiefepsychologie vomene C. G. Jung [zeigt], wo für ihn nume ‹geischdeswüsseschafdlechi Verdunkeligsversüech› si […]». Dr Sutermeister hegi s gliche «zerrissene Mönschebild» wie der Ludwig Klages, wo «immer wider […] dr Geischd vom Kant sichtbar [wird], wo mit sinere Zwöiteilig vo der Vernunft in e ‹reini› und in e ‹praktischi› dr tiefi Riss philosophisch legitimiert het».

Em Sutermeister sini Schrifde n us dene Jahr si bald drufabe vergässe worde. Die letzschdi mehrsitigi Rezeption schdammt vom dütsche Soziolog Leopold von Wiese, wo no 1960 es Buechkapitu em Sutermeister sinere "Psychologie und Weltanschauung" gwidmet het. Em Sutermeister si Begriff vo der Angschtregression isch ufgno worde is "Lexikon Psychiatrie, Psychotherapie, Medizinische Psychologie" vom Uwe Henrik Peters (lueg i der 6. Uflag vo 2007). Dr Sutermeister het Angschdregression as e dür «Angschd usglösti Rückschduefig vom Verhalte n uf e biologisch elteri Entwickligsschduefe» definiert; «Bischpil si dr Dotschdellrefläx (Schreckschdarri) oder dr Bewegigsschdurm. [Im witere Sinn] jedi ‹primitivi› Verhaltenswis in Angschdsituatione.» As Gägesatz drzue würde Erholigsregressione «dür Entlaschdig vom Hirnschdamm bim Erläbe» vo grossrhythmische n Impulse wie zum Bischpil bim Jazz schdattfinde.

Z Bärn het dr Sutermeister 1945 en allgemeinmedizinischi Praxis ufgmacht. Im gliche Jahr isch er dr Bärner Sektion vo der lingge Partei vo der Arbet biträte, wo n er bis mindeschdens 1949 aghört het.

Vo 1946 bis 1947 hed er während 15 Mönet as Lagerarzt vo der United Nations Relief and Rehabilitation Administration (UNRRA) und der Internationale Flüchtlingsorganisation z Dütschland, z Pole und i der Tschechoslowakei gschaffet. As "Medical Officer" vo der UNRRA hed er 1946/47 müesse i der Region Münche-Pasing, Murnau und Mittewald der Schwarzhandu mit Penicillin und Insulin müesse bekämpfe. Über sini Erfahrige n as Flüchtlingsarzt bi der UNRRA hed er zwöi Romansitene gschribe, wo 1949 under em Titu "Fahrt durch Europas Ruinen" im "Bärner Tagblatt" erschine si.

Dr Sutermeister hed probiert, sim geischdige Schaffe n e rote Fade z gä, und het sech mit verschidne Theme befasst, ohni sich uf eis feschdzlege. A der Uni Bärn isch er in de witere Jahr Lektor für Psychophysiologie gsi. Är isch Mitglied vo der Psychologische Gsellschaft Bärn gsi; bis 1952 hed er «öppe 50 Arbete n über Psychophysiologie und medizinischi Psychologie» gschribe, wie n er 1952 i sim eigene n Itrag im "Schwizer Biographische n Archiv" behouptet het. Är het Schrifte zum Psychogeniebegriff gschribe. A der Volkshochschuel Bärn hed er drü Kürs gä: Im Novämber/Dezämber 1953 dr Kurs «Medizin und Abergloube», wo de Teilnämer «en Überblick über d Entwicklig vo der Heilkund vo der Magie bis zur modärne Medizin» hät sötte gä; im Novämber/Dezämber 1954 hed er dr Kurs «Ifüehrig i d Grundbegriff vo der Psychologie» gä, und im Novämber/Dezämber 1955 e zwöite, schbezielle Deil vo däm gliche Kurs. Dr Inhalt vo de letschdere beide Kürs hed er 1976 i sim Buech "Grundbegriffe der Psychologie von heute" usegä, wobi der Schdoff uf 500 Site n agwachse n isch.

Um e Lehrberächtigung in Medizingschichd oder in Medizinischi Psychologie z bercho, het dr Sutermeister Afang 1950er Jahr bi der medizinische Fakultät vo der Uni Bärn nachenander drü Habilitationsschrifte n igreicht:

1953 het der Sutermeister mit der Arbet "Zur Geschichte des Psychogeniebegriffs" übere Schiller a der 12. Sektion für Gschicht vo der Medizin und vo de Naturwüsseschafte unter der Leitig vom Medizinhischdoriker Henry E. Sigerist deilgno. Dr Sigerist (1953) hed am Sutermeister sini Schrift "Schiller als Arzt" imene Brief a Erich Hintzsche «e sehr e hübschi Arbeit […] wo ou für Literarhischdoriker interessant isch» gnennt. E Habilitation isch aber ned zschdand cho.

1957 hed er in Gsteig bei Gstaad e Berlinerin ghürote, mit dere n är i de folgende Jahr drü Döchtere bercho het. Trouzüge si der marxischdischi Psycholog Franz Keller und sini Frou gsi. Mit em Keller, wo politisch links vom Sutermeister gschdande n isch, isch er jahrzähntelang – under zuenähmend gschbanntere Verhältnis – befründet gsi. Mit der Gründig vo sinere Familie het sini Publikationstätigkeit schdarch abgno.

1959 het der Sutermeister mit der Absicht, e «Bitrag zum Genieproblem» z leischde, en Überblick über verschidni Chranketsdiagnose vom Komponischd Robert Schumann veröffentlecht. Är het sech unter anderem uf e Schumann-Biografie vo sim Brueder Peter Sutermeister bezoge. I dene Johr hed er ou der Musigtherapie verschidni Schrifde gwidmet, wo n er d Musigtherapie as «Methode vo der klinisch orientierte Psychotherapie» erachdet het.

E Höhepunkt i der Biografie vom Sutermeister isch i dene Jahr e Färnsehuftritt. Sini Publikation "Das Föhnproblem im Rahmen der modernen Meteoropathologie" vo 1960 hed bewirkt, dass ne der Carl Zibung in ere zwöiteilige Sändig vom Schwizer Färnseh mit em Étienne Grandjean und em Johann Häfelin zum Thema "Der Föhn – Landplage oder Sündenbock" het debattiere lo und vom Peter Wyss het interviewe lo. Der Rahme vo der Sändig isch der Schdrit zwüsche em Grandjean und em Sutermeister dodrüber gsi, ob s d Föhnchranket git oder ned; der Sutermeister isch ahand sinere Erfahrig as praktische n Arzt mit sine Patiänte der Meinig gsi, dass es die Chranket git, wogäge der Grandjean mit Schdatistike hed welle bewise, dass es sie ned git.

Ändi vo de 1950er Jahr het der Sutermeister afa sich für Persone n izsetze, wo i der Schwiz dür umschdritteni Rächtsurteil zu Gfängnisschdrafene verurteilt worde si. As Mitarbeiter vom Büro gäge n Amts- und Verbandswillkür vom Landesring vo de n Unabhängige (LdU) hed er a de Revisione vo de Verurteilige vom Pierre Jaccoud, vo der Maria Popescu, vom Walter Gross und vom Robert Willi mitgschaffed. Das er sich für Kriminalistik interessiert, hed er 1976 as Mediziner zum Bischpil so begründet: «Di medizinischi Diagnoschdik […] hed e n usserordentlech grossi Ähnlechkeit mit der Kriminalistik, und […] d Kriminalpsychologie isch ohni di medizinischi Psychologie […] ned z dänke.» As Mediziner hed ers as sini Pflicht erachdet, sich i d Rächtschprächig izmische: «Dr ‹Ibruch vo der Medizin i d Rächtswüsseschaft› isch […] ned nume dorum berächtigt, wil die vil z lang in ere rein geischdeswüsseschaftleche Begriffswält schdagniert het, sondern wil s hüt immer meh reini Indizienprozäss git, wo der Mediziner […] meischdens s entscheidende Wort mitzrede het.»

Der Gänfer Awalt Pierre Jaccoud isch im Februar 1960 z Gänf wäge Totschlag am Landmaschinehändler Charles Zumbach verurteilt worde. As Tatmotiv hed Ifersucht gägenüber em Sohn vom Zumbach golte, wo em Jaccoud sini Geliebti usgschpannt hegi; der Jaccoud hegi i der Tatnacht us Versee der Vater as der Sohn dödet. D Zwifu a der Rächtmässigkeit vo der Verurteilig vom Jaccoud si nie ganz besitiget worde; no 2001 hed der Journalist Hanspeter Born dene Zwifle n en Artiku im "Magazin" gwidmet. Din hed er gschribe, wie dr Sutermeister 1960 öffendlech Partei füre Jaccoud gno hed und sech um e Revision vom Urteil bemüeht het. Dr Sutermeister hed agno, dass der Jaccoud wäge falsche n Expertise verurteilt worde n isch, und dass der Zumbach us politische Gründ ermordet worde n isch. Wie der Born schribt isch em Sutermeister sini Theorie gsi, dass d Firma, wo der Vater Zumbach mit Landwirtschaftsmaschinene beliferet het, ou illegal Waffe a di algerischi Befreiigsbewegig (FLN) gliferet het. Die FLN-feindlechi Organisation de l’armée secrète hegi der Zumbach dür en Agänt döde lo. Somit sig dr Zumbach Opfer vonere politische n Abrächnig worde, und der Jaccoud isch zum Sündenbock worde. Der Sutermeister het persönlech nagforscht, um sini Theori z schdütze.

Si Verdacht vomene Justizirrtum hed Afang 1960, wo sech d Schwizer Tagespräss intensiv mit der Affäre Jaccoud beschäftiget het, es paar Wälle gschlage. Dr Born (2001) het gschribe, dass der «ebeso ifrigi wie iferndi Bärner Arzt […] sini These n i Briefe, Artiku und Schdritschrifte [verbreitet het], wo ihm vo Site vom Gänfer Labordiräkter Hegg Ehrverletzigschlage ibrocht hei». Einigi Schwizer Tageszitige und di "Bunte" sowie d Zitschrifte "Sie und Er" und "Der Spiegel" händ am Sutermeister sini Agitation ufgriffe, allne vora d "Zürcher Woche" in ere Artikuserie vom Walter Blickenstorfer. Lut em Jürgen Thorwald (1966) isch dr Sutermeister an Schpitz vo n ere Kampagne trätte, wo d Affäre Jaccoud «zumene ‹neue Fall Dreyfus›» hed welle n erkläre.

Zäme mit em Roger Le Breton und em Wolfgang Maresch het er d Bluetschpurenexpertise n agfochte, wo vorhär zum Urteil gäge Jaccoud gführt hei. Är isch für das nach London und im Oktober 1960 a grichtsmedizinische Kongräss z Graz greist, nach Paris und Wien, um renommierti Grichtsmediziner z befroge. Brief, Afroge und Ersuech um Meinigsüsserig hei düre Sutermeister «ihre Wäg zu Grichtsmediziner und Serologe n in Europa und Amerika» gfunde, wie der Thorwald (1966) gschribe het; si si acho bim Alexander Solomon Wiener z New York und ou bim Robin Coombs z Cambridge.

Em Sutermeister sis Wirke n im Fall Jaccoud isch zwöischnidig gsi. Lut em Thorwald (1966) het dr Sutermeister mit unsachleche n Angriff gägen Expertise vom Erik Undritz und em Albert Alder «Grichtsmediziner und Serologe, wo me hät sötte n ärnscht näh, vonere Beteiligung anere Überprüefig vo de n agwändete Methodene zur Bluetschpurenuntersuechig» abgschreckt. Uf der andere Site hegi sin Ifer drzue bidreit, Mittu z sammle, um d Leitig vo de Revisionsbemüehige i d Händ vo de, wie der Thorwald gschribe het, «seriöse» n Anwält Horace Mastronardi und Roland Steiner z lege. Aber die Revisionsbemüehige hei schliesslech ke Erfolg gha: Dr Jaccoud isch sini Schdraf im Gfängnis abgsässe, und 1980 isch d Revision vo sim Urteil in dr letschte Inschdanz abgwise worde (was dr Sutermeister nümme n erläbt het, wil er 1977 gschdorbe n isch). 1976 het dr Sutermeister de medizinisch-psychologischen Aschbäkte vom Fall Jaccoud, em «Glanz und Eländ vo Expertise», es Kapitu i sim Buech "" gwidmet.

1964 het dr Sutermeister für sich und sini Familie es Chalet im waadtländische Les Mosses boue lo, wo nem bis zu sim Läbesänd as Rückzugsort für sis Schaffe und Erholigsort für sini Familie dient het. 1966 het er dört dr juschdizflüchtige Leitfigur vo der dütsche n Antipsychiatriebewegig Günter Weigand Asyl abote; em Weigand si Fall het er 1976 i sim Wärch "Summa Iniuria" beschribe.

Über d Fäll, wo der Sutermeister as Mitarbeiter vom Büro gäge n Amts- und Verbandswillchür behandlet het, het er es paar Fachartiku gschribe. Mit em Gustaf Adolf Neumann, em Bsitzer vonere Wiener Boulevardzitig, het dr Sutermeister e«Schdiftig zur Ufdeckig vo Juschdizirrtümer i der Schwiz, i der Bundesrepublik Dütschland und z Österreich» mid em Name "Letzte Instanz" gründe, wie s "Bärner Dagblatt" 1969 gschribe het. Sitz vo der Gsellschafd hädi gmäss em "Bärner Tagblatt" s Fürschdetum Liechdeschtei söte wärde; är het «gmeinsam in allne drü Schdaate» schaffe welle, mid em Ziel, «möglechschd vil Juschdizirrtümer vo der ledschte Zit» ufzkläre. S "Tagblatt" het gschribe, är hegi ou e Druckmaschine welle choufe, «um Flugbletter und Schrifte chönne azfertige ». «I bi drzue zwunge, wil i hätt Sache z veröffentleche, wo Verleger drvo Angscht hei», hed ne s "Tagblatt" zitiert. «Dä Apparat hät ou der neugründete Gfangenegwärchschaft zur Verfüegig schdoh», vo dere der Sutermeister es Vorstandsmitglied gsi isch. «Was ne derzue brocht het, en eigene Verlag z gründe, isch gsi, dass er dänkt het, dass niemerz sis Manuskript "500 Justizirrtümer" würdi drucke welle. Es het sech drbi um e Sammlig vo Grichtsfäll us dr ganze Wält ghandlet», wo n er 1976 under em Titu "" im Eigeverlag veröffentlecht het.

Im Mai 1966 isch dr Sutermeister as Mitglied vom LdU i Gross Rat vom Kanton Bärn (Wauchreis Bärn-Schdadt) gwählt worde. 1970 isch em «mit de Schdimme vo de wachsende bärner Links-Gruppe» d Wiederwahl glunge, wie me im "Nonkonformismus Archiv" vom Fredi Lerch cha läse. Bis zu sim Usdritt Ändi 1971 het dr Sutermeister sächs grossrätleche Kommissione n aghört; är het sech im Grosse Rat bsunders für Schuel-, Besoldigs– und Schdürfrage n indressiert. Fü e LdU isch er ou Nationalratskandidat gsi.

Im Dezämber 1967 isch dr Sutermeister für en LdU i d Schdadtbärner Exekutive gwählt worde n und het dr Paul Dübi as Schueldiräkter vo der Schdadt Bärn abglöst. Sini Wahl isch unerwartet gsi, wil er, i de Wort vo sim Sekretärs Urs Marc Eberhard (1977), as «politische n Ussesiter» golte het. Mit em Sutermeister sim Izug i Bärner Gmeindrat isch dr LdU drittschderchschdi Chraft vo der Schdadt Bärn worde und isch zum erschde Mol in sinere Gschicht i däm Rat verdräte gsi. Sini Wahl sig «uf Chöschde vo der gmeinsame freisinnig-bürgerleche Lischde» passiert, wie me i der LdU–Zitig "Die Tat" grad nach der Wahl het chönne läse. «D Abwahl vom Gmeindrat Dübi Ändi 1967 nach 16 Jahr Amtszit het i de bürgerleche Parteie rächt vil Schdaub ufgwirblet. E Motion het für d Zuekunft Majorzwahle verlangt, um derigi Abwahle z verhindere», het 1997 d Bärner SP-Stadträtin Liselotte Lüscher in ihrer Dissertation über d Gschicht vo der Bärner Schuelreform gschribe.

Dr Sutermeister het i de n erschde Jahr vo sim Amt as progressiv, wältoffe und politisch ender links golte. Sini gröschde politische Gägner si di Freisinnige gsi; ihres Ziel isch gsi, dr Gmeindratssitz zrügzerobere, wo a LdU verlore gange isch. So het d Redaktion vo der nonkonformischdische Schwizer Schdudäntezitschrift "" 1970 gschribe, dass bi der unvorgsehne Wahl vom Sutermeisters as Schueldiräkter «für e ganzi Schicht vo verkalkte Parteischdratege d Wält unter[gange n isch]»; wil dr Sutermeister «meint mängisch, das es an andre n Ort Schuele git – wo für gwüssi Schuelmeischder vo üsem Land no ganz guet wäre», drmit si sowjetischi Primarschuele gmeint gsi, wo dr Sutermeister im gliche Magazin über se gschribe het. Zu sine Wähler hei unter anderem Chriegsdienschtgägner ghört. Är het Vorschuele n igrichdet und het sech im Rat für d Unabhängigkeit vom Jura, für e ufklärti Jugend, fürs Froueschdimmrächt i der Schwiz und für e milderi Schdrafjuschdiz igsetzt. Im Zämehang mit der adminischdrative Versorgig het er d Schwiz en «Unrächtsschdaat» gnennt. 1968 het er zäme mit em Klaus Schädelin und andere di Schwizerischi Gfangenegwärchschaft "(Syndicat suisse des détenus)" gründet, wo d Inträsse vo Schdrafgfangene het welle verteidige; e Zit lang isch er es Vorschdandsmitglid vo ire gsi. Är het a Debattene im «nonkonformischdische» Diskussionschäller Junkere 37 deilgno und het im «Burgdorfer Literaturskandal» ums Wärch "Gilgamesch" vom Guido Bachmann sowi in Kontrovärse n umd «Gruppe 67» vom Martin Schwander d Inträsse vo der progressive Schüelerschaft verdrätte. Dr Sutermeister het unter Lingge as Nonkonformischd golte. Är isch Presidänt vo der Bärner Sektion vo der Europa-Union gsi und het bildigsreformerischi Idee n us em Oschtblock ibrocht.

En erschdi Niderlag het dr Sutermeister 1969 erlitte, wo si Schuelverwaltigsbricht dür e Bärner Schdadtrat abglehnt worde n isch. Es isch s erscht Mol gsi, dass der Schdadtrat dr Verwaltigsbricht vomene Gmeindrot abglehnt het, wi d Tagespress ou usserhalb vom Kanton Bärn brichdet het. Dr Grund für d Ablehnig isch gsi, dass dr Sutermeister Froge, wo n em d Schdadträt gschdellt hei, i sim Bricht nume n oberflechlech oder ungenau beantwortet hegi. Doch sini Partei isch hinder ihm gschdande, und d Idee isch zirkuliert, dass dr Bricht ned us sachleche, sondern us politische Gründ abglehnt worde n isch. D Ablehnig het ke Konsequänze gha; dr Sutermeister het dr Bricht ned müesse n abändere. Är het obedrii Schützehilf vomene «Kulturpolitische Podium» bercho, wo i der Schdadt Bärn Flugbletter mit dr Überschrift «Das andere Bern – Warum man Dr. Sutermeister fertigmachen will» verdeilt het. «D Ablehnig vom Schuelverwaltigsbricht vo der Schdadt Bärn im Schdadtrat isch vo de Flugblattverfasser as ‹politisches Manöver vo de Mehrheitsparteie gäge de Sutermeister› bezeichnet worde.»

Zum unkonventionelle Schdil vom Sutermeister het ghört, das er e Verfächder vo der Gsamtschuel gsi isch. D Gsamtschuel häti as «demokratischeri» Alternative bishärigi Schwizer Schuelmodäll söte n ersetze und «jedes Chind individuell nach sine bsundere Fähigkeite» söte fördere, wie si Parteikolleg und Underschdützer Luzius Theiler 1970 gschribe het. Schuelbsuech z Kopehage, Moskau, Stockholm und Israel hei ne zu sim Projäkt vo n ere «schadtbärnische Bildigspolitik midem Ziel vonere innere n und üssere Schuelreform» inschbiriert, wis dr Titu vo sim umfangriche Bricht gseit het, wo n er 1971 em Gmeinderot vorglegt het, wo dört aber chum diskutiert worde n isch. Der Journalist Viktor Moser het im Ouguschd 1971 gschribe, dass dr Bricht «vili Unklarheite n und Widerschbrüch» ufgwise het. Gmäss dr Liselotte Lüscher (1997) isch dr Sutermeister «e beredte Theoretiker vo der Gsamtschuel» gsi, wo «vor de Realitäte» – bsunders vor em Widerschdand vo de Freisinnige und vo der BGB – aber kapituliert het.

Obwohl dr Sutermeister innerhalb vom LdU as progressivs Parteimitglid agluegt worde n isch, het er inner- und usserhalb vo sinere Partei Ufseh erregt, wo n er im Juni 1970 "s chline rote schüelerbuech", es bildigskritisches Manifeschd, wo us der 68er-Bewegig use n entschdande n isch, agriffe het. Us sinere Sicht isch es «in sinere Grundtendänz trotz no verdrätbare n antioutoritäre n Idee gschmacklos» gsi, wie me i der "Schwizer Illustrierte" het chönne läse. Är het di Schwizerischi Bundesawaltschaft chönne überzüge, dass "s chline rote schüelerbuch" jugendgfährdend sig, wodrufabe d Bundesawaltschaft und di Kantonali Schueldirektion der Verchouf vom Büechli bald drufabe igschdellt het und d Ifuehr i d Schwiz verbote het. Sini Aktion gäge "s chline rote schüelerbuech" het s Büechli landeswit bekannt gmacht. Sämtlechi Zitige hei drüber brichdet; under em Titu «Ein Hauch von Berner Rouge» hei Läser im "Näbuschbalter" ere Karikatur vom Franco Barberis vo drü Meitli im Minirock folgendi Text zuegordnet: «Häsch s rot Büechli nonig gläse?», «Hesch dä gseh? Do isch der Sutermeischter grad e Swinger dergäge!», «Grüezi wohl, Herr Sutermeister!», und «Aber, aber, Herr Sutermeister!».

E witere «Skandal» isch dür Vorwürf vom Sutermeister gäge d Schuelkommission vo der Bärner Sekundarschuel Laubegg usglöst worde. Ou het dr inneri Zämehalt im LdU gäng meh afo wanke.

Während em zwöite Halbjahr 1970 het der Journalist und Komiker Heinz Däpp em Sutermeister sini sinkendi Popularität in verschidne n Artikle i der Basler "National−Zeitung" kommentiert: „Die zwei Seelen in Sutermeisters Brust“ (24. Juni); „Sutermeister und die Folgen: Wie sollen linke Berner wählen?“ (6. August); „Sutermeister kann’s nicht lassen: wieder eine Schmährede gegen das «kleine rote Schülerbuch», die bösen Journalisten und das weiche Bundesgericht“ (22. September).

1971 het dr Sutermeister in der sozialdemokratische Zitschrift "Profil" en Artiku über «sozialpsychologische und sozialpolitische Ursachen und Wirkungen» vo der «Porno- und Haschischwelle» veröffentlecht. Em Chefredakter vom "Profil", em Richard Lienhard (1971), isch em Sutermeister sini Provokation, wo vo usserhalb vo der Sozialdemokratie cho isch, willkomme gsi. Är het gschribe: «Werum […] Kritik amene Bitrag vom Gmeindrat Dr. "Sutermeister", wo probiert, di soziologische Hintergründ vo der Porno- und Haschischwelle ufzdecke, was söt biträge, di lengscht felligi Schdellignahm us sozialischdischer Sicht z provoziere? Provokation isch grad i üsere chli schbäckig wordene Gsellschaft es probats Mittu, um Lüt us em Schlof z rüttle, und i Bewegig z versetze.» Dr Franz Keller het dr Artiku negativer rezipiert, mit Hiblick uf em Sutermeisters sini immer konservativeri Position zu Theme wie Sexualität und Drogekonsum.

As Unterstützerin vom Sutermeister sig no di Bärner Lehrerin und Liedermacherin Rosmarie Walter-Fahrer gnennt; in Läserbriefe het si sech für de Schueldiräkter igsetzt.

Gmäss der Liselotte Lüscher (1997) isch dr «Schueldiräkter Sutermeister […] während sinere ganze Amtszit vor allem vo bürgerlecher Site scharf beobachtet worde und het immer wider müesse Kritik abwehre.» Sini Reformidee si gschiteret, wie der Journalist Hans Kaufmann (1977) gschribe het, houptsächlech «a der schier unghüre Mängi vo sine n Inträsse und Begabige». So ischs passiert, dass dr Sutermeister im Dezämber 1971 („trotz“ em neu igfüehrte Froueschdimmrächt, wi n er sälber gschribe het) der Wahlkampf um si Gmeindratssitz gäg dr FDP-Kandidat Arist Rollier verlore het. Us der Sicht vom Sutermeister «het der Landesring vo de n Unabhängige […] Sitz verlore, wil d Rezession wo immer nöcher chi isch, d Klassekampffronte wider verschdercht und Mittiparteie n ufglöst het».

D Angriff, wo i verschidnige Zitige gäge n ihn gmacht worde si, hei ne derzue brocht, ou sis Grossratsmandat abzlege (dr Paul Günter het si Sitz übernoh) und ke Praxis meh z Bärn ufzmache. «Obwohl sech vili Politiker für en Entschädigung usgschbroche hei, het d Bärner Exekutive em Dr. Sutermeister en Abfindigssumme verweigeret», wie 1977 dr Heinz W. Müller i sim "Tagblatt"–Noruef gschribe het. D Johr, wo n er «houptamtlech der Öffentlechkeit dient het, si worschinlech die unglücklechschde i sim Läbe gsi», isch i sim Naruef im "Bund" gschdande.

«Wäg der Nedwiderwahl 1971 het dr Dr. Sutermeister schnäll sis Büro gründlech grumet. Elei glo vo Mitschdriter, politische Fründe und Gägner, enttüscht vo Mitarbeiter und Hilfsuechende, wo n er het welle hälfe, isch er zrüg i si Arztbruef. Wo uf anderi usgschidni Gmeindratsmitglider e Pension und vo Fründe zuedänkti Arbetsgebiet warte, het füre Dr. Sutermeister as 64-Jährige dr Kampf um d Exischdänz agfange», het sin ehemalige Sekretär Urs Marc Eberhard 1977 gschribe.

Zu der Zit vom Sutermeister as Politiker finde sech vili Artiku im Bärner "Bund" und im "Tagblatt". Während der freisinnigi "Bund" under em Peter Schindler ihn is Visier gno het, isch s "Tagblatt" ihm wohlgsinnter gsi. Der "Tagblatt"–Journalist Karl Vögeli het 1971 gschribe: «Trotz der nume churze n Amtszit blibe zwöi Ereignis vo der schdedtische Schuelpolitik mit sim Name verbunde: är het die durchgehendi Ifüehrig vo der sogenannte Koedukation (Buebe n u Meitli i der gliche Klasse) düregsetzt. Es zwöits Ziel het er i sim letschte n Amtsjahr erreicht. Mit knappem Mehr het dr Schdadtrat en allgemeini Schuelreform beschlosse mit em Ziel, d Gsamtschuel izfüehre. D Planig und di praktischi Realisierig vo dere Reform wird sine Nachfolger überlo si – dr Dr. Sutermeister blibt jetzt, nach sim Wägzug nach Basu, d Gnuegtuig, dass es ihm glückt isch, mit em Grundsatzentscheid dr Schdei is Rolle z bringe.» Gmäss em "Berner-Tagblatt"-Journalist Heinz W. Müller (1977) het em Sutermeister sini als «gfüehlsbetont» und «schbrunghaft» wohrgnoni Füehrig vo der Bärner Schueldirektion «Verwaltig und Lehrerschaft [verunsicheret]. Mit sinere vo Gedankeblitz brägte Politik isch er a vilne n Orte uf Unverständnis gschdosse»; doch «sis gröschde n Alige, […] d Irichtig vomene Gsamtschuelversuech», hegi er chönne «düreboxe»: Es Experimänt, wo n es Jahrzähnt schböter immer no gloffe sig.

D Liselotte Lüscher (1997) widmet der Schueldirektion vom Sutermeister es Kapitu vo ihrere Dissertation über d "Gschicht vo der Schuelreform in der Schdadt Bärn". Für d Lüscher gilt d Ära Sutermeister, trotz oder dank ihrne Kontroverse, as Zit vom «Ufbruch» im Bildigsbereich für Bärn; nochär hets e «langsame, zäche Ufbruch i de sibzger Jahr» und e Reformdynamik i de 1980er Jahr gäh.

Mit Verwis uf em Sutermeister sini früechi Novälle "Zwischen zwei Welten" het dr ehemaligi LdU-Parteipresidänt Anton Schaller (2012) gschribe: Dr Sutermeister «findet d Balance zwüsche de zwöi Wälte, wird Landesring-Politiker, fühlt sech drin wohl, zwüsche de Parteie vo links und rächts».

Em Sutermeister sis persönleche Fazit isch gsi: „Der Durchschnittspolitiker vo hüt het kes Rückgrat; är het derfür e so n e dicki Hut, das er ou ohni Rückgrat cha schdoh.“

Nach sinere n Abwahl us em Gmeinderot und sim Usdritt us em Grossrat 1972 isch dr Sutermeister vo Bärn nach Basu a d Grienstrass zoge, wo n er e neui allgemeinmedizinischi Privatpraxis ufgmacht het. Näb sinere Praxis, wo n er mit sinere Familie gleitet het, het er sech «witerhin engagiert a der Diskussion vo öffentleche Froge», wobi sini Läserbrief mängisch zu «läbhafde publizischdische n Usenandersetzige» gführt hei, wie dr Gustaf Adolf Wanner 1977 i der "Basler Zeitung" gschribe het. So het dr Sutermeister imene Läserbrief im "Spiegel" d Rettigsfolter im Entfüehrigsfall Richard Oetker gforderet und het imene n andere Läserbrief Schdellig gäge n e «modische Singsang gäge die böse Multis» (gmeint si multinationali Firmene vo der Pharmainduschtrie) bezoge. Är het sini Meinig zum Nestlé–Milchpulverskandal in Afrika güssered, und d Traude Bührmann het ihn drufabe as «Rassist» bezeichnet (1978). Im Bezug uf dä Nestlé–Fall het dr Peter Krieg (1976) em Sutermeister implizit vorgworfe, dass er «de Mechanisme vo üsere Wältwirtschaft gägenüberschdoht wie n es Chlichind emene Flugzüg gägenüberschdoht».

Näbe de zahlriche Läserbrief het dr Sutermeister i de letschde Läbesjahr no d Wärch "Grundbegriffe der Psychologie von heute" und "" fertiggschribe, wo n er 1976 im Eigeverlag („Elfenau Verlag“) veröffentlecht het. Er het ou e Neuuflag vom Buech "Von Tanz, Musik und andern schönen Dingen" (vo 1944) im gliche Verlag vorghaa, aber dezue isch es nümme cho, wil er am 4. Mai 1977 unerwartet a Härzversage gschdorbe n isch. Wil er as Bärner Gmeindrat e chli bekannt worde n isch, si i Dageszitige Norüef erschine, wo sech uf sini Zit as Gmeinderat bezoge hei.

Em Sutermeister si Nachlass ligt i der Burgerbibliothek Bärn; är umfasst persönlechi Dokumänt, Korreschpondänz und Handexemplar.





E Lischde vo Rezensione zu de wüsseschafdleche Schrifde vom Sutermeister finde sech i der .









</doc>
<doc id="36115" url="https://als.wikipedia.org/wiki?curid=36115" title="Yves Tanguy">
Yves Tanguy

Dr Yves Tanguy (* 5. Januar 1900 z Bariis, as "Raymond Georges Yves Tanguy"; † 15. Januar 1955 z Woodbury, USA) isch e franzöösische Mooler vom Surrealismus gsi.

Im Yves Tanguy sini Landschafte si mänggisch luftig liicht, Wulkeformazioone äänlig, mänggisch erinnere si an dr Grund vo Meer oder an d Oberflechene vo fremde Blaneete. Nie si si äindütig: Es si surreali Landschafte im woore Sinn vom Wort. Sini verschlüsslete Bildwälte si au hüte rätselhaft.

Dr Tanguy isch 1900 z Bariis uf d Wält choo. Er isch en anarchische und gliichzitig schwigsaame Mensch gsi. Während siner Zit am Gymnasium het er dr Pierre Matisse droffe, wo s Fründ und spööter si Sammler worde isch. 1923 het er en Usstellig vom Giorgio de Chirico in dr Galerii Paul Guillaume gsee und het beschlosse, Mooler z wärde. Dr Tanguy isch Autodidakt gsi, er het 1923/24 aagfange afo zäichne und aquarelliere. Er isch denn vom Dadaismus beiiflusst und no wit vo dr Pittura metafisica äwägg gsi. In de früeje Wärk vom Tanguy gspüürt mä d Iiflüss vom Expressionismus, vom Kubismus und vo dr neue Sachlichkeit. No 1925 het er sich em Surrealismus zuegwändet. In dam Joor het er d Jeannette Ducrocq ghürootet. Dr Tanguy het Kontakt zum André Breton, Louis Aragon, André Masson, René Magritte, Salvador Dalí und Max Ernst ghaa, isch aber in deeren iirem Schatte bliibe. D Bildsprooch, won er in dr Middi vo de 1920er Joor entwickelet het, het er witgeend biibehalte. Er het au erotischi Zäichnige gmacht, wi um 1928 acht Illustrazioone zu "Les Couilles Enragées" für e Verlreger René Bonnel, Bariis. Bin ere Razzia vo dr Bolizei si die bim Drucker Gaston Coquette beschlagnaamt worde, und dr Verleeger het si Brojekt ufgee. In dr Middi vo de 50er Joor si si zum erste Mol veröffentligt worde und zwar im Wärk "Maria Comburg, Journal intime d'une provinciale", wo dr Verleeger as Philéas Fogg, London-Melbourne-Calcutta, aagee isch. Daatsächlig het sich drhinder dr Bariiser Verleeger Eric Losfeld versteckt. Im Joor 1938 isch dr Tanguy maassgääblig an dr Exposition Internationale du Surréalisme in dr Galerii Beaux-Arts z Bariis bedäiligt gsi. 

Dr Tanguy isch im Novämber 1939, noch em Usbruch vom Zwäite Wältchrieg, in d USA emigriert. Sini Bilder si zum Däil Kommentar gsi zu Ufrüstig und Chrieg. 1940 het er die amerikanischi surrealistischi Künstlere Kay Sage ghürootet. 1942 het er an ere Usstellig in dr Peggy Guggenheim iirer Galerii Art of This Century z Manhattan mitgmacht. 

Dr Tanguy isch 1955 z Woodbury, Connecticut, am ene Hirnschlag gstorbe, nochdäm er scho Joore lang nit guet zwääg gsi isch. E baar vo sine Wärk si postum uf dr documenta II (1959) z Kassel zäigt worde.





</doc>
<doc id="36117" url="https://als.wikipedia.org/wiki?curid=36117" title="Oberon (Oper)">
Oberon (Oper)

Oberon – em englischa Original hoißt’s Oberon, or The Elf King’s Oath "(Oberon odr dr Schwur vom Elfakeenich)" – ischt a Romandischa Opr en drei Uffziig vom deitscha Kombonischda Carl Maria von Weber. S Libreddo stammt vom James Robinson Planché. Als Vorlag hôt’r s gleichnamige Epos vom Christoph Martin Wieland ond a baar Kloinichkeida us-em William Shakespeare seine Drama "Ein Sommernachtstraum" ond "Der Sturm" benutzt. S erscht Môl uf d Bihne komma isch des Werk am 12. April 1826 em Keeniglicha Opernhaus "Covent Garden" en London. A Uffihrong dauret rond drei Stond. 

De erscht deitsch Ibrsetzong stammt vom Theodor Hell. Dô driber, wann des Werk en dera Fassong zom erschda Môl ibr a deitscha Bihne ganga ischt, geit’s ondrschiidliche Moinonga bei dr Fachwelt. Laut dr Hertha Bauer isch de deitsch Erschtuffihrong am 23. Dezembr 1826 z Leipzig gwäa. Dr Rolf Fath drgega behaupdet, dass des Werk en dr deitschschbrôchiga Fassong zom erschda Môl 1828 en Dresden uff d Bihne komma ischt. Weitre deitschschbrôchige Fassonga mit zom Doil starke Abweichonga gegenibr-em Theodor Hell stammet vom Franz Wüllner (Mincha 1890), vom K. Gutheim ond em W. Reinking (Berlin 1955), vom Ernst Poettgen (Stuegert 1961), vom Manfred Linke (Bregenz 1977) ond vom Anthony Burgess (Leeds 1986).

Firs Orkeschtr braucht ma zwoi Fleeda, genausoviil Oboa, Klarinedda ond Fagodd, viir Herner, zwoi Trombeeda, drei Posauna, a Harf, a Gidarr, a Schlagwerk ond dreißg Streichr.


Dui Opr schbiilt en de Reich vo de Feea ond de Franka, z Bagdad ond en Tunis em Jôhr 806. 

Dr Garda vo de Feea em Oberon seim Reich
Am Ôfang erfehrt s Publikom vom Puck, dass dr Oberon mit seira Frau Titania an furchtbara Streit ghet hôt. Dô drbei isch’s drom ganga, ob en dr Liibe wohl d Manna de treieschde send odr s andre Gschlecht. Weil-se sich et hend einiga kenna, hôt dr Oberon da Entschluss gfasst, dass’r sich erscht wiidr mit dr Titania vorsehna dät, wenn a Menschapaar gfonda wuud, wo sich boide – trotz älle Widrigkeida vom Leaba – trei bleibet. Wia dr Oberon grad drbei ischt, sein Schwur zo bereia, vorzehlt-em sei dinschtbarer Goischt Puck vom Ridder Hüon, wo e-ma Zwoikampf an Soh vom Kaiser Karl erschlaga hôt ond bloß ondr dr Bedingong begnadicht wôrra ischt, dass’r nôch Bagdad gôht ond deet sellen Kerle ombrengt, wo neabem Kalifa sitzt. Hendrher miaß’r dr Rezia, em Kalifa seim Dechterle, an Kuss gäa ond se entfihra.

Dr Oberon zaubret da Hüon ens Feeareich ond lôôt-am em Troom d Rezia erscheina, fir dui sei Herz glei entflammt ischt. Nôô weckt’r-n uff ond vrschbricht-em sei Hilf. De sell beschdôht us-ma Wondrhorn, wo-mr bloß dreneiblôôsa muaß, om vôr älle Gfahra gschitzt zo sei. Em Hüon sei Knabba Scherasmin kriagt an Becher, wo sich emmr wiidr mit Wei fillt, sobald mr-n austronka hôt.

Vrwandlong: A offena Halle em Harem vom Kalifa Harun al Raschid z Bagdad

Dr Oberon hôt au dr Kalifadochdr Rezia an Troom gschickt. Dô dren ischt-ra dr Hüon erschiina, wo-ra arg gfalla hôt. Jetzt sehnt-se sich nôch-em ond hofft, dass’r bald nôch Bagdad kommt ond-se mitnämmt. Nô dät-se endlich vo ihrem vrhassda Breidigam Babekan, ama persischa Prinza, loskomma.

Em Prunksaal vom Kalifa

Dr Hüon drengt mit seim Knabba en da Saal ei, brengt da Babekan om, geit dr Rezia an Kuss ond schlebbt-se mit sich fort. Genauso vorfehrt dr Scherasmin mit dr Fatime, ihrer Diinere ond Vrtrauda. De sell ischt em Nu deam Kerle vrfalla. Om älle Vrfolger zo banna, blôôst dr Hüon krefdich en sei Wonderhorn.

Vrwandlong: Em Garda beim Palascht

Dr Hornruaf hôt da Oberon erscheina lau. Der fihrt jetzt dia zwoi Liibespaar zom Hafa ond schwätzt en ens Gwissa, dass-se sich jô emmer trei bleiba sollet, egal was bassiirt. Reddong fendet-se uff-ma Schiff.

Vrwandlong: A Felsalandschaft mit-ma trischda Ufer

Uff da Befehl vom Oberon muaß jetzt dr Puck mit älle Naturgoischtr an arga Sturm entfacha, om selle zwoi Pärla zo priafa, ob se au gwiiß zoanander haldet, wenn-se vom Schicksal arg beidlet werret. Dr Sturm lôôt des Schiff stranda. D Rezia ond dr Hüon werret ans Land gsetzt.

Solang dr Hüon nôch-ra Hilfe suacht, lauft a andrs Schiff en da Hafa ei, was bei dr Rezia a Glicksgfiil ausleest. Des muaß abr glei emma Schrecka weicha, weil der Segler ara Piradabande gheert. Dia Seeraiber schnabbet sich glei dui Kalifadochter ond nemmet-se mit. Wia dr Hüon zruckkommt, lôôt-en dr Oberon vo seine Feea ond Goischtr en-an diafa Schlôf vrsenka.

Em Emir Almansor sein Palaschtgarda en Tunis

Dr Emir vo Tunis hôt d Rezia, d Fatime ond da Scherasmin de Pirada abkauft. Während de ledschde zwoi als Sklava bei-nem schaffa miaßet, hôt’r dui scheena Rezia fir sein Harem bestemmt. 

Dr Oberon lôôt da schlôfenda Hüon vom Puck em Almansor sein Garda brenga. Wia-nr deet uffwacht, trifft’r uff sein Knabba ond d Fatime. Vo deane erfehrt’r, was dr Rezia bassiirt ischt. Dô druf fasst’r da Entschluss, sei Geliibda zo befreia.

Vrwandlong: Drenna em Palascht

D Rezia ischt ganz traurich, weil-se glaubt, dass-se da Hüon nia meh seha dät. Pletzlich daucht dr Almansor auf ond macht-ra gheerich da Hof. D Rezia abr lôôt-en abblitza. 

Em Emir sei Liablengsfrau Roschana hôt gmerkt, was ihr Môô mit dera fremda Scheena em Schild fihrt ond wuud eifrsichdich. Dô entdeckt se em Garda da Hüon ond lôôt-en zo sich ruafa. Jetzt will-se sich an ihrem Môô rächa ond brobiirt, da Hüon zo vorfihra. Abr au dr sell bleibt standhaft, obwohl-em d Roschana vrschbrocha hôt, er kennt dr nuie Emir werra, wenn’r da Almansor ens Jenseits beferdra dät. Der abr ibrrascht dia zwoi ond vrhengt d Todesstrôf ibr-se.

Vrwandlong: A freier Platz mit-ra Holzbeig ond ma Rosabusch

Uff-am Platz vôr-em Palascht send d Sklava drmit beschäfdigt, an Scheidrhaufa uffzobaua. Uff deam soll dr Hüon vrbrennt werra. Wia des d Rezia merkt, gôht-se zom Emir ond fleht-an ôô, ihrem Geliibda sei Leaba zo schona. Abr so a Ôôsenna vrsetzt da Almansor erscht reacht en Zorn. Ond drom soll d Rezia glei mit-em Hüon da Flammatod erleida. Zom Glick hôt dr Scherasmin des Wonderhorn, wo uff dr See em graußa Sturm vorloraganga ischt, wiidrgfonda. Dô blôst’r krefdich nei, ond uff oimôl fanget älle ôô zo danza. Beim zwoida Tuuda erscheint dr Oberon mit dr Titania. Wia dr Elfakeenich siht, dass seine zwoi Schitzleng älle Priafonga brav bestanda hend, vrsehnt’r sich endlich wiidr mit seim Weib. Selbandr brenget-se dia Erdabirger nôch Aachen.

Vrwandlong: Em Kaiser Karl seim Thronsaal

Ondr de Kleng vo-ma feierlicha Marsch treddet dr Hüon ond d Rezia vôr da Kaiser. Weil dr Hüon sei Ufgab, wo-nr vo-nem gschdellt kriagt hôt, voll gleest hôt, zeigt sich dr Kaiser zfriida.

Bevôr uff dr Bihne de eigentlich Handlong ôôfangt, kriagt s Publikom a glanzvolls klois Meischtrwerk vorgsetzt, wo mr au oft – losgleest vo dr Opr – em Konzertsaal heera kô: d Uvertiire. Se fangt ôô mit-ra langsama Eileidong, em Oberon sei Zaubrhorn. Mit-ra bissle Fandasii heert mr d Elfa flischtra ond d Kobold vorbeiziha. Uff da langsama Doil folgt a Allegro, wo em Hüon sei Kampf gega sella Widrichkeida schildret, wo-nem vom Elfakeenich ufferlegt wôrra send. Am Schluss stôht, emma jublvolla Glanz, dr Rezia ihr berihmda "Ozean-Arie".

Dr musikalische Heheponkt em erschda Uffzug ischt em Hüon sei Arie "Von Jugend auf im Kampfgefild". Em zwoida Akt hôt’s glei zwoi Sacha, wo s Publikom bsonders ôôschbrechet: Dr Rezia ihr Arie "Ozean, du Ungeheuer" ond dr Chor vo de Meermädla "Oh, wie wogt es sich auf der Flut". Em dridda Uffzug hebet sich dr Fatime ihr Arie "Arabien, mein Heimatland" ond dr Schlusschor "In Bardengesängen die Mähr soll erblühn von Rezia, der Schönen, und Hüon kühn" vo de andre Musiknommra ab.

Nôch-em graußa Erfolg vo seim "Freischitz" isch dr Weber en ganz Eiropa bekannt wôrra. Em Auguscht 1824 hôt dr Direktr vom Keeniglicha Opernhaus Covent Garden bei-em ôôgfrôgt, ob’r et a Opr fir London schreiba wett, r dät au a guads Geld drfir kriaga. Dr Weber hôt et lang ibrlegt ond bald zuagsait. Zwoi Stoff hôt’r zor Auswahl kriagt: "Faust" ond "Oberon". Als Libreddischda ischt en boide Fäll dr englische Dramadiker James Robinson Planché scho feschtgschdanda. Dr Weber hôt sich fir da märleshafda "Oberon" entschiida. A ferdigs Tekschtbuach hôt abr noh et exischdiirt. Des ischt-em emmr breggelesweis zuagschickt wôrra, wenn halt amôl wiidr a greeßers Stickle drvoo ferdich gwäa ischt. Drom hôt dr Kombonischt au koin Eifluss uff da Tekscht nemma kenna, au wenn-em bald klar wôrra ischt, dass dô an Haufa drvoo et seine Erwardonga entschbricht: Riisige Dialogstella ohne Musik, viil zviil Figura, wo bloß mit Schauschbiiler ond Stadischda zo bsetza send, emmr wiidr an Wechsl vom Bihnabild ond an Haufa Danzszena. (Heitzodag dät ma zo so-ma Werk „Ausstaddongsrevue“ saga!)

Obwohl dr Weber gsondheitlich scho arg ôôgschlaga gwäa ischt – r hôt sich d Schwendsucht eigfanga – hôt’r sich deam Zeitdruck beigt ond komboniirt, was s Zeig ghalda hôt. Wia-nr mit seim Werk ferdich gwäa ischt, isch’r a baar Däg vôr dr Urauffihrong nôch London greist. D Warnonga vo seine Ärzt hôt’r en Wend gschlaga. De selle hend-em a vollkommna Ruha vrordnet, nô kennt’r villeicht noh fenf Jôhr leaba. Wenn’r abr so weidrschaffa dät wia bisher, sei’s mit seim Leaba scho en-a-baar Monat rom.

Z London hôt dr Weber mit seine ledschde Kreft d Proba gleidet, am 12. April 1826 d Urauffihrong ond nô noh zwoi weitre Vorstellonga dirigiert; abr scho knabb zwoi Monat nôch dr Urauffihrong hôt’r sei Leaba ausghaucht.




</doc>
<doc id="36118" url="https://als.wikipedia.org/wiki?curid=36118" title="Schlossrued">
Schlossrued

Schlossrued (uusgschbroche []) ische Gméind im Bezirk Chom im Schwiizer Kanton Aargou. Si liit im Ruederdaal im Süde vom Kantòon.

D’Gméind liit im ungere Téil vom Ruederdaal, wo ds Bächli Ruederche dürefliessd, u isch uf bédne Sitene vo Hügelchéttine begränzd. Dr Daalbode isch im obere Déil nür knapp 50 Mèter bréit, wird aber jè mèh s’gäg abe géit bis öppe 250 Mèter bréit. Di nordöschdlechi Siite vom Daal isch schdarch zerglidered u s’hed derte vili churzi Siitedääler mit de Uuslöifer vom Galgemoos () u vom Sämle () wo derzwüsche ligge; die forme d’Gränze zum Wiinedaal. Di südweschdlechi Daalsiite isch regelmässiger gformed u got ufe bis zer Burg () u zum Rang vor Rötler-Hochèbeni; die gränze ds Ruederdaal vom Suhredaal ab. E Kilomèter südöschdlech vor Houptsidlig Schlossrued liit ds Dorf Chirchrued, wo di éinzigi Chile vom ganze Daal schdéit. Drnäbe si dür di ganz Fléchi vor Gméind vili énzelni Buurehööf verschdröit.

D’Fléchi vom Gméindgebiet isch 725 Hèktare gròss, drvòo si 226 Hèktare mit Wald u 57 Hèktare verbouet. Dr höchschdi Punkd isch uf 680 Mèter Höchi am Rang vor Rötler-Hochèbeni; dr diefschdi Punkd isch 475 Mèter höch ar Ruederche.

D’Nachbergméinde si Schöftland im Nordweschde, Unterkulm im Norde, Oberkulm im Oschde, Schmiedrued im Südoschde, Kirchleerau im Süde u Schdaffelbach im Weschde.




</doc>
<doc id="36119" url="https://als.wikipedia.org/wiki?curid=36119" title="Landesring der Unabhängigen">
Landesring der Unabhängigen

Dr Landesring vod en Unabhängige (abgchürzd LdU) isch e politischi Partei i dr Schwiiz gsi.

Es het en vo 1936 bis 1999 gä.

De Landesring isch vom Gottlieb Duttweiler zäme mit em Balz Zimermaa gründed worde. Mit dr Ziit hed dr LdU Sitz i de Kantòonsregierige vo Züri, Sanggalle, Bärn, Aargou u Baselstadt berchòo.

Sis Ziil isch e Kapitalismus mid soziaaler Verantwortig gsi; d Partei hed zu allne wichdige politische Fraage, wi dr AHV oder em Froueschdimmrächd iri Méinig ghaa.

Si grööschd Erfolg hed dr LdU bi de Waale vo 1967 gha, wo d Partei sächzä Nazionalrats- u dr èerschdi Ständeratssidz berchòo hed. I de 1970er Jaar hed sin Iifluss abgnoo, under angerem wil er zviu verschidni Thèmene ghaa hed, wo nümm zämebasst héi: dr Umwältschudz (wo dr LdU öpen ab 1970 verdéidigd het), soziaali Verantwortig u dr Liberalismus.




</doc>
<doc id="36120" url="https://als.wikipedia.org/wiki?curid=36120" title="Pierre Jaccoud">
Pierre Jaccoud

Dr Pierre Jaccoud (* 24. Novämber 1905 z’Gämf; † 4. Juli 1996) isch e Schwiizer Aawald u Bolitiker (FDP) gsi u wahrschindlech es Opfer vor Juschdiz worde.

Dr Jaccoud ische bekannte Rächdsaawalt z’Gänf gsi. Är hed am Aafang ir Kanzléi vo sim Vatter as Aawalt gschaffed u isch schbéter Partner vor Kanzléi worde, bevor er si übernòo hed. 1953 u 1954 isch er Bresidänt vor Gämfer Aawalts–chammere gsi. Unger anderem heder dr Aly Khan as Schéidigsaawald wärend däm sire Schéidig vor Rita Hayworth verdéidigd u isch Aawalt vo mängne schwiizer u usländische Firmene z’Gänf gsi. Vo 1936 bis 1958 isch är Mitgliid vom Grossä Raat vom Kantòon Gänf gsi.

Dr Jaccoud isch imne umschdrittene u schbekdakuläre Mordbrozäss, dr Jaccoud–Affäre, 1960 füre Mord vom Landmaschinehändler Charles Zumbach (wo aber warschinlech mit Waffe mit dr Algèerische Befréiigsfront ghandled het u wäg däm umbrachd worde n isch) verùrdéilt worde; dr Fall isch nie klärt worde. Er isch zue sibe Jaar Zuchthuus verùrdéilt und 1963 wege «gueter Füerig» entlaa worde.

Dr Jaccoud isch verhüraated gsi u hed zwo Döchder u ne Sòon gha.


</doc>
<doc id="36122" url="https://als.wikipedia.org/wiki?curid=36122" title="René Magritte">
René Magritte

Dr René François Ghislain Magritte (* 21. Novämber 1898 z Lessines in dr wallonische Brovinz Hennegau, Belgie; † 15. August 1967 z Brüssel) isch e belgische Mooler vom Surrealismus gsi.

Dr René Magritte het zwei Brüeder ghaa, dr Raymond, 1900 geboore, und dr Paul, 1902 uf d Wält choo. 1910 isch d Familie Magrittes uf Châtelet züüglet, wo dr René Magritte im Alter vo zwölfi mit em Moolen und Zäichne aagfange het. Si Mueter het sich im Joor 1912 us umbekannte Gründ s Lääbe gnoo, en Eräignis, wo für dr jungi Magritte traumatisch gsi isch. Druf isch dr Vater mit sine drei Söön uf Charleroi züüglet, ere Industriistadt, wo s Lääbe seer hert gsi isch. Dört isch dr René ufs Gümnasium und het sich in d Wält vo de Fantômas-Romään und vo dr Litratuur vom Robert Louis Stevenson, Edgar Allan Poe, Maurice Leblanc und vom Gaston Leroux zruggzooge.

1913 het er d Georgette Berger (1901-1986) kennegleert, wo si Modäll worden isch. In deere Zit si sini erste Arbäite entstande, no im impressionistische Stiil. Dr Magritte het vo 1916 bis 1918 an dr Brüsseler Akademii vo de schööne Künst gstudiert. D Wärk won er denn gmacht het, si kubistisch-futuristisch aaghuucht und gseen zum Däil deene vo de „Kölner Progressive“ zum Verwäggsle äänlig. D Georgette Berger het er 1920 zuefellig im Brüsseler Botanische Gaarte wider aadroffe. Im Joor 1922 het er mit ere e Familie gründet und het sich sis Lääbe as Musterzäichner in ere Dapeetefabrik verdient und vo 1923 aa as Blakaat- und Wärbigzäichner. 1923 het er sis erste Bild verchauft, e Bortret vo dr Sängere Evelyne Brélia.

Dr Magritte het beschlosse, „d Geegeständ nume no mit iire augefellige Detäi z moole“. Erst vo 1926 aa het er festi Verdrääg mit dr Brüssler Galerii „Le Centaure“ ghaa, und het sich usschliesslig uf die künstlerischi Brodukzioon chönne konzentriere. In däm Joor het er "Dr verloornigi Dschocki" gmoolt, sis erste surrealistische Bild. 1927 het er si ersti Äinzelusstellig in dr Galerii „Le Centaure“ gha mit vorwiegend abstrakte Bilder. Schlüsselbilder us siner ghäimnisvolle „Schwarze Periode“ si die mit groosse schwarze Manne druf. „Dr Maa vom Meer“ oder „D Diebin“ us em Joor 1927 ghööre zu de Wärk, wo vom Filmheld Fantomas inspiriert si. Im gliiche Joor isch er uf Le-Perreux-sur- Marne bi Bariis züüglet, und het dört bis 1930 gläbt. Z Bariis häi en vor allem die metaphüsische Bilder vom Giorgio de Chirico beiidruckt, vor allem s „Lied vo dr Liebi“. 

Vo 1930 aa isch dr Magritte wider z Brüssel gsi und Middelpunkt vom ene kulturintressierte Kräis vo Fründ. Zu sine Fründ häi dr André Breton, dr Paul Éluard, dr Joan Miró, dr Hans Arp und spööter au dr Salvador Dalí und dr Dräibuechautor Claude Spaak zelt, und däm si Frau Suzanne Spaak, won er bortretiert het.. Er het e baar Wärk in dr Exposition Internationale du Surréalisme ufghängt gha, wo 1938 in dr Galerii Beaux-Arts z Bariis stattgfunde het. 

Vo 1929 bis 1966 het er as Redaktöör vo meerere Zitschrifte und Zitige gschafft, er het meereri Churzfilm dräit, het sich nonemol an de Impressioniste orientiert, isch e baar mol in die Kommunistischi Bartei vo Belgie ii- und denn wider usdräte und het Vordrääg ghalte über sini Arbäite. Sit de nünzääsächziger Joor häi im Magritte sini Moolerei und und sis Dänke e wichdige Iifluss ghaa uf Ströömige wie d Pop Art und d Konzeptkunst. 1956 het er dr Guggenheim-Briis für Belgie gwunne. Im Joor 1959 isch dr René Magritte Däilnäämer an dr documenta II z Kassel gsi. 

1967 het män em vorgschlaage, meereri vo sine Gmäld as Skulpture lo usfüere. Er het d Entwürf zäichnet, d Gussforme gmacht und d Modäll signiert. Churz druf isch er unerwartet am 15. August 1967 in siner Woonig z Brüssel am Chräbs gstorbe. Dr René Magritte isch uf eme Friidhoof z Brüssel-Schaarbeek begraabe. Si letschts Bild isch nid fertig gmoolt und isch bis zum Dood vo siner Frau 1986 uf dr Staffelei bliibe stoo. Er het sis ganze Lääbe lang e seer bürgerligi Existänz gfüert und und isch kuum us sim Heimetort uuse.

Sis ehemoolige Woonhuus in dr Rue Esseghem Nr. 135 z Jette isch sit 1999 s René Magritte Museum. Es het do näben e baar Kunstwärk d Originaaliirichdig, wo fast vollständig isch. Sit 2009 git s no s Magritte Museum im Brüsseler Stadtzentrum as Däil vo de Köönigliche Museä vo de Schööne Künst, wo sich em Wärk und Lääbe vom Künstler widmet. In däm Museum isch die grössti Sammlig vo Kunstwärk vom René Magritte uf dr ganze Wält.




</doc>
<doc id="36123" url="https://als.wikipedia.org/wiki?curid=36123" title="Tristan Tzara">
Tristan Tzara

Dr Tristan Tzara, äigentlig "Samuel Rosenstock" (* 16. April 1896 z Moinești, Rumänie; † 24. Dezämber 1963 z Bariis) isch e rumäänische Schriftsteller und Mitbegründer vom Dadaismus gsi.

1912 het er as Gümnasiast d Zitschrift „Simbolul“ mit Hilf vom Marcel Janco und vom Ion Vinea veröffentligt. Er het 1916 mit em Hans Arp und em Hugo Ball d Zürcher Grubbe vom Dadaismus gründet. Dr Tzara het die erste Dada-Text (under anderem "La Première aventure céleste de Monsieur Antipyrine", 1916; "Vingt-cinq poèmes", 1918: "Sept manifestes Dada", 1924) gschriibe und het bi de Uffüerige im Cabaret Voltaire mitgmacht. Er het s Simultangedicht erfunde, zum Bischbil s Wärk "L'Amiral cherche une maison à louer". 
1919 isch dr Tzara uf Bariis züüglet und het bi de Aktividäte vom Bariiser Dadaismus mitgmacht, under anderem mit em André Breton, em Philippe Soupault und em Louis Aragon. Die Grubbe het d Öffentlikäit schockiert, wil si brobiert het, d Sproochstruktur usenanderznee. Öbbe um 1930 isch er mee konstruktiv worde, won er sich em Surrealismus zuegwändet het (1931: "Essai sur la situation de la poésie", "Der approximative Mensch", 1933: "L'Antitête", 1935: "Grains et issues").

Spööter het er im schbanische Bürgerchrieg kämpft, het d Kommunistische understützt und im Zwäite Wältchrieg isch er bi dr franzöösische Widerstandsbewegig, Résistance, gsi. Noch em Chrieg het er sich geegewartsbezoogenere Themene und existenzielle Brobleem gwidmet (1946: "Terre sur terre", 1950: "De Mémoire", "Parler seul", 1953: "La Face intérieure").

Sis Talänt und sini Aktividäte si vor allem uf d Organisazioon vom Dada grichdet gsi, weniger uf bliibendi künstlerischi Darstellige.

Dr Tristan Tzara isch uf em Cimetière Montparnasse z Bariis begraabe.







</doc>
<doc id="36124" url="https://als.wikipedia.org/wiki?curid=36124" title="Leideleng">
Leideleng

Leideleng, im lokale Dialekt Lëdeleng (dt. "Leudelingen", frz. "Leudelange"), isch aini vu dr 105 Gmaine z Luxeburg.

Zue Leideleng ghere d Ortschaft Leideleng un d Wyler Leideleng Gare un Schléiwenhaff.

Leideleng ghert zum Kanton Esch-Uelzecht im Distrikt Lëtzebuerg. Dr Burgermaischter vu Leideleng isch dr Rob Roemen. Scheffe sin dr Raymond Kauffmann un d Lotty Roulling-Lahyr. Gwehlt wird iber e Majorzwahl.

Leideleng isch zum erschte Mol gnännt wore anne anne 786 as "Lullingas" (1096: "Luolinga", 1128: "Ludelinga", 1145: "Ludelinga", 1222: "Lullingen"). Bis zum 1. Juli 1856 het Leideleng zue dr Gmai Reckeng gehrt.

Dr luxeburgisch Dialäkt vu Leideleng ghert zum Moselfränkisch.




</doc>
<doc id="36125" url="https://als.wikipedia.org/wiki?curid=36125" title="Lëntgen">
Lëntgen

Lëntgen (dt. "Lintgen", frz. "Lintgen") isch aini vu dr 105 Gmaine z Luxeburg.

Zue Lëntgen ghere d Ortschafte Gousseldeng ("Gosseldingen/Gosseldange"), Lëntgen un Pretten ("Prettingen") un s Gheft Plankenhaff.

Weschtlig vu dr Gmai fließt d Alzette.

Lëntgen ghert zum Kanton Miersch im Distrikt Lëtzebuerg. Dr Burgermaischter vu Lëntgen isch dr Henri Wurth, Scheffe sin dr dr Georges Herr un dr Thierry Larsel. Gwehlt wird iber e Majorzwahl.


Lëntgen isch zum erschte Mol gnännt wore anne anne 896 as "Lindiche" (962: "Linniche", 1140: "Linneche").

Dr luxeburgisch Dialäkt vu Lëntgen ghert zum Moselfränkisch.





</doc>
<doc id="36126" url="https://als.wikipedia.org/wiki?curid=36126" title="Luerenzweiler">
Luerenzweiler

Luerenzweiler (dt. "Lorentzweiler", frz. "Lorentzweiler") isch aini vu dr 105 Gmaine z Luxeburg.

Zue Luerenzweiler ghere d Ortschafte Aasselscheier ("Asselscheuer"), Blaaschent ("Blascheid/Blaschette"), Bouferdeng ("Bofferdingen/Bofferdange"), Hielem ("Helmdingen/Helmdange"), Hënsdref ("Hünsdorf/Hunsdorf") un Luerenzweiler, derzue d Wyler un Gheft Dauschkaul, Kléngelscheier, Raashaff, Schwunnendall un Wäissbaach.

Luerenzweiler lyt an dr Alzette.

Luerenzweiler ghert zum Kanton Miersch im Distrikt Lëtzebuerg. Dr Burgermaischter vu Luerenzweiler isch dr Jos Roller. Scheffe sin dr Jim Weis un dr Paul Bach. Gwehlt wird iber e Majorzwahl.

D Gmai Luerenzweiler isch entstande am 2. Oktober 1823 dur dr Zämmeschluss vu dr Gmaine Luerenzweiler un Hënsdref.

Luerenzweiler isch zum erschte Mol gnännt wore anne anne 867/68 as "in Wilre" (1161: "Wilere", 1225: "Sancti Laurencii Wilre"), Hënsdref anne 853 as "Hunanesdorph" (1128: "Honestorf").

Dr luxeburgisch Dialäkt vu Luerenzweiler ghert zum Moselfränkisch.




</doc>
<doc id="36130" url="https://als.wikipedia.org/wiki?curid=36130" title="Muse (Beziehung)">
Muse (Beziehung)

E Muuse () isch e Person, wo en andere Menschen zu kreative Läistige inspiriert. Vilmol si Muuse Fraue und Manne in dr Umgääbig vo Künstler und Künstlerinne.

Muuse wärde sit dr Antike as göttligi oder genialischi Inspirazioonskwelle für Künstler erwäänt (Muusekuss; vo dr Muuse küsst). Dr Ursprung isch die antiki Vorstellig, ass Lüt Ideä nit sälber entwickle, sondern ass si vo usse chömme, vo Götter oder ebe vo Muuse.

E bekannts Muusebild isch im Raffael si Darstellig vom Parnass mit em Apoll und de Muuse und berüemte Dichter, won er vo 1509 bis 1510 gmoolt het, in de Stanze (stanza della segnatura) vom Vatikan z Rom.

Dr Begriff "Muuse" goot uf d Muuse in dr griechische Müthologii zrugg. In dr antike Müthologii si d Muuse Kwellenümfe gsi – nüün Schwöstere, wo dr griechisch Vatergott Zeus mit dr Kwellegöttin Mnemosyne (Göttin vo der Erinnerig) zügt het. D Muuse begläite dr Apoll, dr Gott vo de schööne Künst. Dä dirigiert sä und huldigt em Zeus mit ene uf em griechische Bärg Helikon (latiinisch: Parnass).

Dr griechischi Dichter Hesiod beschribt d Götterwält und au d Muuse in sim Wärk "Theogonie".

In dr Nöizit het mä aagfange, au daatsächligi Persoone as Muuse z bezäichne – mäistens Fründinne vo Künstler, sältener au Manne. Si inspiriere d Künstler dur iire Charakter, iiri Usstrahlig, ihri menschligi Zuewändig, dur en erotischi Beziejig, mäistens dur e Kombinazioon vo alle deene Faktoore.

E baar vo deene Fraue, wo as Muuse wirke und wo hüfig au sälber als aagseeni Künstlerinne zu Ruem choo si, si in d Gschicht iigegange, so zum Bischbil d Charlotte von Stein, d Amanda Lear, d Dora Maar, d Alma Mahler-Werfel, d Marietta di Monaco, d Emmy Hennings, d Camille Claudel, d Gala Éluard Dalí, d Jeanne-Claude und d Anita Pallenberg.


</doc>
<doc id="36131" url="https://als.wikipedia.org/wiki?curid=36131" title="Gemeinderat (Bern)">
Gemeinderat (Bern)

Dr Bärner Gméindraat isch ds Exäkutivorgaan vor Stat Bärn. 

Im Bärner Gméindraat sitze füüf houbdbrueflechi Mitglider, wò ire Proporzwaal vode stimmberächdigde n Iiwoner vor Stat Bärn für vier Jaar gwählt wärde u jèwils e Diräkziòon vor Statverwautig léite.

Dr Vorsitzendi vom Gméindraat isch dr Statbresidänt, wo vode n Iiwoner im Maiorzsüschdèem gwählt wird. Dr Gméindraat hockd all Wuche n éinisch ire Sitzig im Èrlacherhòof zäme. Dr Statschriiber wird vom Gméindraat gwählt.



</doc>
<doc id="36132" url="https://als.wikipedia.org/wiki?curid=36132" title="Mamer">
Mamer

Mamer (dt. "Mamer", frz. "Mamer") isch aini vu dr 105 Gmaine z Luxeburg.

Zue Mamer ghere d Ortschafte Kapellen ("Capellen"), Holzem ("Holzem") un Mamer.

Mamer lyt im Weschte vu Luxeburg am Bach "Mamer". Nochbergmaine sin Käerch un Kielen im Norde, Stroossen im Oschte, Bartreng un Dippech im Side un Garnech un Stengefort im Weschte. 

Mamer ghert zum Kanton Kapellen im Distrikt Lëtzebuerg. Dr Burgermaischter vu Mamer isch dr Gilles Roth (CSV). Scheffe sin dr Roger Negri (LSAP) un dr Marcel Schmit (CSV). Gwehlt wird iber e Proporzwahl.


Mamer isch zum erschte Mol gnännt wore in eme Akt vum 8. April 960, wu d Grefi Liutgardis d Ortschaft "Mambra" an s Chloschter St. Maximin verschänkt het.

Dr luxeburgisch Dialäkt vu Mamer ghert zum Moselfränkisch.







</doc>
<doc id="36133" url="https://als.wikipedia.org/wiki?curid=36133" title="Christoph Möhrlen">
Christoph Möhrlen

Dr Christoph Möhrlen (* 20. Januar 1800 in Baiersbronn (Württemberg); † 28. Februar 1871 in Daillens (Kanton Waadt); Psöidonüm: Christoph Irenius) ische dütsche Pfarer, Léhrer und Schriftsteller gsi, wo id Schwiiz usgwanderet isch. Er hed bsungers Chinder- u Jùgendbüecher gschribe.

Dr Möhrlen isch Léhrer am Léhrerseminaar z Schiers im Bündnerland, ar Armenaaschdalt "Calame" z Le Locle und ar „Griechenaaschdalt“ z Böigge gsi, wo ane 1827 uf Iniziatiive vom Christian Friedrich Spittler gründed worden isch, zum Bueben us Griecheland, wo us dürkischer Sklaveréi fréigchoufd woorde sii, chrischdlech uuszbilde“.

Schbéter isch er Pfarrer z Payerne worde, won er e Buebenerziehigsaaschdalt gründed u o gléited hed, u zledscht hed er as Pfarrer z Daillens im Kantòon Waat gschaffed, won er em 28. Februar 1871 o gschdoorben isch.

Näb éinige pédagògische Teggschden u Übersedzige hed er 1839 unger em Psöidonüm "Christoph Irenius" ds outobiográfische Buech "Eine wahrhafte Geschichte" veröffendlechd, won er drinne ds Dorf won er ufd Wält choo isch, „Baierquell“ aschdatt mid em würkleche Name Baiersbronn nennt.

Dr Möhrlen isch mid em Röösli Fridenouer verhüraated gsii u hed achd Chinder ghaa, unger anderem d Erenstine, di schbéteri Frou vom Schriftsteller Otto Sutermeister.

Dr Uränkel Hans Martin Sutermeister het dr Familiename „Moehrlen“ als Pseudonym gnoo für s autobiografische Wärch "Zwischen zwei Welten".




</doc>
<doc id="36134" url="https://als.wikipedia.org/wiki?curid=36134" title="Manternach">
Manternach

Manternach (dt. "Manternach", frz. "Manternach") isch aini vu dr 105 Gmaine z Luxeburg.

Zue Manternach ghere d Ortschafte Bäerbuerg ("Berburg/Berbourg"), Lelleg ("Lellig"), Manternach un Mënjecker ("Munschecker").

Manternach lyt im Oschte vu Luxeburg an dr Syr.

Manternach ghert zum Kanton Gréivemaacher im Distrikt Gréivemaacher. Dr Burgermaischter vu Manternach isch dr Willibrord De Jong. Scheffe sin dr Albert Schumacher un dr Claude Wagner. Gwehlt wird iber e Majorzwahl.

Manternach isch zum erschte Mol gnännt wore anne anne 1098 as "Manternacha".

Anne 1755 het dr Baron J. Ph. D’Arnoult et de Soleuvre z Bäerbuerg e Stahlhitte grindet. 50 Johre speter het dr domolig Pächter vu dr Hitte, dr J.L. Faber, e Yysespaltwärch böue. D Hitte isch vu dr Brieder Metz ibernuu un schließlig yygstellt wore, wu im Side vu Luxeburg Minettevorchuu entdeckt wore sin. S Yysespaltwärch isch an dr J. Lamort, e Drucker un Bapyrhärsteller vu Luxeburg, verchauft wore. Dr Holzbrei het e Holzmiili gliferet, wu unterhalb vu Manternach ufgrichtet wore isch. Am Aafgang vum Erschte Wältchrieg sich s Uus chuu fir d Babyrfabrik. Noch em Chrieg het dr B. Neis e Wärchstatt fir landwirtschaftligi Maschine ufgmacht. 

Dr luxeburgisch Dialäkt vu Manternach ghert zum Moselfränkisch.





</doc>
<doc id="36135" url="https://als.wikipedia.org/wiki?curid=36135" title="Kontinent">
Kontinent

Kontinent (vu lat. "(terra) continens", wertlig "Land, wu zämmehangt") haißt mer gschlosseni Feschtlandmasse.

D Kontinänt vu dr Ärd mache insgsamt 29,3 Brozänt vu dr Ärdoberfleichi uus, dr Räscht nämme d Ozean, Meer un Insle yy.

"Topographisch" verstoht mer unter eme Kontinänt e großi Landmasse, wu zämmehangt un dur Wasser oder anderi natyrligi Gränze ganz oder zmindescht fascht ganz abgränzt isch. Zem Byschpel wäre Landmasse, wu nume dur e schmali Landängi verbunde sin (wie Afrika un Asie) zmaischt as verschideni Kontinänt aagsääne.

"Geologisch" umfasst e Kontinänt au s Schelfbiet, wu derzue ghert, also dr Feschtlandssockel im Flachmeer. Di lychter kontinäntal Ärdkruschte, wu au d Feschtlandssockel derzue ghere, unterschaidet sich mit ere gringere Dichti vu 2,7 g/cm³ un ere andere chemische Zämmesetzig vu dr ozeanische Kruschte, wu ne mittleri Dichti vu rund 3,0 g/cm³ ufwyst.

Näbe däne bdoode git s au ne "historisch-bolitischi" Definition. Doderno isch e Kontinänt e groß Biet, wu us andere, zem Byschpel sozio-kulturälle Grind vu andere Großbiet vu dr Ärd z untersschaide isch. Wäg däre historisch-bolitische Perschpektive wird Europa as Kontinänt definiert, drotz ass es no dr erschte boode Definitione kai aigene Kontinänt wär.

D Verdailig vu dr Landmasse uf dr Ärd isch ständig im Wandel. D Kontinänt sin wäg dr Blattetektonik alliwyl in Bewegig un hän sich in dr Ärdgschic hat scho ne baarmol zue aim Superkontinänt veraint un sin derno wider in chlaineri Kontinänt usserander broche.

Dr Herodot het d Wält urspringli in drei Kontinänt ufdailt: Europa, Asie un Libye (Afrika). Syyni Dreidailig isch im gsamte Altertum un Mittelalter gängig gsii.

Syt in dr Neizyt no mee Kontinänt entdeckt wore sin, git s verschideni Aasichte iber d Aazahl, vor allem iber Zellig vu Europa un Asie un vu Nord- un Sidamerika.


</doc>
<doc id="36136" url="https://als.wikipedia.org/wiki?curid=36136" title="Erektile Dysfunktion">
Erektile Dysfunktion

En erektiili Dysfunkzioon – Abchürzig "ED", au "Erekzioonsstöörig", "Potänzstöörig", veraltet: latiinisch "Impotentia coeundi" (vo lat. "coire" ‚zämmegoo‘, ‚sich begatte‘, vgl. Koitus), im Volksmund au "Impotänz" – isch e Sexualstöörig, wo s eme Maa über e gwüsse Zitruum mäistens nit glingt, en Erekzioon vom Penis überzchoo, wo für e befriidigends Sexuallääbe längt. Churzfristigi Erekzioonsstöörige gälte nit as ED.

D ED isch e schweeri Chranket. Dank modärne Undersuechigsmethode isch hüte bekannt, ass dr Grund drfüür fast immer orgaanischi Brobleem si. Wenn dr Maa aber z Nacht Erekzioone het, nimmt mä aa, ass es wäge psüchische Ursache wie Stress bassiert.

D ED wiist hüfig uf anderi Chrankeite hii, wo no schweerer si, und söt dorum immer ärztlig undersuecht wärde. Wüsseschaftligi Studie zäige, ass d ED e Hiiwiis uf e bevorstehende Härzinfarkt oder Schlaagaafall cha si, wil d Bluetgfääss vom Penis deene vom Härz äänlig si. Wenn ED diagnostiziert wird, söt dorum immer au en Internist en Undersuechig mache.

E Hufe Betroffeni gönge us falscher Schaam nit zum ene Androloog. Vilmol muess mä aber e raschi Undersuechig mache, und bi Verletzige sofort, so dass Langzitschääde chönne vermiide wärde und d Fähigkäit zur Erekzioon erfolgriich wider cha härgstellt wärde.

Organischi Ursache für die erektiili Dysfunkzioon si vilmol Zuckerchranket, Bluethochdruck, Operazioone, Verletzige am Schwellkörper, aber au Folge vom langjöörige Bruuche vo Suchtmiddel oder Drooge wie Rauche oder Alkohol. Drbii wärde Bluetgfäss oder Schwellkörper beschäädigt. Bsunders elteri Manne liiden an ED. Noch amerikanische Undersuechige in de letschte Joor häi 52 % vo alle Manne, wo elter as vierzig si, meer oder weeniger groossi Brobleem mit iirer Erekzioon.

Erekzioonsbrobleem chönne u. a. vo deene Ursache choo:

Dr Uroloog macht mit em Paziänt zerst en Anamneesegsprööch, für zum uusefinde, wie die sexuelle Brobleem genau usgseen und sit wenn si sä git. Do chaa s die erste Hiiwiis druf gee, öb es psüchischi Faktoore git, wo zum Potänzverlust füere. Denn wird e Risiko- und Medikamäntenanamneese gmacht, zum uusefinde, öb dr Paziänt Chrankhäite het, wo zur ED vhönne füere, und öb er Medikamänt nimmt, wo son e Effekt chönne haa.

Mit ere körperlige Undersuechig und Ultraschall cha mä Hiiwiis uf Verletzige finde; us ere Bluetbroob cha mä uf hormonelli Stöörige schliesse. Wenn nüt Schwerwiegends gfunde wird, wird dr Paziänt mit PDE-5-Hemmer versorgt. 
Schloot die Therapii nit aa oder git s Aazäiche für orgaanischi Schääde (z. B. an Gfääss), weelt mä invasiveri Methoode, für zum d Ursache finde. Doodrzue zele:
D NPTR-Mässig zäichnet nächtligi Erekzioone uf. E gsunde Maa het die drei bis säggs Mol pro Nacht, mindestens zää Minute lang. Dräte si bim ene Chranke uf, isch en organischi Stöörig usgschlosse, und es muess psüchischi Gründ für d ED gee.

Bi dr "SKIT", wo au as Schwellkörperinjekzioonstherapii brucht wird, wird dur Medikamänt (Papaverin, Phentolamin und Prostaglandin) en Erekzioon verursacht. Hebt die über 15 Minute, cha mä mit groosser Woorschiinligkäit e Stöörig vo de Gfääss usschliesse. E Duplexsonografii, wo während s Bluet aafluetet gmacht wird, git objektivi Daate über e Bluetfluss. 

CC-EMG und PSH mässe Närve- bzw. Muskelaktividääte. Mit iine chönne also närvöösi und muskulääri Liide usgschlosse wärde.
Bringt d SKIT e verdächtigs Resultat, chönne mit PPAG arterielli und mit PKMG venöösi Ursache gsuecht wärde. Bim PPAG wärde d Arterie vom Schwellkörper mit Kontrastmiddel und Rönggegräät dargstellt. Bim PKMG wird dr Druck im Penis gmässe, während dää dur Medikamänt bzw. Chochsalzinfusion stif ghalte wird. Wenn das nume glingt, wenn s e hooche Fluss vo Chochsalz het, oder gar nit, nimmt mä e venöösi Abflussstöörig aa.

Näbe de orgaanische Ursache lit die wichdigsti Ursach für erektili Dysfunkzioone im psüchische Beriich und em Rolleverständnis vom Maa, wo mit Erwardige konfrontiert isch, won er nit cha oder will erfülle. Wil die Vorgäng zum Däil underbewusst ablaufe, cha e Sexualtherapii mit Baarbezug hilfriich si. In sältene Fäll setzt mä au sogenannti Surrogatpartner ii, wo d Rolle vom Wunschpartner übernäme und en erwardigsfreiji Begegnig mit dr äigene Sexualidät mööglig mache. Masters und Johnson häi in de 1970er festgstellt, ass d Behandlig vo Homosexuelle am äifachste isch, wil si nit under em „Druck“ stöön, e Koitus wie Heterosexuelli müesse usfüere.

In e Hufe Fäll chönne Potänzmiddel d Bschwärde verchliinere. Es isch nid e gueti Idee, uf äigeni Fust Medikamänt z nee, bsunders soonigi, wo mä im Internet bstellt. Nid nume het s nid immer dinne, was versprochen isch, mä muess bevor mä Medikamänt nimmt, bestimmti Kontraindikazioone usschliesse. 

Mänggisch cha mä en ED operatiiv beheebe, öbbe bi gwüsse Gfäässverletzige. Aber Radikalmaassnaame wie d Penisprothese setzt mä nume no sear sälte ii. 

Es cha mänggisch anstatt von ere medikamentööse Therapii e sogenannti Penispumpe iigsetzt wärde, wo wenn si vom Arzt verordnet isch vo de Kasse zaalt wärde. S guete draa isch, ass wemm mä sä sachgemääss brucht, mä käini Näbewirkige muess erwarte.

Zurzit si zuegloo und in wüsseschaftlige Studie undersuecht die rezäptpflichdige PDE-5-Hemmer Sildenafil (Viagra), Vardenafil und Tadalafil. PDE-5-Hemmstoff wirke nit, wenn d Närve, wo für d Erekzioon zueständig si, komplett kabutt si. Apomorphin und Yohimbin wärde kuum no verordnet. 

E wichdigi Alternatiive si Brostaglandin, wo mä lokaal aawändet und wo mäistens wirksam si. Mä muess sä aber injiziere oder in d Harnrööre iine due. Vor allem d Injekzioon isch als "SKAT"-Methode ("Schwell-Körper-Autoinjekzioons-Therapii") verbräitet. Uf langi Sicht füert si aber zun ere witere Verschlächderig vo dr Situazioon und zu irreversible Schääde am Schwellkörpergwääb. Bi dr "MUSE" ("Medikamentöses Urethrals Süstem zur Erekzioon") füert mä dr Wirkstoff in Dabletteform über e mechanischs Gräät in d Harnrööre ii, won er über die (füechti) Schliimhut ufgnoo wird.

In dr Öffentligkäit nimmt mä d Beiidrächtigung vo de Betroffene wäge iirer Chranket, bsonders die psüchische Näbefolge, vilmol nid gnueg zur Kenntnis. Z Dütschland si brivati und gsetzligi Chrankekasse nid verpflichdet, d Chöste vo Potänzmiddel z übernee.
D "impotentia coeundi" isch au e Begriff im katholische Chillerächt. Noch dr Uffassig vo dr Chille isch d "impotentia coeundi" en Ehehindernis. In däm Zämmehang verstoot mä do drunder allgemäin, wenn Verhürooteti käi Gschlächtsvercheer chönne haa, unabhängig drvoo, öb d Ursach bim Maa oder bi dr Frau lit.




</doc>
<doc id="36138" url="https://als.wikipedia.org/wiki?curid=36138" title="Obsession">
Obsession

As Obsession (Bsässehäit; vo lat. "obsideo": in Aaspruch nee; bsetzt halte; belaagere; bedrücke) wird im umgangssproochlige Sinn e Liideschaft (au e Hobby, wo intensiiv bedriibe wird) bezäichnet. Im ängere medizinische und psüchologische Sproochgebruch handlet es sich drbi um e Zwangsvorstellig oder e Zwangshandlig, wo für d Persoon, wo sä het, unaagnääm oder queelend isch. 

Während die Internazionali statistischi Klassifikazioon vo de Chrankhäite und verwandte Gsundhäitsbrobleem Zwangsgedanke und Zwangshandlige in dr Zwangsstöörig zämmegfasst wärde, wird im Diagnostische und Statistische Handbuech vo de Psüchische Stöörige s dünamische Verheltnis vo deene Komponänte sterker bedoont und mä reedet vom ene "Obsessive–compulsive disorder". "Obsessive" bedrifft dr gedanklig Aspäkt und "compulsive" beziet sich uf s Handle.


</doc>
<doc id="36139" url="https://als.wikipedia.org/wiki?curid=36139" title="Karlspreis">
Karlspreis

Dr Karlsbryys (dt. Internationaler Karlspreis der Stadt Aachen, syt 1988 Internationaler Karlspreis zu Aachen, churz Karlspreis), wird alljohr z Aachen fir Verdienscht um di Europäisch Ainigung vergee. Verlihe wird näbe dr Urkund au ne Medallie, wu ne Bild vum Karl em Große uf dr Vordersyte zaigt, e Darstellig vum eltschte erhaltene ‚Stadtsiigel vu dr Stadt Aachen us em frieje 12. Johrhundert. Dr Abschluss vu dr Verleihigszeremoni vum mit ere Summe vu 5000 € dotierte Karlsbryys bildet d Red vum Bryysdreeger.

Dr Bryys isch noch em Karl em Große gnännt, wel dää as dääjenig giltet, wu Europa zum erschte Mol veraint het, un wel er am Änd vum achte Johrhundert Aachen zue syre Lieblingspfalz gwehlt ghaa het. 

D Verleihig findet draditionäll am Uffahrtsdag im Chrengissaal vum Rothuus z Aachen statt. D Uuswahl vum Bryysdreeger drifft s Direktorium vu dr "Karlspreisgesellschaft", wu hite us em Oberburgermaischter vu dr Stadt Aachen, em Dompropst z Aachen un em Rektor vu dr RWTH Aachen, Verdrätter vu dr im Rot vu dr Stadt Aachen verdrättene Fraktione, vum Direktorium benännte Mitglider, gwehlte Mitglider un Verdrätter vu dr Stiftung bstoht.

Im Dezämber 1949 hän d Aachener Burger Albert Maas, Albert Servais, dr Bischof Johannes Joseph van der Velden, Professor Wilhelm Müller, Peter Mennicken, Hermann Heusch, Franz Krauß, Carel Nieuwenhuijsen, Erasmus Schlapp un Jean Louis Schrader noch ere Initiative vum Chaufmann Kurt Pfeiffer d „Gesellschaft zur Verleihung des Internationalen Karlspreises der Stadt Aachen“ (Karlspreisgesellschaft) grindet. Dr Bryys het alljohr solle vergee wäre an Persenligkaite, wu „den Gedanken der abendländischen Einigung in politischer, wirtschaftlicher und geistiger Beziehung gefördert haben“. Syt 1987 isch d "Karlspreisgesellschaft" in dr Rächtsform vun eme Yydraite Verain verfasst un fiert dr Name „Gesellschaft für die Verleihung des Internationalen Karlspreises zu Aachen e. V.“. Syt 1997 git s dernäbe d „Stiftung Internationaler Karlspreis zu Aachen“, wu dr Gedanke vu dr europäische Ainigung soll ferdere.

Am 24. Merz 2004 isch zum bishär ainzige Mol e uußerordelige Karlsbryys an dr Papscht Johannes Paul II. verlihe wore.




</doc>
<doc id="36140" url="https://als.wikipedia.org/wiki?curid=36140" title="Obsession (Begriffsklärung)">
Obsession (Begriffsklärung)

Obsession bezäichnet:


</doc>
<doc id="36141" url="https://als.wikipedia.org/wiki?curid=36141" title="Franz Keller">
Franz Keller

Dr Franz Keller (* 19. Mai 1913; † 12. September 1991) ische Schwiizer marxischdische Psücholòog, Èhäberaater u sozialischdische Fridensakdiwischd gsii, wo Büecher u Artikel gschribe hed.

Dr Keller hed, wo n er junggsii isch, z’Solodurn gläbd. Är het de Psychologii, Filosofii u Literatuurgschichd a de n Universidäte Züri, Bärn, Müngche, Wien u Paris schdudiert. 1938 hed er sii Dokdertitel berchòo mid ere n Aarbed über "Eitelkeit und Wahn: Eitelkeit als Charakterschwäche und als Grössen- und Verfolgungswahn". Was dr Leonhard Ragaz u dr Carl Gustav Jung gschribe héi hed ne seer beíiflussd. Ab 1938 hed er as Psycholòog u Grafolòog z’Ascona u z’Züri gschaffed.

Dr Keller isch Mitgliid vor SP, vor Gsellschafd Schwiiz–Sowietuniòon, vor Gsellschafd Schwiiz–DDR u vor Schwiizerische Fridensbewègig gsi. Är isch o Mitgliid vom Presídium (vo sire Sekziòon) vom Wältfridensraat gsi. Zäme mid em Theo Pinkus hed er di unabhängig-sozialischdischi Ziitschrifd "Zeitdienst" usegää. Är hed o Artikl gschribe für ds "Profil" u für e "Vorwärts".

Ide 1950er Jaar isch er mängisch lèngeri Ziit ir DDR gsi. Ide 1960er Jaar isch dr Keller Sekretär vom Regionaalkomitèe Bärn–Mittellang vor "Bewegig gäg di atomaari Bewffnig vor Schwiiz" gsi. Är isch o Mitgliid vor "Schwiizerische Veréinigung für schdraaflòose Schwangerschafdsabbruch" gsi. 1983 hed sech dr Keller gäge d’Schliessig vom Bärner Büròo vor sowjètische Naachrichdenagentur Novosti düre Bundesrat Rudolf Friedrich iigsedzt.

Vili Ziit hed er i siim Chalet "Fermate" z’Feutersoey bi Gschdaad gläbd. Är isch mid vilne relativ bekannte Lüut i Kontakt gsii, wi sini im Schwiizerische Soziaalarchiv deponierti Briefsammlig zéigd. Bis zu sim Läbesändi hed er brobiert, Chrischdetuum u Marxismus zämezbringe. Dr Keller isch verhüraated gsi u hed e Dochter ghaa.





</doc>
<doc id="36143" url="https://als.wikipedia.org/wiki?curid=36143" title="Miedernach">
Miedernach

Miedernach (dt. "Medernach", frz. "Medernach") isch e ehmoligi Gmai z Luxeburg. Zum 1. Jänner 2012 het si sich mit dr Gmaine Iermsdrëf zue dr Ärenzdallgemeng zämmegschlosse.

Zue dr Gmai Miedernach hän d Ortschafte Kitzebur, Marxbierg, Miedernach, Ousterbur ("Osterbour"), Pletschette un Suewelbur ("Savelborn") ghert.

Miedernach lyt an dr Wäisser Iernz ("Weiße Enz"). D Nochbergmaine vu dr ehmolige Gmai sin Iermsdref, Waldbëlleg im Oschte, Fiels im Side un Noumer im Weschte gsii.

Miedernach het zum Kanton Dikrech im Distrikt Dikrech ghert. Dr Burgermaischter vu Miedernach isch bis 2011 dr Bob Bintz gsii. Scheffe sin dr Goy Feltes un dr Pascal Zeihen gsii. Gwehlt woren isch iber e Majorzwahl.

Miedernach isch zum erschte Mol gnännt wore anne anne 902 as "Methernacho" (um 1089: "Medrenai", um 1089: "Medrenay").

Dr luxeburgisch Dialäkt vu Miedernach ghert zum Moselfränkisch.





</doc>
<doc id="36144" url="https://als.wikipedia.org/wiki?curid=36144" title="Miersch">
Miersch

Miersch (dt. "Mersch", frz. "Mersch") isch aini vu dr 105 Gmaine z Luxeburg.

Zue Miersch ghere d Ortschafte Bënzert ("Binzrath"), Biereng ("Beringen"), Bierschbech ("Berschbach"), Essen ("Essingen"), Miersch, Miesdref ("Moesdorf"), Pëtten ("Pettingen"), Recken ("Reckange"), Rolleng ("Rollingen"), Schëndels ("Schoenfels").

Miersch lyt im Gutland, im Dal vu dr Alzette nerdlig vu dr Stadt Lëtzebuerg.

Miersch ghert zum Kanton Miersch im Distrikt Lëtzebuerg. Dr Burgermaischter vu Miersch isch dr Albert Henkel (DP). Scheffe sin dr Albert Lentz (CSV) un dr Michel Malherbe (DP)). Gwehlt wird iber e Proporzwahl.

Miersch isch zum erschte Mol gnännt wore anne anne 853 as "Mariscus" (893: "Marsc", 940: "Merisc", 960: "Marisch", 962: "Mierske", 1066: "Miersche", 1140: "Mersch").

Dr luxeburgisch Dialäkt vu Miersch ghert zum Moselfränkisch.







</doc>
<doc id="36145" url="https://als.wikipedia.org/wiki?curid=36145" title="Mäertert">
Mäertert

Mäertert (dt. "Mertert," frz. "Mertert") isch aini vu dr 105 Gmaine z Luxeburg.

Zue Mäertert ghere d Ortschafte Mäertert ("Mertert"), Waasserbëlleg ("Wasserbillig"), derzue die Wyler un Gheft: Fausermillen, Fielsmillen, Schäferreder, Waasserbëlleg-Barrière un Wollefsmillen.

Z Waasserbëlleg mindet d Sauer in d Mosel, z Mäertert mindet d Syr in d Mosel.

Mäertert ghert zum Kanton Gréivemaacher im Distrikt Gréivemaacher. Dr Burgermaischter vu Mäertert isch dr Gust Stefanetti (LSAP). Scheffe sin d Aly Leonardy (CSV) un d Marielle Oberweis (LSAP). Gwehlt wird iber e Proporzwahl.

D Gmai isch entstande am 22. Oktober 1796 dur d Fusion vu dr boode Ortschafte Mäertert un Waasserbëlleg.

Mäertert isch zum erschte Mol gnännt wore anne 940 as "Marketiht" (962: "Markedeth", 1023: "Markidiht", 1135: "de Merchedicto", 1158: "Merkedeht", um 1200: "Merkedet"), Waasserbëlleg anne 1023 as "Billihe" (1026: "Billiche", afangs 13. Jh.: "Pilicha")

Z Mäertert het s syt em Abschluss vu dr Moselkanalisierig 1964 mit em "Port de Mertert" dr ainzig Frachthafe vu Luxeburg. 

D Gmai isch stark bregt dur dr Tankturismus vu dytsche Autofahrer. An dr Stroß zwische Mäertert un Waasserbëlleg het s iber e Dutzed Tankstelle.

Dr luxeburgisch Dialäkt vu Mäertert ghert zum Moselfränkisch.




</doc>
<doc id="36147" url="https://als.wikipedia.org/wiki?curid=36147" title="Summa Iniuria: Ein Pitaval der Justizirrtümer">
Summa Iniuria: Ein Pitaval der Justizirrtümer

Summa Iniuria: Ein Pitaval der Justizirrtümer (Ungertitu: "fünfhundert Fälle menschlichen Versagens im Bereich der Rechtsprechung in kriminal- und sozialpsychologischer Sicht"), 1976 z Basel use gä, isch di umfangriichschdi u näb "Schiller as Arzd" di wichdigschdi Schrifd vom Hans Martin Sutermeister, u „isch éini vo de uusfüerlechschde Dokumäntaziòone über Fählurtéil ir dütsche Schbraach“.

Ds Pitaval basiert uf de n Erfaarige vom Sutermeister, wo n er im Schwiizer Büro gäg Amts u Verbandswiuchür (wo n er sich für Revisiòone vo verschidne Mordprozäss iigsedzt hed) gschaffed hed; drinne wird s Fählurtéil kulturgschichdlech basierend uf em Max Hirschbärg sine Houptfählerkwälle vor Rächtsfindig behandled. Dr Sutermeister hed welle dass siis Buech en Aart „Fortsedzig u Ergänzig“ vom "Deutschland-Report" vom Bernt Engelmann isch.

Dr gröschd Déil (S. 124–707) vom Buech nimmt s Kapitel "Zur Genealogie des Justizirrtums: Der Hirschbergtest" ii. Dr Sutermeister glidered s nach de sächs wichdigschde „Uursache vo Fählurtéile n ir Schdraafjustiz“ wome n im Buech "Das Fehlurteil im Strafprozess" vom Max Hirschberg (vo 1960) findet, aber chléi ire n angere Réiefolg, u de duet er no drü wiiteri „Uursache vo Fählurtéil“ ergänze: "Éigléisigi Vooruntersuechige", "Sugscheschdibilidäät u Gfüelslógik vo de Gschworene / psycholòogischi Fähler vo de Richter", u "Fählentscheid im Beréich vor „öffendleche Moraal“". Nach däm Houptdéil, em „Hirschbergtest“, chöme no "Rächtsfilosòofischi Schlussfolgerige u braktischi Reformvorschlèg mit bsundriger Berücksichtigung vom Dütsche u vom Schwiizerische Rächtswäse" (S. 707–726). Ir Zämefassig (S. 727–747) schlaat dr Sutermeister vor, dess me n ir Schwiiz es sogenannts Bundeskriminalamt (nach em Vorbild vom Dütsche Bundeskriminalamt) séd uufmache (ds Schwiizerische Bundeskriminalamt gits bis hüt need).

Em Sutermeister si Aktivismus as „Fählurtéilsjèger“ isch sowou globt as o tadled worde. Im "Summa Iniuria" isch bsungers dr Déil "Fehlentscheide im Bereich der „öffentlichen Moral“" vo de dütsche Jurischde Klaus Volk, Wolfgang Lorenz u vom ööschdriicher Otto Scrinzi wäg sim verworrene boliitische n Inhalt kritisiert worde. Für ds Buech sig charakterischdisch, dess dr Sutermeister o über Fäll schriibt, wo n er méint dess si falsch beúurdéilt woorde sige, òoni dass es zure grichdliche n Änderig vom Urteil chòo wäri u wäg däm i mängne Fäll „geziilt dr subjèktivi Schdandpunkd vom Verdéidiger iinimmt“.

Für e Schdrafrächdsexpärt Karl Peters nimmt "Summa Iniuria" „e wichdige Blatz“ ir Réie vo de Wärch über Juschdizirrtümer vom Erich Sello, vom Max Alsberg, vom Albert Hellwig, vom Max Hirschberg, vom Heinrich Jagusch (ò "Judex" gnennt) u vom Peters sälber ii. Dr Karl Peters schduunt, wi dr Sutermeister i sim "Summa Iniuria" „des im internazionale Schrifdduum behandlete Materiaal beherrschd u wi n ers dür éignigs Materiaal us dr Schwiiz u us Dütschland überzügend ergänzd. Wichdigi Schdraafverfaare wärde uf schbannendi Art verzellt. Drbii géits em Sutermeister wèniger um Sensaziòon as um e sachlechi Erörterig.“ Unger angerem wäg "Summa Iniuria" hed dr Karl Peters dr Sutermeister, zäme mid em Frank Arnau u mid em Günter Weigand, en „erbidderete Kämpfer für ds Rächd“ gnennt.



</doc>
<doc id="36148" url="https://als.wikipedia.org/wiki?curid=36148" title="Lagos">
Lagos

Lagos (bis 1472 Eko) isch di grescht Stadt z Nigeria un isch bis 1991 d Hauptstadt gsii. Mit 9,7 Millione Yywohner (2009) ghert si näbe Kairo un Kinshasa zue dr bevelkerigsrychschte Stedt vu Afrika un vu dr Wält. Bis 1975 isch Lagos au d Hauptstadt vum Bundesstaat Lagos, derno sich s vu Ikeja abglest wore. In dr Metropolregion, wu iber d Bundesstaate Lagos un Dail vu Ogun goht, läbe 13,1 Millione Mänsche (2009). Syt 1991 isch Abuja di nei Hauptstadt vu Nigeria. S Stadtbiet vu Groß-Lagos het kai Ainhaitsverwaltig, s bstoht us 16 Local Government Areas (LGA), wu as aigeständigi Stedt ufgfasst wäre. Lagos isch dr wichtigscht Verchehrsknopf un s Wirtschafts- un Kulturzäntrum vum Land. S het zahlrychi Universitete, Hochschuele, Theater, Museä un Böudänkmeler.

D Stadt lyt an dr Kischte vum Golf vu Guinea durschnittli fimf Meter iber em Meeresspiegel uf em Feschtland un au uf e Dail Insle. In dr Lagune vu Lagos mit ihre Simpf un Mangrove wird ee umfangrychi Aquakultur bedribe. Si isch umgee vu Rägewald un Kokospalme. Dr Hafen vu Lagos un syy Zuegang zum Golf vu Guinea als uusbaggeret un dur Mole vor dr Versandig gschitzt. D Metropolregion Lagos het e Flechi vu 14.144 Quadratkilometer, e ähnligi Flechi wie s dytsch Bundesland Schleswig-Holstein.

Zum Stadtbiet vu Groß-Lagos zellt d Statischtik di sächzeh "Local Government Areas". Alli Aagobe bezien sich uf d Volkszellig vum 21. Merz 2006.

Lagos lyt in dr tropische Klimazone mit eme fychthaiße Klima un ere Rägezyt, wu s vil Räge git. D Luftfychtigkait lyt s ganz Johr hoch zwische 70 Brozänt in dr Druckezyt (Novämber bis Merz) un bis 85 Brozänt in dr Rägezyt (April bis Oktober). Die mittler Johresdurschnittstämperetur lyt bi 26,8 Grad Celsius. Znacht chielt s zmaischt nume wenig ab. 

Di jehrlig Niderschlagsmängi lyt bi 1.538 Millimeter im Mittel. Di durschnittlige Hegschttämperature lige s ganz Johr zwische 28 un 33 Grad Celsius, d Diefschttämperature zwische 21 un 24 Grad Celsius im Mittel. Dr maischt Niderschlag het s im Juni mit durschnittli 312,2 Millimeter, dr gringscht im Jänner mit 14,3 Millimeter im Mittel.

Lagos Island isch wahrschyns im 14. Johrhundert vu Buure un Fischer vum Volk vu dr Olofin bsidlet wore. Ihre Herrscher het d Insle unter syne zeh Sihn ufdailt. Aine vu däne, dr Aromire, het d Gmie gsetzt un het syy Hoft an däre Stell böue, wu hite dr Palascht vum Oba, em draditionälle Herrscher vu dr Yoruba, stoht. Im 15. Johrhundert hän d Olofin e Frau verflogt, wu Aina ghaiße un as Häx gulte het. D Aina het dr Chenig vu Benin um Hilf bätte. Dää het derno ne Armee losgschickt, wu d Olofin besigt het. Dr Ort, "Eko" (Heereslager) gnännt, isch Dail vum Rych Benin wore. E Soldat mit Name Ashipa isch neie Chenig vu Eko wore. Däm sy Suhn Ado het dr Palascht vum Oba im Norde vu Lagos Island böue loo.

Anne 1472 isch dr portugiesisch Seefahrer Rui de Sequeira an dr Kischte vor Eko glandet un het d Sidlig zerscht "Lago de Curamo" gnännt. D Insle isch zuen ere Handelsniderlossig uusböue wore, wu derno dr Name "Lagos" iberchuu het, gnännt no dr Hafestadt Lagos im Side vu Portugal. De vyle verzwygte Lagune vor Lagos sin nitzlig gsii fir dr illegal atlantisch Sklavehandel mit dr Portugiese, wu vu Chenig wie em Akinshemoyin gferderet woren isch. 1841 isch dr Chenig Akitoye an d Macht chuu un het sich drum bemiet, dr Sklavehandel z unterbinde, isch aber vier Johr speter vu sym Näffe Kosoko gstirzt wore. Är isch zum britische Konsul John Beecroft gflichtet un het dää Unterstitzig bätte. D Brite hän d Bedingig gstellt, dass dr Sklavehandel z Lagos abgschafft wird. Am 26. un 27. Dezämber 1851 hän d Brite Lagos Island mit fimf Schlachtschiff aagriffe un hän d Armee vum Kosoko besiigt. Dr Kosoko sälber isch verwundet uf Epe gflichtet. Anne 1852 isch dr Akitoye wider as Chenig yygsetzt wore, isch aber no im nämlige Johr gstorbe. Au syym Suhn Dosunmu isch s nit glunge, dr Sklavehandel z unterbinde. D Brite hän derno 1861 s Stadtbiet annektiert un hän e aigeni Niderlossig grindet. Wel unter dr Chenigi Victoria dr Sklavehandel erfolgrych het chenne bekämpft wäre, sin Forschtprodukt wie Palmeel zue wichtige Exportprodukt wore. Dr Dosunmu isch mit ere yygschränkte Macht Oba blibe un het alljohr e Ghalt vu 1200 Seck Kaurigäld iberchuu. Am 1. Jänner 1862 isch Lagos mit eme uusgwytete Biet zum Protektorat wore, wu zerscht vu Freetown, derno vu Accra uus verwaltet woren isch, 1886 zuen ere aigeständige Chronkoloni.

Dr wirtschaftlig Ufschwung, d Yysebahn- un Delifonaabindig ab 1886 hän Mänsche us ganz Weschtafrika un us Brasilie un Weschtindie aazoge. D Brite hän mehreri Chrieg gege d Yoruba gfiert, wu dr Verchehr in Norde versperrt gha hän. Anne 1906 isch Lagos Dail vum 1894 grindete Protektorat Sidnigeria wore, d Hauptstadt vu däm isch vu Calabar uf Lagos verschobe wore. 1914 isch Sid- mit Nordnigeria zämmegschlosse wore, Agos isch dodermit d Haupstadt vu dr gsamte "Federation of Nigeria" unter britischer Herrschaft wore. In dr 1920er Johr isch Lagos zum Zäntrum Zugleich vum Antikolonialismus wore, vu Barteie wie dr Nigerian National Democratic Party, em Nigerian Youth Movement un em National Council of Nigeria and the Cameroons un au vu dr Gwärkschafte. Anne 1945 isch zuen eme Generalstreik ufgruefe wore, wu 45 Däg gangen isch. Zue große Protescht het in dr Johre 1956 bis 1959 dr Blan vu dr Beherde fir d Entwicklig vu Lagos (LEBD) gfiert, 200.000 Mänsche uf Surulere uf em Feschtland umzsidle go uf Ikoyi un Victoria Island e Zone fir Europäer un hochi Funktionär z schaffe. Ab 1960 isch Lagos d Hauptstadt vum unabhängige Staat Nigeria gsii, bis si 1991 vu dr nei blante Hauptstadt Abuja im Landesinnere abglest woren isch. Grind fir die Verschiebig sin di iberlaschtet Infrastruktur vu Lagos un di zäntral Lag vu Abuja gsii.




</doc>
<doc id="36150" url="https://als.wikipedia.org/wiki?curid=36150" title="Hans Flügel (Dichter)">
Hans Flügel (Dichter)

Dr Hans Flügel (* 10. Dezämber 1926 z Singe; † 20. April 2018 ebe dert) isch e dytsche Speditionschaufmann un alemannische Dialäktautor gsii.

Dr Flügel het Ändi 1970er Johr aagfange näbe syre Arbet as Speditionschaufmann uf Alemannisch zschrybe. Är het Theaterstuck, Verzellige, Gedicht un Glosse gschribe. Syy erscht Mundarttheaterstuck isch anne 1979 entstande. Im Lauf vu dr Johr het er insgsamt nyyn Theatestuck gschribe, wu zwai dervu vu dr Hegauer Mundartbühne z Singe ufgfiert wore sin. Anne 1982 un 1985 het er zwai Mundartbiecher im Südkurier-Verlag uusebrocht. Iber dr Singemer Dialäkt het dr Flügel mit em Buech „We d'Singemer früehner gschwätzt hond“ vu 1995 e „unterhaltsame Mundartkunde“ (Untertitel) gschribe.

Mer chänt dr Hans Flügel vor allem dur syyni Dialäktglosse, wun er langi Johr unter em Pseudonym „Krummuli“ in dr Singemer Uusgob vum Südkurier gschribe het.

Bydreeg het er au iber vyl Johr verfasst fir s „Singener Jahrbuch“. Au im Radio un im Färnseh isch dr Flügel ab un zue ufdrätte.

An dr Fasnet het er als Rede ghalte bi dr „Mondfänger-Zunft“ z Wange am Untersee un Bydreeg gschribe fir Narrezytige. D Poppelezunft Singe het e um Ehrezumftgsell ernännt un z Langestei isch er Narremaischter wore.

Är het mit syre Frau Charlotte in syre Haimestadt gläbt. Am 20. April 2018 isch er im Alter vu 91 Johr gstorbe.





</doc>
<doc id="36151" url="https://als.wikipedia.org/wiki?curid=36151" title="Jugendstil">
Jugendstil

Dr Jugendstil isch e kunstgschichtligi Epoche um d Joorhundertwändi vom 19. zum 20. Joorhundert. Witeri Bezäichnige si "art nouveau, Modern Style, Modernisme, Stile Liberty, Reformstil" oder "Wiener Secession;" z Russland seit me "Stil Modern" und z Frankriich het mä au dr Begriff "Fin de Siècle" brucht. Dr Begriff Jugendstil wird nume im dütschsproochige Ruum, z Holland, i de nordische Länder und z Lettland bruucht. Er chunnt vo dr Münchner illustrierte Kulturzitschrift "Jugend," wo 1896 gründet worden isch.

Üsserlig isch dr Jugendstil kennzäichnet dur dekoratiiv gschwungnigi Linie, flechehafti bluemigi Ornamänt und ass uf Simmetrie verzichdet wird.

Mä darf allerdings nit überluege, ass dr Jugendstil uf käi Fall e son e gschlosseni Beweegig gsi isch, wie dass hüte cha usgsee wil mä d Bezäichnig „Jugendstil“ bruucht. Es e Hufe Ströömige innerhalb vo Öiropa gsi, wo däilwiis seer stark uusenandergange si, wo sich villicht nume drin äinig gsi si, ass si vom Historismus nüt welle wüsse, dass si also die gängigi Praxis abgleent häi, historisch überliifereti Formvorbilder noochzmache.

Mit em Jugendstil si e Hufe künstlerischi Brogramm und Manifest verbunde. Hützudaag verstoot mä under anderem drunder au groossi gsamtkünstlerischi Gstaltige, wie öbbe sälli vom Palais Stoclet z Brüssel, wo alles dra, vom üssere Bauwärk bis zur dekoratiive Inneusstattig im ene äihäitlige Sinn usgfüert worden isch. Mit däm het mä au d Forderig verbunde, Kunst und Lääbe z verschmelze, d Kunst im Alldääglige iizbezie, im Sinn von ere umfassende künstlerische Nöigstaltig vo alle alldääglige Sache. Drbii häi die dekoratiive Künst e ganz bsundrigs Gwicht ghaa. In däm Punkt het dr Jugendstil allerdings an dr Historismus aaknüpft, wo au scho s „Gsamtkunstwärk“ zum Brogramm erhoobe gha het. Gliichzitig isch das dr brogrammatischi Geegenentwurf gsi zur Abghoobehäit vo de auratische Kunstwärk in dr räine Sfääre vo dr so genannte „hooche“ oder „Bildende Kunst“.

Zur Brogrammatik vom Jugendstil het aber au d Forderig ghöört, ass mä d Funkzionalidät und dr Usdruck vo dr Funktion vo de Sache oder Geböid wurd gsee wemm mä sä aaluegt. So zum Bischbil sölle d Fassaade nit sümmetrisch si, sondern iir Usgsee wurd vo dr Ruumvorstellig bestimmt wärde, wo us em Grundriss entwicklet worden isch. Zum erkläärte Brogramm vo vile Künstler vom Jugendstil in dr Archidektuur und im Kunstgwärb het ghöört, ass si historischi Bauforme abgleent häi und intensiiv nöiji dekoratiivi Gstaltigsmöögligkäite gsuecht häi. Äini vo de zentraale Frooge vom Jugendstil isch gsi, was dr so genannti „modärni“ Stil, dr „Stil vo unserer äigene Zit“ sött si. In däm häi si d Stildebatte us em 19. Joorhundert witergfüert.




</doc>
<doc id="36153" url="https://als.wikipedia.org/wiki?curid=36153" title="Lüttich">
Lüttich

Lüttich (franzesisch "Liège", bis 1949 "Liége", wallonisch "Lîdje", niderländisch "Luik") isch s kulturäll Zäntrum vu dr Wallonische Region z Belgie, Hauptstadt vu dr glychnamige Brovinz un vum Bischtum Lüttich.
Die Stadt mit 194.054 Yywohner (2009) lyt am Zämmefluss vu Ourthe un Maas in dr Nechi vu dr Stedt Maastricht in dr Niderlande un Aachen z Dytschland. S Lütticher Becki zellt mitsamt Vorstedt rund 600.000 Yywohner. S Bevelkerigswachstum vu dr Stadt entspricht mit 0,5 % pro Johr uugfehr em belgische Durschnitt (0,6 %).

Z Lüttich git s näb ere Universitet "(Université de Liège)" verschideni anderi Hochschuele, ne katholische Bischofssitz, e Theater, e Oper "(Opéra royal de Wallonie)" un andri kulturälli Yyrichtige.

Dr Name in dr Zyt vu dr Remer isch „Leodicum“ bzw. „Vicus Leodicus“ gsii. Anne 717 isch d Stadt Bischofssitz wore un isch derno im Mittelalter e wichtig bolitisch un kulturäll Zäntrum gsii. Am Änd vum Mittelalter het s zum Territorium vum Firschtbischtum Lüttich ghert.

Di regierede Firschtbischef vu Lüttich sin zmaischt us em Adel vum Hailige Remische Rych chuu. Machtzäntrum vum Firschtbischtum isch s Domkapitel gsii, ais vu dr greschte z Mitteleuropa, wu au vu Adlige vum Rach beherrscht woren isch. Dr Albrecht II. vu Cuyk het dr Burger vu dr Stadt anne 1196/1198 erschti Privilegie gwehrt. E stedtischi Autonomi het wie in andre gaischtlige Territorie nume wenig chenne entstoh. 

Anne 1789 isch s, zum Dail in Verbindig mit dr Franzesische Revolution, zue dr sognännte Lütticher Revolution chuu. Si het sich gege dr absolutistisch Firschtbischof Konstantin-Franz vu Hoensbroeck grichtet un isch aafangs 1791 vu Druppe im Ufdrag vum Hailgei remische Rych nidergschlaa wore. In dr Franzesische Revolution isch d Kathedrale, wu em Hailige Lambertus, em erschte Bischof vu Lüttich, gweiht isch, blinderet un niderbrännt wore.

Vu 1888 bis 1892 isch Lüttich zuen ere Feschtig uusböue wore. Im Erschte Wältchrieg un au im Zweete Wältchrieg isch Lüttich zimli umkämpft gsii.

Lüttich isch aini vu dr Wagle vu dr kontinäntaleuropäische Chohle- un Stahlinduschtri. Scho anne 1720 het di erscht Dampfmaschin uf em europäische Feschtland in ere Chohlemine bi Lüttich ihre Bedrib ufgnuu Vu do uus het sich d Induschtrialisierig iber dr gsamte Kontinänt uusbraitet. D Folg sin starki Immigrationsstrem us Flandern, Italie un Nordafrika gsii, was sich bis hite in dr Bevelkerigsstruktur vu dr Stadt zaigt. In dr Nechi vu Lüttich het zem Byschpel s Stahlunternämme Cockerill-Sambre syy Stammsitz ghaa.

Mit em Zämmebruch vum Chohlebärgböu im Lütticher Becki un Stahlkrise dernoo isch d Region in großi finanziälli Schwirigkaite grote, d Abetslosigkait isch stark aagstiige. D Blän zum Böu vun ere U-Bahn in dr 1970er Johr hän wäge däm mieße ufgee wäre.

Syt em 16. Johrhundert wäre z Lüttich Waffen produziert, bis zum hitige Dag im Unternämme Fabrique Nationale d'Armes de Guerre. Zu dr zahlryche wytere Induschtribedrib z Lüttich ghert au d Großbröuerei Piedboeuf, wu Dail vu dr Bröuerei-Gruppe InBev isch un wu unter andrem s Bier mit em Markename Jupiler bröue wird.

Lüttich isch bekannt fir s Aidagesradränne Lüttich–Bastogne–Lüttich. S isch s eltscht unter dr Klassiker vum Radpsort un zelllt zu dr Fimf Monumänt.





</doc>
<doc id="36157" url="https://als.wikipedia.org/wiki?curid=36157" title="Gottlieb Duttweiler">
Gottlieb Duttweiler

Dr Gottlieb Duttweiler (* 15. Auguschd 1888 z Züri; † 8. Juni 1962 z Züri) isch e Schwiizer Undernämer u Bolitiker (LdU) gsi.

Nach Schbekulazioone n im Erschde Wältchrieg u nachdäm er brobiert hed, as Farmer z Brasilie z läbe (s aber ned gschaffed het), het dr Duttweiler 1925 z Züri d Migros gründet. Mit fahrende Läde, mid emne uf ds Läbesnotwändigschde beschränkde u mit runde Briise hed er e Revoluzioon im Schwiizer Detaihandel igleited. As Ussesiiter hed er bi de normale Detaillischde hefdigi Reakzioone u mängi Brozäss usglöst; är isch kampfluschdig gsi u das hed ne bekannt gmachd. Dass er ke Alkohol u ke Dabakwaare verchouft het zeigd, dass er o idealischdisch gsi isch.

Är isch id Bolitik, u mit sire Lischde vo de "Unabhängige" isch er 1935 mit sächs angerne i Nazionalrat gwählt worde. 1936 hed er dr Landesring vo de Unabhängige gründet. 1940 isch er wäg eme Krach demonschdrativ as Bärner Nazionalrat zrüggdrätte. Vo 1943 bis 1949 isch er nomol im Nazionalrat gsi, u vo 1949 bis 195l Schdänderat, u nächär wider Nationalrat, bis er gschdorbe n isch.

Dr Duttweiler hed ou verschidnigi Ziitige gründet und hed viil für d Kultuur biitreid (under anderem mit der Gottlieb-und-Adele-Duttweiler-Schdifdig).




</doc>
<doc id="36158" url="https://als.wikipedia.org/wiki?curid=36158" title="Mäerzeg">
Mäerzeg

Mäerzeg (dt. "Mertzig", frz. "Mertzig") isch aini vu dr 105 Gmaine z Luxeburg.

Zue dr Gmai Mäerzeg ghert nume s glychnamig Dorf.

S Dorf lyt uf dr Gränze zwisch em Ösling un em Gutland.

D Gmai Mäerzeg isch entstande am 30. Dezämber 1874, wu si vu dr Gmai Felen drännt wore isch.

Mäerzeg ghert zum Kanton Dikrech im Distrikt Dikrech. Dr Burgermaischter vu Mäerzeg isch dr Claude Staudt. Scheffe sin dr Garçia Amaro un dr Jos Clees. Gmairet sin Stefano D'Agostino, Susan Vermaat, Norbert Freymann, Fischbach Raymond un Roger Lucas. Gwehlt wird iber e Majorzwahl.

Dr luxeburgisch Dialäkt vu Mäerzeg ghert zum Moselfränkisch.





</doc>
<doc id="36160" url="https://als.wikipedia.org/wiki?curid=36160" title="Moderne">
Moderne

Dr Begriff Modärne in dr Gschicht vo Öiropa, Amerika und Australie bezäichnet en Umbruch in alle Läbensberiich dr Dradizioon gegenüber. In dr "Querelle des Anciens et des Modernes" (1687) isch d „Modärne“ no e Geegebegriff zur „Antike“ gsi. Erst im 19. Joorhundert het mä agfange, d Geegewart vo dr Vergangehäit allgemäin mit em Wort Modärne abzgränze. In dr Filosofii foot d Modärne mit dr Ufkläärig aa.

Dr Aafang vo „dr“ Modärne cha je noch Blickwinkel seer verschiide aagsetzt wärde: Gäistesgschichtlig mit dr Rönässans öbbe vom 15. Joorhundert aa, ökonoomisch mit dr Industrialisierig im middlere 18. Joorhundert, bolitisch mit dr Franzöösische Revoluzioon am Ändi vom 18. Joorhundert (bolitischi Modärne) und em Nazionalismus vom früeje 19. Joorhundert, in dr Litratuur- und dr Kunstgschicht as esthetischi Modärne vom Aafang vom 19. Joorhundert aa, as Stil vo sim Ändi aa. Noch em Jürgen Osterhammel si die intellektuelle Grundlaage vo dr Modärne scho wäärend dr früeje Nöizit in Öiropa gläit worde, villicht scho so früe wie im Zitalter vom Montaigne, spöötistens aber in dr Ufkläärig.

S Ändi vo dr Modärne wird hüte öbbe im middlere bis spoote 20. Joorhundert aagsetzt. As Begriff us dr Stiilkunde brucht mä denn dr Usdruck „Klassischi Modärne“ für en abgschlossnigs Zitalter, as Kategorisierig für d Geegewart het sich in e baar Fachgebiet dr Begriff Postmodärne in Abgränzig zum Begriff Posthistoire etabliert, aber das isch e chli umstritte. Anderi Aasätz underschäide zwüschen ere „Erste“ und ere Zwäite Modärne und reede von ere Geegemodärne, wo gege d Modärne grichdet isch. Entwickligsstuefe vo dr Modärne vor 1800 wärde do und dört au as Protomodärne bezäichnet.




</doc>
<doc id="36161" url="https://als.wikipedia.org/wiki?curid=36161" title="Alain Berset">
Alain Berset

De Alain Berset (* 9. April 1972 z Fryburg im Üechtland; heimatberechtigt z Misery-Courtion) isch en Schwiizer Politiker (SP). Er isch am 14. Däzember 2011 in de Bundesrot gwählt worde. Im 2017 isch er s erscht Mol Vizepräsident und 2018 Präsident vom Bundesrot.

De Alain Berset het nach em Schtudium z Noieburg an de Universität und am WWA-Inschtitut für Wirtschaftsforschig z Hamburg gforschet und isch promoviirter Nationalökonom (Dr. oec). Er isch ghürote und isch Vater vo drei Chind. Er isch en Sohn vo de Solange Berset, ere Fryburger Grossrötin, wo im Johr 2010 Präsidentin vom Grosse Rot gsi isch.

De Berset isch vo 2000 bis 2004 Mitglied vom Verfassigsrot im Kanton Friburg gsi und het d SP-Fraktion präsidiirt. Vo 2011 bis 2003 isch er in sinere Wohngmeind Belfaux im Generalrot gsi. Im 2003 isch er in de Ständerot gwählt worde, wo-n-er im Amtsjohr 2008/2009 präsidiirt het. Bi de Bundesrotswahle 2011 isch er im 2. Wahlgang zum Nochfolger vo de abträtende Bundesrötin Micheline Calmy-Rey gwählt worde. Bim Amtaatritt Aafang 2012 hett de Berset s Eidgenössisch Departement vom Innere (EDI) übernoh.



</doc>
<doc id="36162" url="https://als.wikipedia.org/wiki?curid=36162" title="Narzissmus">
Narzissmus

Mit em Begriff Narzissmus isch im witiste Sinn d Sälbstliebi as die Liebi gmäint, wo mä für s Bild von sich sälber het. Im ängere Sinn bezäichnet er en uffälligi Sälbstbewunderig oder Sälbstverliebthäit und en enormi Itelkäit. 
Noch em Freud siner psychoanalytische Theorii isch dr Narzissmus e notwändigi Entwickligsstuefe und en allgeegewärtigs, "normaals" Phänomeen. Das isch andersch als wie dr Begriff im Allgemäine diagnostisch brucht wird, won er e negativi Konnotazioon het. Dr Freud het mit Narzissmus d Libido gmäint, wo uf s äigene Iich grichdet isch anstatt uf d Objekt. Das füert drzue, ass e z chliises Gfüül vo Sälbstwärt dur en überdriibeni Iischetzig vo dr äigene Wichdigkäit und em groosse Wunsch noch Bewunderig kompensiert wird. In dr Diagnostik wird dr Narzissmus-Begriff im Allgemäine in däm charakterpathologische Sinn brucht.

Wo sich aber dr Begriff witer entwicklet het, het er si Bedütig gänderet. Dr Kohut het dr Narzissmus als wichdigi Faase in dr Entwicklig aagluegt, wo jede Mensch duremacht und wo au im Erwaggsenealter die wichdigi Funkzioon übernimmt, s Sälbst as psüchischi Struktur z stabilisiere. Stöörige entstöön vor allem, wenn s Chind nit gnueg Liebi, Ufmerksamkäit, Achdig, Bestätigung usf. überchunnt.

Umgangssproochligi Begriff mit äänligem Inhalt wie Brofilnöiroose oder "Gältigssucht" si nit gnau definiert und wärde in dr Psüchologii nid brucht.

978-3-466-30765-4.




</doc>
<doc id="36164" url="https://als.wikipedia.org/wiki?curid=36164" title="Bundesratswahlen 2011">
Bundesratswahlen 2011

D Bundesrotswahle 2011 sind d Gsamternoierigswahle vom Schwiizer Bundesrot gsi, wo am 14. Däzember 2011 schtattgfunde hei. Mit Usnahm vo de Micheline Calmy-Rey, wo nöd wider aaträte-n-isch, hei alli amtiirende Bundesröt wider kandidiirt und sind au gwählt worde. Noi in de Bundesrot cho isch de Alain Berset. 

D SVP het scho sit em Usschluss vo de Bündner SVP im 2008 dütlich gsait, dass sie ihre durch de Parteiusschluss vo de Eveline Widmer-Schlumpf verlorene Sitz wot zruck ha. Durch d Sitzverlüscht vo de SVP und de FDP bi de eidgnössische Wahle und Ufgrund vo verschidne Interpretatione vo de Konkordanz, hei die Mitteparteie CVP, glp, BDP und EVP den Aaspruch nöd aaerkannt. Ei diskutiirti Variante isch au d Wahl vo eme SVP-Verträter uf Choschte vo de FDP gsi, wo d SVP aber nöd het welle druf iigoh. 

Erscht am 1. Däzember 2011 het d SVP bekannt gäh, mit wellne Kandidate si de Sitz vo de Eveline Widmer-Schlumpf wot "aagriffe" und het de Bruno Zuppiger und de Jean-Francois Rime vorgschlage. Wäge em Wältwuche-Artikel, wo im Zuppiger vorgworfe het, er heigi es Erb versuecht z untreschlah, het er uf sini Kandidatur verzichtet und d SVP het dafür de Hansjörg Walter nominiert. De Walter het im Vorfeld betont, er wär numme bereit für de Sitz vo de Eveline Widmer-Schlumpf zur Verfüegig stoh.

D Wahle hei, wie es üblich isch, nach em Ancienitätsprinzip schtatt gfunde. Des heisst es wird in de Reihefolg vom Amtswalter vo de amtiirende und wider aaträtende Bundesröt gwählt.

D SVP het vor dere Wahl aakündt, dass si de Sitz vo de BDP wird aagriife und het bi de Wahl de Jean-François Rime und de Hansjörg Walter als Kandidate vorgschlage.

Vor dere Wahl het de Fraktionspräsident vo de SVP, de Caspar Baader, aakündt, dass de Jean-François Rime ab jetzt bi jedere Wahl dät kandidiire, wil alli andere Parteie willentlich d Konkordanz broche heige und d SVP sich us dem Grund au nümm an d Konkordanz gebunde fühli.

Wil d Micheline Calmy-Rey nüm aaträte-n-isch, het di Wahl am Schluss schtattgfunde. D Calmy-Rey het scho am 7. September 2011 mitteilt gha, dass si nüm für e noii Amtsperiode wird kandidiire. D SP-Fraktion hetde im Fryburgsche wohnhafti Waadtländer Schtaatsrot Pierre-Yves Maillard und de Fryburger Ständerot Alain Berset für d Nochfolg Calmy-Rey vorgschlage und wi scho ober erwähnt, het au de Fryburger SVP-Politiker Rime kandidiirt.


</doc>
<doc id="36167" url="https://als.wikipedia.org/wiki?curid=36167" title="Konterrevolution">
Konterrevolution

As Konterrevoluzioon (lat. "contra" = gege) bzw. Geegerevoluzioon bezäichnet mä d Chreft, Klasse und Aktividääte, wo däatsächlig oder vermäintlig gegen e Revoluzioon agiere, und au d Persoone, Grubbe oder Staate wo gegen e Staat, wo us ere Revoluzioon usegwaggse isch, oder si System grichtet si. S Ziil vo dr Konterrevoluzioon isch, d Errungeschafte von ere Revoluzioon rückgängig z mache, die alti Staatsmacht z restauriere, und hüfig au mit dr Revoluzioon bluetig abzrächne.

Dr Begriff vo der Konterrevoluzioon isch zum erste Mol im Zämmehang mit dr Französische Revoluzioon vo 1789 erschiine und het d Besträäbige vo iire Gegner Joseph de Maistre, Louis de Bonald u. a. bezäichnet, wo die gstürzti Monarchii wider häi welle härstelle.

Die realsozialistische Süsteem, wo sich as Staate verstande häi, wo us dr proletarische Revoluzioon uusegwaggse si, häi die inneri Opposizioon, wo gege sä grichdet gsi isch, vilmol als "konterrevoluzionär" bezäichnet - au wenn d Staatsgründig scho Joorzäänt zruggglääge isch, und die daatsächlige bolitische Posizioone vo de jewiilige Opposizionelle häi käi Rolle gspiilt. Das isch immer non e so in dr Volksrepublik China, Nordkorea und Kuba.



</doc>
<doc id="36168" url="https://als.wikipedia.org/wiki?curid=36168" title="Reynold Tschäppät">
Reynold Tschäppät

Dr Reynold Tschäppät (* 3. September 1917 z Malleray; † 3. Juli 1979 z Bärn) isch e Schwiizer Bolitiker (SP) gsi.

Dr Tschäppät het e Dokdertitel i Jura ghaa. 1948 isch er i Bärner Schdatrat gwählt worde, u zwo Jaar schbäter i Gross Rat vom Kantoon Bärn. 1963 hed er das Mandaat abgäh, wiler i Nationalrat gwählt worde n isch, won er bis zu sim Läbesänd gsii isch. 1966 isch er Bärner Schdatbresidänt worde, waarschindlech dr populärschdi wo Bärn jee ghaa hed. Dr beliebti «Schdatvatter», wi me n iim gseit hed, hed einisch emol gseid: "«Für mii isch Bärn di schönschdi Schdat vor Wält. I weiss, dass das jede Schdatpresidänt vo sire Schdat seid. Der Ungerschiid isch: Z Bärn schdimmts!»"



</doc>
<doc id="36169" url="https://als.wikipedia.org/wiki?curid=36169" title="Jakob Klaesi">
Jakob Klaesi

Dr Jakob Klaesi (* 29. Mei 1883 z Luchsige; † 17. August 1980 z Knonau) isch e Schwiizer Psychiater gsi, wo wäg sire Schlafkur bekannt isch.

Dr Klaesi het d Brivatklinik im Schloss Knonau (im Südweschde vom Kantoon Züri) gründet u gleited. 1933 isch er Diräkder vor Psychiatrische Universitätsklinik Waldau z Bärn worde, u de usserordentleche Brofässer für Psychiatrii ar Uni Bärn. Vo 1936 bis 1953 isch er Klinikdiräkder u ordentleche Brofässer für Psychiatrii ar Uni Bärn gsi. U i de Jaar 1950 u 1951 isch er Räkder vor Uni gsii.

Dr Klaesi isch somaatische Behandligsmetode gägenüber skepdisch gsii, obwohl er öppe 1920 di psychiatrischi Schlaafkur mid em Medikamänt "Somnifen" entwickled het. Dr Klaesi isch vor allem Psychoterapeut gsii u isch indressiert gsii ar Psychodynamik vo sine Baziänte. Wäg sire Erfaarige hed er aagfange, e "phänomenologische Analyse" vor Exbrässioon z entwickle.

Dr Klaesi hed churzi Gedichd u Dramene verfassd; dorum hed me ne o Dichderarzt gnennt.



</doc>
<doc id="36170" url="https://als.wikipedia.org/wiki?curid=36170" title="Klaus Schädelin">
Klaus Schädelin

Dr Klaus Schädelin (* 17. Sebdämber 1918 z Bärn; † 13. Dezämber 1987 am gliiche n Ort) isch e Schwiizer reformierte Pfarrer, Bolitiker u Schrifdschdeller gsii.

Nach siim Teologiischdudium a de n Unis z Bärn u z Basel isch er vo 1945 bis 1947 Vikar z Attiswil u vo 1947 bis 1949 Pfarrer z Hünibach gsi u hed nächär nüün Jaar lang as Pfarrer ar Petrus–Chile z Bärn gschaffed. 1955 hed er siis berüemtischde Wärch, ds Jugendbuech "Mein Name ist Eugen", veröffendlechd, wo me 2004 druus e Fium gmachd het. 1958 isch er as Verdrätter vor nöi gründete Bartei "Junges Bern" i Bärner Gmeindraat gwählt worde. Vo 1962 bis 1970 isch er o no im Bärner Grosse Raat gsii. 1973 hed er sech nach emne Härzinfarkd bensioniere laa.

Gmeinsam mid em Afrikakenner René Gardi isch er 1960 nach Syrie greisd, wo denn s Buech "Wenn Sie nach Syrien gehen" entschdange n isch. 1973 isch er Gründigsmitgliid vor Schdifdig "Terra Vecchia" u ire n eerschde Bresidänt gsii. Vo 1983 bis 1985 isch er Teggschdschriiber u Moderator für d Satiiresändig "Zytlupe" vom Schwiizer Radio DRS 1 gsii.




</doc>
<doc id="36171" url="https://als.wikipedia.org/wiki?curid=36171" title="Volkshochschule Bern">
Volkshochschule Bern

D Volkshochschuel Bärn isch e Schwiizer Volkshochschuel, wo s all Jaar hundrdi vo Kürs, Seminaar, Workshops, Vordräg, Dagige, Fore u Kultuurveraaschdaltige git.

D Gschichd vor Volkshochschuel got zrüg bis 1884, wo der Bärner Hochschuelverein gründet worde n isch. 1919 isch us iim use d "Kommission für Volkshochschuelbeschdrebige" bilded worde. 1920 hed sech di Kommission vom Bärner Hochschuelverein drennt u d Volkshochschuel Bärn hed sech afa sälber organisiere. Am 16. Dezämber 1920 isch der "Verein Volkshochschuel" Bärn (VHB) gründet worde (dr erschdi Bresidänt isch dr Bildhouer Karl Hänny gsi) wo s hüt no git.




</doc>
<doc id="36172" url="https://als.wikipedia.org/wiki?curid=36172" title="Frank Arnau">
Frank Arnau

Dr Frank Arnau (* 9. Merz 1894 ir Nächi vo Wien as Heinrich Karl (Harry Charles) Schmitt; † 11. Februar 1976 z Münche) isch e Schrifdschdeller (houpdsächlech vo Kriminalgschichde) gsi. 

Dr Arnau isch as Schwiizer ufd Wält cho; 1919 oder 1920 hed er di dütschi Schdaatsaghörigkeit bercho, wo n em 1934 wider wäggnoo worde n isch. 1912 hed er as Ziitigs–schurnalischd über Polizeireportaaschene afa schriibe. Är hed sech mit de Jaarene o füre Film u für ds Theater afa indressiere, u hed o as Wirtschaftsberater gschaffed. Doch är isch vor allem für sini Kriminalromän berüemt worde. 1930 hed er offiziell si Name gändered, nachdäm er bereits 11 Büecher unger sim Pseudonym Frank Arnau gschribe hed. 1933 isch er us Dütschland ids Exil gflüchdet, u 1939 z Brasilie glandet, won er as Ziitigskorreschbondänt uf Portugisisch afo hed wiiterschriibe. Schbeeter isch er nach Dütschland zrüg gange, won er as „Enthülligs–schurnalischd“ afa hed wiiterschaffe. E Ziitlang isch er Bresidänt vor "Dütsche Liga für Mönscherächd" gsi. 1968 isch er Ehredokder vor Humboldt-Universität z Berlin (damals no DDR) worde. 1970 isch er nach Bissone i ds Tessin zügled. Bis 1970 si sini Büecher 1,4 Millioone mal verchoufd worde.



</doc>
<doc id="36173" url="https://als.wikipedia.org/wiki?curid=36173" title="Mompech">
Mompech

Mompech (dt. "Mompach", frz. "Mompach") isch aini vu dr 105 Gmaine z Luxeburg.

Zue Mompech ghere d Ortschafte Buerschdref ("Boursdorf"), Bur ("Born"), Giwenech ("Givenich"), Hierber ("Herborn"), Liljen ("Lilien"), Méischdref ("Mörsdorf/Moersdorf") un Mompech.

Mompech lyt im Oschte vu Luxeburg an dr Gränz zue Dytschland. E Großdail vu dr Gmai lyt im Dal vu dr Sauer. Am Hang iber dr Sauer nordwschtlig vu dr Ortschaft Méischdref het s e Naturschutzbiet mit eme Orchideeälehrpfad.

Mompech ghert zum Kanton Iechternach im Distrikt Gréivemaacher. Dr Burgermaischter vu Mompech isch dr Joseph Schoellen. Scheffe sin d Chantal Hein-Zimmer un dr Ernzer Roger. Gwehlt wird iber e Majorzwahl.

Bur isch zum erschte Mol gnännt wore anne 1084 as "Burna", Méischdref anne 893 as "Meroldi uilla", Mompech anne 1220 as "Mombach" (1363: "Mainpach", 1400: "Mampach").

Uf em Pafebierg un uf em Burer Bierg stehn insgsamt acht Windchraftaalage.

Dr luxeburgisch Dialäkt vu Mompech ghert zum Moselfränkisch.




</doc>
<doc id="36174" url="https://als.wikipedia.org/wiki?curid=36174" title="Karl Peters">
Karl Peters

Dr Karl Peters (* 23. Januar 1904 z Koblänz; † 2. Juli 1998 z Münschder) isch en internazional bekannte Exbärt für Schdraafbrozäss- u Jugendrächd gsi, wo über d Teorii u d Braxis vom Widerufnaamirächd gschribe hed.

Vo 1942 bis 1946 isch der Peters ordentleche Brofässer für Schdraafrächd u Schdraafbrozässornig ar Uni Greifswald gsi; vo 1946 bis 1962 hed er e Leerschduel ar Uni Münschder gha. 1972 isch er emeritiert worde. Är isch näb däm no 13 Jaar lang Schdaatsaawalt gsi u hed vili Jaar lang näbenamdlech as Oberlandesgrichtsraat gschaffed.

Dr Peters hed sech si Läbdag für Lockerige n im Schdrafvollzuug u gäg Juschdizirrtümer iigsedzt. Für sini Verdienschd i de Kriminalwüsseschafde hed er verschidnigi Briise berchoo (goldigi Beccaria-Medallie, Verdienschdorde vor Bundesrepublik Dütschland, Komturchrüz u Ehredokdertitel).




</doc>
<doc id="36175" url="https://als.wikipedia.org/wiki?curid=36175" title="Monnerech">
Monnerech

Monnerech (dt. "Monnerich", frz. "Mondercange") isch aini vu dr 105 Gmaine z Luxeburg.

Zue Monnerech ghere d Ortschafte Biergem ("Bergem"), Féiz ("Fötz/Foetz"), Monnerech, Steebrécken ("Steinbrücken/Pontpierre"), derzu d Gheft Lameschmillen un Schwindhaus.

Monnerech ghert zum Kanton Esch-Uelzecht im Distrikt Lëtzebuerg. Dr Burgermaischter vu Monnerech isch dr Dan Kersch (LSAP). Scheffe sin dr Jeannot Fürpass un dr Jean Orlando. Gwehlt wird iber e Proporzwahl.

Monnerech isch zum erschte Mol gnännt wore anne anne 965 as "Munderchinga" (997: "Munderkinga", 1069: "Munderdinga", 1128: "Mondrekinge").

Dr luxeburgisch Dialäkt vu Monnerech ghert zum Moselfränkisch.

Monnerech isch dr Sitz vum Luxeburgische Fueßballverband.





</doc>
<doc id="36176" url="https://als.wikipedia.org/wiki?curid=36176" title="Volkshochschule beider Basel">
Volkshochschule beider Basel

D Volkshoochschuel vo bäide Basel (churz VHS BB) isch e öffentligi Leerinstituzioon für Erwaggseni, wo äng mit dr Universidäät Basel verbunde isch. Si wird vo dr «Stiftung Volkshochschule und Seniorenuniversität beider Basel» dräit, und vo de Kantöön Basel-Landschaft und Basel-Stadt mitfinanziert. D Veraastaltige behandle Theme us verschidnige Wüssensgebiet, und die mäiste Dozäntinne und Dozänte gäbe au an dr Uni Underricht. 

D Volkshoochschuel Basel isch 1919 vo zwäi Brofässer gründet worde, vom Altphiloloog Johannes Stroux und vom Botaniker Gustav Senn. Si isch dr Uni aagliideret gsi: mä het sich im Kollegiegeböid am Petersblatz iigschriibe, d Vordrääg häi in de Uni-Höörsääl stattgfunde und d Leerer si Dozänte an dr Uni gsi. D «Kommissioon für d Volkshoochschuelkürs» het us Brofässer us allne Fakulteete bestande, eme Mitgliid vom Basler Erzieigsroot, eme Verdräter vo dr Kuratel und e baar Verdräter vo dr Höörerschaft.

1938 isch dr Biologiibrofässer Adolf Portmann Bresidänt vo dr Kommissioon worde und het sich drfür iigsetzt, ass d Volkshoochschuel mee Unabhängikäit vo dr Uni bechiem. 1966 isch d Läiterstell iigfüert worde, und d Kommissioon het dr Werner Humm zum erste Läiter gweelt. S Sekretariaat isch im Huus zum Stäärne an dr Münzgass underbrocht worde und bruefsbezoogeni Usbildigsleergäng si iigfüert worde. Under em Humm sim Nochfolger, em Walo F. Eppenberger (1979 bis 1990) si Zertifikatskürs für Fremdsprooche iigfüert worde und d Senioore-Universidät isch ufdoo worde. Sit 1980 si d Volkshoochschuel, d Senioore-Universidät und s Universidätsforum im «Zentrum für Erwaggsenebildig vo dr Universidät Basel» (churz ZEB) zsämmegfasst.

Wil fast d Helfti vo de Höörer us em Baselbiet cho si und mä au Kürs het welle uf em Land organisiere, het au dr Kanton Basel-Landschaft aagfange sich für d Volkshoochschuel iizsetze und iire Name isch zu «Volkshochschule beider Basel» gänderet worde. 1987 isch d Stifdig gründet worde und sit denn isch d Volkshoochschuel nume Däil vo dr Verwaltig vo dr Universidät, aber d Uni isch im Stifdigsroot immer no stark verdräte.

Under em Klaus Burri (1990 bis 2001) isch d VHS BB in dr Stadt und uf em Land witer usbaut worde. 1992 isch e Gschäftsstell z Lieschdel ufdoo worde und im Joor 2000 isch d Volkshoochschuel Laufe-Thierstäi em ZEB aagliideret worde, wil s Laufedaal zum Kanton Basle-Landschft choo isch. S Aagebot isch vilfältiger worde und mä het brobiert, de räine marktwirtschaftlige Überleegige nid allzu vil Gwicht z gee.

Wil d Zaal vo de Höörer zrugggange isch, het d ZEB finanzielli Schwiirikäite überchoo und d Stifdig het müesse reformiert wärde. D Gschäftsstelle z Lieschdel und z Laufe si gschlosse worde, mä het d Kürs usbaut, wo vil Erfolg gha häi, und weeniger populääri gstriche, dr Stifdigsroot isch verchliineret und d Verbindig zur Uni versterkt worde.
E Brobleem mit dr Basler Volkshoochschuel isch, ass si vor allem d Middelschicht aaspricht, Lüt, won e Bruefsusbildig hai oder Akademiker si. Das häisst si het bildigsfärni Bevölkerigsschichte kuum erräicht. Drzue chunnt, ass s Alter vo de Däilnäämer im Vergliich zu andere Schwizer Volkshoochschuele überdurchschnittlig hooch isch und d Manne underverdräte si. Sit de 1970er het sich das immer mee zuegspitzt.




</doc>
<doc id="36177" url="https://als.wikipedia.org/wiki?curid=36177" title="Kinshasa">
Kinshasa

Kinshasa (bis 3. Mai 1966 frz. "Léopoldville", Churzform frz. "Léoville", ndl. "Leopoldstad") isch d Hauptstadt vu dr Demokratische Republik Kongo. 

D Stadt het öpe 12 Millione Yywohner, d Agglomeration Kinshasa-Brazzaville öpe 14 Millione (2010) un isch dodermit hinter Kairo un Lagos di drittgrescht Stadt vu Afrika.

Dr Hauptstadtdischtrikt vu dr Neutrale Stadt (frz. "Ville neutre") het dr Status vun ere Brovinz un wird vun eme Gouverneur regiert, wu vum Bresidänt ernännt wird. Kinshasa isch s bolitisch, wirtschaftlig un kulturäll Zäntrum vum Land. D Stadt isch Sitz vu dr kongolesische Regierig, em Barlemänt, vu allne staatlige Zäntralbeherde un vu vyle diplomatische Verdrättige.

Kinshasa isch dr wichtigscht Verchehrschnopf vum Land mit em internationale Flughafe "Aéroport international de Ndjili" un s het e Huffe Universitete, Hochschuele un Museeä.

Kinshasa lyt am Pool Malebo am Kongo-Fluss diräktvis-à-vis vu Brazzaville, dr Hauptstadt vu dr Republik Kongo, 350 Meter iber em Meeresspiegel.

Vor em Durbruch durch d Niderguineaschwelle staut sich dr wasserrych Kongo zuen eme See uf, em Pool Malebo, wu rund 30 Kilometer lang, 21 Kilometer brait un maximal 16 Meter dief isch. 

Dr Kongo isch erscht oberhalb vum Pool Malebo schiffbar.

S Verwaltigsbiet vu dr Hauptstadt het e Flechi vu 9.965 Quadratkilometer. Dodervu het ellai di im Oschte gläge Kommune Maluku mit 7.948,8 Quadratkilometer e Aadail vu rund 80 Brozänt.

Kinshasa glideret sich in 24 Gmaine ("communes").

D Stadt lyt in dr tropische Klimazone. D Johresdurschnittstämperatur lyt bi 25,3 Grad Celsius, di jehrlig mittler Niderschlagsmängi bi 1.378 Millimeter. Di durschnittlige Tämperature lige s ganz Johr zwische 22 un 27 Grad. Di wermschte Monet sin Merz un April mit durschnittli 26,7 bis 26,8 Grad Celsius, dr chielscht dr Juli mit 22,0 Grad Celsius im Mittel. Haupträgezyt isch zwische Oktober un Mai. Dr maischt Niderschlag het s im Novämber mit durschnittli 236 Millimeter, dr wenigscht vu Juni bis Augschte mit ai bis fimf Millimeter im Mittel.

D Sidlig isch am 3. Dezämber 1881 vum Henry Morton Stanley as Handelsboschte grindet un zue Ehre vum domolige belgische Chenig Leopold II. "Léopoldville" gnännt. 1885 bis 1908 isch s Kongobecki mitsamt syym Hinterland Privataigetum vum Leopold II un Schaublatz vu dr berichtigte Kongogreiel. 1898 sich d Yysebahn zue dr ischtestadt Matadi fertiggstellt wore. No dr Verlegig vu dr Hauptstadt vu Belgisch-Kongo vu Boma uf Léopoldville anne 1923 isch d Stadt waidli gwagse.

Léopoldville het um d Mitti vu dr 1930er Johr rund 40.000 Yywohner ghaa, dodervu uugfehr 2.500 Europäer. 1945 isch d Yywohnerzahl uf 100.000 gschetzt wore. Bis aafangs 1950er Johr isch d Zahl uf 250.000 gstiige, dodervu 15.000 Europäer. In däre Zyt het d Stadt au ne Hochschuel iberchuu. Adminischtrativ isch d Universitet "Lovanium" an di Katholisch Universitet Löwen aaglideret gsii. 

Vor dr Unabhängigkait isch Léopoldville us ere Europäerstadt un ere Afrikanerstadt "(Quartier Indigène)" bstande, d Bewohner vun aine hän dr ander Dail no 21 Uhr zobe nimi derfe ohni Sonderuuswys bedrätte. Um 1950 het d Stadt s grescht Sportstadion vum Kongo iberchuu, mit 70.000 Blätz.

Anne 1960 isch Léopoldville mit rund 400.000 Yywohner di grescht Stadt vu Zäntralafrika gsii. Mit dr Unabhängigkait isch s d Haupstadt vu dr unabhängige Demokratische Republik Kongo wore. No dr Machtibernahm vum Mobutu Sese Seko anne 1965 isch Léopoldville im Johr 1966 umgnännt wore noch em Name vum ehmolige Dorf Kinshasa, wu im Stadtbiet lyt.

Im Septämber 1996 het im Oschte vum Land, versterkt unter anderem dur Flichtlingsstrem vu Ruanda un Burundi, e Rebellion aagfange unter dr Fierig vum Laurent-Désiré Kabila, wu militerisch vu Ruanda un Uganda unterstitzt woren isch. Em Kabila isch am 16. Mai 1997 dr Sturz vum alte, schwär chranke un international mittlerwyli isolierte Mobutu glunge. Dr Kabila isch mit syne Druppe z Kinshasa yyzoge un het sich am 29. Mai 1997 zum neie Bresidänt erklert.







</doc>
<doc id="36178" url="https://als.wikipedia.org/wiki?curid=36178" title="Meret Oppenheim">
Meret Oppenheim

D Meret Oppenheim (* 6. Oktober 1913 z Charlotteburg, hüte Berlin; † 15. Novämber 1985 z Basel) isch e dütsch-schwizerischi surrealistischi Künstlere und Lyrikere gsi. Si isch äini vo de wichdigste Verdräterinne vom magische Surrealismus.

D Meret Oppenheim isch 1913 as Chind vom Hamburger Arzt Erich Alfons Oppenheim und siner Schwizer Frau Eva Wenger uf d Wält choo. Iire Naame chunnt vo "Meretlein" us em Gottfried Keller sim "Grüner Heinrich". Si isch evangelisch erzooge worde. Wäärend em Erste Wältchrieg het si mit iirer Mueter z Delsbärg im Huus vo de Groosseltere gläbt. Vo 1918 bis 1932 het d Familie z Stäine im Südweste vo Dütschland nooch bi dr Schwizer Gränze gwoont. 

Si isch z Schopfe, z Zäll, z Basel, z Köönigsfäld und z Lörrach in d Schuel und het scho früe welle Moolere wärde. 

1933 isch si uf Bariis gange und het dört dr Alberto Giacometti und dr Hans Arp kennegleert, und die häi sä iiglaade, im "Salon des Surindépendants " uszstelle. Si het im Kräis vo de Surrealiste André Breton, Marcel Duchamp und Max Ernst vercheert, und verschidnigi Kunstwärk gmacht, darunder s "Déjeuner en fourrure" ("Morgenässe im Belz") – e Kaffidasse, wo mit Bely überzooge gsi isch und wo im gliiche Joor uf dr Londoner "International Surrealist Exhibition" zäigt worde isch – und "Ma gouvernante – my nurse – mein Kindermädchen", wo dr Alfred Barr jr. für s Museum of Modern Art z New York kauft het. 
Dr Man Ray het si 1934 im Bildzyklus "Érotique voilée" fotigrafiert, und so het si dr Ruef d „Muuse vo de Surrealiste“ z si, überchoo. 

1936 het si under anderem Modeentwürf gmacht yum Gäld verdiene. Denn isch si in d Schwiz zrugg, het Kontakt mit dr antifaschistischen Künstlergrubbe Gruppe 33 ghaa und isch zwäi Joor uf d Gwärbeschuel, zum iiri Technik z verbessere. 1939 isch d Oppenheim bin ere Usstellig für fantastischi Mööbel drbii gsi und het dört under anderem e Disch mit Vogelfüess zäigt. 

Im Joor 1949 het si dr Wolfgang La Roche ghürootet. Mit im het si bis zu sim Dood 1967 z Bärn gläbt. 1954 isch iiri Schaffigskriise überwunde gsi, und si het iir äignigs Ateliee bezooge. 1956 si Kostüm und Maske für em Daniel Spoerri si Inszenierig vom Picasso sim Theaterstück "Wie man Wünsche am Schwanz packt".

Vo 1958 het si intensiivs afo schaffe, und vilmol het si uf Skizze, Entwürf und Ideä us iirer Bariiser Zit zrugggriffe. 1967 het si e Retrospektive im "Moderna Museet" z Stockholm ghaa. Vo 1972 aa het si äinisch z Bariis und denn wider z Bärn gläbt und gschafft. 

1974 und 1975 het si no Retrospektive in de Museä vo Stockholm, Winterduur und Düsburg gha. 1974 het si d Kunstbriis vo dr Stadt Basel überchoo. 1981 isch e Publikazioon vo iire Gedicht mit Serigraphie under em Ditel "Sansibar" uusechoo, und denn en äänligi Arbet mit em Ditel "Caroline". 

1982 isch d Meret Oppenheim mit em groosse Briis vo dr Stadt Berlin geert worde, und si het an dr "documenta 7" z Kassel mitgmacht. 1983 isch dr Oppenheimbrunne uf em Waisehuusblatz z Bärn iigweit worde, und 1985 het si e Brunneskulptuur für d Jardins de l'ancienne École Polytechnique z Bariis gmacht.

1984 isch in dr Kunströvü "TROU Nr. 4" en Arbet vo dr Meret Oppenheim erschiine, für d Vorzugsusgoob het si d Originalgrafik gmacht mit em Abdruck vo iirer äigene Hand.

Churz vor iirem Dood isch si Mitgliid vo dr Akademie der Künste z Berlin worde. Am 15. Novämber 1985, am Daag vo dr Vernissaasch zu iirem Buech "Caroline", isch d Meret Oppenheim gstorbe.

Z Basel isch mä 2003 mit em Baue vo dr Passerelle am Baanhoof SBB fertig gsi und d Strooss drunder het zu iire Eeren dr Naame "Meret Oppenheim-Strasse" überchoo. Dr Schwizer Kunstbriis "Prix Meret Oppenheim" isch au noch iir benennt.





 


</doc>
<doc id="36179" url="https://als.wikipedia.org/wiki?curid=36179" title="Georges Hugnet">
Georges Hugnet

Dr Georges Hugnet (* 11. Juli 1906 z Bariis.Bariis; † 26. Juni 1974 z Saint-Martin de Ré) isch e franzöösische Dichter, Schriftsteller, Dramatiker, Illustrator und Filmmacher gsi.

Dr Georges Hugnet isch z Buenos Aires, Argentinie ufgwaggse. 1913 isch er uf Bariis zrugg. 1920 isch s entschäidende Joor in siner Karriere gsiwo dr Max Jacob si Mentor worden isch und iim Kontakt und Zuegang zu dr Bariiser Kunstszene verschafft het. Er isch denn Fründ vo vile iiflussriiche Künstler worde, wie vom Joan Miró, Marcel Duchamp, Pablo Picasso, Tristan Tzara, Man Ray und vom Jean Cocteau.
Dr Hugnet isch 1926 in Kontakt mit de Surrealiste choo, het bi vile vo iire Aktiviteete mitgmacht, het dichtet, Kollasche zämmegstellt, Büecher gschriibe und Buechiibänd für surrealistischi Publikazioone gstaltet, mänggisch in Zämmenarbet mit sim Fründ Joan Miró.

1929 isch si Film "La Perle" im "Studio Ursulines" z Bariis vorgstellt worde.
In de 1930er Joor isch dr Hugnet Mitgliid in dr surrealistische Beweegig gsi. Dr André Breton het im Hugnet si Ardikel "Spirit of Dada in Painting" glääse und het sich afo für iin intressiere; dr Tristan Tzara het sä bekannt gmacht mitenand. 1936 het dr Hugnet ghulfe die "International Surrealist Exhibition" in de New Burlington Galleries z London organisiere. 1939 isch er us dr Beweegig usgschlosse worde, wil er si Fründschaft mit em Dichder Paul Éluard nid het welle ufgee, wo dä sich mit de Surrealiste verstritte het.

Im Joor 1940 het dr Hugnet si ersti Frau, d Germaine Pied, ghürootet. Zää Joor si si zämme gsi und häi käini Chinder ghaa. 1950 het er die sibzääjöörigi 'Myrtille Hubert ghürootet. Im Joor druf isch si Soon Nicolas uf d Wält choo.

Im Hugnet si Vater, e franzöösische Mööbelhersteller, het em ghulfe, e Verlaag, "Les Editions de la Montagne", ufzmache, zum sini Wärk veröffentlige und die vo sine Fründ, drunder die vom Tristan Tzara, vom Pierre de Massot und vo dr Gertrude Stein.

Dr Hugnet het Dräibüecher gschriibe und au e Hufe übersetzt und het bis zu sim Dood im Joor 1974 an Buchillustrazioone gschafft.





La Perle "Film über Henri d'Arche, Comte d'Ursel"; Dräibuech: George Hugnet, Erstuffüerig 6. Juni 1929.



</doc>
<doc id="36183" url="https://als.wikipedia.org/wiki?curid=36183" title="Victor Brauner">
Victor Brauner

Dr Victor Brauner (* 15. Juni 1903 z Piatra Neamț, Rumäänie; † 12. Merz 1966 z Bariis) isch e franzöösische Mooler vo jüüdisch-rumänischer Abstammig gsi und e bedütende Verdräter vom Surrealismus. 

Dr Brauner het 1921 si Studium an dr "Akademie vo de Schööne Künst Bukarest" (hüte: Nazionaali Universidät vo de Künst Bukarest) absolviert und het 1924 s dadaistische Schurnaal "75 HP" gründet. 
Er isch mit de Eltere vo dr Hedda Sterne befründet gsi und het ere dr Surrealismus nooch brocht. 1930 isch er uf Bariis gange, won er sich dr surrealistische Beweegig aagschlosse het. 1933 het em dr André Breton, won er 1934 bortretiert het, dört zu siner erste Äinzelusstellig verhulfe. 1938 het dr Brauner bin ere Schleegerei s lingge Aug verloore, s Bildmotiiv vom überdimensionaale, staarre äinzelne Aug chunnt vo denn aa hüfig in sine Wärk vor.

1940 isch dr Mooler vor de Nazionalsozialiste in d Püreneä gflüchdet, spööter in d Alpe. Noch em Chrieg isch er uf Bariis zrugg, won er 1966 an ere Flebitis gstorbe isch. Er isch uf em Friidhoof vo Montmartre begraabe.

Dr Brauner het, wie au dr Constantin Brâncuși, dr Eugène Ionesco, Mircea Eliade, Panait Istrati und dr Emil Cioran, zu dr bedütende Gmäind vo Bariiser Exil-Rumääne vo dr erste Helfti vom 20. Joorhundert ghöört.

Im Brauner sini Wärk si z Bariis (im Musée National d’Art Moderne, im Musée d'art moderne de la Ville de Paris), und z Stroossburg (im Musée d’Art Moderne et Contemporain) brominänt verdräten. Er het an dr documenta II z Kassel 1959 mitgmacht und het für d Zitschrift Contimporanul gschriibe.



</doc>
<doc id="36184" url="https://als.wikipedia.org/wiki?curid=36184" title="Karl Walker">
Karl Walker

Dr Karl Walker (* 4. Jänner 1904 z Strassburg; † 5. Dezämber 1975 z Berlin) isch e dütsche Soziaalwüsseschafder u Bolitiker gsii. Sis Pseudonym isch Carl Heinrich gsii.

Dr Walker hed e Leer as Buechbinder gmachd u hed sälber (aso ooni ane Uni z gah) Volkswirtschafdsteorii glernt. Wärend dr Naziziit z Dütschland hed er e chliini Firma für Füürschutzaaschdrich gha, won er bis zu 40 Aagschdellti gha hed. Mit verschidnige n Ökonome hed er Briefkontakt gha; unger dene isch o dr John Maynard Keynes gsii.

Nach 1938 het sech, drotz däm dass d Nazis d Freiwirtschaftsbewegig verbotte hei, e sognennte "Freiwirtschafdleche Arbets–chreis" zämetäa, wo näbem Otto Lautenbach u em Franz Hochstetter o dr Karl Walker derzue ghört hed. Zäme hei si 1943 u 1944 es "Sofortbrogramm zur finanzielle u wirtschafdleche Überwindig vo de Chriegsfolge" uf d Bei gschdellt, wo nach em Chrieg de n Aahänger vom Silvio Gsell as Baasis für iri Dätigkeite ghulfe hed: si hei alli Forme vo schdaatlecher Zwangswirtschafd welle n uufbräche. 

Nach em Zwöite Wältchrieg het dr Walker as Verlaagslektor z Bayern afo schaffe u hed brobiert, ds Schwiizer Modäll vor "WIR Bank" (Wirtschaftsring) z Dütschland iizfüere. Är isch Schrifdleiter vor Ziitschrifd "Die Gefährten: Monatsschrift für Erkenntnis und Tat" gsii, wo vo 1946 bis 1950 vom Rudolf Zitzmann usegää worde n isch. 1952 isch dr Walker Mitgliid im Vorschdand vom Freiwirtschaftsbund worde; de isch er no Mitbegründer vor "Sozialwüsseschafdleche Gsellschafd" gsi. Um sech über Wasser z halte hed er i de Füfzger Jaar as Gschäfdsfüerer vo re Seilbahn gschaffed. De isch er no Schdatraat für di Sozialdemokratischi Bartei vo Dütschland gsi u hed i de Sächzger Jaar es volkswirtschafdlechs Schbiili kreíert (ds sogenannte "Walker-Modäll"), wo uf ere Erfindermäss z Brüssel e Brongssemedallie gwunne hed.

Dr Walker isch e kritische Schüeler vor Freiwirtschafdsleer vom Silvio Gesell gsi. Är hed zum Biischbil ir Kapitalismus-Diskussioon, angers as dr Gsell sälber, dr Kapitalismus as es „Wirtschaftssyschdeem, wo in erschder Linie uf d Erziilig vo Kapitalerdraag uusgrichded isch“, aagluegt. D Überwindig vom Kapitalismus klapped - wi dr Walker meint - nume wemme s Rentabilitätsbrinzip cha befreie. Dä Leitgedanke hed er ab 1936 immer wiiter düredänkd. 



</doc>
<doc id="36187" url="https://als.wikipedia.org/wiki?curid=36187" title="Marcel Schwander">
Marcel Schwander

Dr Marcel Schwander (* 30. Dezember 1929 z Netstal (Kantoon Glaarus); † 13. Juni 2010 z Clarens VD (Kantoon Wattland) isch e Schwiizer Schurnalischd u literaarische Übersetzer gsii.

Dr Schwander hed Bolitik ar Uni Bärn u z Paris schdudiert u hed 1956 dr Dokdertitel berchoo. Är hed vili Büecher über d Romandie u iri Mendalidäat gschribe. Drzue isch er Ziitigsredakder gsi, u Weschdschwiiz–Korreschbondänt für e Dagesaazeiger.
Vo 1960 bis 1968 isch er no im Bieler Schdatraat gsi, u e Ziit lang im Bärner Grossrat.

Dr Schwander hed verschidnigi Briise gwunne:



</doc>
<doc id="36188" url="https://als.wikipedia.org/wiki?curid=36188" title="Guido Bachmann">
Guido Bachmann

Dr Guido Bachmann (* 28. Januar 1940 z Lozärn; † 19. Oktober 2003 z St. Galle) isch e schwule Schwiizer Schrifdschdeller gsii. Är hed as freie Schrifdschdeller u Schouschbiler z St. Galle gwoont u hed meereri Briise für sis Wärch berchoo.

Dr Bachmaa hed am Konservatorium z Bärn Klawier u Schbrächtechnik glernt, u ar Uni Bärn hed er Musiggschichd u Teaterwüsseschafde schdudiert. S erschde Buech vo ihm, "Gilgamesch", isch 1966 grad e Skandaal worde wäg sire prowokative Darschdellig vo mönschlecher Sexualidäät, u des hed zum „Burgdorfer Literatuurskandal“ gfüert, wo bis im Bärner Grossrat diskutiert worde n isch. 1990 het dr Bachmaa für sis Läbeswärch dr "Literaturbriis vor Schdat Basel" berchoo. 1997 hed er sis outobiografische Wärch i zwone Bänd mid em Titel "lebenslänglich" veröffendlechd, wo viu diskutiert worde n isch. Für "Lebenslänglich" hed er im gliiche Jaar dr Buechbriis vom Kantoon Bärn u 1998 dr Buechbriis vor Schdat Bärn berchoo. 2003 hed er namal der Buechbriis vom Kantoon Bärn berchoo, dasmal für "Sommerweide".




</doc>
<doc id="36189" url="https://als.wikipedia.org/wiki?curid=36189" title="Munneref">
Munneref

Munneref (dt. "Bad-Mondorf", frz. "Mondorf-les-Bains") isch aini vu dr 105 Gmaine z Luxeburg. Bekannt isch Munneref vor allem dur syy Thermalbad un s Spiilcasino, s ainzig z Luxeburg.

Zue Munneref ghere d Ortschafte Altwis ("Altwies"), Elleng ("Ellingen/Ellange") un Munneref, derzue d Wyler un Gheft Kaaschtelmillen, Elleng-Gare, Heinrichsmillen un Maison Brehm.

Munneref ghert zum Kanton Réimech im Distrikt Gréivemaacher. Dr Burgermaischter vu Munneref isch dr Maggy Nagel (DP). Scheffe sin dr Norbert Soyka un dr Steve Schleck. Gwehlt wird iber e Proporzwahl.

Munneref isch zum erschte Mol gnännt wore anne anne 1069 as "Muomendorph" (1. H. 12. Jh.: "Muomundorf", 1148: "Momendorf", 1156: "Momenthorp", 1161: "Muomendorp"). Vu 1659 bis 1769 het Munneref zämme mit dr Gmaine Biermereng, Bus un Duelem zue Frankrych ghert. Im Johr 1769 ich dr Siddail vu dr Gmai Munneref widr zue Franrych chuu un bildet syterhär di lothringisch Gmai Mondorf.

Dr luxeburgisch Dialäkt vu Munneref ghert zum Moselfränkisch.

Z Munneref hän zwaimol – 1989 un 1995 – d Europamaischterschafte im Dressurryte stattgfunde. Vu 1983 bis 2002 (user in dr Europamaischterschaftsjohr) isch do au ne international Spring- un Dressurrytturnier uusdrait wore. Derzue het z Munneref s CDIO***-Turnier vu Luxeburg mit eme Dressur-Nationebryys stattgfunde.







</doc>
<doc id="36191" url="https://als.wikipedia.org/wiki?curid=36191" title="Pierre Yoyotte">
Pierre Yoyotte

Dr Pierre Yoyotte (uf d Wält cho noch 1900, gstorbe 1940) isch e Surrealist gsi.

Er isch uf Martinique uf d Wält choo. Gstudiert het er an dr Sorbonne z Bariis. Wie si Schwöster, d Dichdere Simone Yoyotte (öbbe 1910-1933), het er zur Surrealistegrubbe um e André Breton ghöört. Er het zwar die antikolonialistischi Schrift "Humanitarisme meurtrier" wie die andere Surrealiste underschriibe, het aber nid zur antikolonialistische Grubbe "Légitime défense" ghöört, im Geegesatz zu siner Schwöster. 1933 het er in dr fümfte Nummere vo dr Zitschrift "Le surréalisme au service de la révolution" e fenomenologischi Analüse veröffentligt under em Ditel «Théorie de la fontaine», wo de Ideä vom Salvador Dalí gäänelet het. Däm isch er zu deere Zit noochgstande und wo dr Breton 1934 dr Dalí us dr Grubbe het welle usschliesse, isch dr Yoyotte dr äinzig gsi, wo nid drfüür gstimmt het. Anderi Schrifte vom Yoyotte si marxistisch und freudianisch, wie si Essei über die antifaschistischi Bedütig vom Surrealismus in "Documents 34".

1939 het er sich freiwillig zur franzöösische Armee gmäldet und isch Korporaal in de Kolonialdrubbe worde. Er isch 1940 uf ere Erkundigsmissioon umchoo.



</doc>
<doc id="36193" url="https://als.wikipedia.org/wiki?curid=36193" title="Pier Giacomo Grampa">
Pier Giacomo Grampa

Dr Pier Giacomo Grampa (* 28. Oktober 1936 z Busto Arsizio, Provinz Varese, Italie) isch vo 2004 bis 2013 remisch-katholische Bischof vu Lugano gsi.

Dr Grampa het zerscht am Prieschterseminar vu Venegono studiert, derno an däm vu Lugano un schließlig an dr theologische Fakultet vu dr Universitet Innschbruck. Am 6. Dezämber 1959 het er vum Francesco Maggi, em Titularbischof vu Terme, in dr San-Nicolao-Chilche vu Lugano d Prieschterweih iberchuu. Vu 1965 bis 1975 isch er Vizeräktor vum Diözesangymnasium un vum Collegio Papio z Ascona gsii, wun er Religion, Philosophi un Gschicht ghaa het, un isch 1975 Pfaarer vu Moghegno un Aurigeno im Maggiatal wore.

Anne 1979 isch er as Noofolger vum Amédée Grab Räktor vum Collegio Papio wore un het dernäbe in Religion, Ethik un Staatskund unterrichtet. Am 16. Augschte 1995 isch er zum "Kaplan Vu Synere Hailigkait" (Monsignore) ernännt wore. 2001 isch er zum Erzprieschter vu Ascona ernännt wore.

Dr Papscht Johannes Paul II. het dr Pier Giacomo Grampa am 18. Dezämber 2003 zum Bischof vu Lugano ernännt. Am 25. Jänner 2004 het er d Bischofsweih vum Pier Giacomo De Nicolò, em Ernesto Togni, em Grampa syy Vorgänger as Bischof vu Lugano, un vum Amédée Grab, em Bischof vu Kuur iberchuu. Em Grampa syy Wahlspruch isch "Patiens in Adversis" (latynisch fir „In Widrigkaite geduldig“).

Dr Pier Giacomo Grampa isch syter anne 1998 Mitglid vum Ritterorde vum Hailige Grab z Jerusalem un vu däm dr Großprior vu dr Schwyzerische Statthalterei.



</doc>
<doc id="36202" url="https://als.wikipedia.org/wiki?curid=36202" title="Munzen">
Munzen

Munzen (dt. "Munshausen", frz. "Munshausen") isch e ehmolig Gmai z Luxeburg. Zum 5. Dezämber 2011 het si sich mit dr Gmaine Klierf un Hengescht zue aire Gmai mit em Name "Klierf" zämmegschlosse.

Zue dr Gmai Munzen hän d Ortschafte Draufelt ("Drauffelt"), Maarnech ("Marnach"), Munzen, Rueder ("Roder") un Siwwenaler ("Siebenaler") ghert.

Munzen het zum Kanton Klierf im Distrikt Dikrech ghert. Dr Burgermaischter vu Munzen isch bis Dezämber 2011 dr Emile Eicher. Scheffe sin dr Romain Braquet un dr Mathias Coenjaerts gsii. Gwehlt woren isch iber e Majorzwahl.

Munzen isch zum erschte Mol gnännt wore anne 839 as "Muniheistati" (1404: "Monshusen", 1417: "Moinshuis", 1419: "Muynshusen", 1527: "Muentzhusen", 1598: "Muntzhausen").

Dr luxeburgisch Dialäkt vu Munzen ghert zum Moselfränkisch.




</doc>
<doc id="36203" url="https://als.wikipedia.org/wiki?curid=36203" title="Higgs-Boson">
Higgs-Boson

S Higgs-Boson oder Higgs-Däili isch en Elementardäili us em Standardmodäll vo dr Elementardäilifüsik. Es isch elektrisch nöitral, het Spin 0 und vrfallt noch ere seer churze Zit.

Im allgemäine Sproochgebruch wird s Higgs-Boson hüfig as Ursach für d Masse vo Objekt aagfüert. Das isch us zwäi Gründ nid genau bzw. falsch: Zum äinte entspricht em Higgs-Boson genau dä Däil vom Higgs-Mechanismus, wo nit für d Masse vo de Äichbosone verantwortlig isch – mathematisch isch s Higgs-Boson e Aareegig um dr bsundrigi Grundzuestand ume, wo für d Masse verantwortlig isch. Zum andere chunnt dr grösst Däil vo dr Masse vo nitelementare physikalische Objekt vom ene andere Effekt: dr Bindigsenergii; dr Higgs-Mechanismus chönnt au für anderi Elimentaardäili as d Äichbosone Bidrääg zur Masse mache, z. B. au für Fermione.

S Higgs-Boson, wo noch em britische Füsiker Peter Higgs benennt isch, isch s äinzige Elimentaardäili im Standardmodäll vo dr Elimentaardäilifüsik gsi, wo bis vor e baar Joor experimentell nonig het chönne noochgwiise wärde, wil d Energii wo drfür brucht wird für alli Beschlöiniger z grooss gsi isch. Theoretisch isch d Existänz vom Higgs-Boson vom Higgs-Mechanismus, eme Däil vom Standardmodäll, vorusgsäit worde und het d Erkläärig für d Masse vo de Äichbosone gliiferet, de Z- und W-Bosone, wo experimentell noochgwiise si. Wil mindestens äi Sorte vo Higgs-Bosone muess existiere, für dass dr Higgs-Mechanismus funkzioniert, het dr Noochwiis vom ene Higgs-Boson as e wichdige Bewiis drfür gulte, ass s Standardmodäll richdig isch. 

Im Juli 2012 het s Beschlöinigerzentrum CERN uusegee, ass mä e Däili im Large Hadron Collider entdeckt häig, wo s Higgs-Boson chönnt sii. Mä het no mee Analüüse gmacht und im März 2013 si d Wüsseschaftler scho fast ganz sicher gsi. Im Merz 2013 het dr CERN nöiji Analüüse veröffentligt, und die bestäätige, ass s nöije Däili mit de Vorussaage für s Higgs-Boson kompatibel isch.

2013 häi dr Peter W. Higgs und dr François Englert dr Nobelbriis für Füsik überchoo für d Vorussaag vo Mechanisme, wo dur sä d Masse entstoot. 




</doc>
<doc id="36205" url="https://als.wikipedia.org/wiki?curid=36205" title="Néngsen">
Néngsen

Néngsen (dt. "Neunhausen", frz. "Neunhausen") isch e ehmolig Gmai z Luxeburg. Zum 1. Jänner 2012 het si sich mit dr Gmaine Esch-Sauer un Heischent zue aire Gmai mit em Name "Esch-Sauer" zämmegschlosse.

Zue dr Gmai Néngsen hän d Ortschafte Bommel ("Bonnal"), Burfelt ("Burgfried"), Ënsber ("Insenborn"), Lëlz ("Lultzhausen") un Néngsen ghert.

Néngsen lyt am Stade vum Stausee vu dr Sauer ("Stauséi Uewersauer"). Nochbergmaine vu dr Gmai Néngsen sin Bauschelt, Esch-Sauer, Rammerech, Stauséigemeng un Wal gsii.

Néngsen het zum Kanton Wolz im Distrikt Dikrech ghert. Dr Burgermaischter vu Néngsen isch bis 2011 dr Pierre Bormann gsii. Scheffe sin dr Léon Rippinger un dr Charles Brack gsii. Gwehlt woren isch iber e Majorzwahl.

Zum 1. Jänner 2012 het sich Néngsen mit dr Gmaine Esch-Sauer un Heischent zue aire Gmai mit em Name "Esch-Sauer" zämmegschlosse.

Dr luxeburgisch Dialäkt vu Néngsen ghert zum Moselfränkisch.




</doc>
<doc id="36210" url="https://als.wikipedia.org/wiki?curid=36210" title="Paul Dübi">
Paul Dübi

Dr Paul Dübi (* 1. Oktober 1908 z Bärn; † 26. Mai 1989) isch e Schwiizer Bolitiker (FDP) gsii.

Dr Dübi hed Jura schdudiert u isch Fürschbräch worde. Vo 1954 bis 1974 isch dr Dübi Bärner Grossrat gsii (Wahlchreis Schdat Bärn) für di Freisinnig-Demokratischi Bartei (FDP). Vo 1957 bis 1961 isch er Frakzioonsbresidänt vor FDP gsii; vo 1962 bis 1963 isch er 2. Vize GR gsii, u vo 1963 bis 1964 isch er 1. Vize GR gsii. 1964 isch er es Jaar lang Grossratsbresidänt gsii.

Vo 1952 bis 1967 isch dr Dübi Gmeindraat vor Schdat Bärn gsii, u i däm Amt Schueldiräkder vor Schdat Bärn. 1967 isch er zum „Sunderbeuufdreite“ im Dienschd vom Gmeindrat gwält worde.

Dr Dübi isch o Adjunkt vor eidgenössische Juschdizabdeilig gsii.

Dr Dübi isch a Literatuur indressiert gsii u hed bi de "Guete Schrifde mitgschaffed.




</doc>
<doc id="36211" url="https://als.wikipedia.org/wiki?curid=36211" title="Nidderanven">
Nidderanven

Nidderanven (dt. "Niederanwen", frz. "Niederanven") isch aini vu dr 105 Gmaine z Luxeburg.

Zue Nidderanven ghere d Ortschafte Iernster ("Ernster"), Hueschtert ("Hostert"), Nidderaanwen ("Niederanven"), Rammeldang ("Rameldange"), Senneng ("Senningen"), Sennengerbierg ("Senningerberg"), Stafelter, Ueweraanwen ("Oberanven") un Waldhaff, derzue die Wyler un Gheft: Bëschhaus, Brennerei, Engelshaff, Héienhaff, Jeeërhaischen, Fransousegronn, Parishaff, Schetzelbur un Ueweraanwen-Barrière.

Nidderanven ghert zum Kanton Lëtzebuerg im Distrikt Lëtzebuerg. Dr Burgermaischter vu Nidderanven isch dr Raymond Weydert (CSV). Scheffe sin dr Jean Schiltz un dr Paul Greis. Gwehlt wird iber e Proporzwahl.

Nidderanven isch zum erschte Mol gnännt wore um 300 as "Andethannale" (1083: "Andeuanen", 1123: "Andeuenna"), Hueschtert anne 1176 as "ad Hofsteden".

Dr Buurehof Engelshaff isch zem erschte Mol gnännt wore anne 1526, villicht isch do mol s Dorf "Engerspach " gsi, wu s erscht Mol anne 1403 gnännt wore isch.

Dr luxeburgisch Dialäkt vu Nidderanven ghert zum Moselfränkisch.


Nidderanven isch Mitglid im Stedtebund Douzelage, wu 22 Stedt us verschidene Länder vu dr Europäische Union verdrätte isch.




</doc>
<doc id="36212" url="https://als.wikipedia.org/wiki?curid=36212" title="Noumer">
Noumer

Noumer (dt. "Nommern", frz. "Nommern") isch aini vu dr 105 Gmaine z Luxeburg.

Zue Noumer ghere d Ortschafte Kruuchten ("Cruchten"), Nidderglabech ("Niederglabach)"), Noumer, Schrondweiler ("Schrondweiler") un Uewerglabech ("Oberglabach"), derzue d Wyler un Gheft Beesten, Buerghaff, Eechelbur ("Eichelbour"), Klenge Buerghaff, Kruuchten-Gare, Schleederhaff un Seylerhaff.

Noumer ghert zum Kanton Miersch im Distrikt Lëtzebuerg. Dr Burgermaischter vu Noumer isch dr Marc Eicher. Scheffe sin dr Jean-Marie Miny un dr Victor Diderrich. Gwehlt wird iber e Majorzwahl.

Noumer isch zum erschte Mol gnännt wore anne anne 771 as "Nůmera" (776/77: "Nommoro").

Dr luxeburgisch Dialäkt vu Noumer ghert zum Moselfränkisch.




</doc>
<doc id="36213" url="https://als.wikipedia.org/wiki?curid=36213" title="Péiteng">
Péiteng

Péiteng (dt. "Petingen", frz. "Pétange") isch aini vu dr 105 Gmaine z Luxeburg.

Zue Péiteng ghere d Ortschafte Rolleng ("Lamadelaine"), Péiteng un Rodange ("Rodingen").

Péiteng lyt im Dal vu dr Kuer ("Korn") im Sidweschte vu Luxeburg an dr Gränz zue Frankrych un Belgie. Nochbergmaine sin Nidderkäerjeng un Déifferdeng z Luxeburg, Longlaville un Zounen ("Saulnes") z Frankrych un Éibeng ("Ibingen/Aubange") z Belgie.

Péiteng ghert zum Kanton Esch-Uelzecht im Distrikt Lëtzebuerg. Dr Burgermaischter vu Péiteng isch dr Pierre Mellina (CSV). Scheffe sin dr Roland Breyer (CSV), dr Raymonde Conter-Klein (CSV) un dr Jeannot Linden (LSAP). Gwehlt wird iber e Proporzwahl.

Péiteng isch zum erschte Mol gnännt wore anne anne 938 as "Perdgitten" (960: "Pitigero markun"). Im Johr 1601 isch d Gränz zwische Lothringe un Luxeburg feschtglait wore, Péiteng isch luxeburgisch wore, Rodange isch an Lothringe gange. Syter 1795 bstoht d Gmai in ihre hitige Zämmesetzig mit dr Ortschafte Rolleng, Péiteng un Rodange.

Am 9. Septämber 1944 isch Péiteng as erschti luxeburgisch Gmai dur d US-Armee befreit wore. Zue Ehre vum Hyman S. Josefson, em erschte amerikanische Soldat, wu uf luxeburgischem Bode gfallen sich, isch e Dänkmol ufgrichtet wore.

Péiteng isch bregt dur d Stahlinduschtri, wu entstande isch im 19. Johrhundert. In dr Hechine um Péteng isch Minette gferderet wore fir d Yysehitte uz Rodange.

Dr luxeburgisch Dialäkt vu Péiteng ghert zum Moselfränkisch.






</doc>
<doc id="36214" url="https://als.wikipedia.org/wiki?curid=36214" title="Préizerdaul">
Préizerdaul

Préizerdaul (bis 2001 "Bettborn") isch aini vu dr 105 Gmaine z Luxeburg.

Zue Préizerdaul ghere d Ortschafte Bieberech ("Bettborn"), Platen ("Platen"), Proz ("Pratz") un Rëmmereg ("Reimberg"), derzue d Wyler Horass ("Horace") un Routbaach.

Préizerdaul ghert zum Kanton Réiden im Distrikt Dikrech. Dr Burgermaischter vu Préizerdaul isch dr Emile Calmes. Scheffe sin dr Fernand Heyart un d Marie-Louise Eyschen-Antony. Gwehlt wird iber e Majorzwahl.

Anne 2001 isch dr Name vu dr Gmai per Gsetzesbschluss vu "Bettborn" uf "Préizerdaul" (Pratzertal) gänderet wore.

Dr luxeburgisch Dialäkt vu Préizerdaul ghert zum Moselfränkisch.




</doc>
<doc id="36215" url="https://als.wikipedia.org/wiki?curid=36215" title="Paranoia">
Paranoia

Paranoia (griechisch "paránoia", us "parà" „näbe“ und "noûs" „Verstand“; wörtlig also „näben em Verstand“, „verruckt“, „waansinnig“) isch im ängere Sinn d Bezäichnig für e psüchischi Stöörig, wo im Middelpunkt von Waanvorstellige stoot. Hüfiger daucht dr Begriff aber in siner adjektiivische Form "paranoid" uf, wo uf Verfolgigsängst oder Verfolgigswaan hiiwiist. Die Bedroffene liide an ere verzerte Woornämig vo iirer Umgäbig und glaube ass si iine gegenüber findseelig sig und im Extreem bösartig und si wurd verfolge. D Folge gönge vo ängstligem oder aggressivem Missdraue bis zur Überzüügig, ass anderi sich gegen äim wurde verschwööre.

S Spektrum vo de paranoide Reakzioone goot vo nöirootische Forme von ere paranoide Näigig bis zu schweere, psüchotische. Die nöirootischi "paranoidi Persöönligkäit" isch kennzäichnet dur en überdriibeni Empfindligkäit gegenüber Abläänig und Missdraue. Si näigt drzue, nöitraali oder fründligi Handlige vo andere als findlig oder verächtlig z interpretiere (paranoidi Persöönligkäitsstöörig). Hüfig wärde Partner immer wider und ooni Grund verdächdigt, sexuell ni dröi z si (Iifersuchtswaan), Bedroffeni bestöön uf äigene Rächt und si stritsüchdig, und si si vilmol überdriibe sälbstbezooge. 



</doc>
<doc id="36216" url="https://als.wikipedia.org/wiki?curid=36216" title="Pëtscht">
Pëtscht

Pëtscht oder Pëtschent (dt. "Pütscheid", frz. "Putscheid") isch aini vu dr 105 Gmaine z Luxeburg.

Zue Pëtscht ghere d Ortschafte Biwels ("Bivels"), Biwelser Millen, Grooljen ("Gralingen"), Groesteen, Mierschent ("Merscheid"), Nuechtmanescht ("Nachtmanderscheid"), Pëtscht, Stolzebuerg ("Stolzembourg") un Weller ("Weiler"), derzue dr Hef Houschterhaff.

Pëtscht ghert zum Kanton Veianen im Distrikt Dikrech. Dr Burgermaischter vu Pëtscht isch dr Jean Kinn. Scheffe sin d Aloyse Lieners un d Louise Urhausen-Heischbourg. Gwehlt wird iber e Majorzwahl.

Biwels isch zum erschte Mol gnännt wore anne 1332 as "Biweiltz" (1529: "Bevelis", 1552: "Byvels", 1635: "Bievelisz"). 

Dr luxeburgisch Dialäkt vu Pëtscht ghert zum Moselfränkisch.





</doc>
<doc id="36218" url="https://als.wikipedia.org/wiki?curid=36218" title="Rammerech">
Rammerech

Rammerech (dt. "Rambruch", frz. "Rambrouch") isch aini vu dr 105 Gmaine z Luxeburg.

Zue Rammerech ghere d Ortschafte Uerschdref ("Arsdorf"), Bungeref ("Bigonville"), Bilschdref ("Bilsdorf"), Éischent ("Eschette"), Foulscht ("Folschette"), Holz ("Holtz"), Hueschtert ("Hostert"), Kietscht ("Koetschette"), Pärel ("Perlé"), Rammerech ("Rambrouch"), Rombech (im lokale Dialäkt "Roumicht", dt./frz. "Rombach") Schwiddelbrouch ("Schwiedelbrouch"), Uewermaarteleng (im lokale Dialekt: "Uewermaartel", frz. "Haut-Martelange"), Wolwen ("Wolwelange").

Rammerech ghert zum Kanton Réiden im Distrikt Dikrech. Dr Burgermaischter vu Rammerech isch dr Antoine Rodesch (CSV). Scheffe sin dr Marcel Maack un dr Paul Schaack. Gwehlt wird iber e Majorzwahl.

Rammerech lyt im Weschte vu Luxeburg an dr Gränze zue Belgie.

D Gmai Rammerech isch entstande am 1. Jänner dur d Fusion vu dr Gmaine Uerschdref, Bungeref, Foulscht un Pärel. 

Dr luxeburgisch Dialäkt vu Rammerech ghert zum Moselfränkisch.




</doc>
<doc id="36219" url="https://als.wikipedia.org/wiki?curid=36219" title="Reckeng op der Mess">
Reckeng op der Mess

Reckeng op der Mess (dt. "Reckingen", frz. "Reckange-sur-Mess") isch aini vu dr 105 Gmaine z Luxeburg.

Zue Reckeng op der Mess ghere d Ortschafte Éiléng ("Ehlange-sur-Mess"), Lampech ("Limpach"), Pisseng ("Pissange"), Reckeng op der Mess, Riedgen ("Roedgen"), Wickreng ("Wickrange").

Reckeng lyt an dr Mess, eme Zuefluss vu dr Alzette.

Reckeng op der Mess ghert zum Kanton Esch-Uelzecht im Distrikt Lëtzebuerg. Dr Burgermaischter vu Reckeng op der Mess isch dr Carlo Muller. Scheffe sin dr Lucien Franck un dr Christian Tolksdorf. Gwehlt wird iber e Majorzwahl.

D Gmai Reckeng op der Mess isch in ihre hitige Zämmesetzig anne 1784 entstande. Vu 1823 bis 1856 het au Leideleng zue Reckeng ghert.

Dr luxeburgisch Dialäkt vu Reckeng op der Mess ghert zum Moselfränkisch.




</doc>
<doc id="36220" url="https://als.wikipedia.org/wiki?curid=36220" title="Réiden">
Réiden

Réiden (dt. "Redingen", frz. "Redange") isch aini vu dr 105 Gmaine z Luxeburg.

Zue Réiden ghere d Ortschafte Elz ("Eltz"), Lannen ("Lannen"), Nidderpallen ("Niederpallen"), Nojem ("Nagem"), Osper ("Ospern"), Räichel ("Reichlange") un Réiden .

Réiden lyt im Weschte vu Luxeburg im Dal vu dr Artet, eme Zuefluss vu dr Alzette, un uf dr Biel drum umme.

Réiden ghert zum Kanton Réiden im Distrikt Dikrech. Dr Burgermaischter vu Réiden isch dr Henri Mausen. Scheffe sin dr Tom Faber un d Flore Reding. Gwehlt wird iber e Majorzwahl.

Réiden isch zum erschte Mol gnännt wore anne anne 1144 as "Redingen", Lannen anne 1083 as "Lenda" (1145: "Linda").

Dr luxeburgisch Dialäkt vu Réiden ghert zum Moselfränkisch.





</doc>
<doc id="36221" url="https://als.wikipedia.org/wiki?curid=36221" title="Reisduerf">
Reisduerf

Reisduerf (dt. "Reisdorf", frz. "Reisdorf") isch aini vu dr 105 Gmaine z Luxeburg.

Zue Reisduerf ghere d Ortschafte Bigelbaach ("Bigelbach"), Héischdref ("Hoesdorf"), Reisduerf, Wallenduerfer-Bréck ("Wallendorfer Brücke/Wallendorf-Pont"), derzue d Gheft Beeforterheed un Goberhaff.

Reisduerf lyt im Nordoschte vu Luxeburg an dr Gränze zue Dytschland. Wallenduerfer-Bréck lyt an dr Sauer, uf dr äänere Syte lyt di dytsch Gmai Wallendorf (Eifel). Z Reisduerf mindet d "Wäiss Iernz" ("Weiße Ernz") in d Sauer. Héischdref lyt an dr "Our".

Reisduerf ghert zum Kanton Dikrech im Distrikt Dikrech. Dr Burgermaischter vu Reisduerf isch dr Jean-Pierre Schiltz. Scheffe sin dr Ernest Mander un dr Romain Ries. Gwehlt wird iber e Majorzwahl.

Héischdref isch zum erschte Mol gnännt wore anne 943 as "Hvnzelinesdorph".

Dr luxeburgisch Dialäkt vu Reisduerf ghert zum Moselfränkisch.




</doc>
<doc id="36222" url="https://als.wikipedia.org/wiki?curid=36222" title="Pflanzennamen Jaun">
Pflanzennamen Jaun

Dìsì Lyschta zeùt d Neeme va Pflànze uff, wa z Jou im Greyerzerland pruucht chäme.




</doc>
<doc id="36223" url="https://als.wikipedia.org/wiki?curid=36223" title="Delirium">
Delirium

Under eme Delirium (vo lat. "delirium", vo "lira" „Furche“, "de-lirare" „us dr Furche groote“: „Irr si“, „Verwirrt si“) verstoht mä en etiologisch unspezifischs hirnorganischs Syndrom. 

D Kriterie für es Delirium si noch dr zäänte Uflaag vo dr International Classification of Diseases (ICD-10):

Noch em Lipowski (1990) isch e Delirium en akuts, schweers Psüchosündrom mit ere Stöörig vom Bewusstsii, wo brinzipiell reversibel und orgaanisch bedingt isch. E Kennzäiche für s Delirium isch näbe dr Stöörig vom Bewusstsii e Stöörig vo dr Ufmerksamkäit, vo dr Woornäämig, vom Dänke, vo dr Kognizioon, vom Gedächtnis, vo dr Psüchomotoorik und vo dr Emozionalität. Pathognomonisch isch e dütligi Fluktuazioon vo de Sümptoom über e Daag. Die akuti psüchischi Stöörig het äntwääder en orgaanischi Ursach, oder entstoot ufgrund vo dr Wirkig vo Drooge oder vom Drogenentzug.

Witeri Sümptoom si ass sich s abstrakte Dänkvermööge, d Konzentrazioon und s Churzzitgedächtnis verschlächdere und dr Bedroffeni desorientiert isch.

Wenn es Delirium voll usbrägt isch, chunnt non e Stöörig vom Schloof-Wach-Rhüthmus drzue. 

Optischi Halluzinazioone, Waanvorstellige, motoorischi Unrueig si und affektivi Stöörige wie Depression, Angst chönne ufdräte aber au Öiforii oder Räizbaarkäit und Agitazioon (chrankhafts unruig si). Dr Aafang vo dere akute Stöörig isch blötzlig, d Sümptomatik schwankt aber im Verlauf vom Daag.

Die zwäi Brägnanztüpe si hüperaktivs und hüpoaktivs Delirium. S hüpoaktive isch schwiiriger zum diagnostiziere. Denn git s au Mischforme vo de bäide Tüpe.

Wil s Delirium dr pathophüsioloogischi Usdruck von e Hufe heterogeene Chrankhäite isch, muess mä bim Diagnostiziere verschidnigi Etiologie in Bedracht ziee:


Die hüfigsti Uursach vo Delirium bim Alkoholismus isch dr Alkoholentzuug. Mä reedet denn von eme Alkoholentzuugsdelirium: Delirium tremens.

E wichdigi Komplikazioon isch, ass sich s Bewusstsii drüebt, und das cha vo Schlööfrikäit über Sopor bis zum Koma goo. Wie d Stöörig vom Bewusstsii sich entwicklet, cha mä bim Delirium kuum vorussääge. Dorum isch jedes delirante Sündrom e psüchiatrische Notfall, wo nume in ere Klinik cha behandlet wärde, wil im schlimmste Fall s Härz cha versääge, s Schnuufe cha ufhööre oder dr Stoffwäggsle cha gstöört wärde.

E Delirium cha zum ene akute medizinische Notfall wärde, wo lääbensbedroolig isch. D Behandlig muess diräkt iiglätet wärde, wenn d Diagnoose "Delirants Sündroom" gstellt worden isch, au wemm mä die genaui Etiologii vom Delirium nid kennt. Wil s Delirium e Däil vo de underschidligste Stöörige isch, si die witeri Diagnostik und en uursächligi Therapii essenziell. 

Elteri, demänti Paziänte häi vilmol Delirie. D Uursache si hüfig Exsikkoose, Infekzioone (Pneumonii, Infekzioone vom Harnwäg) und Elektrolütentgläisige. Wemm mä dr Uursach findet cha die richdigi Therapii (Antibiotikatherapii, Flüssigkäitssubstitution etc.) und die sümptomatischi Behandlig mit zentraale Antisümpathikotonika wie Clonidin oder Dexmedetomidin, und Neuroleptika und Benzodiazepine Besserig bringe.

Wenn dr Sümpathikus überstimuliert isch, cha sümptomatisch mit Clonidin oder Dexmedetomidin therapiert wärde. Erregigszueständ behandlet mä sümptomatisch mit Benzodiazepine und Halluzinazioone mit Neuroleptika (zum Bischbil Haloperidol). Bi de Benzodiazepine muess mä allerdings vorsichtig si. Si häi zum Däil Metabolite, wo lang wirksam bliibe, und die chönne grad bi eltere Patiänte drzue biidrääge, ass si längeri Zit Duurenander bliibe.

Bim Delirium tremens wird in Klinike zur Behandlig vo de mäiste o.g. Sümptom u. a. au Clomethiazol iigsetzt. Denn muess mä aber die ganzi Zit d Vitaalfunkzioone vom Paziänt kontrolliere, wil es s Schnuufe cha underdrucke. En Alkoholentzuugsdelirium cha lääbensbedroolig si, und dr Paziänt muess denn überwacht wärde. Je lenger und je mee Alkohol er konsumiert het, desto gröösser isch d Woorschiinligkäit vom ene Delirium.



</doc>
<doc id="36225" url="https://als.wikipedia.org/wiki?curid=36225" title="Réimech">
Réimech

Réimech (dt. "Remich", frz. "Remich") isch aini vu dr 105 Gmaine z Luxeburg.

Réimech isch di ainzig Ortschaft in dr Gmai.

Remich lyt im Oschte vu Luxeburg an dr Gränze zue Dytschland, am weschtlige Stade vu dr Mosel 

Réimech ghert zum Kanton Réimech im Distrikt Gréivemaacher. Dr Burgermaischter vu Réimech isch dr Henri Kox. Scheffe sin d Marie-Paule Bonenberger un dr Claude Michels. Gwehlt wird iber e Proporzwahl.

Réimech isch zum erschte Mol gnännt wore anne anne 1140 as "Remiche" (1219: "Rimeche", 1222: "Remecke", 1222: "Remeghe", 1222: "Remeche").

Dr luxeburgisch Dialäkt vu Réimech ghert zum Moselfränkisch.




</doc>
<doc id="36226" url="https://als.wikipedia.org/wiki?curid=36226" title="Réiser">
Réiser

Réiser (dt. "Roeser", frz. "Roeser") isch aini vu dr 105 Gmaine z Luxeburg.

Zue Réiser ghere d Ortschafte Bierchem ("Berchem"), Béiweng ("Bivange"), Krautem ("Crauthem"), Kockelscheier ("Kockelscheuer"), Léiweng ("Livange"), Peppeng ("Peppange") un Réiser.

Réiser ghert zum Kanton Esch-Uelzecht im Distrikt Lëtzebuerg. Dr Burgermaischter vu Réiser isch dr Tom Jungen (LSAP). Scheffe sin dr Pierrette Ferro-Ruckert un dr Renée Quintus-Schanen. Gwehlt wird iber e Proporzwahl.


Réiser isch zum erschte Mol gnännt wore anne anne 806-07 as "Růsere" (1128: "Rosera", 13. Jh.: "in Rosere").

Dr luxeburgisch Dialäkt vu Réiser ghert zum Moselfränkisch.





</doc>
<doc id="36227" url="https://als.wikipedia.org/wiki?curid=36227" title="Kerstin Andreae">
Kerstin Andreae

D Kerstin Andreae (* 21. Oktober 1968 z Schramberg) isch e dytschi Bolitikeri (Bindnis90/Di Griene) un Mitgliid vum dytsche Bundesdag.

In ihre Juged isch d Andreae im "VCP Stamm Königsboten Schramberg" im Verband Christlicher Pfadfinderinnen und Pfadfinder aktiv gsii, wu ihre Inträssi an Umwälttheme gweckt woren isch. Nochdem Abitur anne 1988 am Gymnasium Schramberg het d Kerstin Andreae an dr Universitet Fryybeg Bolitischi Wisseschaft un Volkswirtschaftslehr studier, 1996 het si s Studum as Diplom-Volkswirti abgschlosse. Derno het si bi dr Firma "mediKUR - Agentur für Gesundheits- und Kurtechnologie" z Hamm gschafft. Anne 1998 isch si Prässereferänti un Wahlkampfkoordinatori fir dr Wilfried Telkämper gsii. Derno sich si as Projäktmanageri an s Sozialwisseschaftli Fraueforschigsinschtitut vu dr Evangelische Fachhochschuel Fryybeg gwägslet. Vu 2001 bis 2002 isch si Mitarbaiteri bim Projäktentwickler „Das Grüne Emissionshaus“ gsii.

D Andreae het drei Chinder: dr Mauritz us ihre erschte Eh un d Emma un dr Paul us ihre Eh mit em Volker Ratzmann, em ehmolige Fraktionsvorsitzer vu Bindnis 90/Di Griene im Abgordnetehuus vu Berlin. Ihri Schweschter Susanne Andreae isch Ärzti un medizinischi Fachbuechautori.

D Kerstin Andreae isch anne 1990 in d Bartei Di Griene yydrätte. Vu 1991 bis 1993 het si em Landesvorstand vu dr Grien-Alternative Juged Bade-Wirttebärg aaghert. Vu 1992 bis 1999 isch si Mitglid vum Chraisvorstand vu dr Griene z Fryybeg un vu 1999 bis 2001 im Landesvorstand vu dr Griene z Bade-Wirttebärg gsii.

Vu 1999 bis 2002 het si em Stadtrot vu Fryybeg aaghert.

Syter anne 2002 isch si Mitglid vum Dytsche Bundesdag. Bis Februar 2007 isch si Sprächeri vu dr Bundesdagsfraktion Bindnis 90/Di Griene fir Kommunalbolitik un vu 2005 bis 2007 Obfrau vu dr Griene Fraktion im Finanzuusschuss gsii. Syt Merz 2007 isch d Andreae Fraktionssprächeri fir Wirtschaftsbolitik un Obfrau im Uusschuss fir Wirtschaft un Tächnologi.

D Andreae isch allwyl iber d Landeslischte Bade-Wirttemberg in den Bundesdag yyzoge. Uf em Landesbarteidag im Oktober 2008 isch si zue dr Spitzekandidati gwehlt wore. Derzue isch si as Diräktkandidati im Wahlchrais Fryybeg adrätte.

No dr Bundesdagswahl 2013 het d Andreae fir dr Vorsitz vu dr griene Bundesdagsfraktion kandidiert. In dr Abstimmung am 8. Oktober 2013 isch si 20 vu 61 Stimme dr Katrin Göring-Eckardt unterläge, wu uf 41 Stimme chuu isch un au em Realo-Lager zuegrächnet wird.




</doc>
<doc id="36228" url="https://als.wikipedia.org/wiki?curid=36228" title="Roland Penrose">
Roland Penrose

Dr Roland Algernon Penrose CBE (* 14. Oktober 1900 z St. John’s Wood, London; † 23. April 1984 z Farley Farm House, Chiddingly, East Sussex) isch en änglische Künstler, Kunsthistoriker und Autor gsi. Er isch au e bekannte Galerist, Kunstsammler und Kurator gsi. Si ersti Frau, d Dichdere Valentine Boué het en mit em André Breton und em Paul Éluard bekannt gmacht. Zrugg in Groossbritannie isch er äine vo de Gründer vo dr surrealistische Bewegig worde und het mit em David Gascoyne und em Herbert Read die "International Surrealist Exhibition" in de New Burlington Galleries London organisiert, wo vom 11. Juni bis zum 4. Juli 1936 gloffe isch. Dr Penrose isch e Gründermitgliid vom Institute of Contemporary Arts (ICA) z London.






</doc>
<doc id="36229" url="https://als.wikipedia.org/wiki?curid=36229" title="Barsoi">
Barsoi

Dr Barsoi (russisch Русская псовая борзая, transkribiert "Russkaja psowaja borsaja") isch e russischi Hunderasse, wo vo dr FCI (Nr 193, Gr. 10, Sek. 1) anerkennt isch.

Dr Barsoi isch e Windhund, wo bis 85 cm hooch wird, und stammt uursprünglig us Russland. D Hoor an de Ribbe, dr Vor- und dr Hinderhand und an de Flanke isch lang, seer fiin und gwällelet, am Chopf, an de Oore und Bäi isch s chürzer. Alli Farbe chönne vorchoo, usser blau und bruun. Dr Barsoi isch e liebenswürdige und aahänglige Begläithund und ghöört zu de schnällste Landdier uf dr Wält.




</doc>
<doc id="36230" url="https://als.wikipedia.org/wiki?curid=36230" title="David Gascoyne">
David Gascoyne

Dr David Gascoyne (* 10. Oktober 1916 z Harrow; † 25. Novämber 2001 z Newport, Isle of Wight) isch e britische Dichder und Übersetzer gsi, wo mit dr surrealistische Beweegig verbunde gsi isch.

Dr David Gascoyne isch z Ängland und Schottland as Soon vom ene Bankdiräkter ufgwaggse; er isch uf d Salisbury Cathedral School gange und het am Regent Street Polytechnic z London studiert. Er het e Däil vo de früeje 1930er Joore z Bariis gwoont. 

Si ersts Buech, dr Gedichtband "Roman Balcony and Other Poems", isch 1932 uusechoo, won er sächzääni gsi isch. Im neggste Joor het er dr Roman "Opening Day" veröffentligt. Wo "Man's Life is This Meat" (1936) erschiine isch, won er din sini erste surrealistische Arbäite und Übersetzige vo franzöösische surrealistische Wärk gsammlet het, und "Hölderlin's Madness" (1938) isch si Ruef gwaggse. 1936 het er ghulfe d „International Surrealist Exhibition“ in de New Burlington Galleries z London z organisiere zämme mit em Roland Penrose, em Herbert Read und andere. Für d Usstellig het er drei Kollasche gmacht mit de Ditel "Perseus and Andromeda", "The Annunciation" und "A Critical Visit". In de 1950er Joor het er e baar abstrakti Zäichnige usgstellt.
Er het sich vom Surrealismus abgwändet und isch religiöös worde.




</doc>
<doc id="36231" url="https://als.wikipedia.org/wiki?curid=36231" title="Das Unbewusste">
Das Unbewusste

S Umbewusste isch in dr Psüchologii dä Däil vo dr menschlige Psüche, wo für s Bewusstsi nit diräkt zuegänglig isch. In dr Alldaagssprooch säit män em Umbewusste vilmol s Underbewusstsi, was aber nid richdig isch. 

D Diefepsüchologii goot drvoo us, ass umbewussti psüchischi Brozäss s menschlige Handle, Dänke und Füüle entschäidend düen beiiflusse. Dorum isch es e wääsentligi Voruussetzig für d Therapii vo Nöiroose, ass umbewussti Vorgäng bewusst gmacht wärde. 

In die psüchischi Regioon, wo as s Vorbewusste bezäichnet wird, falle alli psüchische Vorgäng und Inhalt, wo im Augeblick nit aktiviert si, aber im Geegesatz zum Umbewusste brinzipiell zuegänglig si und wenn si brucht wärde jederzit wider chönne aktiviert wärde.




</doc>
<doc id="36232" url="https://als.wikipedia.org/wiki?curid=36232" title="Eberhard Walde">
Eberhard Walde

Dr Eberhard Matthias Walde (* 27. Merz 1949 z Leipzig; † 16. Dezämber 2011 z Salzwedel) isch e dytsche Bolitiker (Di Griene) gsii.

Dr Eberhard Walde isch z Leipzig uf d Wält chuu. Churz vor em Böu vu dr Muure isch er mit syre Familie uf Weschtdytschland gflichtet. No dr Schuel het dr Walde ne Uusbildig zum Automechaniker bi Opel absolviert.

Ändi 1970er Johr isch dr Walde Mitglid im Vorstand vum "Bundesverband Burgerinitiative Umwältschutz (BBU)". Anne 1980 het dr Walde zue dr Mitgrinder vu dr Bartei Di Griene ghert. Är het in dr Bartei zum links-alternative Späktrum zellt. Vu 1983 bis 1991 isch dr Walde Bundesgschäftsfierer vu dr Griene gsii.

Im Johr 1987 het sich gege di blant Volkszellig engaschiert. Wäg em Ufruef zum Abdränne vu dr Regischtriernummere uf dr Volkszelligsbege isch er zämme mit em Roland Appel vum Amtsgricht Bonn zue 50 Dagessätz wäge "Ufruef zur Sachbschedigung" verurdailt. In dr 2. Inschtanz isch anne 1988 s Urdail gege Zahlig vun ere Bueß ufghobe wore.

Wu d Bartei bi dr Bundesdagswahl 1990 im Weschte an dr 5-Brozänt-Hurd gschyteret isch, het sich dr Walde im Friejohr 1991 us dr Bundesbolitik zruckzoge un schließlig us dr Bartei uusdrätte, wel er nit yyverstande gsii isch mit dr Entwicklig vum bolitische Kurs vu dr Griene.

Dr Walde het syy Engaschment verlageret un het im Ufdrag vu dr Schwyzre Caritas humanitäri Hilf im Nordirak, z Ruanda un im Kosovo glaischtet.

Ändi 1990er Johr isch er uf Dytschland retuurchuu. Är isch mit syre Läbesgfehrti uf Trebel im nidersächsische Wendland zoge un het dert e Lade fir regionali Brodukt bedribe. Wichtig isch isch ihm s Engaschment gege s blant Atommilländlager z Gorleben blibe. Unter anderem isch er Schriftfierer vu dr "Bürgerinitiative Lüchow-Dannenberg e. V." gsii.

Am 16. Dezämber 2011 isch dr Eberhard Walde z Salzwedel im Alter vu 62 Johr an eme Härzinfarkt gstorbe. D Vorsitzende vu Bindnis 90/Di Griene, d Claudia Roth, wu lang mit em Walde in ere Wohngmainschaft bi Bonn zämmegläbt het, het en gwirdigt mit dr Wort:
Dr Walde isch e Uränkel vum Holzschnitzer un Bildhauer Christian Hermann Walde gsi. Sy Brueder iisch dr Geolog Detlef Walde. Em Walde sy Läbesgfehrti isch d Michaela Lüngen gsii. Är het e Suhn, Felix Walde, un e Dochter, Lea Dünow, gha.



</doc>
<doc id="36234" url="https://als.wikipedia.org/wiki?curid=36234" title="Rouspert">
Rouspert

Rouspert (dt. "Rosport", frz. "Rosport") isch aini vu dr 105 Gmaine z Luxeburg.

Zue Rouspert ghere d Ortschafte Dickweiler ("Dickweiler"), Giischt ("Girst"), Giischterklaus ("Girsterklaus"), Hénkel ("Hinkel"), Rouspert, Steenem ("Steinheim") un Uesweller ("Osweiler").

Rouspert lyt an dr Sauer, wu do mit eme Staumdamm ufgstaut isch.

Rouspert ghert zum Kanton Iechternach im Distrikt Gréivemaacher. Dr Burgermaischter vu Rouspert isch dr Romain Osweiler. Scheffe sin dr Henri Zeimetz un dr Patrick Hierthes. Gwehlt wird iber e Majorzwahl.

Rouspert isch zum erschte Mol gnännt wore anne anne 634 as "Ruozuurt" (902: "Růchfurt", 953: "Ruochesfurt", 973: "Ruochesfurt").

Rouspert un Dickweiler hän zum freischte Bsitz vu dr Benediktinerinnenabtei Oeren (St. Irminen z Trier) ghert. D Giischterklaus isch am 27. Februar 1329 zum erschte Mol gnännt wore. Scho im 14. Jh. isch si ne Mareiewallfahrtsziil gsii. Dr romanisch Böu goht uf s Friemittelalter zruck, dr Wachtdurm uf di gallo-romanscih Zyt.

D Firma "Sources Rosport SA" isch dr grescht Mineralwasser-Härsteller z Luxeburg.

Dr luxeburgisch Dialäkt vu Rouspert ghert zum Moselfränkisch.






</doc>
<doc id="36235" url="https://als.wikipedia.org/wiki?curid=36235" title="Václav Havel">
Václav Havel

Dr Václav Havel [] (* 5. Oktober 1936 z Prag; † 18. Dezämber 2011 z Vlčice-Hrádeček, Okres Trutnov, Královéhradecký kraj) isch e tschechische Schriftsteller und Politiker gsi. Wäärend dr Herrschaft vo dr kommunistische Bartei isch er äine vo de füerende Reschiimkritiker in dr Tschechoslowakei gsi und isch drfüür fümf Joor im Gfängnis ghockt. 1989 het er e wichdigi Rolle gspiilt in dr Samtige Revoluzioon, wo dr Tschechoslowakei d Demokratii brocht het. Vo 1989 bis 1992 isch er Bresidänt vo dr Tschechoslowakei gsi und vo 1993 bis 2003 Bresidänt vo dr Tschechische Republik. Er isch Eeremitgliid im Club of Rome gsi.





</doc>
<doc id="36237" url="https://als.wikipedia.org/wiki?curid=36237" title="Rëmeleng">
Rëmeleng

Rëmeleng (dt. "Rümelingen", frz. "Rumelange") isch aini vu dr 105 Gmaine z Luxeburg.

Rëmeleng isch di ainzig Ortschaft in dr Gmai.

Rëmeleng lyt im Side vu Luxeburg an dr Gränz zue Lothringe, im Dal vu dr Keelbaach.

Rëmeleng ghert zum Kanton Esch-Uelzecht im Distrikt Lëtzebuerg. Dr Burgermaischter vu Rëmeleng isch dr Henri Haine (LSAP). Scheffe sin d Viviane Biasini un dr Guy Kirsch. Gwehlt wird iber e Proporzwahl.


Rëmeleng isch zum erschte Mol gnännt wore anne 1297. Syter em 25. Septämber 1892 isch Rëmeleng e aigeständigi Gmai, dervor het s zue dr Gmai Keel ghert. Am 4. Augschte 1907 het si dr Status vun ere Stadt iberchuu.

Dr luxeburgisch Dialäkt vu Rëmeleng ghert zum Moselfränkisch.





</doc>
<doc id="36239" url="https://als.wikipedia.org/wiki?curid=36239" title="Sëll">
Sëll

Sëll (dt. "Saeul", frz. "Saeul") isch aini vu dr 105 Gmaine z Luxeburg.

Zue Sëll ghere d Ortschafte Kaalmes ("Calmus"), Iener ("Ehner"), Kapwëller ("Kapweiler"), Sëll ("Saeul"), Schweebech ("Schwebach").

Sidlig vu dr Ortschaft Schweebech verlauft d "Schweebech".

Sëll ghert zum Kanton Réiden im Distrikt Dikrech. Dr Burgermaischter vu Sëll isch dr Raoul Clausse. Scheffe sin dr Marc Fisch un dr Gérard Zoller. Gwehlt wird iber e Majorzwahl.

D Gmai Sëll isch entstande am 8. Augschte 1822 dur d Fusion vu dr Gmaine Sëll un Kaalmes. 

Dr luxeburgisch Dialäkt vu Sëll ghert zum Moselfränkisch.







</doc>
<doc id="36240" url="https://als.wikipedia.org/wiki?curid=36240" title="Sandweiler">
Sandweiler

Sandweiler (dt. "Sandweiler", frz. "Sandweiler") isch aini vu dr 105 Gmaine z Luxeburg.

Zue Sandweiler ghere d Ortschafte Findel un Sandweiler, derzue d Wyler un Gheft Birelergronn, Birelerbarrière, Birelerhaff, Greiwelscheier un Neimillen.

Im Naturschutzbiet "Birelergronn" im Dal vu dr "Birelerbaach" fließt Wasser us Quälle, wu as Drinkwasser fir Sandweiler un d Stadt Luxeburg brucht wird.

Sandweiler ghert zum Kanton Lëtzebuerg im Distrikt Lëtzebuerg. Dr Burgermaischter vu Sandweiler isch dr John Breuskin. Scheffe sin d Jacqueline Breuer un dr Paul Ruppert. Gwehlt wird iber e Majorzwahl.

Sandweiler isch zum erschte Mol gnännt wore anne anne 1083 as "Santwilre". 

Am 1. Jänner 1874 isch us dr Sektione Hamm un Polvermillen, wu bis dert zue Sandweiler ghert hän, di aigeständig Gmai "Hamm" entstande, wu hite ne Dail vu dr Stadt Lëtzebuerg isch. Dur e Gsetz vum 5. Juli 1939 sin d Ortschafft "Kalchesbréck" un dr Wyler "Steppchen" zue dr Stadt Lëtzebuerg chuu.

Dr luxeburgisch Dialäkt vu Sandweiler ghert zum Moselfränkisch.

Dr Luxeburger Flughafe ("Aéroport de Luxembourg") lyt im Ortsdail Findel. 




</doc>
<doc id="36241" url="https://als.wikipedia.org/wiki?curid=36241" title="Suessem">
Suessem

Suessem (dt. "Sassenheim", frz. "Sanem") isch aini vu dr 105 Gmaine z Luxeburg.

Zue Suessem ghere d Ortschafte Bieles ("Beles/Belvaux"), Éilereng ("Ehleringen/Ehlerange"), Suessem un Zolwer ("Zolwer/Soleuvre").

Suessem lyt im Sidweschte vu Luxeburg in dr Minett (dt. "Rote Erde", frz. "Les Terres Rouges"). Nochbergmaine vu Suessem sin Esch-Uelzecht, Déifferdeng un Monnerech. 


Suessem ghert zum Kanton Esch-Uelzecht im Distrikt Lëtzebuerg. Dr Burgermaischter vu Suessem isch dr Georges Engel (LSAP). Scheffe sin dr Robert Rings, d Marco Goelhausen, d Dagmar Reuter-Angelsberg un José Piscitelli. Gwehlt wird iber e Proporzwahl.


Bieles disch zum erschte Mol gnännt wore anne 1272 "Belevas" (1327: "Belevaus", 1351: "Belvais", 1373: "Beluas", 1541: "Belvis", 1552: "Belwiss", 1561: "Belvois"). Zolwer isch zum erschte Mol gnännt wore anne 793 as "Zolveren" (1135: "Zolvere", 1192: "Zolveren", 1236: "Soloeure", 1236: "Celobrio", 1387: "Soulueur", 1387: "Solueuvre").

Dr luxeburgisch Dialäkt vu Suessem ghert zum Moselfränkisch.




</doc>
<doc id="36242" url="https://als.wikipedia.org/wiki?curid=36242" title="Schengen">
Schengen

Schengen (dt. "Schengen", frz. "Schengen") isch aini vu dr 105 Gmaine z Luxeburg. Bis 2006 het d Gmai Rëmerschen ("Remerschen") ghaiße.

Zue Schengen ghere d Ortschafte Bech-Maacher ("Bech-Kleinmacher"), Biermereng ("Bürmeringen"/"Burmerange"), Elveng ("Elvingen"/"Elvange"), Éimereng ("Emeringen"/"Emerange"), Rëmerschen ("Remerschen"), Schengen ("Schengen"), Schwéidsbengen ("Schwebsange"), Wellesteen ("Wellenstein"/"Wellenstein") un Wëntreng ("Wintringen/Wintrange").

Schengen lyt im Sidoschte vu Luxeburg im Dreiländereck Luxeburg-Dytschland-Frankrych.

Schengen ghert zum Kanton Réimech im Distrikt Gréivemaacher. Dr Burgermaischter vu Schengen isch dr Ben Homan. Scheffe sin dr Roger Weber, dr Francois Hemmen un dr Georges laux. Gwehlt wird iber e Majorzwahl.

Schengen isch zum erschte Mol gnännt wore anne anne 877 as "Scadingas", Rëmerschen anne 732 as "Regnemoseht" (1222: "Remsere"), Wëntreng im 11. Jh. as "Wintiriche" (1152: "Winteringen").

D Gmai het bis 2006 no "Rëmerschen" ghaiße. Wäg em internationale Bekannthaitsgrad vu dr Ortschaft Schengen het dr Gmairot vu Rëmerschen am 18. Jänner 2006 bschlosse, dass dr Name uf Schengen soll gänderet wäre. s Luxeburger Barlemänt het däm am 13. Juli 2006 zuegstimmt un d Gmai isch derno zum 3. Septämber 2006 offiziäll umgnännt wore.

Zum 1. Jänner 2011 sin di bishärige Gmaine Biermereng un Wellesteen zue Schengen yygmaindet wore.
Schengen isch zum Synonym wore fir s Schengener Abchuu ("Schengener Abkommen"), wu am 14. Juni 1985 vu fimf EU-Mitglidstaate uf eme Moselschiff in dr Nechi vu Schengen unterzaichnet woren isch, un fir dr Ruum ohni Gränzkontrolle, wu us däm Abchuu fiirigangen isch. Am Mosestande vu Schengen mahnt e Europadänkmol an d Unterzaichnig vu däm Verdrag, wu am 26. Merz 1995 in Chraft drätten isch un as Myylestai im Brozäss vu dr Europäische Ainigung giltet. Us em Schengener Abchuu isch au di fir d Schwyz aktuäll giltigi Personefreizigigkait fir d EU-Burger härglaitet wore. 

Am 13. Juni 2010 isch s "Europäisch Museum" yygweit wore mit erä Usstellig zum Schengener Abchuu.

Dr luxeburgisch Dialäkt vu Schengen ghert zum Moselfränkisch.




</doc>
<doc id="36243" url="https://als.wikipedia.org/wiki?curid=36243" title="Anthropomorphismus">
Anthropomorphismus

Dr Begriff Anthropomorfismus (griech. / "anthropos": „Mensch“ und μορφή / "morphē": „Form, Gstalt“) bezäichnet das, wemm mä menschligi Äigeschafte uf Dier, Götter, Natuurgwalte und Äänligs überdräit, d. h. wemm mä sä duet vermenschlige. Die menschlige Äigenschafte chönne sich drbii in dr Gstalt oder au im Verhalte zäige.

Die retorischi Figur vo dr Anthropomorfisierig häisst Personifikazioon oder "Prosopopoiia".

Anthropomorfismus git s in dr christlige, hinduistische, germaanische, griechische, keltische und römische Mythologii, wo d Götter usgsproche menschlig usgseen, au wenn si zum Däil in bsundrige Situazioone au e zoomorphi Gstalt chönne aanee. In dr altägyptische Religioon häi die mäiste Götter e menschligi und e dierischi Gstalt. Noch em Alte Testamänt het dr Gott vo de Hebräer au menschligi Äigeschafte und Gfüül.

E Hufe Atheiste und Agnostiker dänke, ass d Vorstellig vo Gott in de hütige Wältreligioone (Hinduismus, Judentum, Christentum und Islam) öbbe genauso anthropomorf sig wie die in dr Antike. Do drzue sääge d Muslime, ass äini vo de Äigeschafte vo Allah sig, ass män en mit nüt chönn vergliiche. 




</doc>
<doc id="36246" url="https://als.wikipedia.org/wiki?curid=36246" title="Mäzen">
Mäzen

E Mäzeen isch e Persoon, won e Instituzioon, e kommunaali Iirichdig oder e Persoon mit Gäld oder andere Middel understützt, so dass die oder dä iiri Blään chönne umsetze, ohni dass dr Mäzeen e diräkti Geegeläistig verlangt. D Bezäichnig Mäzeen läitet sich vom Römer bzw. Etrusker Gaius Cilnius Maecenas ab, wo in dr Zit vom Augustus Dichder wie dr Vergil, dr Properz und dr Horaz gförderet het.

Mäzeen chönne Instituzioone wie Museä, Universidäte oder Orchester fördere wie au äinzelni Persoone. Was d Mäzeen mache isch ganz freiwillig und si müesse käini Gründ aagee, wenn si wäi ufhööre drmit.

E wichdigi Funkzioon vom Mäzenaatedum isch under anderem, ass es die öffentligi Mäinig cha beiiflusse, wenn es Vorhaabe vo soziaaler Bedütig förderet. 
S Mäzenaatedum isch altruistisch und e Hufe Mäzeen lege Wärt druf, ass ihre Naame nid erwäänt wird.
Vom Mäzenaatedum muess mä dorum dr Euergetismus (vom griechische "Euergetes", Wooldääter) underschäide; do goot s im Geegesatz zum Mäzenatedum drum, Macht und Iifluss dur Wooldaate am Gmäinwääse z demonstriere. Bim Sponsoring understützt dr Sponser e Person oder Sach in dr Hoffnig, ass er e wirtschaftlige Nutze wurd überchoo für siis Gäld.
Mänggisch isch s schwiirig z entschäide, öb öbber en ächte Mäzeen isch. So het d Familie Medici im Floränz vom 15. Joorhundert d Künst wie weenig anderi gförderet. Wie seer iine das ghulfe het, iiri äigeni Machtposizioon z entwickle und über meereri Joorhundert z bewaare, isch umstritte, und au, öb mä in däm Fall wirklig vo unäigenützigem Handle cha reede.
Im Juni 2010 häi die bäide bekannte Multimilliardäär Bill Gates und Warren Buffett d Kampanie "The Giving Pledge" ("Verspräche, öbbis zgee") gstartet. Si laade drmit die riichste Persoone und Familie in Amerika ii, dr Groossdäil vo iirem Riichdum dr Filantropii z gee. Am Aafang vom August häi si scho 40 Milliardäär drzue brocht, mindestens d Helfti vo iirem Vermööge für wooldäätigi Zwäck z spände.

Dr Buffett het au bekannt gee, ass er noch sim Dood 99 Brozänt vo sim Vermäöge für wooldäätigi Zwäck well hinderloo. 



</doc>
<doc id="36247" url="https://als.wikipedia.org/wiki?curid=36247" title="Kim Jong-il">
Kim Jong-il

Dr Kim Jong-il (rev. Rom. "Gim Jeong-il", McCune-Reischauer "Kim Chŏngil", koreanisch 김정일; * 16. Februar 1941 z Wjatskoje; offiziell 16. Februar 1942 , uf em Paektusan, Brovinz Chōsen, Japan; † 17. Dezämber 2011 z Nordkorea), isch Generaalsekretäär vo dr Bartei vo dr Arbet vo Korea (PdAK), Vorsitzende vo dr Nazionaale Verdäidigungskommissioon vo dr Demokratische Volksrepublik Korea und Oberste Befäälshaaber vo dr Koreanische Volksarmee (KVA), gsi und sit em Dood vo sim Vater Kim Il-sung im Joor 1994 dr obersti Machthaaber vo dr Demokratische Volksrepublik Korea (Nordkorea).

In Nordkorea isch dr Kim Jong-il Middelpunkt vom ene Füererkult gsi, usserhalb vom Land het si Herrschaft as e diktatorischs Reschiim gulte, wo Menscherächt verletzt het und d Vereeländigung vo dr Bevölkerig z verantworte het. Gliichzitig het er us Nordkorea en atomari Macht gmacht und het brobiert, das zu sine Gunste usznütze. Er het si jüngst Soon Kim Jong-un zu sim Noochfolger bestimmt.


Wärkusgoobe vom Kim Jong-il

Im "Verlag für fremdsprachige Literatur, Pyongyang, Korea" si die zwäi dütschsproochigi Wärkusgoobe erschiine.



Schrifte vom Kim Jong-il in dütscher Übersetzig


</doc>
<doc id="36248" url="https://als.wikipedia.org/wiki?curid=36248" title="Hedwig Rapp">
Hedwig Rapp

D Hedwig Rapp geb. Humpert (* 2. Novämber 1922 z Offeburg; † Mitti Oktober 2009 ebd.) isch e dytschi Mundartautori gsii.

D Hedwig Humpert isch z Offeburg ufgwagse, ihre Elterehuus isch in dr Zähringerstroß. Ihre Brueder Ludwig isch dert speter dr Vorsitzende vu dr "Bürgergemeinschaft Süd" wore.

D Humpert hätt aigetli gärn welle studiere un e Lehreri gee, aber ihri Eltere hän welle, dass ihre Brueder studiert, fir si as Maidli hän si des nit netig gfunde. Si het derno no dr Schuel e Lehr as Buechhalteri gmacht un derno bi dr Firma Doll in dr Okenstroß gschafft.

Im Johr 1948 het si dr Hermann Rapp vu Durbach ghyrote. Ihre Mann het no dr Hochzyt au ne Stell bi dr Firma Doll iberchuu.

Anne 2003 isch ihre Mann im Alter vu 77 Johr gstorbe, si sin 55 Johr ghyrote gsii. Fir sii isch des e schwäre Schicksalsschlag gsii, wu si fascht nit verchraftet het. Eso het si ai Johr speter, anne 2004, in s Pflägehaim mieße, wel si Pflääg bruucht het. Dert, im Altershaim "Paul-Gerhardt-Haus" im Brünnlesweg z Offeburg, isch si schließlig Mitti Oktober 2009 im Alter vu 86 Johr gstorbe.

Scho as Schuelermaidli het d Humpert aafange Gedicht schrybe. Speter het si au chlaini Verzellige gschribe. Si het zue dr Sproch vu ihre alemannnische Dialäktgedicht un –verzellige gmaint "»Schriebe und schwätze, wie de Schnabbel gwachse isch«". Im Novämber 1992 het si ihre erscht Gedichtbändli "Es herbsteld" uusegee, insgsamt het si acht Gedichtbänd vereffetligt. Im Lauf vu dr Johr het si ihri Gedicht un Verzellige au effetli vordrait, bi Geburtsdäg, bi Verain, vor allem bi dr Offeburger Regionalgruppe vu dr Muettersproch-Gsellschaft, bi Seniorenomittäg, bim Chilchechor. Au im Radio het si Ufdritt ghaa un e Dail Gedicht sin au in Zytige druckt wore.

Di Badisch Zytig het zue ihrem Dod gschribe:



</doc>
<doc id="36250" url="https://als.wikipedia.org/wiki?curid=36250" title="Schieren (Luxemburg)">
Schieren (Luxemburg)

Schieren (dt. "Schieren", frz. "Schieren") isch aini vu dr 105 Gmaine z Luxeburg.

Zue Schieren ghere d Ortschafte Biertreng, Kolmer-Bréck un Schieren, derzue die Wyler un Gheft: Bierkenhaff, Mathgeshaff, Nidderschieren, Uewerschieren un Pléiter.

Schieren lyt im Dal vu dr Alzette, rund ai Kilometer sidlig vu Ettelbréck.

Schieren ghert zum Kanton Dikrech im Distrikt Dikrech. Dr Burgermaischter vu Schieren isch dr Marc Schmitz. Scheffe sin d Juliette Kemp-Weber un dr Zanier Patrick. Gwehlt wird iber e Majorzwahl.

D Gmai Schieren isch am 1. Juli 1850 entstande dur e Gsetz vum 22. Jänner 1850. Dervor isch d Ortschaft Dail vu dr Gmai Ettelbréck gsii.

Dr luxeburgisch Dialäkt vu Schieren ghert zum Moselfränkisch.




</doc>
<doc id="36251" url="https://als.wikipedia.org/wiki?curid=36251" title="Walter Courvoisier">
Walter Courvoisier

Dr Walter Courvoisier (* 7. Februar 1875 z Riehen em Kanton Basel-Stadt, † 27. Dezember 1931 z Locarno em Kanton Tessin) ischt a Schweizer Arzt, Kombonischt ond Hochschuellehrer gwäa.

Dr Walter Courvoisier ischt am 7. Februar 1875 z Riehen uf d Welt komma. Sei Vaddr isch dr berihmde Chirurg Ludwig Georg Courvoisier gwäa. Nôch-em Abi isch dr Walter Courvoisier en d Fuaßstapfa vo seim Vaddr tredda ond hôt au Medizin studiirt. Obwohl’r em Jôhr 1900 sogar promoviirt hôt (Dr. med.), isch’r en seim Beruaf et glicklich wôrra, weil sei Kopf emmr voll vo laudr Musik gwäa ischt. Drom hôt’r em Altr vo 27 Jôhr sei Stell als Assischdenzarzt uffgäa, ischt nôch Mincha ganga ond hôt deet beim Ludwig Thuille Privatstonda en Musiktheorii ond Kombosizioo gnomma. Dô drbei hôt’r d Dochtr vo seim Lehrer kennaglernt ond a Aug uff-se gwôrfa. S hôt et lang dauret, ond’r ischt em Thuille sei Schwiigrsoh wôrra. Dr nägscht Karriereschridd hôt-em da Poschda als Vizedirigent beim Minchner "Kaim-Orchester" (em Vorgenger vo de Minchner Philharmoniker) beschert. Bald druff hôt dr Courvoisier an Lehruftrag firs Fach Musiktheorie bei dr Minchner "Akademie der Tonkunst" (seit 1998 hoißt dui "Hochschule für Musik und Theater München") kriagt. 1919 isch’r deet zom Professr ernannt wôrra ond hôt vo dô ôô Kombosizioo glehrt. Zo seine Schialer hend ondr andrem selle schbätre Schweizer Kombonischda Willy Burkhard, Hans Haug ond Heinrich Sutermeister sowia dr Stuegerter Hermann Reutter gheert.

Em Courvoisier sei Kombosizioo-Stil stôht nôh beim Impressionismus, zeigt abr emmr môl wiidr au schbätromandische Ôôkleng. 









</doc>
<doc id="36252" url="https://als.wikipedia.org/wiki?curid=36252" title="Depression">
Depression

Depressiv (latiinisch "deprimere" ‚aabedrucke‘) bezäichnet in dr Umgangssprooch öbber wo psychisch niidergschlage isch. In dr Psüchiatrii zelt mä d Depressioon zu de affektive Stöörige. Im Klassifikazioonssüstem vo de psüchische und andere Chrankhäite (ICD 10), wo zur Zit gängig isch, bezäichnet mä d Chrankhäit as "depressivi Episoode" oder "rezidivierendi (wo sich widerhoolt) depressivi Stöörig". D Diagnoose stellt mä nume noch de Sümptoom und em Verlauf. Zur Behandlig vo depressive Stöörige kläärt mä zerst dr Betroffeni uf über d Uursache und dr Verlauf vo dr Chrankhäit, mänggisch setzt mä Antidepressiva ii, aber mänggisch verordnet mä Psüchoterapii ooni Medikazioon, wie zum Bischbil diefepsücholoogischi oder verhaltenstherapöitischi Verfaare.





</doc>
<doc id="36253" url="https://als.wikipedia.org/wiki?curid=36253" title="GNU General Public License">
GNU General Public License

D GNU General Public License (abgchürzt GNU GPL oder au GPL) isch e vo dr Free Software Foundation (FSF) veröffentlicht Freii-Software-Lizenz mit Copyleft für d Lizenzierig vo freier Software, wo ihre Ursprung im GNU-Projekt het. Aktuell isch di dritt Version vo dr Lizenz (GNU GPLv3), wo am 29. Juni 2007 veröffentlicht worde isch. D GNU GPL esch im Jänner 1989 vom Richard Stallman, em Gründer vom GNU-Projekt, gschribä, wordä.




</doc>
<doc id="36254" url="https://als.wikipedia.org/wiki?curid=36254" title="Ribel">
Ribel

Ribel, Ribl oder Ribil, o Türgge- oder Törggeribel (im Voralbärg: Riebel, au Stopfer, Pflutta oder Brösel), ischt a oafachs Maisgricht us em St. Galler Rhintl, Föarstetum Liachtasta und em nördliche Churer Rhintl. Sit em Augste 2000 ischt i de Schwiz de Rhintaler Ribelmais, wo ma brucht zum drus Ribel macha, a gschützti Ursprungsbezaichnig.

Ribel ischt früaner – epa vom 18. bis i d Metti vom zwoanzigste Johrhundert – vor allem a Mohlzit vo de arme Lüt und de Puurefamilie gsi. Will d Lüt globt hond, de Mais chäm us em Oste, händs eam Türgge oder Törgge gseat. Wäg em Pföa ischt dia Pflanze im Rhintl guat gwachse. Geasse wore ischt de Ribel maistens zum Zmorge. Da Grecht wörd us heallem Maismeal gmacht und vilfach zeamme mit Kafi oder Milch geasse.

Spöter ischt dean de Ribel dor s modearn Zmorge chli verdrängt wore. Ribel wörd hüt no (oder wider) i de Ostschwiz (vor allem im Rhintl) und im Liachtasta (aber o im Voralbärg) geasse.

Er ischt e nahrhafti, vegetarischi und o priisgünstigi Mohlzit.

Für en tüpische Ribel wörd s Ribelmeal mit a chli Salz öber Nacht i Milch iigwaicht. Am Morge wörd deann de Brai innere Pfanne mit a chli Butter oder Schmaalz langsam (bis zunnere Stund) pröatlet. Dors ständig rible mit ennere flache Chelle entstoht langsam de Ribel (uuregelmässig rundi, liecht aaproteni Chlümpli, Ribeli). Mit e bitzli Zucker gits us deam Ribel a oafachi Süessspiis. Däzue trinkt me en Milchkafi oder me tunkt de Ribel ime Chacheli warme Milch. I ältere Rezäpt ischt de Ribel mit grafflete Eardlig (Härdöpfel) gstreckt und so als nahrhafti Hoptmohlzit geasse wore.

De Mais spillt im Rhintl sit langem a kulturgschichtlichi aber o a wertschaftlichi Rolle, vorallem de Fuettermais. Damit de Fuettermais sich nöd mit em Ribelmais chrützt und so em Ribelmais sini Qualität sinkt, hät me a gwüssi Distanz bim Aabau iigfüart. Und im Sommer 2000 ischt dean de "Rhintaler Ribelmais", als tradizionelli Maissoarte, a gschützti Ursprungsbezaichnig (doozmol AOC, sit 2013 AOP) wora. Us deam Törgge weard e grobs Meal gmale, wo ma drus Ribel ka kocha.

Wer zum kocha vom Ribel nöd sövil Zit bruche wil, de ka i de hütiga Zit a pfannefertigs Produkt koofe, wo me nu no ir Pfanne mos bröötle. E anders Produkt entstoht, wenn d Maiskörner nöd so fii gmale wörid. Da griesartig Meal aignet sich zum Bramata kocha, wo ähnlich ischt wia d Polenta.

De Aabau vo dem Ribelmais beschränkt sich uf s Gebiet zwüschet em Bodesee und em nördlige Churer Rhintl:

Verglichbari Produkt:


</doc>
<doc id="36255" url="https://als.wikipedia.org/wiki?curid=36255" title="Tarnobrzeg">
Tarnobrzeg

Tarnobrzeg isch e Stadt z Pole in dr Wojewodschaft Karpatevorland. 

Tarnobrzeg lyt im Sidoschte vu Pole am rächte Satde vu dr Weichsel. D Stadt gränzt im Norde an Sandomierz.

D Stadt Tarnobrzeg goht zruck uf d Dorf "Miechocin", scho anne 1567 het s dert Bemiejige gee e Stadt z grinde. Am 28. Mai 1593 het dr Sigismund III. Wasa schließlig an d Gmai s Stadträcht no Magdeburger Rächt vergee, dodermit het si s Rächt ghaa, zwaimol im Johr ne Märt abzhalte. Anne 1676 isch e Chilche un e Franziskaner-Chloschter grindet wore. 

Am Aafang vum 20. hän d Jude rund 80 % vu dr Bevelkerig uusgmacht. Noch em Yymarsch vu dr dysche Druppe anne 1939 sin fascht alli Jude in Arbetslager oder Getto gwise un anne 1944 in Vernichtigslager deportiert un dert umbrocht wore.






</doc>
<doc id="36256" url="https://als.wikipedia.org/wiki?curid=36256" title="Schëffleng">
Schëffleng

Schëffleng (dt. "Schifflingen", frz. "Schifflange") isch aini vu dr 105 Gmaine z Luxeburg.

Zue Schëffleng ghert näbe dr Ortschaft Schëffleng no s Gheft Dumontshaff.

Schëffleng ghert zum Kanton Esch-Uelzecht im Distrikt Lëtzebuerg. Dr Burgermaischter vu Schëffleng isch dr Roland Schreiner (LSAP). Scheffe sin dr Raymond Hopp (LSAP) un dr Carlo Feiereisen (LSAP). Gwehlt wird iber e Proporzwahl.


Schëffleng isch zum erschte Mol gnännt wore anne anne 798-99 as "Scuffelingen" (1123: "Scefledinges", 1145: "Schufflinges").

D Gmai sich entstande am 31. Augschte 1876, vorhär het si zue Esch-Uelzecht ghert.

Dr luxeburgisch Dialäkt vu Schëffleng ghert zum Moselfränkisch.





</doc>
<doc id="36258" url="https://als.wikipedia.org/wiki?curid=36258" title="Schëtter">
Schëtter

Schëtter (dt. "Schüttringen", frz. "Schuttrange") isch aini vu dr 105 Gmaine z Luxeburg.

Zue Schëtter ghere d Ortschafte Iwwersiren ("Uebersyren"), Mënsbech ("Munsbach"), Neihaischen ("Neuhäusgen"), Schëtter un Schraasseg ("Schrassig").

Dur Schëtter fließt d Sir ("Syr"), e Bach, wu in d Mosel mindet.

Schëtter ghert zum Kanton Lëtzebuerg im Distrikt Lëtzebuerg. Dr Burgermaischter vu Schëtter isch dr Claude Marson (LSAP). Scheffe sin dr René Hellers (CSV) un dr Frenz Krecké (LSAP). Gwehlt wird iber e Proporzwahl.

Schëtter isch zum erschte Mol gnännt wore anne anne 1044 as "Scitelinga" (1066: "Scitilinga", 1128: "Schitteringa", 1140: "Schitelinga", 1182: "Shitterenge").

In dr Gmai Schëtter stoht d Strofaastalt vu Luxeburg, s Gfängnis Schraasseg (lb. "Prisong vu Schraasseg", frz. "Centre pénitentiaire de Luxembourg").

Dr luxeburgisch Dialäkt vu Schëtter ghert zum Moselfränkisch.





</doc>
<doc id="36260" url="https://als.wikipedia.org/wiki?curid=36260" title="Thiota">
Thiota

D Thiota isch en alemannischi Woorsegeri gsii, wo i de "Fuldaer Annale" gnennt werd. Si het im Joor 847 de Weltundergang verchündt. Religiooswösseschaftlich werd si mit em Chrais vo de germanische Woorsegerine vergliche.

D Thiota ("„mulier Alamanorum“" »Frau vo de Alemane«) isch ane 847 i de Diözese vom Bischof Salomo vo Chostez uuftrete und het de Weltundergang und „anders Züügs“ verchündt. Si het sich dodebii uf aigni göttlichi Offebaarige ("„divinitus sibi revelatia“") biruefe und nöd nume bim aifache Volch, sondern au bi ordinierte Aghöörige vom christliche Klerus ("„sacri ordinis viri“") e grossi Wörkig erraicht. Z Mainz het di cherchlichi Bhörd denn e Verfaare gege die "faltschi Woorsegeri" ("„pseudoprophetissa“") eröffnet und d Thiota im Stift St. Alban vor Mainz under psychischem Druck zomene Gständnis zwunge. Si het denn uusgsait, ass d Offebaarige vomene witters nöd bikannte Presbyter stammid und si usere persönliche Gwünnsucht ghandlet heb. D Thiota isch den mit Ruete uuspaitscht wore.

Zo de Zitt vo de Thiota hend scho mereri Wikingeröberfäll uf England, Spanie und is Fränkische Riich am Niderrhhii stattgfunde. Christlichi Gaistlichi hend Prophezaijige usem Buech Hesekiel vom Alte Testament, wo „Nordmane“ gnennt wered, as Hiiwiis uf d Endziit verwertet, wa bim verängstigte Volch im Raame vo de Volchfrömmigkait starche Achlang gfunde het. De Ånders Hultgard ninnt aa, as di starchi Wörkig vo de Thiota uf di dozmol no im Volch verworzleti pagani Traditio vo de altgermanische Woorsegerine zruggzfüere sai.




</doc>
<doc id="36261" url="https://als.wikipedia.org/wiki?curid=36261" title="Time">
Time

Time (mänggisch mit Groossbuechstaabe: TIME), hüfig Time Magazine, isch e amerikanischs Noochrichtemagaziin, wo wöchentlig erschiint. Es wird vo Time Inc. uusebrocht. Si Hauptsitz isch New York City.

"Time" isch 1923 vom Henry Luce und vom Briton Hadden z Nöi York gründet worde. Die ersti Usgoob isch am 3. Merz erschiine. Scho glii het "Time" e bedütendi Rolle in dr amerikanische Presslandschaft afo spiile und isch s Vorbild für e ganzi Form vo Brichterstattig worde, z. B. z Dütschland het "Der Spiegel" d "Time" noochgmacht. Berüemt worde isch s Magazin under anderem dur sini Ditelbilder. E baar vo deene − wie öbbe d Darstellig vom Winston Churchill as e Bulldogg – si hüte e feste Bestanddäil vo dr Pop-Ikonografii.



</doc>
<doc id="36262" url="https://als.wikipedia.org/wiki?curid=36262" title="Marx Brothers">
Marx Brothers

D Marx Brothers si e amerikanischi Komikerdruppe gsi, wo dur Film, Färnsee- und Theaterufdritt mit musikaalische Iilaage bekannt worde isch und Komiker, wo noch ene choo si, maassgäblig inspiriert het. 

D Marx Brüeder si us ere Familie, wo z Yorkville in dr "Upper East Side" vo Nöi York gläbt het, im ene chliine jüüdische Kwardier, wo zwüschen em irisch-dütsche und em italiänische Kwardier gsi isch. D Familie vo dr Mueter, Minnie Schönberg (* 1864 as Minna Schönberg; † 1929), isch us Dornum im Ostfriesland iigwanderet, dr Vater Simon Samuel (Sam) Marx (1859–1933) isch us Mertzwiller im Elsass choo, was iim spööter si Spitznaame „Frenchie“ iibrocht het.

As "Marx Brothers" si ufdräte:
(Dr eltist Soon Manfred isch scho as Chind gstorbe, vor dr Geburt vom Chico.)

D Marx Brothers si uf em 20. Blatz in dr Liste vo de grösste 25 Filmlegände vo alle Zite, wo vom bekannte American Film Institute zämmegstellt worde isch.
dr änglisch Ditel in Chlammere (OmU = Original mit Underditel)

Anderi:





</doc>
<doc id="36263" url="https://als.wikipedia.org/wiki?curid=36263" title="Harpo Marx">
Harpo Marx

Dr Adolph Arthur Marx, bekannter als Harpo Marx (* 23. Novämber 1888 z New York City; † 28. Septämber 1964 z Los Angeles) isch e amerikanische Enterteiner, Pantomiim und Schauspiiler gsi. Zämme mit sine Brüeder Groucho, Chico, Zeppo und Gummo si si as d Marx Brothers berüemt worde. Si häi im Vaudeville, am Broadway und im Kino groosse Erfolg ghaa. 

Dr Harpo isch e brilliante Pantomimiker gsi. Sini Markezäiche si e rooti Berrügge gsi, si Harfespiile und d Daatsach, ass er vor dr Kamera nie öbbis gsäit het. Er het vor allem mit Huupe und Pfife kommuniziert. 




</doc>
<doc id="36264" url="https://als.wikipedia.org/wiki?curid=36264" title="Exposition Internationale du Surréalisme">
Exposition Internationale du Surréalisme

D Exposition Internationale du Surréalisme isch en Usstellig vo Künstler vom Surrealismus gsi, wo vom 17. Januar bis zum 24. Februar im Joors 1938 in dr Galerie Beaux-Arts, 140, Rue du Faubourg Saint-Honoré in Paris, wo vom Georges Wildenstein gfüert worden isch, stattgfunde het. D Organisatoore si dr franzöösisch Schriftsteller André Breton gsi, wo dr Chopf und Theoretiker vo de Surrealisten gsi isch, und dr bekanntisti Dichder vo dr Beweegig, dr Paul Éluard. Im Kataloog wärde au no dr Marcel Duchamp as Generalintendant ufgfüert, dr Salvador Dalí und dr Max Ernst as technischi Biirööt, dr Man Ray as Belüchtigsmäister und dr Wolfgang Paalen as „Spezialist für Wasser und Buschwärk“. D Usstellig het in drei Abdäilige näbe de presentierte Gmäld und Objekt seer underschiidlig umgstalteti Schaufänstermannekää zäigt und ungwöönlig dekorierti Rüüm. Mit deere Usstellig het die surrealistischi Beweegig mit iirer Totalinszenierig – im Sinn vom ene surrealistische Gsamtkunstwärk – Usstelligsgschicht gschriibe.



</doc>
<doc id="36265" url="https://als.wikipedia.org/wiki?curid=36265" title="Simmer">
Simmer

Simmer (dt. "Simmern", frz. "Septfontaines") isch aini vu dr 105 Gmaine z Luxeburg.

Zue Simmer ghere d Ortschafte Gräisch ("Greisch"), Léisbech ("Leesbach"), Rued ("Roodt/Roodt-sur-Eisch"), Simmern, Simmerfarm un Simmerschmelz.

Simmer lyt im Dal vu dr Äisch ("Eisch"), Gräisch lyt uf dr Hochebeni iber em Dal.

Simmer ghert zum Kanton Kapellen im Distrikt Lëtzebuerg. Dr Burgermaischter vu Simmer isch dr Marie-Josée Gressnich-Weiler. Scheffe sin dr Joëlle Noesen-Mamer un dr Jean-Pierre Kunnert. Gwehlt wird iber e Majorzwahl.

Simmer isch zum erschte Mol gnännt wore anne anne 1144-68 as "de vii fontibus" (1192: "de vii fontibus", 1205: "Septem fontium").

Dr luxeburgisch Dialäkt vu Simmer ghert zum Moselfränkisch.





</doc>
<doc id="36266" url="https://als.wikipedia.org/wiki?curid=36266" title="Stadbriedemes">
Stadbriedemes

Stadbriedemes, au Briedemes (dt. "Stadtbredimus", frz. "Stadtbredimus") isch aini vu dr 105 Gmaine z Luxeburg.

Zue Stadbriedemes ghere d Ortschafte Greiweldeng ("Greiveldange"), Hëttermillen un Stadbriedemes, derzue no s Gheft Bicherhaff.

Stadbriedemes lyt im Sidoschte vu Luxeburg an dr Mosel, vis-à-vis vu Palzem z Dytschland. Z Stadbriedemes het s aini vu zwoo Staustufe z Luxeburg.

Stadbriedemes ghert zum Kanton Réimech im Distrikt Gréivemaacher. Dr Burgermaischter vu Stadbriedemes isch dr Jeannot Bonifas. Scheffe sin dr Fernand Kieffer un dr Marco Albert. Gwehlt wird iber e Majorzwahl.

Stadbriedemes isch zum erschte Mol gnännt wore anne anne 1096 as "Bridin" (1222: "Bridenes").

Dr luxeburgisch Dialäkt vu Stadbriedemes ghert zum Moselfränkisch.





</doc>
<doc id="36270" url="https://als.wikipedia.org/wiki?curid=36270" title="Stengefort">
Stengefort

Stengefort (dt. "Steinfort", frz. "Steinfort") isch aini vu dr 105 Gmaine z Luxeburg.

Zue Stengefort ghere d Ortschafte Grass ("Grass"), Hoen ("Hagen"), Klengbetten ("Kleinbettingen"), Stengefort ("Steinfort").

Stengefort lyt an dr Äisch ("Eisch"), im Weschte vu Luxeburg an dr Gränze zue Belgie. Nochbergmaine sin Habscht im Norde, Käerch im Oschte, Garnech im Sidoschte, Kënzeg im Side un di belgisch Gmai Arel im Weschte.

Stengefort ghert zum Kanton Kapellen im Distrikt Lëtzebuerg. Dr Burgermaischter vu Stengefort isch dr Guy Pettinger (LSAP). Scheffe sin dr Camille Stockreiser un d Sylvie Asselborn-Huber. Gwehlt wird iber e Proporzwahl.

Dr luxeburgisch Dialäkt vu Stengefort ghert zum Moselfränkisch.






</doc>
<doc id="36271" url="https://als.wikipedia.org/wiki?curid=36271" title="Fritz Schärer">
Fritz Schärer

Dr Friedrich Schärer (* 17. Augschte 1918 Duermerge; † Augschte 2008 z Wiil) isch e dytsche Mundart- un Haimetautor gsii.

Dr Fritz Schärer isch z Duermerge ufgwagse. Im Zweete Wältchrieg isch er schwär verwundet in britischi Chriegsgfangeschaft grote un bi Rimini in e Lager chuu. Wäg däne Erfahrige het er speter dr Kameradenkreis der Gebirgstruppe Lörrach grindet, het sich fir di dytsch Chriegsgreberfirsorg engaschiert un sich in dr "Europa-Union Deutschland e. V." fir Fride un Versehnig unter dr Velker yygsetzt. Ain vu syne Laitsätz in däm Zämmehang isch gsii: 
Dr Schärer isch Mitglid vu dr CDU gsii un isch au fir syy Bartei vu 1972 bis 1976 im Gmairot vu Löörech gsässe. 

Syt 1981 het dr Schärer zämme mit syre Frau Helga z Ötlige gwohnt, är het sich aber bis zue sym Dod mit Duermerge äng verbunde gfielt.

Wu am 1. Dezämber 1958 dr alt Durnverain vu Duermerge wider grindet woren isch, wu s no 1936/37 praktisch nimmi gee het, isch dr Schärer zum erschte Vorstand gwehlt wore. Des Amt het er bis anne 1962 uusgfiert.

Dr Fritz Schärer isch Mitgrinder vum "Altenclub Tumringen" vu dr Evangelische Chilchegmai Röttele gsii un au 35 Johr lang Vorsitzende vu däm Verain gsii. Fir des Engaschment zämme mit syre Frau het en d Löörecher Oberburgermaischteri Gudrun Heute-Bluhm bim Neijohrsempfang 2006 gwirdigt, wu si "stilli Hälfer" in dr Löörecher Altenarbet gehrt het. 

Mit 70 Johr het dr Schärer aafange schryybe. Syy Erscht Buech sich e Wärch iber dr Duemerger Flugplatz gsii. Är het vor allem iber lokali Theme gschribe, Anekdote un chlaini Verzellige. In sym letschte Buech het er au Erinnerige an syy Chriegsgfangeschaft verschafft.

Syy Frau Helga isch im Jänner 2008 bin eme Uufall um s Läbe chuu. Dr Fritz Schärer isch e baar Däg no syym 90. Geburtsdag im Augschte 2008 gstorbe.





</doc>
<doc id="36273" url="https://als.wikipedia.org/wiki?curid=36273" title="Kaplanei">
Kaplanei

E Kaplanei isch e Geböide, wo en Kaplan dinne wohnt oder es bezaichnet e Underainheit innere römisch-katolische Pfarrei.

Innere Kaplanei wohnt de zueständig Kaplan, wo au förs Gebiet vo de Kaplanei verantwortlich isch. De Kaplan halted Gottesdienst i de Kapelle, wo dezue ghört; er git Religionsunterricht i de Schuel und betröit di Gläubige auf em Gebiet, wo im zuetailt isch. Die Arbete macht er immer im Uuftrag vom Pfarrer, wo i de übergordnete Pfarrei zueständig isch.

Di erste Gründige vo Kaplanaie gönd bis is 16. Johrhundert zrugg. Sit Mitte vom 20. Johrhundert sind d Kaplaneie i de Folg vom Priestermangel vilfach verwaist. Di Gläubige us em Gebiet werded dur de Seelsorger us de zueständige Pfarrei betröit und di entsprechende Geböide werdet för anderi pfarreilichi Zwäck pruucht oder werded verchauft.

Hüt no e aktivi Kaplanei:

Kaplaneie, wo kirchlich nöi gnützt werded:

Kaplaneie, wo nümme kirchlich gnützt werded:


</doc>
<doc id="36275" url="https://als.wikipedia.org/wiki?curid=36275" title="Edward James">
Edward James

Dr Edward William Frank James (* 16. August 1907 z Greywalls, Schottland; † 2. Dezämber 1984 z Sanremo) isch e britische Multimillionäär, Kunstsammler, Dichder, Mezeen und Landschaftskünstler gsi. Er isch en Aahänger und scho früe e Förderer vo dr surrealistische Beweegig gsi und e Fründ vom Salvador Dalí. Er het die surrealistischi Zitschrift "Minotaure" undersdützt und au Ardikel drfür gschriibe. Er het s "Monkton House" saniert und im Sinn vom Surrealismus usgstattet. Si Lääbenswärk isch dr surrealistischi Skulptuuregaarte "Las Pozas" im mexikanische Räägewald, won er vo 1964 bis 1984 het lo baue.

Dr James het as Exzentriker gulte. Vo 1931 bis 1934 isch er mit dr östriichische Schauspiilere Tilly Losch, die spööteri "Countess of Carnarvon", verhürootet gsi. D Losch het sich aber von em lo schäide, wil er schwuul sig.

Dr Edward James het en umfangriichi Brivaatsammlig vo modärner Kunst ghaa mit em Schweerpunkt uf em Surrealismus und dr Pittura metafisica. Näbe Arbäite vom Dalí und vom René Magritte het er au Wärk vom Giorgio de Chirico, Leonora Carrington, Paul Delvaux, Max Ernst Alberto Giacometti, Paul Klee, Pablo Picasso, Pavel Tchelitchew ghaa und e baar Gmäld vom Hieronymus Bosch. Zwäi Joor noch em James sim Dood, im Juni 1986, si die mäiste Stück vo siner Sammlig und Monkton House bi Christie’s verstäigeret worde.





</doc>
<doc id="36276" url="https://als.wikipedia.org/wiki?curid=36276" title="Stefan Zweig">
Stefan Zweig

Dr Stefan Zweig (* 28. Novämber 1881 z Wien; † 22. Februar 1942 z Petrópolis, Bundesstaat Rio de Janeiro, Brasilie) isch en östriichische Schriftsteller gsi.

Scho sit 1897 het er in Zitschrifte Gedicht veröffentligt. 1901 isch dr Gedichtband "Silberne Saiten" und 1904 sini ersti Novälle "Die Liebe der Erika Ewald" erschiine. Näbe äigene Erzäälige und Essei het dr Zweig au as Übersetzer vo de Wärke vom Verlaine, vom Baudelaire und bsundrigs vom Émile Verhaeren gschafft und als Schurnalist. Im Erste Wältchrieg isch er vom Milidäärdienst befreit worde und isch in d Schwiz go lääbe und het dört as Korrespondänt für d Wiener "Neue Freie Presse" gschafft. Noch em Chrieg isch er zrugg uf Östriich und het sich dört gegen e Nazionalismus und Rövanschismus iigsetzt und für d Idee vom ene gäistig gäinte Öiropa. In deere Zit het er vil hschriibe: Erzäälige, Draame und Novälle. Die historische Momäntufnaame "Sternstunden der Menschheit" vo 1927 zele bis hüte zu sine erfolgriichste Büecher.

Di Christligsoziaale häi sich gege dr waggsendi Iifluss vo de Nazi gweert, häi aber d Demokratii in Östriich ufghoobe und e diktatorische Ständeroot iigfüert. Dr Zweig isch vor ene uf London gflüchdet. Wil er Juud gsi isch, häi sini Wärk z Dütschland nüme döffe erschiine. Si Novälle "Brennendes Geheimnis" isch verfilmt worde, aber wo dr Film im Merz 1933 noch em Riichsdaagsbrand in d Kino cho isch, häi en d Nazi verbote. Für e Richard Strauss het er s Libretto für d Opere "Die schweigsame Frau" verfasst. Zerst het dr Hiltler persöönlig dr Dresdner Opere erlaubt, si ufzfüere, denn isch si aber wägen em Zweig abgsetzt worde. Dr Zweig isch uf d Liste vo de Büecherverbrennige gsetzt worde und 1935 in d Liste vo de verbotene Autoore. Si Doktortitel für e Diss über de Hippolyte Taine an dr Wiener Uni hänn em d Nazis 1941 aberchennt, un das isch erschd anne 2003 wieder z'ruckgno worde.

1939 het er d Charlotte Altmann ghürootet. Wo dr Zwäit Wältchrieg usbrochen isch, het dr Stefan Zweig die britischi Staatsbürgerschaft aagnoo. Wil er aber Angst ghaa het, ass d Ängländer käi Underschiid wurde mache zwüsche Östriicher und Dütsche und iin als ""enemy alien (findlige Usländer)"" wurde interniere, het er London verloo. Er isch uf Nöi York, denn uf Argentinie und Paraguay und isch im Joor 1940 schliesslig z Brasilie glandet. Dört isch 1941 d Monografii "Brasilien" erschiine und 1942 d "Schachnovelle". Am 22. Februar 1942 het sich dr Stefan Zweig z Petrópolis (bi Rio de Janeiro) mit ere Überdosis Veronal s Lääbe gnoo und si Frau mit ere Überdosis Morphin.

1944 isch posthum si Autobiografii under em Ditel "Die Welt von Gestern" uusechoo.








</doc>
<doc id="36278" url="https://als.wikipedia.org/wiki?curid=36278" title="Künstlergruppe">
Künstlergruppe

As Künstlergrubbe bezäichnet mä en offene oder e feste Zämmeschluss vo Künstler zun ere Grubbe mit eme Naame. Gründer und Iniziatoore vo Künstlergrubben si scho immer mäistens naamhafti Kunststudänten und Künstler gsi, wo sich um sä ume Künstler zämmegschlosse häi, wo äänligi Ideä gha häi. Vili Künstlergrubben häi e starke Iifluss uf die verschidnige Epoche vo dr Kunstgschicht ghaa. Die chliinsti Künstlergrubbe isch s "Künstlerduo", zwäi Künstler wo seer äng verbunde si, hüfig in "Lääbenspartnerschafte" wie d Niki de Saint Phalle und dr Jean Tinguely, oder dr Gilbert & George.

Im witere Sinn cha mä au literarischi Grubbe und Grubbe vo Muusiker as Künstlergrubbe bezäichne.




</doc>
<doc id="36279" url="https://als.wikipedia.org/wiki?curid=36279" title="Coco Chanel">
Coco Chanel

D Coco Chanel, äigentlig Gabrielle Bonheur Chasnel, (* 19. August 1883 z Saumur, Pays de la Loire; † 10. Januar 1971 z Bariis) isch e franzöösischi Modädisäinere und Gründere vom Chanel-Modäimperium gsi. Si isch äini vo de wichdigste Persöönlikäite in dr Gschicht vo dr Modä im 20. Joorhundert gsi. Si het en usserordentlige Iifluss uf d Haute Couture ghaa. Dä isch so grooss gsi, ass si as äinzigi Persoon us deere Bruefsgrubbe vo dr US Zitschrift Time Magazine zu de 100 iiflussriichste Lüt vom 20. Joorhundert zelt worde isch.

1916 het si e funktionelli Daamemoode iigfüert mit Röck bis zu de Waade, emne Ooberdäil, wo lugg mit eme Gürtel zämmeghalte worde isch, und churz gschnittene Hoor. In de 1920er Joor het d Coco Chanel s „Chliine Schwarze“ kreiert. 1923 het si s Barfüm „Chanel Nº 5“ uusebrocht. Vo dr Middi vo de 1950er Joor aa isch iir Chanelgostüm mit eme lugge Jäggli, wo mäistens bordiert gsi isch, und eme usgstellte Rock wältbekannt worde.




</doc>
<doc id="36281" url="https://als.wikipedia.org/wiki?curid=36281" title="Leonor Fini">
Leonor Fini

D Leonor Fini, (* 30. August 1908 z Buenos Aires; † 18. Januar 1996 z Bariis) isch en argentinischi surrealistischi Moolere gsi.

Vili vo iire Gmäld handle vo erootische Fantasie und vom Dood. Iir Wärk het scho zu iire Läbzite hoochi internazionaali Beachdig gfunde. Noch iirem Dood isch si dur en Usstellig in dr „Galerie de Minsky“ z Bariis geert worde.

D Leonor Fini isch d Gusiine vom Dschäsmusiker und Mooler Oscar De Mejo, em Maa vo dr Alida Valli, gsi.




</doc>
<doc id="36283" url="https://als.wikipedia.org/wiki?curid=36283" title="Henry Miller">
Henry Miller

Dr Henry Valentine Miller (* 26. Dezämber 1891 in Nöi York; † 7. Juni 1980 z Los Angeles) isch en amerikanische Schriftsteller und Mooler gsi.

Si Wärk isch fast usschliesslig in dr Form von ere Autobiografii oder Daagebuech gschriibe und zäigt si Gfüüls- und Gedankewält, wo mänggisch surreal aamuetet. Im Miller sini Schrifte si seer gsellschaftskritisch und psüchoanalütisch. Die verschiidenste Charakter, wo mä in sine Büecher cha finde, häi en unverkennbaari Füsiognomii, wo si drmit s Lääbe mäistere oder draa schitere.
Dr Miller het sälber gsäit, ass er s Lääbe äso well darstelle, wien er s erläbt het, und ass er e künstligi Stilisierig häig welle vermiide. Sini Beschriibige vo dr Sexualidäät, wo bewusst provozierend-realistisch si, si Däil gsi vo sine Besträäbige, s bürgerlige Wärtsüsteem, won er as verlooge und falsch empfunde het, z entlarve und dur en Individualismus z ersetze, wo nüchtern und glichzitig poetisch isch.

Dr Miller isch äine vo de bedütendste Schriftsteller vom 20. Joorhundert, het mit siner provokante Sprooch und siner nonkonformistische Haltig und Lääbenswiis vili Autoore vo dr Biit Dschenereischn und vom sogenannte Postmodernismus beiiflusst, wo wien är d Wärt vo dr Middelschichtsgsellschaft verachdet häi. Bekannti Verdräter vo dr Biit Dschenereischn si under anderem d Schriftsteller Jack Kerouac (1922–1969) und Allen Ginsberg (1926–1997) gsi.



D Übersetzige ins Dütsche vom Alexander Koval gälte as mäisterhaft.





</doc>
<doc id="36287" url="https://als.wikipedia.org/wiki?curid=36287" title="Caresse Crosby">
Caresse Crosby

D Mary Phelps Jacob, vo 1924 aa Caresse Crosby (* 30. April 1891 z New Rochelle, Nöi York; † 24. Januar 1970 z Rom) isch e Nöi Yorker Prominänti gsi. Sie isch e Verleegere und Schriftstellere gsi und het sich für Frauerächt iigsetzt. 1910 het si e Büstehalter erfunde, wo sich zerst usgezäichnet verchauft het. Spöter isch s nüme so guet gloffe und si het iir Patent an d "Warners Brothers Corset Company" z Bridgeport verchauft. 1922 het si dr Dichder Harry Crosby in zwäiter Ee ghürootet und si si uf Frankriich go lääbe.

1925 het si dr Gedichtband "Crosses of Gold" veröffentligt und 1926 e Buech, "Graven Images". Im Joor 1927 het si mit iirem Mann dr Verlaag "Black Sun Press" z Bariis gründet, wo Büecher uf Änglisch in chliine Uflaage uusebrocht het. 1929 het dr Harry Crosby zämme mit siiner Liebhaabere Sälbstmord begange. Spööter isch d Caresse Crosby in die Veräinigte Staate zrugg und het e Kunstgalerii z Washington, D.C. gläitet und e Litratuurzitschrift gründet. Si isch am 24. Januar 1970 z Rom gstorbe.





</doc>
<doc id="36288" url="https://als.wikipedia.org/wiki?curid=36288" title="Raffael">
Raffael

Dr Raffael, au Raffael da Urbino, Raffaello Santi [], Raffaello Sanzio [] oder Raphael (* 6. April oder 28. Merz 1483 z Urbino; † 6. April 1520 z Rom) isch en italiänische Mooler und Archidekt vo dr Hoochrönässans gsi.

Dr Raffael isch vor allem as Mooler für sini harmonische und usgwoogene Komposizioone und sini lieblige Madonnebilder berüemt worde. Zu Läbziten het er s Brivileg gnosse, ass er nume under sim Vornaame bekannt isch, und au hüte kenne die wenigste Lüt si Familienaame. Bis wit in s 19. Joorhundert het er als dr grösst Mooler gulte. Näbe sinere Laufbaan as Mooler z Floränz und am bäbstlige Hoof z Rom isch er au dr Bauläiter vom Petersdom und Ufseer über die römische Antike gsi.







</doc>
<doc id="36290" url="https://als.wikipedia.org/wiki?curid=36290" title="Willy Burkhard">
Willy Burkhard

Dr Willy Burkhard (* 17. April 1900 z Leibrenga em Kanton Bern, † 18. Juni 1955 z Zirich) ischt a Schweizer Kombonischt ond Hochschuellehrer gwäa.

Dr Willy Burkhard ischt am 17. April 1900 z Leibrenga uf d Welt komma. Sei Vaddr isch dr Graveur Wilhelm Burkhard ond sei Muadr d Marie-Louise geb. Schmalz gwäa. Nôch-em Abi ischt’r zerscht-môl uff s Lehrerseminar Muristalden en Bern ganga, hôt abr bald druff am Konservadorium vo dera Stadt ôôgfanga, Musik zo studiira. Schbätr hôt’r sei Studiom z Leipzig beim R. Teichmüller ond-em Sigfrid Karg-Elert fortgsetzt. De ledschde zwoi Staziona vo seira Ausbildong send en Mincha ond Paris gwäa. Em Burkhard sei wichdigschder Lehrer en dr boirischa Landeshauptstadt ischt sei Landsmôô Walter Courvoisier gwäa ond z Paris dr Max d’Ollone.

Wia dr Burkhard 1924 mit seim Studiom ferdich gwäa ischt, hôt’r als Privatpersoo Musikondrricht gäa, bis’r 1928 an Lehrstual am Konservadorium z Bern kriagt hôt. Fascht sei ganz Leaba lang hôt der Môô a Longaleida mit sich romtraga miaßa. Drom hôt’r sei Lehrtädichkeit emmr môl wiidr ondrbrecha miaßa, om durch lengere Kuraufenthalt en Montana ond z Davos (vo 1933 bis 1934 ond vo 1937 bis 1942) ebbes Guads fir sei Gsondheit zo doa. Em Aldr vo 42 Jôhr ischt’r soweit stabilisiirt gwäa, dass’r sein Beruaf hôt wiidr ausiaba kenna. Bis zo seim Dood em Jôhr 1955 hôt’r am Konservadorium en Zirich Vorleasonga en Musiktheorii ond Kombosiziooslehr ghalda.

Dr Schwerponkt vom Burkhard seim Schaffa ischt ischt em Bereich vo dr Kirchamusik gwäa. Stilischdisch hôt’r sich au mit dr dômôls nuia Zwelf-Ton-Technik ond mit de Werk vom Igor Strawinski, Béla Bartók ond Paul Hindemith usnandrgsetzt, ischt abr em Graußa ond Ganza dr tonala Musik trei bliiba. Seine Werk geldet als wichdiger Beitrag vo dr Schweiz zom Tonschaffa vo dr dômôliga Zeit.

Em Jôhr 1964 isch z Bern a Willy-Burkhard-Gsellschaft grendet wôrra, wo em Burkhard sei Werk lischdamäßig erfasst ond sich zom Ziil gsetzt hôt, durch Tekschtvereffentlichonga ond Tonträger zor Vorbreidong vo seim Schaffa beizotraga. Heitzodag erklenget seine Werk abr nemme oft en de Kircha ond en de Konzertsäl.







</doc>
<doc id="36292" url="https://als.wikipedia.org/wiki?curid=36292" title="Karabinerhaken">
Karabinerhaken

Karabinerhögge - kurz "Karabiner" - si Högge mit me eifache Verschluss oder Schnapper. Bsunders bim Chläddere wärde si sehr vil igsetzt. Ursprünglich si si vo Kavallerischte bruucht worde, zum dr Karabiner (Gwehr) schnäll wider nöime chöne z befestige um mit Säbel oder andere Waffe witer chöne z kämpfe.

Bim gsicherete Chläddere si Karabiner sehr wichtig. Me brucht se überall wome Sicherigsgrät, Seil, Schlaufe, Felshögge und so witer mitenand mues verbinde. Do drbi isches läbenswichtig, das d Karabiner und alles räschtliche Material UIAA-prüeft si!

"Normalkarabiner" hei ä eifache Schnapper und si sehr handlig und liicht. Mä bruchtse normalerwiis für d Express, zum Gegeständ (Sicherigsgrät, Iisschrube, Schlaufe etc.) am Gstältli zbefeschtige. Si hei normalerwiis ä Bruchlascht vo um die 22kN.

"Express" wärde bim Vorstieg brucht, zum s Seil mit de Felshögge z verbinde. "Express" bestöi us zwei Karabiner - je ein mit me boogene und me grade Schnapper - und ere churze Schlaufe (mängisch au nenntmese au "Bandschlinge"), wo die bede verbindet. Dä Karabiner mit em graade Schnapper chunnt immer an Felshogge und dä mit em boogene chunt ans Seil. Das macht us zweine Gründ so: Einersits wärde die Karabiner, wo mit de Felshögge in Kontakt si ame chli ufgrauht, und wenn diä den wider mit me Seil in berüerig chömme, wirds Seil halt schnäller abgnützt. Anderersits isches eifacher, s Seil ine Karabiner z hänke, wo e boogene Schnapper het. (- wilmes jo normalerwiis eihändig mues mache.)
Alli belaschtete Bestandteil vome Express meischtens e Bruchlascht vo 21kN und ufwärts.

"Verschlusskarabiner" häi zuesätzlich e Sicherig, das dr Schnapper nid so eifach cha ufgoh. Die wärde den brucht zum s Seil am Gstältli amache, zum Ständ boue oder au zum Sichere und Abseile.

"HMS" isch d Abchürzig für "Halbmastwurfsicherung". Dr Usdruck "HMS" wird für die Sicherigsart, füre Chnüppel und aber au füre entsprächende Karabiner brucht. Dr Chnüppel heist aber eigentlich nur "Halbmastwurf". Bsunders seitmenem amä au "VP".
S bsundere an däm Karabiner isch, daser hüffig e dicke, schön runde Booge het und grösser isch as die meischte andere Karabiner. Das isch ebe so, dasme eifacher mit däm Chnüppel cha sichere und s Seil weniger verchlemmt.

D Standkarabiner hei au ä zuesätzlichi Sicherig am Schnapper, si si aber ähnlich gross wi d Normalkarabiner. Trozdäm heisi au e dickere Booge, wi d HMS, und e grösseri Bruchlascht (24-30kN).

Mä brucht Karabiner näbem Chläddere au vil bi Rettigsisätz, bi dr Füürwehr, bi Fall- und Gleitschirm und bim Tauche. Natürlich gits au no vil witeri Awändige, wi Spanngürt, Schlüsselring, Rucksäck und Umhängetäsche, Hundeleine und so witer.


</doc>
<doc id="36293" url="https://als.wikipedia.org/wiki?curid=36293" title="Achterknoten">
Achterknoten

Dr Achter isch e Chnüppel wome bim Chläddere und bim Seglä vil bruucht. Dr Name chund ganz eifach drvo, daser halt wines Achti ("8") usgset.

Dr "eifach Achter" brucht me bim Chläddere zums Seiländi "markiere". Är hilft, das eim s Seil nit dur d Finger rütscht und dases verliert, oder au dasme nid übers Seiländi use abseilt, also abstürzt. Bim Seglä bruchtmenen als Stopperchnüppel. Weme also s Seil dure Öse fädlet, den chame is ändi ä Achter mache, dass s Seil nid wider durd Öse rütsche cha. Das bruchtme zum bischpil zum d Schotte (s Seil vom Schotthorn vom Fock) uf beidne Site azmache.

Dr "doplet Achter" bruchtme zum zwei Seilstück z verbinde. Dä machtme wie die Gsteckt Variante vo dr Schlaufe, äfach halt mit zwei Seiländene. E sichereri Alternative isch aber dr dopplet Spirestich.

D "Achterschlaufe" chame für vil verschiedeni Sache bruche, wemme e Starki schlaufe am Ändi oder zmitz ame Seil brucht.
Bim Chläddere bruchtmese zum sich füre Vorstieg mitem Seil z verbinde. Do drbi bruchtme die "gsteckti" Variante, d. h. mä nimmts Seil bim chnüpple nid äfach dopplet, sondern mä macht zerscht ä eifache Achter, lot gnue Seil am Ändi übrig, so dasmes durs Gstältli cha fädle und den wider ruckwärts dure ganze Achter cha füere. E anderi Möglichkeit füre gliche Zwäck wär dr anderthalbfach Bulin.


</doc>
<doc id="36295" url="https://als.wikipedia.org/wiki?curid=36295" title="Bulin 1.5">
Bulin 1.5

Dr einehalbfach- oder anderthalbfach Bulin oder au Bulin 1.5 (im änglische: Yosemite bowline) isch e relativ junge Chnüppel, wo öppe mol bim Chläddere als Alternative zur Achterschlaufe zum iibindeins Seil (aaseile) brucht wird. Er isch eigentlich sicherer als d Achterschlaufe und me chanen au vil liichter ufmache, weme mol drigheit isch, aber d Achterschlaufe chame (bsunders als Afänger) vil eifacher überprüefe, zum luege, öber richtig gmacht isch.
Är isch eifach verwant mitem Palstek (au bekannt als eifache Bulin), wil är wird äfach no chli witergfüert.

Au weme sich im Seil wil ibinde, fot me eifach mit me normale Palstek ah. Do drbi muesme aber luege, das s Aug am lange Seil(-ändi) isch, und me nocher s churze Seiländi dr richtig Wäg umme (inneliggend) durs Aug fädlet. Denne mues me s churze Seiländi nur nu einisch ums Schlaufestück ummewiggle und den em lange ändi noch dure Chnüppel schiebe.


</doc>
<doc id="36296" url="https://als.wikipedia.org/wiki?curid=36296" title="Jean-Auguste-Dominique Ingres">
Jean-Auguste-Dominique Ingres

Dr Jean-Auguste-Dominique Ingres [] (* 29. August 1780 z Montauban; † 14. Januar 1867 z Bariis) isch e franzöösische Mooler gsi und äine vo de bedütendste Verdräter vo dr offizielle Kunst im Frankriich vom 19. Joorhundert. 

Dr Ingres het bim Jacques-Louis David gleert und an dr École des Beaux-Arts z Bariis. Er het 1801 mit em Gmäld "Dr Achill empfangt d Bittgsandschaft vom Agamemnon" dr aagseeni Prix de Rome gwunne, isch aber spüüter nüme so erfolgriich gsi. Mit em Briis isch e Studium z Rom choo, das het er 1806 aagfange und isch nochhäär grad z Italie bliibe. Sini Wärk us deere Zit si hüfig kritisiert worde. Won er bim Salon de Paris Erfolg gha het, isch er 1824 uf Frankriich zrugg und isch zum anerkennte Künstler vo siner Zit worde. 1825 het er vom Köönig s Chrüz vo dr Eerelegioon überchoo, 1829 isch er Brofässer an dr Ecole des Beaux-Arts worde. Won er 1834 e Misserfolg im Salon ghaa het, het dr Ingres beschlosse, dört nüme uszstelle, und isch 1835 as Diräkter vo dr Académie de France à Rome uf Rom zrugg. Wo si Amtszit dört ume gsi ischm isch er 1841 uf Bariis zrugg und het wider an dr École des Beaux-Arts Underricht gee. Zää Joor spööter het er dört dr Boste vom ene Diräkter überchoo. In de letzte Joor vo sim Lääbe het dr Ingres bsundrige Wärt uf si künstlerischs Gsamtwärk gläit und uf si Ruem. Er het 1851 drmit aagfange in siner Häimetstadt mit Schänkige s Musée Ingres z gründe. Noch em Dood het er em e Hufe Gmäld und Zäichnige vo sich vererbt.

Dr Ingres isch e Verdräter vom Klassizismus gsi und het vor allem mit em Eugène Delacroix as Mooler vo dr franzöösische Romantik konkurriert. Für d Dradizionaliste isch er dr grooss Verdäidiger gsi, aber sini Wärk häi au uf d Modärne hiigwiise. So het er hüfig d Daarstellig vo dr Wirkligkäit siner äigene Vorstellig undergordnet, was vilmol zu perspektivische Ungnauikäite und anatomisch ummööglige Daarstellige gfüert het. Wäge dere Subjektivitet in sim Wärk häi d Kritiker im Ingres vorgworfe, es nid besser z chönne. Dr Ingres het Historiegmäld gmoolt, Bordret und Aktbilder, und het für sä mäistens e Hufe Vorzäichnige gmacht. Usser deene git s äigeständigi Zäichnige. Är sälber het sini Historie as die wichdigsti Grubbe in sim Wärk aagluegt, aber vor allem in sine erste Joor het er vo deene nid so vil chönne moole, wien er hät welle, wil er sich s Lääbe het müesse verdiene. Er isch e gfrogte Bordretmooler gsi, won e Hufe bedütendi Persönligkäite vo siner Zit gmoolt het. Zu sine wichdigste und bekanntiste Wärk ghööre "S türkische Baad", "Die groossi Frau, wo baadet", "Dr Napoleon I. uf sim käiserlige Droon", "D Apotheose vom Homer" und "Antiochus und Startonike". Dr Jean-Auguste-Dominique Ingres het e groosse Iifluss ghaa uf d Künstler vo siner Zit und uf d Künstlergeneratioone noch em. Sini Wärk si under anderem vom Pablo Picasso, vom Pierre-Auguste Renoir und vo dr Cindy Sherman rezipiert worde.





</doc>
<doc id="36299" url="https://als.wikipedia.org/wiki?curid=36299" title="Jaundeutsch">
Jaundeutsch

Jùutütsch (, hd. "Jaundeutsch", senslertütsch: "Jùùntütsch") ìsch d Mùndart va dr Gmìi Jùu (Jaun) mit de bìede Düerfer Jùu ù Fàng (Im Fang) im Kanton Frybùrg. 

Jùu isch dì enzìgì tütschspraachìgì Gmìi ìm Grüerschbìzìrk (Greyerzerland), ù ds Jùutütsch ìsch ìnnerhaùb va de Tütschschwyzer Mùndarte eppes Appartegs. Dia Mùndartspraach gküert zum Höchstalemannische ùn ìsch mia mitem Berner Oberländisch wa mitem Senslertütsche verwònt. Dr Grùnd derfǜǜr ìsch a spraachlìchì Isolation va Jùu: Z desúús (ìm Weschte) ìsch d Spraachgrenza zu de Wäùtsche, wa mù Französisch red, früer Patois; im Norde isch dr Wääg in de tütschspraaìg Sensebezìrk mìt hueje Bäärga versperrta, wa mù nùmme ùber de Nǜüschels (Euschelspass) ds Fues drùber chòò. Aber òò dì Kontäkt zum Sǜbetaù (Simmental) ìm Kanton Bärn sì lengì Zyt iender raar gsy, syt ass sì enetem Brùch (Jaunpass) dr Glùube tùsche hìi, aber Jùu katòòlesch blìben ìsch.

In däm Artikel wärde dì Dialäktbyyspìù ì dr Dieth-Schrybeg (glyych wì ìm Senslertütsche Wörterbuech) ù der hüt nò gǜùtege Schryyb-Rìchtlinie va der Tüschfrybùrger Arbìitsgmìinschaft (DFAG) gschrìbe. Wì nüüt òndersch òòggee ìsch, sy dì kursive Byyspìùwörter ùff Jùutütsch gschrìbe. Dì Gschìcht „Dr Jouner Geisshirt“ isch nìt òòpasst a dì Dieth-Schrybeg.

Ds ierscht Maù wǜsseschaftlech bìschrìbe chua ìsch ds Jùutütsch ìm Jaar 1916 va Karl Stucki, wa ds Jùudütsch ì synere Dissertation „"Der Vokalismus der Mundart von Jaun"“ bschrìbe hät, ù z Jaar druuf, 1917, de no ds Buech „"Die Mundart von Jaun, Lautlehre und Flexion"“ usaggee hät.

Im Spraachatlas va de Dütschschwyz isch Jùu a Belegort gsyy ù hät d Abchǜrzeg FR14.

A Zämmefasseg vam Appártege va Jùu gìtts òò va Max Bürgisser ìm Kapitel „"Die Jauner Mundart"“ ìm Buech „"Jaun im Greyerzerland"“, wa 1988 va Moritz Boschung ìsch usaggee chua. Chùrz behòndlet ù mìtte òndere Dütschfrybùrger Mùndarte verglìiche chùnd ds Jùutütsch òò ì dr Publikation "Freiburgerdeutsch" ì dr Seryy „"Sprachen und Kulturen"“ va dr "Schweizerische Akademie der Geistes- und Sozialwissenschaften" ùsem Jaar 2009 va dr Pascale Schaller ún dr Alexandra Schiesser.

Im Ùugschte 2014 ìsch as ìigeds Wörterbuech „"Jaundeutsches Wörterbuch. Jùutütsch. Mundartwörterbuch der Gemeinde Jaun/FR"“ fer ds Jùutütsch usachua. Gschrìbe hät daas Leo Buchs, wa eppa sächs Jaar dròò gwärchet hät ùn usaggee häts dr „Deutschfreiburger Heimatkundeverein“. Ds Wörterbuech isch 750 Sytì lengs ù het eppa 11‘800 Stìchwörter, mit aùne Wörter, wa hüt ìm Jùutüsche pruucht chäme, ùn òò dì veraùtete, wa va früer nahìgwìse syy. Zun a huufe Wörtlene häts de ò no a Satz oder a Redewendung (wìmù eppes sìit). Drzue chùnt no as Verzìichiiss va de Jauner Flurneme, ù derzue no a tòla Huufe Foto, as paar Gschìchtlìnì ùna Bschryybeg wìmù Jùuntütsch red ù schrybt. 

Ùber dä Taag va der Vernissage vam Wörterbuech isch ì verschìdene Medie ùber ds Jùutütsch prìchtet chua, asùa in de SFR1 Sendig Schnabelweid, ì dr Zytùng Freiburger Nachrichten ùn ì de fronzüesìsche Zytùnge La Liberté ù La Gruyère.

Alì Tütschfrybùrger Mùndarte küere zùm Westalemannische. Im Gägesatz zùm Dialäkt vam Seebezirk, wa zùm Bärndütsche gküert, wärde ds Senslertütsch ù ds Jùutütsch zùm Höchstalemannische grächnet. Maarggezìiche dervòò sy:



Di öuteschte Gschrìftì ùff Jùutütsch sy ùsem Jaar 1865 ì de „Freiburger Zeitung“. As sy Läserbriefa, wa fascht aù ùff ana yròònìschìi Art uber d Bürokratyy z Fryybùrg oder z Boù (Bulle) tü chlage. Gschrìftì ùff Jùutütsch hìi dr Pfaare Johann Cottier (1876–1936; Gässlersch Johonnì) ù dr Sekùndaarlierer Leonhard Thürler (1888–1976) usaggee. D Gschrìftì vam Johann Cottier sy zùm grüeschte Tǜù ìnera Veröffentlìcheg va 1931 „Im Jouländli. Va Gässler’s Johanni“. Zierscht sy dìsì Gschrìftì hùuptsächlech ìm Fryybùrger ù Walleser Voùchskalender erschìne. Dr Leonhard Thürler hät òò Gschìchtlìnì ù Saagì ùff Jùutütsch gschrìbe: 1939 „Geissbuebläbe“ ì dr „Zytschrift für üsi schwyzerische Mundarte“, 1940 „Die verhäxti Chrotta (A Zelleta usem Joulendli)“, 1943 „D'Häx vom Loweli (A Sag usem Jouländli)“ ù 1944 „Schlangengeschichten“, aalì ìm „Freiburger und Walliser Volkskalender“. 

1976 ìsch vam Athanas Cottier d Gschicht „De Holzhack“ ìm Band „Choereeleni“ ìn de „Beiträge zur Heimatkunde“ vam "Verein für Heimatkunde des Sensebezirkes und der benachbarten interessierten"“ erschìne. Drùberuus ìsch 1985 a Kasetta „Jaundeutsche Geschichten“, gläse vam Werner Schuwey, bìm „Didaktisches Zentrum Freiburg“ erschìne ù 1982 ù 1985 sy Jùutütschi Gschrìftì in dr Zytùng „Echo vom Jauntal“ erschìne, wa bìmena Mundart-Wettbewerb entstàne sy, wa dr Eduard Buchs organisiert hät. Dernäbe ìsch 1986 a Seryy va Saage, „Va Häxe“ vam Bruno Schuwey ì de Freiburger Nachrichten erschìne. Schliessli ìsch 1984/85 òò na a Gschìcht vam Raymond Buchs „Gschichte va Statthautersch Adouf“ ìn „Häpere Härdöpfu ù
Härdöpfla. Deutschfreiburger Mundarttexte.“ erschìne. Mitti 2017 isch usserdäm s Buech „Früer ìsch mengs gònz òndersch gsyy“ vùm Leo Buchs erschiine. In däm Buech sin vierzig Chùrzgschichte dinne, vorallem uss de Chindheit vùm Leo Buchs, aber au no vo e paar andre Autore.

Im Gmeisblatt „Echo vom Jauntal“ het es usserdäm syt öbe 2011 regelmässig Sache ùff Jaundütsch. Zum Deil sin des nùmme einzelni Sätz oder Wörter, bsùnders wänn öber inere Gschicht zitiert wird. Mangmool weggsle d Autore imene hochdütsche Teggscht immer wiider in s Jaundütsch, so zum Byspil d Zita Glauser-Rauber in de Gschicht „Vancouver 2010“ vùm Juli 2013. In eim Absatz uss derre Gschicht gseet mer de Weggsel guet: „Uf au Fäù bini das amaù i nas nobùs Restaurant ga teschte, "bin nobel empfangen und zum Polsterstuhl geleitet worden, habe Prosecco & Knoblauchbrot bestellt und mich der" „Hüslipapierteschteriivorfrüid“ "hingegeben".“ Mangmool sin au d Überschrifte vo de Artikel ùff Jaundütsch, au wänn de Teggscht ùff Hochdütsch isch. E Byspil isch d Gschicht „Am Jùunerhìmù tuet sìch eppes- as chùnt gfarbet“ vo de Antonia Thürler-Rauber in de Ussgab vùm Juni 2012, wo es ùm s Gleitschirmfliege z Jaun goot, ùn usser em Titel alles ùff Standarddütsch isch. Glüggwünsch git es au, so hen d Behörde im letschte Blatt vo 2010 „gäbenech Gott as guets nùs Jahr“ gwünscht. Sälte chùnt au jaundütschi Werbig, wie e Annonce zum Muetterdaag in de Ussgab vùm Mai 2011.

Mindeschtens ei Mool im Joor git es aber au lengri Teggscht. Di meischte vo dänne lengre Teggscht stamme vo de Zita Glauser-Rauber (wo mangmool au ùnterem jaundütsche Name Nonts Schosöfs Zita schryybt), dernäbe au no vùm Martin Schuwey. Byspil sin d Gschichte „A Basler mìt e ma ruete Bònd“ vùm Werner Schuwey in de Ussgab vùm Dezämber 2010, oder d Gschicht „A Tropf für Katza” vo de Zita Glauser-Rauber vùm Feber 2013. In de Februar-Ussgaab vo 2012 isch au e Chinderlied abdrùggt. Sogar in amtlichere Veröffentlichige chùnt mangmool d Mùndart vor. So isch im Bericht vo de Gmeisversammlig im April 2012 e Gedicht vùm Pfarreipräsidänt abdrùggt, wyl de d Statischtike ùn Zaale bi derre Versammlig in Form vùmene jaundütsche Gedicht vortrait gha het.

De Karl Stucki isch 1917 devo ussgange, dass es vor de Bsiidlig dur dütschsproochigi Lüt scho Mänsche im Tal gha het, wo e romanischi Mùndart, also en Vorlaifer vo de hütige frankoprovenzalische Sprooch vùm Greyerz, em Frybùrger Patois, gschwätzt hen. Näbe allem, was mer sùnscht vo de Gschicht vo derre Gegend weiss, findet mer z Jaun nämli en Huufe Flurname, wo uss ere romanische Sprooch stamme. Wo Jaun dütschsproochig worde isch, het es also scho Lüt im Tal gha, ùn derre ihri Name für Plätz im Tal sin nit eifach mit ihrer Sprooch verschwùnde. Zue dänne Flurname ghöre zum Byspil Alplege, Bitsali (frz. "beau chalet", patois "bi tsalé" ‚schööni Alphütte), Boschena ùn no viili andere.

Di dütschi Sprooch isch deno wohl ussem Bärner Simmetal ùff Jaun cho. Wänn des gnau passiert isch ùn wie di germanische Siidler ùn di romanische Vorbevölcherig mitenand interagiert hen, weiss mer nit eso rächt. De Karl Stucki vermuetet, dass s Jauntal wääred em zweite alemannische Vorstoss germanisiert worde isch, also öbe im 11. bis 13 Joorhùndert. D Germanisierig isch zimli sicher vùm Simmetal uss cho. Zum eine chùnt mer vo dörte uss am eifachschte ùff Jaun, zum andre isch di andri dütschsproochigi Noochberschaft, s Seiseoberland, au ersch in derre Zyt germanisiert worde. Näbe de sproochliche Nööchi vùm Jaundütsche zur Simmetaler Mùndart, isch au de traditionelli Huustyp vùm Berg-Blockbau z Jaun de glych wie im Simmetal, ùn en andre wie de vùm Sensler Oberland oder vo Charmey. Vor Ort wird d Usswanderig ussem Simmetal vo de Jauner mangmool mit de Yyfierig vo de Reformation dur d Bärner in Verbindig brocht, aber d Germanisierig vo Jaun het scho mindeschtens drüü Joorhùndert vor de Reformation stattgfùnde.

Im Joor 1518 oder 1524 sin d Gränze zum Simmetal (Abläntsche isch vo Jaun zum Simmetal cho) ùn d Gränz zur Groofschaft Greyerz greglet worde, wo bis hüt bliibe sin. Mit däm isch also au s Sproochbiet vùm zuekümftige Jaundütsch in d Wäg glait worde.

1882 isch d Schuel vo Jaun uss de Zueständigkeit vùm Dütschfrybùrger Schuelinspektor zue derre vùm (welsche) Schuelinspektor vo Bulle cho. Des het aber kei Änderig vo de Ùnterrichtssprooch ùn also au kei Sproochweggsel zum Französische zur Folg gha. Viili Jauner sin wäge ihrer geografische Lag ùn de politische Zueghörigkeit zum welsche Greyerz scho friener zweisproochig gsi. Wo mer im ganze Greyerz no de frankoprovenzalische Patois gschwätzt het, het des in de Regel gheisse, dass d Lüt näbem Jaundütsche au no Patois gschwätzt hen. Im "Dictionnaire géographique, statistique et historique du canton de Fribourg" vùm Franz Kuenlin vo 1832 meint er, z Jaun würdi „"la langue allemande du Simmenthal"“ ‚di dütschi Sprooch vùm Simmetal‘ vorherrsche: „"jadis elle était exclusive, actuellement on commence à y parler le patois."“ (‚friener isch si di einzig gsi, hüt fängt mer do aa, Patois z schwätze‘). Was de Kuenlin mit däm gnau gmeint het, ob dertemool en Sproochweggsel yygsetzt het, wo aber schlùssändli sich doch wiider s Dütsch duregsetzt het, oder ob eifach viili Lüt s Patois als Zweitsprooch glehrt hen, isch nit klar. Gmischti Ehene zwüsche de Jauner ùn de welsche Noochbare sin au sehr hüüfig gsi, aber wänn d Familie z Jaun gwohnt het, hen di welsche Partner Dütsch chönne ùn d Familiesprooch isch Dütsch gsi.

In synrer Ùntersuechig vo 1891 zur Sproochgränz in de Weschtschwyz het de Jakob Zimmerli zue Jaun gmeint, dass de Patois „"den meisten Leuten mehr oder weniger geläufig"“ gsi sy. Des wär bsùnders bi de Manne eso gsi, wo viilmool ùff de Alpe vo Charmey gschafft hätte. De Karl Stucki dergäge meint 1917, dass d Jauner Älpler 30 bis 40 Joor devor hüüfig Patois glehrt hätte, was nit ganz mit de Beobachtig vùm Zimmerli zämmepasst. Wo s Französischi de frankoprovenzalische Patois all mee verdrängt het, bsùnders im Städli Bulle, wo für d Jauner als Märt wichtig gsi isch, hen d Jauner deno änder Französisch statt em Patois glehrt. Einewäg hen au no spööter viili Jauner Patois chönne. In ere Ùntersuechig zum Bruuch vùm Patois z Scherni, öbe 11 Kilometer vo Jaun ewäg, isch vo Lüt erwäänt worde, wie d Jauner am Aafang vùm 20. Joorhùndert no de Patois als Zweitsprooch glehrt hen, oder mit ere Mischig uss Patois, Dütsch ùn Französisch kommuniziert hätte. Anderi Lüt hen gmeint, dass vo de Jauner Manne viili bis in d 1950er Joor no Patois glehrt hätte, zum Byspil wyl si z Treyvaux ùff de Alpe gschafft hen. Eso en Fall isch au de aktuelli Präsi vùm Verein "Patoisants de la Gruyère" (Stand: Mai 2017), em Marcel Thürler, en gebürtige Jauner, wo de Patois als Chind ùff de Alpe glehrt het.

Hüt schwätze di meischte Jauner defür au Französisch, wo für de Kontakt mit em reschtliche Greyerz notwändig isch. So hen bi de Volchszäälig vo 2000 insgsamt 292 Lüt (42%) z Jaun aagee, dass si im Alltag Französisch schwätze, glychwohl dass 89,5 % aagee hen, dass Dütsch die Sprooch isch, wo si am beschte schwätze ùn nùmme 9,8 % Französisch.





</doc>
<doc id="36300" url="https://als.wikipedia.org/wiki?curid=36300" title="Retrospektive">
Retrospektive

Mit Retrospektive (lat. "" „zruggluege“) bezäichnet mä im Allgemäine e Rückblick.
In dr bildende Kunst isch d Retrospektive e Kunstusstellig, wo im Noochiine s Lääbenswärk vom ene Künstler belüüchdet. Im Beriich vom Film verstoot mä drunder e Filmräije, wo mögligst alli wichdige Wärk vom ene Filmreschissöör, vom ene Filmschauspiiler, vo andere Filmschaffende, vo dr Filmkunst von ere bestimmte Epoche oder vom ene bestimmte Schaner umfasst. Retrospektive si vilmol Däil vom ene Filmfestival (so git s uf dr Berlinale jedes Joor e Retrospektive). Au in vile Kommunale Kino si Retrospektive Bestanddäil vom Brogramm.

D Catherine David, die künstlerischi Läitere vo dr documenta X (1997) het dr Begriff vo dr "Retro"per"spektive" as Beschriibig drvo brucht, wie si d Sach aagoot. Im Zämmehang mit em Läitmotiv „Blick zrugg noch vorne“ isch drmit gmäint gsi, ass mä d Usstellig in Bezuug zu de vergangene documenta-Usstellige setzt und sä gliichzitig in deeren iiri „Dradizioon vo dr Innovazioon“ stellt.


</doc>
<doc id="36301" url="https://als.wikipedia.org/wiki?curid=36301" title="Los Angeles">
Los Angeles

Los Angeles [] (us em schbanische "Los Ángeles" [] ‚D Ängel‘) oder au churz L.A., isch die grössti Stadt im US-Bundesstaat Kalifornie. Si lit am Pazifische Ozean und am Los Angeles River.

Los Angeles het 3.831.868 Iiwooner (2009) und isch noch sim Stadtgebiet die zwäitgrössti Stadt vo de Veräinigte Staate noch Nöi York. Mit 11,8 Millione Iiwohner in dr Agglomerazioon, knapp 13 Millione Iiwooner in dr Metropolregion (Metropolitan Statistical Area) und 17,8 Millione in dr erwiiterete Metropolregion stoot d Greater Los Angeles Area under de grösste Metropolregione uf dr Wält uf em 17. Blatz. Dä Iiwooner vo Los Angeles säit mä "Angelenos" ().

Los Angeles isch d Hauptstadt und dr Verwaltigssitz vom Los Angeles County. D Stadt isch s Wirtschafts-, Gschäfts- und Kulturzentrum vo Kalifornie und es het dört e Hufe Universidäte, Hochschuele, Forschigsinstitut, Theater und Museä. Los Angeles isch dr grösst Standort für d Flugzüüg-- und Ruumfaartindustrii uf dr Wält und isch bekannt wäge dr Film- und Färnseeindustrii (Hollywood), wo düer aasässig isch, und dr Muusigszeene.




</doc>
<doc id="36302" url="https://als.wikipedia.org/wiki?curid=36302" title="Chicago">
Chicago

Chicago [ ; ] (dütsch au: Chikago) isch e Stadt am Südwestufer vom Michigansee im Bundesstaat Illinois in de Veräinigte Staate vo Amerika. Mit ere Iiwoonerzaal vo 2.695.598 (2010) isch si die drittgrössti Stadt in de USA. In dr Agglomerazioon lääbe 8,7 Millione, in dr Metropolregion Chicago 9,7 Millione Mensche (2007).

Chicago isch sit dr Middi vom 19. Joorhundert e wichdigi Handelsstadt in de Veräinigte Staate. Iiri Laag het het die Funkzioon begünstigt: d Statdt lit an dr Mündig vom Illinois Waterway, wo die Groosse Seä mit dem Mississippi River und em Golf vo Mexiko verbindet, si isch über e Sankt-Loränz-Seewääg bzw. über dr Eriekanal mit em Atlantik und New York City verbunde, und isch e Chnotepunkt vo wichdige Iisebaanstreckene, wo d West- mit dr Ostküste verbinde.

Chicago isch dr Sitz vo dr Chicago Mercantile Exchange, dr grösste Wareterminbörse in de Veräinigte Staate, und vom Chicago Board of Trade, dr grösste Roostoff-, Fiudscher- und Optionsbörse vo de USA.




</doc>
<doc id="36303" url="https://als.wikipedia.org/wiki?curid=36303" title="San Francisco">
San Francisco

San Francisco [], offiziell "City and County of San Francisco", isch e Stadt und e Metropolregioon im US-Bundesstaat Kalifornie an dr Westküste vo de Veräinigte Staate vo Amerika. Mit 805.235 Iiwohner isch si die viertgrössti Stadt vo Kalifornie. Im globaale Vergliich gältet si näben äänlig groosse Stedt wie etwa Frankfurt am Main oder Amsterdam als middelgroossi Wältstadt.

Dr Naame vo dr Stadt chunnt us em Schbaanische. San Francisco isch noch em Häilige Franziskus, also em Franz vo Assisi, benennt. E Spitznaame für d Stadt, wo bi de Iiwooner lang verpöönt gsi isch aber in de letzte Joor immer mee akzeptiert wird, isch "Frisco".

San Francisco lit in dr Nööchi vo dr San-Andreas-Verwärfig und s Risiko für Ärdbeebe isch hooch. Am 18. April 1906 isch s bis jetzt schwerste Ärdbeebe bassiert, won e Sterki vo 7,8 uf dr Richterskala ghaa het. Öbbe 3000 Mensche si im Beebe und in de Füür druf umchoo und drei Viertel vo San Francisco si zerstöört oder stark beschäädigt worde.

Zu de Seenswürdikäite ghööre s "Fisherman’s Wharf"-Kwardier mit sine Bäize, d "Golden Gate Bridge", d "Lombard Street", dr Wulkechratzer "Transamerica Pyramid", s eltiste Bauwärk in dr Stadt, d "Mission Dolores", s Gwärb- und Woongebiet "Presidio", und "Haight-Ashbury", wo in de 1960er Joor vo dr Hippiebeweegig in dr ganze Wält bekannt gmacht worden isch.


</doc>
<doc id="36305" url="https://als.wikipedia.org/wiki?curid=36305" title="Maurice-Yves Sandoz">
Maurice-Yves Sandoz

Dr Maurice-Yves Sandoz (au "Maurice Sandoz"; * 2. April 1892 z Basel; † 5. Juni 1958 z Lausanne) isch e Schwizer Schriftsteller gsi. Er gältet as dr bedütendsti Schwizer Verzeler vo dr Fantastik. Glägentlig zelt män en au zum Surrealismus.

Dr Sandoz isch dr Soon vom Edouard Sandoz, em Gründer vo de Basler Sandoz-Wärk, gsi und dr Brueder vom Bildhauer Edouard-Marcel Sandoz. Er isch e Groossänkel vom berüemte Chirurg Matthias Mayer und Groossnöwöö vom Mooler Emil David. Die Abstammig erklärt viellicht die wüsseschaftlig-künstlerischi Doppelbegoobig vom Autor, wo mer em näbe belletristische Wärk au Arbäite über d Spektroskopii und d Zämmensetzig vo de Farbstoff verdanke. Si Familie isch seer riich gsi und drotzdäm het er gschafft, zerst as Chemiker und Komponist. Wäge siner Forschigsarbet het er en Augechrankhäit überchoo und het si Laufbaan as Wüsseschaftler müesse ufgee. Vo denn aa het er brueflig afo schriibe, was er vorhär nume as Hobby gmacht het. Dr Sandoz het si Hauptwoonsitz z Rom gha, isch aber die ganzi Zit uf Räise gsi. 1958 het er Sälbstmord begange.

Si Erstwärk, "Le jeune auteur et le perroquet" (1920), wo vom Ronald Firbank inspiriert gsi isch, het nume määssige Biifall gfunde. 1937 het er d "Souvenirs fantastiques et nouveaux souvenirs" (dt. "Sältsaami Erinnrige") usebrocht. S Kennzäiche vo siner Verzeltechnik isch, ass die 'natürligi' Erkläärig, wo äim hilft, die schimbar übernatürlige Fenomeen am Ändi von ere Gschichd razional z begrife, schlussändlig no vil unglaubliger isch as d Aanaam, ass es gäisterhafti Mächt gäb. In dere Beziejig isch dr Sandoz nooch zum 'explained supernatural' von ere Ann Radcliffe) - d Realität isch fantastischer als jedi Fantasii. Alli Gschichde häi d Form von ere fiktionaale Brivaterinnerig vom Autor, äntwäder an äigeni Erlääbniss oder an Bricht us zwäiter Hand. 

Zentraal isch au dr Topos vom Gäisterhuus, wo in de Romään "Le labyrinthe" ("Das Labyrinth", 1949) und "La maison sans fenêtres" ("Das Haus ohne Fenster", 1943) variiert und mit em Motiv vom hedonistisch-dekadänte Dandy verbunde wird (nit zletst au e kritischi Usenandersetzig mit em äigene Lääbensstil). "Contes suisses" ("Schweizer Erzählungen", 1956) isch en Anthologii vo eltere und nöiere Gschichde.

Dr Sandoz isch au Dramatiker gsi: 1928 isch e Nöibearbäitig vom Stück "The Curse of the Wraydons" ("Der Fluch der Wraydons") vom W. G. Willis erschiine, wo 1946 d Grundlaag für e Film mit em gliiche Naame gsi isch. S Stück isch e Variante vo dr Müthologii um dr Spring Heeled Jack.

Im Sandoz sini Büecher si zerst in seer chliine, exklusive Uflaage erschiine, und si hochluxuriöös usgstattet gsi; er het sä vo Künstler wie em Fabius von Gugel oder em Salvador Dalí ufwändig lo illustriere. Dr Dalí, wo dr Sandoz in de 1940er Joor z Nöi York kennegleert het, het z. B. Bilder für Büecher wie "Souvenirs fantastiques", "La Maison sans fenêtres", "Le labyrinthe" und "La Limite" ("Am Rande", 1951) gmacht. Bis hüte isch im Sandoz si Wärk au vile Litratuurwüsseschaftler witgehend umbekannt. Erst in de letzte Joor si e baar vo sine Gschichde nöi uusegee worde.





</doc>
<doc id="36307" url="https://als.wikipedia.org/wiki?curid=36307" title="Walt Disney">
Walt Disney

Dr Walter Elias „Walt“ Disney (* 5. Dezämber 1901 z Chicago, Illinois; † 15. Dezämber 1966 z Los Angeles, Kalifornie) isch en amerikanische Filmbroduzänt gsi. Er het under anderem Naturfilm broduziert und Zäichedrickfiguure erfunde. Mit sine Figuure, Film und Themepark isch er e Persoon gsi, wo d Kultuur vom 20. Joorhundert brägt het wie weenig anderi. Er het mee as 800 Uszäichnige und Eerige überchoo, drunder 26 Oscar.






</doc>
<doc id="36311" url="https://als.wikipedia.org/wiki?curid=36311" title="John Hench">
John Hench

Dr John Hench (* 29. Juni 1908 z Cedar Rapids, Iowa; † 5. Februar 2004 z Burbank, Kalifornie) isch en amerikanische Illustrator, Storyboarder und Production Designer gsi. Er isch äine vo de erste Zäichner vo dr Walt Disney Company gsi und het bin e Hufe Drickfilmklassiker wie "Dumbo", "Peter Pan" oder "Cinderella" mitgschafft. Noch em Dood vom Walt Disney 1966 isch er maassgäblig an dr Entwicklig vo de Disneyland-Themepark bedäiligt gsi. Dr John Hench isch dr „offizielli“ Mooler vom Micky Maus gsi und het zum 25., 50., 60. und 75. Geburtsdaag vo dere Comic-Figuur iir Bordret gmoolt.





</doc>
<doc id="36313" url="https://als.wikipedia.org/wiki?curid=36313" title="Oscar">
Oscar

Dr Oscar (äigentlig dr Academy Award of Merit) isch e Filmbriis. Er wird jöörlig vo dr amerikanische Academy of Motion Picture Arts and Sciences (AMPAS) für die beste Film vom Vorjoor vergee, isch aber wäge dr Zuelassigsbrozeduur bis uf wenigi Usnaame uf d US-Brodukzioon beschränkt. D Verleijige findet jewils im Februar z Los Angeles statt und bezücht sich uf Film us em Vorjohr.

D Uszäichnig isch am 12. Februar 1929 vom domoolige Bresidänt vo de MGM Studios, em Louis B. Mayer, ins Lääbe grüeft worde, fast nüün Joor noch dr Verleijig vom Photoplay Award, wo as dr erst Filmbrii überhaupt gältet. Dr Oscar wird jedes Joor in ere Zeremonii vergee, zur Zit in über 30 verschidnige Kategorie. Er het d Form von ere Statuette vom ene Ritter mit eme Schwärt, wo uf ere Filmrolle stoot.

Usser für die amerikanische Spiilfilm git s Kategorie für Churz-, Dokumentar- und Animazioonsfilm. Usländischi Film si in ere Kategorii für sich. Für dass sich e amerikanische Spiilfilm für d Uswaal cha kwalifiziere, muess er im Joor vor dr Verleijig mindestens siibe Dääg lang im ene öffentlige Kino im Gebiet vom Los Angeles County – em Häimetbezirk vo Hollywood – eme zaalende Publikum zäigt worde si.




</doc>
<doc id="36320" url="https://als.wikipedia.org/wiki?curid=36320" title="Vogue (Zeitschrift)">
Vogue (Zeitschrift)

D " Vogue " (dr Verlaag schribts mit Groosbuechstaabe: VOGUE) isch e Moodezitschrift, wo internationaal verbräitet isch. 
1892 isch die ersti Usgoob in de USA im Nöi Yorker Condé Nast Verlag erschiine, wo s bis hüte uusegit bzw. Lizänze verdäilt. 
Es git hüte nazionaali Usgoobe in 18 Länder.

D "Vogue" het dradizionell e starke Iifluss uf die internazionaali Mode. Für s Rönommee vom ene Model isch s usgezäichnet, wenn si s uf s Ditelbild vo dr "Vogue" schafft. E wäsentlige Däil vom Erfolg vom Magazin in de letzte 50 Joor isch im künstlerische Diräkter Alexander Liberman und de Schefredaktöörinne Diana Vreeland und Anna Wintour z verdanke. D Wintour wird regelmäässig vo dr PETA aagriffe, wil si gärn Belz aahet und das au in dr "Vogue" brobagiert. 





</doc>
<doc id="36321" url="https://als.wikipedia.org/wiki?curid=36321" title="Harper’s Bazaar">
Harper’s Bazaar

" Harper’s Bazaar " isch dr Ditel vom ene amerikanische Modemagazin, wo wältwit in 19 Länder erschiint. Jede Moonet wärde herusraagendi Fotograafe, Künstler, Disäiner und Autoore iiglaade, z beschriibe, wi si d Wält vo dr Mode, Schöönhäit und Popkultur gseen. S Magazin ghöört zur Hearst Corporation.

Bi dr Erstusgoob vom Magazin 1867, wo denn dr Ditel "Harper’s Bazar" gha het, isch es s ersti vo sinere Art gsi. Gründet worde isch s vo de Verleeger "Harper & Brothers" (spööter HarperCollins), wo au s Harper’s Magazine uusegee häi. Sit denn het sich s Blatt zum ene Hort für ussergwöönligi Talänt entwicklet. Under anderem häi Moderedaktöör wie dr Carmel Snow, dr Alexei Brodowitsch, d Diana Vreeland, d Anna Wintour, d Carrie Donovan, d Millicent Fenwick oder d Liz Tilberis für s Magazin gschafft und renommierti Fotograafe wie dr Man Ray, d Louise Dahl-Wolfe, dr Richard Avedon, d Inez Van Lamsweerde, d Diane Arbus und dr Patrick Demarchelier.

S "Harper’s Bazaar" erschiint in deene Länder: Dytschland, USA, Australie, Tschechie, Schbaanie, Griecheland, Hongkong, Indoneesie, Japan, Südkorea, Vietnam, Chile, Kolumbie, Mexiko, Venezuela, Litaue, Russland, Singapur, Taiwan, Türkei und Groossbritannie. E dütschi Usgoob vom "Harper's Bazaar" het s vo 1985 bis 1999 gee.

Die scherfsti Konkurränz isch scho sit em Ändi vom 19. Joorhundert d Vogue, won en äänligi Ziilgrubbe het.
Im Juli 2006 het s Magazin d Britney Spears blutt mit schwarze Hoor und im säggste Moonet schwanger uf dr Ditelsite vo dr US-Usgoob zäigt, und das het für vil Ufseä gsorgt.



</doc>
<doc id="36324" url="https://als.wikipedia.org/wiki?curid=36324" title="Elsa Schiaparelli">
Elsa Schiaparelli

D Elsa Schiaparelli (* 10. Septämber 1890 z Rom; † 13. Novämber 1973 z Bariis) isch e italiänisch-franzöösischi Moodedisäinere gsi.

Ihri Karriere het aagfange, wo si für sich e schwarze Bulli gstrickt het mit ere wisse Schläife und wisse Manschette, und dä bin ere Moodeschau aaghaa het. Dä Bulli het dr Schriftstellere Anita Loos eso guet gfalle, ass si iiri Bekannte und Fründinne zur Schiaparelli gschickt het, drunder d Joan Crawford, d Gloria Swanson, d Greta Garbo, d Norma Shearer und d Mae West.

1928 het d Schiaparelli iiren erste Laade ufdoo und fümf Joor spööter het si scho acht Buddike z Bariis und äini z London gha. Mä het gsäit über sä, ass si dr Surrealismus und dr Dadaismus in d Moode brocht häig. Si het au Barfüm entwicklet: "Shocking" und "Si", wo d Juliette Greco e Lied, dr "Valse de Si", drüber gsunge het, wo dr Henri Sauguet gschriibe het. Dr Pablo Picasso und dr Salvador Dalí häi zu iire Fründ ghöört, und dr Jean Cocteau het Stoffmuster für sä entworfe.

1936 het si dr Rissverschluss in d "Haute Couture" brocht. Si het au s sogenannte Dianakolltee gsellschaftsfäig gmacht, wo bin em äi Aggsle ganz blutt gsi isch. Si isch äini vo de erste Moodeschöpferinne gsi, wo nid nume Chläider entworfe het sondern au Aksessuar: Händsche, Schaal, Schmuck, Uure und Baadaazüüg häi iir Etikett druff ghaa.

Wo dr Zwäit Wältchrieg usbrochen isch, isch si uf Nöi York. 1945 isch si uf Bariis zrugg, wo sich aber d Moode sithäär stark veränderet het: dr Minimalismus isch "in" gsi, die äifache Kreazioone vo dr Coco Chanel häi als "chic" gulte, und dr farbig, "surrealistischi" Stil vo dr Schiaparelli isch nüm aachoo. 1952 het si iir Ateliee müesse schliesse, aber iiri Woonig isch e Dräffpunkt vo dr Bariiser Moodewält bliibe.



</doc>
<doc id="36326" url="https://als.wikipedia.org/wiki?curid=36326" title="Alfred Hitchcock">
Alfred Hitchcock

Dr Sir Alfred Joseph Hitchcock, KBE, (* 13. August 1899 z Leytonstone; † 29. April 1980 z Los Angeles) isch e britische Filmreschissöör und Filmbroduzänt gsi. 1939 isch er in d USA go lääbe und het am 20. April 1955 die amerikanischi Staatsbürgerschaft aagnoo.

Dr Hitchcock gältet as äine vo de stilistisch iiflussriichste Spiilfilmreschissöör und het d Begriffe Suspense und MacGuffin in dr Filmwält etabliert. Si Schaner isch dr Thriller gsi, won er dinn Spannig mit Humor verbunde het. D Motiiv vo sine Film, wo immer wider chömme, si Angst, Schuld und Identidätsverlust. E baar mol het er s Thema vom unschuldig Verfolgte variiert.

Dr Hitchcock het groosse Wärt druf gläit, die künstlerischi Kontrolle über sini Wärk z bhalte. Si Gsamtwärk umfasst 53 Spiilfilm und ghöört in Hiiblick uf e Publikumserfolg und uf d Rezepzioon dur d Kritik und d Wüsseschaft zu de bedütendste in dr Gschicht vom Film. Dr Hitchcock zelt hüte zu de bekanntiste zitgschichtlige Persöönligkäite.

Am 3. Januar 1980 isch er vo dr Königin Elisabeth II. zum Knight Commander vom Order of the British Empire ernennt worde.


Sortiert in dr chronologische Räijefolg vo de Originalusgoobe.




</doc>
<doc id="36327" url="https://als.wikipedia.org/wiki?curid=36327" title="Palstek">
Palstek

Dr Palstek oder au Bulin isch e Chnüppel wome vorallem bim Seglä vil bruucht. Bim Segle isches sogar ein vo denä Chnüppel, wome am meischte bruucht und wird mängisch au "König vo de Chnüppel" gnennt.
Mitem Palstek chame ganz eifach e feschti Schlaufe ins Ändi vome Seil chnüpple. Mä mues aber ufpasse, dasmenen nur in "ei" Richtig belaschtet. Wenn menen in mehreri Richtige belaschtet ("Ringbelaschtig") den chaner liicht mol ufgoh. Us däm grund darfme en "nit" bim Chläddere bruche!

Zerscht macht me es Aug. Denne füert me s Ändi durs Aug dure, umms lange Ändi umme und dasmol vo dr andere Site durs Aug zrugg.

Dr Palstek chame uf zwei Arte chnüpple, nämlig mit em Ändi inneoder ebe usse. Bi dene beide Grafike chame das guet erkenne:

Beidi Variante hebe aber glich guet, s isch also jedem sälber überlo, wineren chnüpple will.

Dr anderthalbfach Bulin fot bim chnüpple glich a wi dr Palstek mitem inneliggende Ändi, er wird aber den no witergfüert. Die Variante chame bim Chlättere guet als Alternative zum Achter bruche.

Bimm dopplete Palstek oder dopplete Bulin wird s Seiländi äfach dr Schlaufe noch witergfüert, bises dört wider usechunnt, wos ganze Seil härchunnt.


</doc>
<doc id="36330" url="https://als.wikipedia.org/wiki?curid=36330" title="Arif Demolli">
Arif Demolli

De Arif Demolli (Ussprooch: ; * 2. Mai 1949 z Murrizaj, Kosovo; † 6. März 2017 z Pristina) isch en kosovo-albanische Schriftsteller ùn Journalischt gsi. Er hät zue de bekannteschte hütige kosovarische Autore ghört. Im dütschsproochige Ruum isch er vorallem dur d Übersetzig vo sym Roman „Es war ein Dorf in Kosova: Die Lebenden und die Toten meiner Kindheit“ (Original: "Të gjallët dhe të vdekurit e një fëmijërie") bekannt worde.

De Arif Demolli isch am 2. Mai 1949 im abglägene Dorf Murrizaj (serb. "Glogovica") ganz im Oschte vùm Kosovo aa de serbische Gränz ùff d Wält cho. De Ort isch hüt verlo. Er isch dört inere arme Buurefamilie ùffgwaggse ùn het dörte au d Grùndschuel bsuecht. S Gymnasium ("Shkolla e mesme") hetter in de Hauptstadt Pristina bsuecht, ùn deno Albanologi aa de Philosophische Fakultät vo de Universität Pristina studiert. Drùff hetter bi de Zytige "Bota e re" ùn de Zytschrift "Fjala" gschafft. 1981 isch er im Zämmehang mit Studänte-Protescht gäge di jugoslawischi Regierig verhaftet worde ùn für zwei Joor inhaftiert gsi. Nooch synrer Entlassig isch en totals Arbetsverboot über en verhängt worde ùn er het syni bürgerlichi Rächt verloore. Ab 1990 hetter wiider bi "Fjala" ùn schliessli bi de Chinderzytschrift "Pionieri" gschafft; bi beidene isch er zytewys Chefredakteur gsi. Am Schluss hät er im kosovarische Bildigsministerium ("Ministria e Arsimit Shkencës dhe Teknologjisë") gschafft, wonner bi de Lehrmittel dätig gsi isch. Er hät in Prischtina gläbt, wo er mit 68 Jahr gschtorbe isch.

Für syn Roman "Të gjallët dhe të vdekurit e një fëmijërie" (‚d Läbige ùn d Toti vùnere Chindheit‘) hetter 1993 vùm kosovarische Schriftstellerverband ("Shoqatës së Shkrimtarëve të Kosovës") de "Pjetër Bogdani"-Pryys übecho. Für s Buech "Pse gjirafa ka qafë të gjatë" (‚Worùm d Giraff sonne lange Hals het‘) im Joor 2004 de kosovarische Chinder- ùn Jugendbuechliteraturpryys "Vehbi Kikaj".

Ùff Dütsch isch bis jetz nùmme 2011 syni Chindheitserrinerige „"Es war ein Dorf in Kosova: Die Lebenden und die Toten meiner Kindheit"“ im Waldgut Verlag erschiine. In däm Buech bschryybt er ùff e humorvolli Art syni Chindheit als Sohn vùnere verarmte Buurefamilie imene abglägene kosovarische Bergdorf.


Schuelbiecher

Theaterstugg

Übersetzige
Usserdäm hetter Werch vùm Bertrand Russell in s Albanischi übersetzt.



</doc>
<doc id="36331" url="https://als.wikipedia.org/wiki?curid=36331" title="Steesel">
Steesel

Steesel (dt. "Steinsel", frz. "Steinsel") isch aini vu dr 105 Gmaine z Luxeburg.

Zue Steesel ghere d Ortschafte Heeschdref ("Heisdorf"), Mëllerëf ("Müllendorf/Mullendorf"), Steesel ("Steinsel").

Steesel lyt im Dal vu dr Uelzecht ("Alzette"), weschtlig dervu liige Steesel un Mëlleref, eschtlig dervu Heeschdref.

Steesel ghert zum Kanton Lëtzebuerg im Distrikt Lëtzebuerg. Dr Burgermaischter vu Steesel isch dr Jean-Pierre Klein (LSAP). Scheffe sin dr Marcel Oberweis (CSV) un dr Fernand Marchetti (LSAP). Gwehlt wird iber e Proporzwahl.

Steesel isch zum erschte Mol gnännt wore anne anne 853 as "Steinseli" (1051: "Stensiela", 1051: "Steinseila", 1140: "Steinsele").

Dr luxeburgisch Dialäkt vu Steesel ghert zum Moselfränkisch.




</doc>
<doc id="36332" url="https://als.wikipedia.org/wiki?curid=36332" title="Stroossen">
Stroossen

Stroossen (dt. "Strassen", frz. "Strassen") isch aini vu dr 105 Gmaine z Luxeburg.

Zue Stroossen ghert d Ortschaft Stroossen ("Strassen") un e Dail vum Reckendall.

Stroossen lyt weschtlig vu dr Stadt Lëtzebuerg. Wyteri Nochbergmaine sin Bartreng im Sidweschte, Mamer im Weschte un Kielen un Koplescht im Norde.

Stroossen ghert zum Kanton Lëtzebuerg im Distrikt Lëtzebuerg. Dr Burgermaischter vu Stroossen isch dr Gaston Greiveldinger (LSAP). Scheffe sin dr Nico Pundel (CSV) un dr Jean-Paul Faber (Déi Gréng). Gwehlt wird iber e Proporzwahl.


Stroossen isch zum erschte Mol gnännt wore anne anne 902 as "Straza".

Anne 1823 isch Stroossen in d Gmai Bartreng yygmaindet wore. Zum 1. Jänner 1850 isch d Sektion Strossen derno wider zämme mit eme Dail vu dr Sektion Reckendall, wu "ban de Strassen" glägen isch, zuen ere aigeständige Gmai wore.

Dr luxeburgisch Dialäkt vu Stroossen ghert zum Moselfränkisch.




</doc>
<doc id="36333" url="https://als.wikipedia.org/wiki?curid=36333" title="Tandel">
Tandel

Tandel (dt. "Tandel", frz. "Tandel") isch aini vu dr 105 Gmaine z Luxeburg.

Zue Tandel ghere d Ortschafte Baastenduerf ("Bastendorf"), Bëttel ("Bettel"), Branebuerg ("Brandenburg/Brandenbourg"), Furen ("Fuhren/Fouhren"), Houschterhaff ("Hoscheidterhof"), Këppenhaff, Laaschent ("Landscheid"), Longsdref ("Longsdorf"), Selz, Tandel, Waalsdref ("Walsdorf"), derzue die Wyler un Gheft: Bleesmillen, Fëschbecherhaff, Fréngerhaff, Marxbierg, Ronnebësch un Schmëttenhaff.

Tandel lyt im Nordoschte vu Luxeburg an dr Gränz zue Dytschland.

Dur Baastenduerf un Branebuerg lauft d Blees, dur Tandel d Tandelerbaach.

Tandel ghert zum Kanton Veianen im Distrikt Dikrech. Dr Burgermaischter vu Tandel isch dr Ali Kaes. Scheffe sin dr Carlo Scheuren, dr John Huberty un dr François Leonardy. Gwehlt wird iber e Majorzwahl.

D Gmai Tandel isch entstande am 1. Jänner 2006 dur d Fusion vu dr Gmaine Baastenduerf un Furen.

Dr luxeburgisch Dialäkt vu Tandel ghert zum Moselfränkisch.





</doc>
<doc id="36334" url="https://als.wikipedia.org/wiki?curid=36334" title="Hans Haug">
Hans Haug

Dr Hans Haug (* 27. Juli 1900 z Basel, † 15. Septembr 1967 z Lausanne) ischt a Schweizer Kombonischt, Dirigent, Pianischt ond Hochschuellehrer gwäa.

Dr Hans Haug ischt am 27. Juli 1900 z Basel uff d Welt komma. Nôch-em Abi hôt’r am Konservadoriom vo seira Hoimetstadt Klaviir ond Cello studiirt. Neabaher hôt’r noh an a baar Kurs teilgnomma, wo dr Ferruccio Busoni en Zirich gäa hôt. Dô drnôch hôt’r ab 1920 beim Walter Courvoisier an dr Minchner "Akademie der Tonkunst" (seit 1998 hoißt dui "Hochschule für Musik und Theater München") Kombosizioo studiirt ond s Dirigiira glernt. Wia dr Haug dô drmit ferdich gwäa ischt, hôt’r bei vrschiidne Schweizer Rondfonksender a Ôôstellong als Dirigent gfonda ond emmr en seira Freizeit fleißich komboniirt. Vo 1947 bis 1960 schliaßlich hôt’r beim Konservadoriom z Lausanne a Professur fir Harmoniilehr ond Kontrapunkt ghet. En sellra Stadt hôt’r au seine ledschde Lebensjôhr vorbrôcht ond deet am 15. Septembr em Aldr vo 67 Jôhr seine Auga fir emmr gschlossa.

Em Haug seine Kombosiziona send fascht emmr tonal ond melodiees, hin ond wiidr mit a baar jazzige Ôkleng. Drom send-se au vo soddiche Leit leicht zo heera, wo sonscht mit dr klassischa Musik et grad bsondrs vrtraut send.







</doc>
<doc id="36335" url="https://als.wikipedia.org/wiki?curid=36335" title="Kernwaffe">
Kernwaffe

Kärnwaffe – au Atomwaffe oder Nuklearwaffe – si Waffe, wo d Wirkig von ene vo kärnphüsikalische Brozäss chunnt, bsundrigs dr Kärnspaldig (Fissionsbombe) und dr Kärnfusioon (Wasserstoffbombe). Explosivi konvenzionelli Waffe hingeege bechömme iiri Energii us chemische Reakzioone, wo d Atomkärn drbii unveränderet bliibe. Zämme mit de biologische und de chemische Waffe ghööre Kärnwaffe zu de so genannte "NBCR-Waffe".
D Chriegsfüerig isch dur d Iifüerig vo dr Kärnspaltig as Waffe revoluzioniert worde. Scho die erste Kärnwaffe häi Explosioonsenergie ghaa, wo mehr as zääduusig Donne vo konvenzionellem Sprängstoff entsproche häi. Äi Atombombe het gnueg Energii freigsetzt, zum e ganzi Stadt z zerstööre, wie s im August 1945 bassiert isch, wo die japanische Stedt Hiroshima und Nagasaki fast vollständig zerstöört worde si und Hundertduusigi vo Mensche umchoo si. Während em Chalte Chrieg häi vor allem d USA und d UdSSR Kärnwaffe entwicklet, wo zum Däil 10'000 Kilodonne (10 Megadonne) TNT-Ekwiwalänt ghaa häi. Die sterksti Bombe, wo je zur Explosion brocht worde isch, isch die sowjetischi Zar-Bombe, en Wasserstoffbombe, gsi. Si isch am 30. Oktober 1961 bin eme atmosfäärische Kärnwaffedest zündet worde und het en Energii vo öbbe 57'000 Kilodonne (57 Megadonne) TNT-Ekwiwalänt freigsetzt. Zum Vergliich het d Hiroshima-Bombe e Sprängchraft vo 13 Kilodonne TNT ghaa. E Bombe mit ere so groosse Chraft hät im Chriegsiisatz ganzi Balligsgebiet verwüestet. D Tämpratuur im Zentrum von ere nukleare Explosion isch zwüsche 10 und 15 Millione Grad Zelsius.

Wäge iirer riisige Zerstöörigschraft, aber mee no wäge dr Radioaktivideet und de Rückständ, wo bi dr Explosioon freigsetzt wärde, si d Kärnwaffe en ärnsti existenzielli Bedrooig nit nume für d Menschhäit sondern für alles Lääbe uf dr Wält. Uf dr andere Site dänke mänggi Bolitiker und Bolitikwüsseschaftler, ass die geegesitigi Abschreckig über 40 Joor lang e diräkte milidäärische Komflikt zwüsche de Groossmächt USA und UdSSR verhinderet het. Die mäiste Staate uf dr Wält häi sich drzue verüflichdet, käini Atomwaffe z entwickle, aber usser de bekannte Atommächt gits immer no Staate, wo an ere atomaare Zfrüstig schaffe. E baar Staate wie z. B. Nordkorea füehre aktuell (2016) Atomteschts düüre, was wältwiit als grosses Risiko angluegt wird, z. B. vo dr Internazionaale Atomenergii-Organisazioon. E Hufe Bolidikwüsseschaftler dänke, ass dr Umgang mit dr Gfoor vo missbrüüchlichem Erwärb vom betreffende Know-how au dur terroristischi Organisazione äini vo de grösste Herusfordrige im 21. Joorhundert sig.







</doc>
<doc id="36337" url="https://als.wikipedia.org/wiki?curid=36337" title="Hiroshima">
Hiroshima

Hiroshima ([], jap. , "-shi", dt. „witrüümigi Insle“) isch e Haafestadt im Südweste vo dr japanische Hauptinsle Honshū und dr Verwaltigssitz vo dr Präfektur Hiroshima.

Hiroshima isch als Ziil vom erste chriegerische Kärnwaffeniisatz am 6. August 1945 uf dr ganze Wält bekannt worde.

Hiroshima isch um e Burg, d Karpfeburg us em spoote 16. Joorhundert, gwaggse und isch under dr Herrschaft vo dr Familie Asano, wo bis zur Meiji-Restaurazioon dört regiert het, usbaut worde.

Dr Usbau vom Haafe 1889 und dr Aaschluss 1894 an d Sanyō-Iisebaanlinie zwüsche Kōbe und Shimonoseki häi e witere Ufschwung vo dr Stadt zur Folg ghaa.

Während em Erste Japanisch-Chinesische Chrieg (1894–1895) isch Hiroshima s käiserlige Hauptkwardier gsi, spööter isch s zum ene milidäärische Zentrum vom Käiserriich Japan worde. Bis zum Zwäite Wältchrieg isch d Stadt immer bedütender worde und isch die sibtgrössti Stadt z Japan gsi.

Am 6. August 1945 am Viertel ab Achdi am Morge het s amerikanische Bomberflugzüüg "Enola Gay" us 9450 Meter Höchi d Uranombe "Little Boy" über dr Metropoole abgworfe. Öbbe e Minute spööter isch si 580 Meter über em Boode explodiert. Das isch dr ersti Iisatz von ere Kernwaffe inm ene Chrieg gsi und si het öbbe 80 % vo dr Stadt, wo bis denn umbeschäädigt gsi isch, zerstöört und rund 90.000 Mensche sofort (dür Druckwälle, Brand und Radioaktivität) döödet und rund 110.000 Mensche längerfrischtig dür Chräbs vo der Radioaktivität. D Iiwohnerzahl insgesamt damals isch 360.000 gsii

Noch 1949 isch Hiroshima wider ufbaut worde und het sich zum ene wichdige Industriistandort entwicklet und isch hüte mit über 1,1 Millione Iiwooner die elftgrössti Stadt z Japan.




</doc>
<doc id="36345" url="https://als.wikipedia.org/wiki?curid=36345" title="Leda (Mythologie)">
Leda (Mythologie)

D Leda (altgr. Λήδα, Lēdā) isch in dr griechische Müthologii d Dochter vom ätolische Köönig Thestios und vo dr Eurythemis. Iiri Schwöstere si d Althaia und d Hypermestra. Si isch d Frau vom schbartanische Köönig Tyndareos gsi. 
D Gschicht vom Zöis und dr Leda isch scho in eltiste Ziten in ere andere Versioon überliiferet. Noch dere het sich dr Zöis nit in Leda, sondern in d Rachegöttin Nemesis verliebt.

Für dass si dr Zöis nid verwütschi, het d Leda sich noch enander in e Hufe verschidnigi Dier verwandlet, zum Schluss in e Gans. Sofort het dr Zöis d Gstalt vom ene schööne Schwaan aagnoo, het sä verfüert und gschwängeret. Aber au iire Maa Tyndareos het in deere Nacht mit ere gschloofe. D Leda het denn zwäi Äier mit vier Chinder din geboore - vom Zöis d Helena und dr Polydeukes (latiinisch Pollux), vom Tyndareos d Klytaimnestra und dr Kastor, dorum si die erste bäide unstärblig gsi, die bäide andere aber stärblig.

D Helena, wo für iiri Schöönhäit berüemt gsi isch, het dr schbartanisch Köönig Menelaos ghürootet und isch spööter vom Paris uf Dröija entfüert worde. D Klytaimnestra drgeege het däm si Brueder Agamemnon, dr Köönig z Mykene, ghürootet. D het noch dr Entfüerig vo dr Helena d Grieche gege Dröija gfüert, zum d Helena zruggzbringe.

Es git Versioone, wo nume d Helena us eme Äi schlüpft, in andere chömme dr Kastor und Polydeukes us em gliiche Äi uf d Wält.

Dr Kastor und dr Polydeukes wärde as d Dioskuure („Zöisjüngling“) bezäichnet ("vgl." Kouros) und as göttligi Hälfer vo dr Schifffaart vereert.

In ere andere Versioon vom Müthos isch s göttlige Äi dr Leda vo dr Rachegöttin Nemesis, wo e Find vom ganze Köönigsgschlächt vo de Atriide, wil die emol gröiligi Daate begange häi, underschoobe worde. D Leda weer denn nume d Milchmueter vo dr Helena gsi.
In dr Kunstgschicht isch d Leda mit em Schwaan lang e beliebts erotischs Motiv gsi. E berüemti Darstellig, wo hüte verloore isch, het dr Michelangelo Buonarroti 1529/30 gmacht.



</doc>
<doc id="36347" url="https://als.wikipedia.org/wiki?curid=36347" title="Apotheose">
Apotheose

Apotheose (vo altgriechisch ἀποθεοῦν "apotheoun" ‚vergöttere‘; bildet us θεός "theós" ‚Gott‘) isch d Erheebig vom ene Mensch zum ene Gott oder Halbgott. Es bedütet au nume „Verheerligung“. Si het iire Ursprung im Alterdum, wo mä glaubt het, ass „groossi Persönligkäite“ zu Götter würde und wie Götter chönnte vereert wärde bzw. sötte. Hinder dr Divinisierig zu Läbzite steckt au d Gedanke, ass sich e läbigi Gotthäit sterker wurd drum kümmere as en äifache Herrscher, ass es eme Volk oder ere Gmäinschaft guet gieng. Dr Schutz von ere sonige Gotthäit isch umso sterker und gröösser, je mee dr Herrscher uf e göttligi Abstammig cha hiwiise (öbbe bim Augustus as Groossnöwöö vom Divus Iulius Gaius Julius Cäsar).

D Apotheose vo doote bedütende Persönligkäite isch immer wider s Thema vo dr bildende Kunst.

E Hufe antiki griechischi Komödie ände mit ere Apotheose, öbbe "D Vöögel" vom Aristophanes.




</doc>
<doc id="36348" url="https://als.wikipedia.org/wiki?curid=36348" title="Atheismus">
Atheismus

Atheismus (vo altgr. ἄθεος ("átheos") „ohni Gott“ bzw. „gottloos“) bezäichnet im ängere Sinn d Überzüügig, ass es käi Gott git. Zum Atheismus im witere Sinn zelt mä mänggisch au anderi Abgränzige vom Glaube an Gott, zum Bischbil Aasichte, ass mä über d Existänz vo Gott oder Götter nüt cha wüsse (Agnostizismus) oder dr Positivismus, wo säit, ass metaphüsische Behauptige wie «Gott existiert» weder woor no falsch sige. Au öb Religioone wie dr Jainismus oder Konfuzianismus, wo käi Gotthäit kenne, atheistisch siige, isch umstritte.

Es isch schwiirig z schetze, wievil Atheiste es uf dr Wält git. Noch em "The World Factbook" vo dr CIA si im Joor 2010 2.32% Atheiste gsi, 11,77% ooni Religioon, 33,32 % Christe (drvoo 16,99 % römisch-katholisch) und 21,01 % Muslim.
Noch em Eurobarometer 2005
häi 52 % vo de Bürger vo de 25 EU-Staate an e Gott glaubt, wääred 18 % weder an Gott no an e spirituelli Chraft glaubt häi. 27 % häi an en Art Gaist oder Lääbeschraft („some sort of spirit or life force“) glaubt und 3 % häi nüt welle sääge. Zwüsche de äinzelne Länder het s groossi Underschiid gee; so häi z Malta 95 % vo de Lüt an Gott glaubt, wääred s z Estland nume 16 % gsi si. Z Dütschland si s 47 %, z Östriich 54 % und in dr Schwiz 48 % gsi.

D Zaal vo de Iiwooner, wo gsäit häi, ass si weder an Gott no an e spirituelli Chraft wurde glaube, isch mit 33 % z Frankriich am höggste gsi und z Dütschland si s 25 %, in dr Schwiz 9 % und in Östriich 8 % gsi. Mee Fraue (58 %) häi an Gott glaubt as Manne (45 %); dr Glaube an Gott het positiv mit em Alter, ere bolitisch konservative Iistellig und ere niidrige Schuelbildig korreliert.



</doc>
<doc id="36349" url="https://als.wikipedia.org/wiki?curid=36349" title="Germanisches Neuheidentum">
Germanisches Neuheidentum

S Germanische Noihaidetum isch e neopagani religiösi Richtig, wo di alti Religioo vo de Germane vor de Christianisierig widerbilebt. Si bistoot us verschidnige Strömige und isch nume loos i eender chliine Gruppe organisiert. Hüüffig werd s germanische Noihaidetum mitem Name "Ásatrú" (isl. »Ase-Globe«) bizaichnet, doch isch Ásatrú nume ai Richtig, wenn hütt au die wichtigsti.

Germanischi Noihaide lebet vor alem i germanischsproochige Länder, aso Mitteleuropa, Britischi Insle, Skandinavie, Nordamerika und Australie. Uf Island isch Ásatrú e staatlich anerchannti Religioo.

Do vorem Zwait Weltchrieg sozsäge all germanischi Noihaide em nationalsozialistische Lager aghöört hend und die Organisatione au nochem Chrieg verbotte wore sind, het sich i de Bivölkerig s Bild entwicklet, as noihaidnische Gruppe zo de rechtsradikale Szene ghööret. Allerdings isch d Situation die, as s politische Spektrum vo germanische Noihaide vom Neonazi bis zom Antifa goot. Meriri noihaidnischi Gruppe distanzieret sich düttli vo de rechtsradikale Noihaide. Di germanische Noihaide wered ahand vo de politische Iistelig vo de Relegioswösseschaft i drai Gruppe iitailt:

D Noihaide verstönd sich als Erbe und Widerbileber vo de alte germanische Relegioo. Debii spillt d Edda e zentrali Role. Aber au anderi altnordischi Schrifte und wösseschaftlichi Forschige, nöd selte aigewilig uminterpretiert, wered bruucht, um di vorchristlichi Religioo vo de Germane i d Noizitt öberezbringe. Usserhalb vo Skandinavie wered au lokali Quele vo de vorchristlichi Relegioo bruucht, wie d Merseburger Zaubersprüch im tütschsproochige Ruum oder de Nüüchrüttersege z England.

Debii findet natürli en Apassig as moderni Lebe statt. Zo de religiööse Aspekt wered aber au germanischi ethischi Ideal, wie Muet, Eer, Gastfründschaft oder Fliiss, wie si sich im eddische Gidicht Hávamál finde sölet, verinnerlicht.

Vo de Götter wered vor alem de Odin, de Thor, de Tyr und vo de Göttine d Freyja und d Frigg vereert, maist underem nordische Name, regional und individuell aber au under de altenglische oder althochtütsche Näme. De Widersacher vo de Götter isch de Loki, wo aber selte vereert werd. Opfer för de Loki wered vo villne Noihaide as Gotteslästerig agluegt. Noch de Aasicht vo alemannische Noihaide chönd d Gotthaite ase bischribe were:

I villne noihaidnische Chrais bistoot d Idee, as d Relegioo vomene Mensch dor sini Herkunft bistimmt sai. So gits z Amerika vill Gruppierige, wo nume Mitglider ufnemed, wo noowiise chönd, as si tütschi oder skandinavischi Vorfaare hend. Entsprechend wichtig isch drom au de Kult und d Vereerig vo de Aane. Die weered bsunders im Sumbel vereert. Ufem Huusaltoor vo vilne Noihaide stoot au en Aanecherze, dezue chönd no Bilder vo Aane choo. Da sind hüüffig aber gaistigi Aane oder au mythischi Volkshelde, wie de Hermann de Cherusker. Bi rassistische Noihaide chan au s Bild vom Adolf Hitler i de Aanegalerii hange.

Vili germanischi Noihaide orientiered sich bi de Ritual und Kulthandlige nochem Vorbild vo «Ásatrú», doch gits au Underschiid:

Wie bi alne Noihaide spiled Fest e wichtigi Role, debii zaigt sich öberall e groosse Iifluss vom ageblich keltische achttailige Jooreskalender. Di germanische Noihaide leened au a da System aa, hend aber aigni Brüüch. Zo de wichtigste Fest ghööred d Wienachte-Jolablot zo de Zitt vo de Wintersummerwendi, denn s Früeligsfest Ostara-Sigrblot, denn um Johanni s Mittsummerfest-Sumarblot und im Herbscht d Sichelhenki-Haustblot. Zo de persönliche Fest ghööred d Chinderwiichi, d Jugetlaiti und d Hüroot.

För di völkische Gruppe sind spezielli Plätz, wo as «tütsches/germanisches Kultureerb» verstande wered bsunders wichtig. Si versammlet sich regelmässig a gwössne Tag bi de Externstai, em Questenberg im Harz, em Kyffhäuser oder em Sachsenhain bi Verden. Di ökospirituelle bitrachtet die Plätz au as wichtig, versammlet sich aber hüüffig a lokaale Plätz, wie Hüünegräber, bsundrige Felsformatione oder Berggipfel, Waldliechtige und anderne Ort, wo si as Chraftort empfindet. D Universaliste versammlet sich degege mee spontan amene gaignete Ort. Denebet treffet sich Noihaide, äänlich wie Wikipedianer, i lokale Treffs oder «Haidestammtisch».

S bikanntist Symbol vo de germanische Noihaide isch de Dunnerhammer Mjöllnir. Da Symbol isch im Früemittelalter vo haidnische Wikinger trait wore und d Archäologii het vili Exemplar uuusgrabe. Da Symbol isch aber au i de Musigszene aaztreffe (z. B. Gothic, Heavy Metal), und drum kai sichere Hiiwiis uf glebts Haidetum. D Irminsul isch eender bi völkische Gruppe z finde. De Wotanchnoote oder Valknut bistoot us drai Drüüegg, wo inenand verschachtlet sind und isch e Symbol vom Odin und symbolisiert bi de Noihaide Wiishait und Chraft. Au da Zaiche isch nöd uf haidnischi Gruppe bischrenkt.

D Worzle vom germanische Noihaidetum liget im 16. und 17. Joorhundert, wo zerschtmool dör de Buechdruck di alti germanischi Religio i Büecher wie d "Germania" vom Tacitus, "Gesta Danorum" vom Saxo Grammaticus oder d "Edda" vom Snorri Sturlusson anere braitere Öffetlichkait zuegängli wore isch. Im Barock hend Forscher no versuecht di germanischi Relegio as verderbti, barbarischi Ummünzig vom Christetum z erchläre. Doch mit de Veröffetlichung vo de umfangriiche "Deutsche Mythologie" vom Jacob Grimm ane 1835 isch de Grundstai vonere seriöse Erforschig glait wore.

Noch de Befreiigschrieg gäge de Napoleon isch en tütsche Nationalismus uffcho, wo afange het sich uf di angeblich aigni alti Kultur z birüeffe, und sich dodebi uf di wösseschaftlichi Forschig abgstützt het. I dem Umfeld isch s Christetum immer mee als Zerstörer vo de alte raine tütsche Kultur verstande wore, wo vom «Karl em Sachseschlächter» gwaltsam iigfüert wore sai. I dem christe- und judefindliche Umfeld, sind di erste Ideene vonere Widergwünig vo de alte tütsche Relegioo uufchoo.

Ane 1906 het de J. Weber im sim Buech "Allvater Wodan oder Jehova? Das deutsche Glaubentum" e «rain tütschi Cherche» under Uuschaltig vo aleme Christliche gforderet, wa dodezue gfüert het, ass immer mee noihaidnischi Organisatione is Lebe grueffe wore sind, so 1910 d «Wodan-Gesellschaft», 1911 de «Deutsche Orden», wo 1912 as «Germanisch-deutschreligiöse Gemeinschaft» a d Öffetlichkait treten isch und ane 1913 isch di «Germanisch Glaubensgemainschaft» is Lebe grueffe wore. Denebet hend sich vili chliini Gruppe bildet, wo sich zom Tail heftig befeedet hend. 1927 het sich e Tail vo de «Deutschreligiösen Gemeionschaft» as «Nordischi Glaubensgemeinschaft» abgspalte.

Obwoll de Hitler sich i sim Werch "Mein Kampf" vehement gege d Noihaide uusloo het und si as »die grööste Faigling, womer sich vorstele cha« bizaichnet het und dezue 1938 verbotte het, as Noihaide i d NSDAP iitrettet, sind vili Noihaide us politische und ideologische Gründ em Hitlerregim troi blebe. Us dem Grund sind nochem Endi vom Zwaite Weltchrieg die alermaiste noihaidnische Gruppe verschwunde oder verbotte wore.

Nochem Weltchrieg hend nume die «Germanische Glaubensgemeinschaft» und die «Deutschgläubige Gemeinschaft» witter bistande. As Fortsetzer vo de «Nordische Glaubengemeinschaft» isch d «Artgemeinschaft» noi ggründet wore..

Erscht i de 1970er Joor hend sich afange z Amerika, z England und z Island unabhängig vonenand ersti noihaidnischi Gruppe bilde. De Erfolg vo de isländische Gmainschaft «Ásatrú» het dezue gfüert, as i anderne skandinavische Länder, z Tütschland und au i de Schwiiz afange hend germanischi Noihaide formiere, wo sich me oder weniger starch a «Ásatrú» orientiered.

De Puur und Dichter Sveinbjörn Beinteinsson het ane 1972 zäme mit elf Fründe d "Ásatrúarfélagið" («Gmainschaft vo de Ase-Vereerer») ggründet und isch as "Allsherjargoði" («Oberpriester») gwäält wore. Scho im Joor drufabe, isch de Verain as e religiösi Gmainschaft vom isländische Staat anerchennt wore, trotz em Widerstand vom isländische Bischof. 
Noch em Tod vom Sveinbjörn ane 1993 isch de Jörmundur Ingi Hansen zum Allherjarsgoði gwäält wore. Wel er sich gwaigeret het d Macht vo de wachsende Verain mit anderne z taile, isch er 2002 abgwäält wore und d Jónína Kristín Berg
för chorzi Zitt iigsetzt wore. 2003 isch de Hilmar Örn Hilmarsson zom Allherjarsgoði erchoore wore. De Verain, wo hüt öber 1400 Mitglider (2010) zällt, denkt liberal und tolerant gegenöber anderne Relegione und isch hüt s Vobild vo de villne noihaidnischi Gruppierige.

2006 het de abgsetzti Jörmundur Ingi Hansen de "Reykjavíkurgoðorð" ggründet, wo ebefalls staatlich anerchannt isch.

De ersti germanisch-haidnischi Verain i de USA isch 1972 z Texas vom Stephen McNallen und vom Rober Stine ggründet wore. Zerscht het er "Viking Brotherhood" («Wikinger Brüederschaft») ghaisse, isch denn aber gli i "Asatru Folk Alliance" (AFA) umbinamst wore. Well de Verain immer mee vo rechtsextreme und nazifründliche Persone underwanderet woren isch, wo Problem gmacht hend, hend di beede Gründer de Verain 1987 uufglööst. Drufabe hend sich zwoo noji Gruppe bildet: di rechtsextremi "Ásatrú Alliance" (AA) und de offnigi universalistischi "Ring of Troth" (chorz: "The Troth"). De Stephen McNallen het 1994 aber siin Verain noi ggründet, as "Asatru Free Assembly" (AFA), wo nume Persone as Mitgliid ufninnt, wo vomene Mitglid empfole wered. I

Di drai Verain harmoniered wenig mitenand. Ann vo de wichtigste Striitpünkt isch d Froog, wer e gloibige Noihaid were cha. De Troth isch de Mainig, as jede Mensch, wo sich zu Asatru zoge füelt, Mitgliid were cha, unabhängig vo de ethnische Herkunft. Di andere zwoo Gruppe verlanget degege de Noowiis, as s noi Mitgliid germanischi Vorfaare het. Si sind de Mainig, as es en Art «Volkseel» geeb, wo d Relegioo vomene Mentsch bistimi. Di drai Organisatione sind mee Tachorganisatione. Di Gloibige selber sind i lokaale "kindreds" organisiert. Im Gegesatz zo Island, gits kann Oberpriester.

D Aazaal vo de germanisch-noihaidnische Organisatione isch nöd bikannt und i de Liste wered nume e paar wenigi Gruppe gnennt.





</doc>
