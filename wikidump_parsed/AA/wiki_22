<doc id="36350" url="https://als.wikipedia.org/wiki?curid=36350" title="Neopaganismus">
Neopaganismus

Noihaidetum oder Neopaganismus isch d Bizaichnig för e relativ moderni religiösi Strömig, wo im 18. Joorhundert iigsetzt het und hüt immer mee a Bidüttig zueninnt. S Noihaidetum werd zo de noie religiöse Biwegig grechnet, en Abgrenzig zo New Age-Spiritualität und Esoterik isch nöd immer aifach und werd vo de Forschig und christliche Cherche au verschide definiert.

De Bigriff "Haid" isch im Kontext vo de Christianisierig gschaffe wore und erschiint zerstmol i de gotische Bible, wo s Wort "haiþno" »Haidin« vorchunnt. Im früene Mittelalter erschiint da Wort i allne germanische Sprooche und bizaichnet Persone, wo nöd em christliche Globe aghööred. De latiinisch Uusdruck devoo isch "paganus" und dodevo isch de Bigriff "Neopaganismus" abglaitet. 

Im angelsächsische Ruum werd vo germanische Noihaide de Bigriff "neopaganism" abgleent, zugunste vom germanische Wort "heathenism". Vili Noihaide sind au negativ zom Vorsatz "Noi-" bzw. "Neo-" iigstellt. Si gsiend sich nöd as Schöpfer vonere noie Religioo sondern as Restauratore oder Widerbileber vo de alte Religioo aa und bitrachtet sich als d Erbe vo dene alte Kulture. Si studiered di alte Schrifte und versuechet die alte Brüüch i di moderni Welt z integriere. De Bigriff "Haid" werd aber au vo diverse Gruppe abgleent.

S Noihaidetum bistoot us verschidnige religiööse Gruppe, wo sich uf antiki haidnischi und polytheistischi Religioone birüefet, wo vom Christetum verdrängt un vernichtet wore sind. Debii chönd zwoo Spillarte biobachtet were: en ethnischi Religiösität, wo uf e bistimmti Natioo fixiert isch und e haidnischi Religiösität, wo universal denkt. Di ethnische Religione sind maist i de Zwüschechriegsziit entstande as e »bsundrige Art religiöse Nationalismus«. Si birüefet sich uf alti, zom Tail vermaintlichi vorchristlichi Traditione vom aigne Volch, wo si wider uflebe loo wönd, maist mit em Aaspruch di alti Relegioo authentisch z rekonstruiere. Si sind maist politisch rechts-konservativ, traditionalistisch, antimodern und zom Tail nationalistisch. Die haidnische Religioone sind maist erst ab de 1960er Joore imene Umfeld vo soziale und gsellschaftliche Verändrige entstande. Politisch sind si eender links-liberal und eklektisch. Debi spilet Wert wie Selbstfindig, Gliichberechtigung und "Zrugg zo de Natuur" zentrali Themene dar. I dem Raame het bsunders au s germanische Noihaidetum antinationalistischi Gruppierige vörebroocht, wääred z Osteuropa nationalistisch präägti Religioone au hüt no typisch sind.

I germanischsproochige Piet wie Skandinavie, Tütschland, England oder Nordamerika sind Germanischi Noihaide verbraitet, wo sich vor alem uf d Edda abstützed, i keltischsprochige Piet wie Irland oder Wales isch s Druidetum wichtiger und i de Staate ene spiled ageblich indianischi Traditione, wie schamanistischi Praktike e grösseri Role. D Wicca degege birüeffet sich uf e ageblichs Matriarchat, wo i de Staizitt gherrscht ha söll. S gitt aber au Ströömige, wo sich uf di altägyptischi oder mesopotamischi Religioo zruggbsinet und de Hinduismus und anderi östlichi Religioone spilet zom Tail au e wichtigi Role i de Bildig vo noie religiööse Konzept. 

S Noihaidetum isch e typischi Entwicklig vom christliche Kulturchrais, aso Europa, Nordamerika und Australie. Hüüffig chan en Abnaigig gegenöber em dogmatisch und sexualfindlich empfundne Christetum festgstellt were. 

D Aahänger vo noihaidnische Gruppierige ghöred i de Regle im urbane Mittelstand aa. Vili hend e gueti Uusbildig, de Aatail a Gymansiaste und Akademiker lit öberem Bivölkerigsdorschnitt. Bsunders hööch isch de Aatail a Chünstler und medizinische Brüef, wie Ärzt, Hailer und Pfleger. Uusgsproche hööch isch au de Frauenaatail, wo gschätzt bi öppe zwai Drittel litt. Da werd as e mögliche Grund agsie, wege wa die finanzielle Mittel vo noihaidnsiche Gruppe eener bischaide sind. Noihaide sind i de Regle guet is soziali Netz iibunde. 

D Aazaal vo de Noihaide cha nu gschätzt were, do vili Gruppierige nöd i de Öffetlichkait uuftretet, abgsie vomene me oder weniger anonyme Internetuuftritt. Vili sind zodem nöd oder nume schwach organisiert und lebet eri Religioo im Privaate. Vili Organisatione sind lokaal und hend nume e grad e hampfle Mitglider, anderi, wie d "Fellowship of Isis" zellt weltwiit öber 11'000 Mitglider. 

Obwoll di verschidnige noihaidnische Gruppierige ganz verschidnige Aasichte und religöösi Praktike hend, chönd gwössi Merchmool festgstellt were, wo sich aber au zom Tail au i de christliche Volksreligioo vo de Underschicht findet.

Noihaide vereeret i de Regle meriri Gotthaite, männlichi und wiiblichi. Je noch Traditioo wered die mee im antike Sii interpretiert, aso as anthropomorphi Wese oder au moderner i de Form vonere innere oder üssere Chraft oder au as symbolischi Mächt im Sii vo de jungsche Archteype. D Götter wered mit Gibet und Opfer vereert. Mittels Meditation oder schamanistische und magische Praktike, cha mit ere bistimmte Gotthait kommuniziert were. Noihaide hend hüüfig en aigne Huusaltoor. Si treffet sich regelmässig i Jooresfest, wo hüffig ahand vo astronomische oder astrologische Eraignis bistimmt sind, wie Voll- und Noimoo, Sunewendine oder Finsternisse. Chlinneri Ritual chönd imene Privatruum döregfüert were, bivorzugt wered aber bsundrigi Plätz i de fraie Natuur.

Nebet de Gotthaite globet vill Noihaide au an ander spirituelli Wese, wie Elfe, Erdmandli oder Naturgaister. Au de Aanekult spillt hüüfig e grossi Role.

I villne Chrais spilet magischi und okkulti Praktike e wichtigi Role. Di maiste Chrais vernainet schwarzi Magii, wiit verbraitet sind degege Hailzauber, Fruchtbarkaits-, Liebes- und Sexualzauber, aber au Wetterzauber. Dezue gsellt sich no Schutzzauber, entweder zum Persone z schütze oder d Erde, d Natuur und di wilde Tier.

D Ritual und Opfer wered hüüffig vo Priester und Priesterine döregfüert. Je noch Struktur, chönd da sebsternennti starchi Persönlichkaite sii oder au gwäälti Persoone, wo die alte Schrifte guet studiert hend. Allerdings werd i de Regle a dene Priester nu wenig Macht ggee.

Noihaide sind nu schwach organisiert. Si treffet sich i chliine Gruppe oder Zirkle, wo selber wider loos mit Öberorganisatione verbunde sind. D Hierarchie sind nume schwach und Fraue trääged hüüffig wichtigi Funktione. Erraicht e Gruppe e gwössi Grössi chunnts nöd selte zunere Bildig vonere noie Gruppe. Vili Noihaide ghööred nöd enere Gruppe aa und bifolget eri aigne Ritual dihai oder verusse i de Natuur.

Mittlerwiili gits au Dachorganisatione, wo Noihaide us verschidnige Richtige vertretet, um politischi Recht dörezsetze, aber au um i de Öffetlichkait korrekt woorgnoo z were.

D Aazall vo de Richtige und Gruppierige isch schlecht undersuecht und goot ine groosi Zaal ine. Wichtigi Strömige sind:

Di gschichtlichi Entwicklig vo de anzelne Ströömig isch recht underschidlich. Doch chönd drai Phase biobachtet were.

De Usrprung vo de neopagane Ströömige litt i de Renaissance und de Widerentdeckig und Verbraitig vo antike Schrifte im 16. und 17. Joorhundert dör de Buechdruck. Im früene 18. Joorhundert isch s Intressi a de alte Kulture no e romantisches gsii und het sich bsunders uf di griechisch-römischi Religio iigloo. Mit de Bsetzig vo halb Europa dör de Napoleon und de Bildig vo de Nationalstaate i de Noofolg isch e starchs nationals Biwusstsii uufchoo. Dodemit verbunde gsii isch e Zruggbsinig uf s keltische, s germanische oder s slawische "Erb" und e Vernainig nöd nu vo de antike Vorbilder sondern au vo de christlich-jüdische Relegioo und Kultur, wo s alti Volkseerb verschüttet heb. Debii isch ono en Idealisierig vo de Indogermanische Kultur und vom Hinduismus, as de anzig aageblich rainblibne "arische" Zwiig vo dere, entstande. 

Wääred im 18. Joorhundert zerscht e starchs Intressi a Ghaimlehre, wie di jüdischi Kabbala, de christlichi Gnostizismus oder di ägyptischi Hermetik und verschidnigi okkulte Technike uufchoo isch, het sich scho 1717 uf de Britische Insle e Druideorde bildet, wo di alti pagani Traditione afange het z reanimiere.

Im 19. Joorhundert sind den z Tütschland und z Skandinavie ersti noihaidnischi Strömige entstande, wo sich uf es alts "germanisches Erb" birueffe hend. Di erste noihaidnische oder völkisch-religiööse Organisatione sind im Aafang vom 20. Joorhundnert z Tütschland ggründet wore, so di "Germanische Glaubens-Gemeinschaft" ane 1907. Ab de 1920er Joore sind au in Osteuropa slawischi und baltischi neopaganischi Organisatione is Lebe grueffe wore, wi d "Dievturi" z Lettland, wo no hüt existiert. Die Gruppierige sind all eng mit em nationalistische Denke verquickt gsii, findlich Gegnöber em Christetum, und antisemitisch. Wösseschaftlichi Forschige sind as Biwiis bruucht wore, för d Öberlegehait vo de aigne alte vorchristliche Kultur. Di alte öberlifrete pagane Bruchstück sind rationalistisch und systemisch gornnet und zomene noie spirituelle Weltbild gformt wore. Do die religiöse Biwegige z Tütschland d Nationalsozialiste understützt hend, obwoll de Hitler s Noihaidetum scharf verurtailt und zom Tail verfolgt het, het nochem Zwait Weltchrieg s Noihaidetum nöd nu ufem europäische Kontinent e starche Iibruch erlitte. Aber au im vo de UdSSR kontrollierte Osteuropa sind neopagani Gruppierige vo de Öffetlichkait chuum woorgnoo wore.

Erst ab de 1960er-Joore sind zerscht vor alem z England und z Amerika vili noihaidnischi Chrais is Lebe grueffe wore. I de Aafäng vo dere noie Biwegig hend die Gruppe nöd nu gege de Argwoon gege d Bivölkerig sondern au gege en Veriinammig vo Neonazi müese döresetze. Di junge Noihaide hend i erne Religioone afange e System schaffe, wo ene ooni dogmatischi und verbindlichi Verpflichtige erlaubt, en aigni individuelli Spiritualität uufzbaue.

Hütt sind verschidnigi noihaidnischi Relegioone staatlich as religiöösi Gruppe anerchennt. Die erst Gruppe isch d "Ásatrúarfélagið" gsii, wo z Island stattlich anerchannt woren isch. 1996 het Norweege und 2003 Dänimark noihaidnischi Gruppe offiziell anerchennt.

Di hüttige noihaidnische Traditioone verfolget nu zom Tail en aktivi politischi Richtig. Aahänger vo de Wicca ghööred tendenziell zum linke, feministisch und ökologisch prägte Spektrum mit Aversione gege alti "patrarchalisch-verchrustete" Strukture, emene aggeressiv empfundene Kapitalismus und ere natuurfindliche technokratisch bizaichnete Wösseschaft. Aahänger vom germanische Noihaidetum tendiered z Amerika eener zum konservative Laager wa d Iistellig zo de Famili und Sexualität und de Gibruuch vo Waffe agoot. Denebet gits au uusgsproche rechtsextreemi Gruppe und asigi wo sich as antifaschistisch bizaichnet. Abgsie vo de poltische Iistelig versuechet verschidnigi Organisatione e rechtlichi Gliichstelig und Anerchennig vom Noihaidetum z erlange. Gwössi politische Efolg hend noihaidnisch Gruppierige z Amerika und z Island erraicht, indem si "hailigi Plätz" oder "Elfehügel", wo dör Strossebau oder anderi Bauprojekt bidroot gsii sind, hend chöne rette. 

S Noihaidetum werd vo verschidnige Siite kritisch bitrachtet. Offizielli Vertreter vo de Christliche Cherche, aber au offnigeri christlichi Chraise kritisieret ainersits de uuspräägti Eklektizismus vo villne Noihaide und frööget au de spirituelli Ghalt vo de noihaidnische Konzept i Froog. Magischi und sexuelli Kultpraktike wered för e gsundi spirituelli Entwicklig as hinderlich bitrachtet. Us Forscherchrais werd hüüffig de unwösseschaftlichi Umgang mit de alte Öberliferig und au de unsachlichi Umgang mit Forschigsresultat kritisiert. Hüüfig werd miteme Unverständnis uf d Tatsach reagiert, ass offesichtlichi irrationali Hirngspinst bi wiite Bivölkerigschraise Achlang findet. D Bivölkerig reagiert uf Noihaide eender abwiisend und misstrauisch und vill Noihaide verberget ere Globe, well si biförchtet as dumm und lächerlich verchauft z werde. Atheiste verspottet mit Biwegige wie em Diskordianismus oder em Jedismus au noihaidnischi Konzept.



</doc>
<doc id="36352" url="https://als.wikipedia.org/wiki?curid=36352" title="Ergotherapie">
Ergotherapie

D Ergotherapii (griachisch: ἔργον, érgon, „Werk“, „Arbat“ und θεραπεία, therapeía, „Dianscht“, „Behandlig“) isch a ärztlich vrordnate Therapiiform, wo sich mit dr Usführig vo konkreta Betätigunga und dera Uswürkiga uf da Mensch und sine Umwelt befasst. Beeinträchtigunga würan durch an gezilta Einsatz vo individuella und sinnvolla Tätigkeita behandlat. An großa Stellawert het dabei d persönliche und sozio-kulturelle Bedütig vu Tätigkeit. O d Uswürkig uf d Gsundheit und d Wechselwürkig mit dr Umwelt sen wichtige Thema dera sich d Ergotherapeuta stellaan.

D Ergotherapii unterteilt Betätigung in verschiedene Bereiche. Des sen zum oana Tätigkeita us m Bereich vo dr Selbstvrsorgig (z. B. essa, sich azüha...), vo dr Freizeit (z. B. spiila, Lüt treffa, baschtla...) und vo dr Produktivität (z. B. an Ufsatz schriiba, Feschtra putza...)


</doc>
<doc id="36365" url="https://als.wikipedia.org/wiki?curid=36365" title="Franquismus">
Franquismus

As Frankismus (span. "franquismo" [], dt. au "Franco-Reschiim" und "Franco-Diktatuur") wird s Süsteem und d Ideologii vo dr Diktatuur vom Francisco Franco z Schbaanie vo 1936/39 bis zu de erste freije Waale 1977 bezäichnet.
D Herrschaftsform bzw. s Süsteem vom Frankismus gältet as usgsproche personalistisch; das häisst, si isch in gröösserem Maass dur d Persoon vom Diktaator brägt gsi als dur e bestimmti Ideologii. Dr Franco isch nid seer charismatisch gsi. Er het s aber fertigbrocht, sich sini Macht, wo fast unumschränkt gsi isch, bis zu sim Dood im Joor 1975 z erhalte. Z Schbaanie het s wääred sim Reschiim käi kodifizierti Vefassig gee, sondern nume e baar Grundgsetz mit Verfassigsrang, wo dr Franco erloo het. Dr Franco het d Züügel under anderem doodrduur in dr Hand bhalte, ass er alli wichdige bolitische Ämter, bis aabe zur Brovinzebeni, uf dr Basis vo persöönlige Verdrauensverheltniss bsetzt het, und die Instituzioone, won er ene Macht überdräit het oder won er nit het chönne ignoriere – under anderem d Staatsbartei Movimiento Nacional, die katholischi Chille und s Militär – het er gegenenander usgspiilt und sä soo kontrolliert.

Si Legitimazioon het dr Frankismus us dr Sicht vo sine Elite im Wäsentlige us em milidäärische Siig im Schbaanische Bürgerchrieg abgläitet. D Franquiste häi das nid nume as e Siig vo dr äigene Wältaaschauig gsee, sondern das au as Verdeidigung vo dr schbaanische und europääische Zivilisazioon und Kultur verstande. Wil dr Katholizismus as integrierende Bestanddäil vo dr schbaanische Kultuur aagluegt worden isch, häi d Chille und dr Staat im Raame vom sogenannte "nacional-catolicismo" (Nazionaalkatholizismus) äng zämmegschafft.

Dr Franco-Staat isch wäärend sinere 39 Joor lange Existänz in wirtschaftliger und ussebolitische Hiisicht, au aber weeniger in dr Innebolitik, bedütende Entwicklige underworfe gsi. Dorum däilt mä d Zit vo dr Herrschaft vom Diktator in meereri Faase ii. In dr Despotii am Aafang, wo d Bevölkerigsgrubbe, wo im Bürgerkrieg verloore hai, terrorisiert worde si, het er gwüssi Merkmool vo de zitgenössische faschistische Süsteem ghaa und blaanwirtschaftligi Züüg. Zum Schluss isch d Herrschaftsform eender autoritäär-konservatiiv brägt gsi, und Schbaanie het noch ere lange innere Stagnazioon e „Wirtschaftswunder“ erläbt. Es isch vom Nivoo vom ene Entwickligsland zu de zää gröösste Industriinazioone uf dr Wält ufgstiige, ooni dass sich bolitisch im Innere vil veränderet het.




</doc>
<doc id="36367" url="https://als.wikipedia.org/wiki?curid=36367" title="Ylfete Fanaj">
Ylfete Fanaj

D Ylfete Fanaj (* 11. Juli 1982 z Prizren, dertemool Jugoslawie, hüt Kosovo) isch e Schwyzer Politikeri vo de SP mit kosovo-albanische Wùrzle. Syt April 2011 isch si Kantonsröötin im Kantonsroot Luzärn. Syt em März 2011 isch si usserdäm Mitgliid vo de Gschäftsleitig vo de SP Kanton Luzärn. Si isch di erschti Schwyzeri mit albanischer Herkùmft, wo in es Legislativ-Organ gwäält worde isch. Vo 2009 bis 2012 isch d Ylfete Fanaj Präsidenti vo Second@s Plus Schweiz gsi.

D Ylfete Fanaj isch am 11. Juli 1982 in de südkosovarische Stadt Prizren ùff d Wält cho, wo zue derre Zyt zur Autonome Provinz Kosovo innerhalb vo de Sozialistische Föderative Republik Jugoslawie ghört het. Ùffgwaggse isch si imene Dorf in de Nööchi vo Prizren. Ihr Vater isch in de 1980er Joor als Saisonnier in d Schwyz cho ùn 1990 sin syni Frau ùn di beide jüngre Gschwüster vo de Ylfete noochzooge, derwyylscht d Ylfete mit de ältre Schwöschter bi de Groossmueter blybe isch. Wo sich 1991 di politischi Situation im Kosovo all mee verschlechteret het ùn di albanischsproochige Schuele gschlosse worde sin, sin d Ylfete ùn ihri ältri Schwöschter in d Schwyz gfolgt. Si hen debi ghofft, bal wiider in d Heimet zrùggzgoo. D Situation dörte het sich aber chuum verbesseret. D Ylfete isch drùff z Sursee im Kanton Luzärn in di 2. Klass yygschuelt worde.

Si isch dörte trotz guete Note nùmme ùff d Sekundarstufe I yygstuft worde, wo si au mit guete Note absolviert het. Einewäg het si trotz lenger Suech kei Lehrstell gfùnde, wo nooch eigne Aagabe wohl ihr Name ùn Nationalität e Roll gspiilt het. Als Zwüschelöösig het si deno di 4. Klass vo de Sekundarstuf zuesätzlig gmacht. Schliessli het si doch no en Ussbildigsblatz bi de ECAP Zentralschweiz z Luzärn als Kauffrau gfùnde. Nooch ihrem KV-Abschlùss het si 2003 e Stell im Sekretariat bi de Fachstell Integration vùm Kanton Luzärn gfùnde ùn het beruefsbegleitend d Beruefsmatura gmacht, wo si 2005 erfolgryych abgschlosse het. Drùff het si e Studium zu Sozialer Arbet aa de Hochschuel Luzärn aagfange, wo si im Spootjoor 2009 mit em Bachelor abgschlosse het. Dernäbe het si bis 2016 Deilzyt als Sozialarbeiteri aa de Fachstell Gsùndheitsförderig ùn Integration bim Kanton Nidwalde als Integrationsbeùfftraiti gschafft. Vo 2011 bis 2013 het si usserdäm Rächtswüsseschaft aa de Universität Luzern studiert, ùn im Septämber 2016 e Masterstudium für Soziali Arbet aa de Hochschuel Luzärn aagfange.

D Ylfete Fanaj gseet si als gläubigi aber nit religiösi Muslima, wyl de Islam de Religion vo ihrer Familie isch. Si isch aber nooch eigne Aagabe zum erschte Mool mit 24 Joor inere Moschee gsi, ùn zwar bimene Sproochùffenthalt z Irland.

Aagfange het d Ylfete Fanaj ihri politischi Karriere bi de Organisation vo ùn für Secondos, de Zwyygstell Luzärn vo de "Second@s Plus Schweiz". Im Joor 2007 isch si in de Vorstand vo däm Verein cho ùn 2008 in de Vorstand vùm gsamtschwyzerische Verein, wo si im Joor 2009 Präsidenti worde isch. 

Scho syt 2006 isch si Mitgliid vo de Gschäftsleitig vo de SP Stadt Luzärn im Ressort Kommunikation gsi. Im Joor 2007 isch si usserdäm als SP-Kandidatin in de Groossstadtroot vo Luzärn gwäält worde. Im März 2011 het si in di kantonali Sektion vo de Partei gweggslet. Im April 2011 isch si in de Kantonsroot vo Luzärn gwäält worde. Dörte isch si Mitgliid in de Staatspolitische Kommission vùm Kantonsroot. Si isch di erschti Politikeri in eme Legislativ-Organ in de Schwyz mit albanische Wùrzle.

Bi de Schwyzer Nationalrootswaale vùm 23. Oktober 2011 het d Ylfete Fanaj 9.806 Stimme übecho, het es aber nit in de Nationalroot gschafft.

Im März 2015 isch si für e zweiti Amtszyt ins Luzärner Kantonalparlament gwäält worde.

D Ylfete Fanaj isch in verschiidne Verein, wie zum Byspil im Verein "Asylbrücke" z Zug, im Programm "zwangsheirat.ch", im Verein "ZiB Zentrum für interkulturelle Bildung" z Luzärn ùn im Verein "Politforum Zentralschweiz". Dernäbe isch si no im Vorstand vùm "ZiB Zentrum für interkulturelle Bildung" ùn vùm Verein "LISA – Luzerner Verein für die Interessen der Sexarbeitenden". Syt 2005 ùnterrichtet si usserdäm Dütsch für främdsproochigi Chinder.



</doc>
<doc id="36370" url="https://als.wikipedia.org/wiki?curid=36370" title="Wahlkreis Werdenberg">
Wahlkreis Werdenberg

De Waalkrais Werdeberg isch e Underainhait vom Kanton Sanggalle i de Schwiz, wo noch de nöje Kantonsverfassig vom 10. Juni 2001 bildet wore isch.

De Waalkrais bestoot sit em 1. Januar 2003 und isch identisch mit em früenere Bezirk Werdeberg. De Name het er vom mittelalterliche Städtli Werdeberg und em Schloss Werdeberg. En Hoptort gits offiziell nööd. S Kraisgricht haisst Werdeberg-Sarganserland und isch z Mels.

Zum Werdeberg ghörend sechs politischi Gmainde:



</doc>
<doc id="36371" url="https://als.wikipedia.org/wiki?curid=36371" title="Falange">
Falange

D Falange Española ([], vom griechischen φἄλαγξ "phálanx" „Baumstamm“, „Walze“, „Rolle“, „Schlachträije“) isch en ultranazionalistischi, faschistischi und antikommunistischi Beweegig z Schbanie gsi. 

D Falange isch im Joor 1933 gründet worde. Wäärend dr Zwäite Republik isch si e Splitterbardei bliibe. Noch em Waalsiig vo dr Volksfront 1936 häi Falangiste en Mordaaschlaag gegen e Sozialist Jiménez de Asúa gmacht und d Volksfronregierig het d Bardei verbotte. D Füerer vo dr Falange, drunder dr José Antonio Primo de Rivera, won e „Nazionalsyndikalistische Revoluzioon“ het welle mache, si festgnoo worde. Noch em Usbruch vom schbanische Bürgerchrieg het mä sä im ene Schauprozäss zum Dood verurdäilt und am 20. Novämber 1936 verschosse. 1937 het dr Franco d Falange und mit dr carlistische "Comunión Tradicionalista" zur "Falange Española Tradicionalista y de las JONS" veräinigt. D Bardei het iiri revoluzionääre Ideä verloore und isch zur zur Staatsbardei vom Frankismus worde. 1970 isch si in "Movimiento Nacional" umbenennt worde. Bis zum Dood vom Franco isch si die äinzig erlaubti Bardei z Schbanie gsi.




</doc>
<doc id="36372" url="https://als.wikipedia.org/wiki?curid=36372" title="Blasphemie">
Blasphemie

Blasfemii „Schäädigung vom Ruef“, zämmegsetzt us βλάπτειν "bláptein" – „Schaade bringe“ und φήμη, "phếmê" „dr Ruef“) bezäichnet ursprünglig e „Gotteslästerig“. So säit mä, wenn öbber öffentlig bestimmti Glaubensinhalt von ere Religioon lügnet, verhöönt oder verfluecht.

Noch em Menscherächtskommitee vo de Veräinte Nazioone si Verbot vo Darstellige wo nid gnueg Respäkt vor ere Religioon oder andere Glaubenssüsteem zäige, usser in bestimmte Umständ mit em Internationale Pakt über bürgerligi und bolitischi Rächt inkompatibel. Dodrzue ghööre Blasphemiigsetz.

Z Dütschland, z Östriich und in dr Schwiz isch Blasfemii nume stroofbaar, wenn dr öffentlig Friide gstöört wird. Hützudags chunnt s in westlige Länder nume sälte zu Brozäss, nid aber in islamische Staate. Z Saudi-Arabie zum Bischbil, in dr Islaamische Republik Pakistan, dr Islaamische Republik Afghanistan und dr Islaamische Republik Iran cha Blasfemii mit em Dood bestrooft wärde. Was Gotteslästerig isch wird vo Gsellschaft zu Gsellschaft andersch usgläit. Do drunder cha dr Atheismus falle, dr Glaube an anderi Gotthäite, Flueche oder d Verhöönig vo religiööse Sümbool.

Vilmol wird Christe in islaamische Länder dr Vorwurf vo dr Blasfemii gmacht; d Medie und Menscherächtsorganisatione brichte immer wider vo Christeverfolgige wäge oder under em Vorwand vo dr Gotteslästerig.


</doc>
<doc id="36374" url="https://als.wikipedia.org/wiki?curid=36374" title="Schloss Ebnet">
Schloss Ebnet

S Schloss Ebnet isch e barocks Herrehuus im Fryybeger Stadtdail Ebnet.

Scho anne 1113 het s Chloschter St. Peter dur e Gieterdusch vum Herzog Berthold vu Zäärige Bsitz z Ebnet iberchuu. Anne 1348 wird e Ritter Snewlin-Landeck, us dr yyflussryyche Brysgauer Familie Schnewlin, as Herr uf Ebnet gnännt. 

Ebnet isch anne 1568 dur d Hochzyt vu dr Anna vu Landeck, dr letschte Verdrätteri vu dr Schnewlin-Landeck, in dr Bsitz vu dr Freiherre vu Sickinge, eme fränkische Adelsgschlächt, chuu. Si hän z Ebnet anne 1696 e Schloss böue loo un hän s as Summerresidänz bruucht. Ihre Stadtpalais z Fryybeg isch hite dr Sitz vum Landgricht. D Grundherrschaft vu dr Freiherre isch 1804 mit em Brysgau em Baadische Staat iberdrait wore, aus s Schloss hän d Sickinger an Baade verchauft. S Großherzogtum het s e Joor speeter wyterverchauft an d Freiherre vu Gayling von Altheim, wu hite no din woone.

S Schloss isch ab 1748 im Ufdrag vum Freiherr Ferdinand Sebastian von Sickingen-Hohenberg no me Entwurf vum Architäkt Johann Jacob Fechter vu Baasel böue wore, wel dr Vorgängerböu nim dr Aasprich vum Böuherr entsproche ghaa het. Fir di chinschtlerisch Uusgstaltig sin großi Barockchinschtler vu dr Region härzoge wore, vor allenm dr Christian Wentzinger, wu di meeschte Sandstaiplaschtike im Schlosspark gstaltet het, wu d Orginal dervu mittlerwyli im Stadtmuseum stehn. D Stuckature in dr 14 Ryym vum Schloss stamme vum Wessobrunner Hans Georg Gigl, di ryych verzierte Stuckmaske im Gaartesaal vum Wentzinger. D Deckegmelde, vor allem vum Gaartesaal un vum brächtige Stäägenufgang stamme vum Allgaier Benedikt Gambs.

Im Zweete Wältchrieg isch s Schloss nit bumbardiert wore. D Sprängig vu dr Eschbachbruck vor em Schloss dur dr Volkssturm het aber großi Schääde aagriichtet. Zaalryychi Fänschter un Dail vum Dach sin z Bruch gange. Am schlimmschte het s s Deckegmelde im Gaartesaal, wu spetter wider reschtauriert woren isch.

Im Schloss un dr Nääbegebei sin im Chrieg bis zue 100 Flichtlig us em Ruhrgebiet, vu Ludwigshafen, aber au vu dr Fryybeg un dr Region unterbroocht gsii. Au dr speeter Kultusminischter vu Bayern, dr Hans Maier, het d Bumbenaacht vum 27. Novämber 1944 im Ebneter Schlosschäller verbroocht. Di letschte Flichtlig hän erscht anne 1950/51 s Aawääse verloo. 

D Chuchi isch urspringlig im Chällergschoss gsii un isch erscht 1958 in s Äärdgschoss verlait wore.

S Schloss isch in dr 1980er-Johr umfassend reschtauriert wore. Im Schlosspark isch an Stell vun ere Remise dr Theodor-Egel-Saal böue wore, wu jetz as Proberuum fir dr Fryybeger Bachchor dient. Hite isch s Schloss nume zue bsundere kulturälle Veraastaltige wie zum Ebneter Kultursummer oder am Daag vum uffige Dänkmool fir d Effetligkait zuegänglig.

D Hauptfassade cheert sich em Gaarte zue. E vorgschoobene Mittelgiibel isch mit em brächtige Woppe vu dr Familie gschmickt un wird dur dr Balkon un di doppellaifig Freistääge no betoont.




</doc>
<doc id="36375" url="https://als.wikipedia.org/wiki?curid=36375" title="Wicca">
Wicca

S Wicca [] »Hexerai« isch e noihaidnischi Relegioo, wo vor alem i de westliche Kultur, aso Europa, Nordamerika und Australie verbraitet isch. S isch, bsunders z Europa, di gröösti noihaidnischi Relegioo. Ufgrund vo de feministische Uusprägig vo dere Relegioo, sind d Meerhait vo de Mitglider Fraue. Mitglider nenet sich unabhängig vom Gschlecht "Hex" oder "Wicca".

De Name Wicca chunnt usem Altenglische, wo "wicca" [] »Zauberer, Magier« und "wicce" [] »Hex, Magierin« bidüütet, und de Vorgänger vo Englisch "witch" »Hex« isch. Im nidertütsche Aberglobe sind no "Wickeweiber" bikannt und s Verb "wicken" bidüütet "zaubere".

S Wicca chan as e mystische Kult bitrachtet were. D Aahänger wered i de Regle initiiert. Selbstfindig und Selbstentwicklig sowie d Uusbildig vo psychische und magische Chreft bildet e wichtige Tail vom Wicca. Witteri Wert sind d Gliichberechtigung vo de Gschlechter und Naturliebi. Wicca isch en eklektischi Relegioo, wo waalloos Eliment us verschidnigste Religione, Mysterie und Ghaimbünd zemechlüblet. So findet mer Eliment und Ritual vo de Frimurer und vo Rosechrützler, us de altägyptische und antike Mythologie, und au Züüg us de keltische und germanische Relegione. Dezue chömed no moderni erfundni Mythe, wie die vom "fridliche Matriarchat", wo vorem "aggressive zerstörerische Patriarchat" bistande haa söll. Wösseschaftlichi Erchenntnis wered ebefalls eklektisch dezeuzoge, wenn si is Weltbild passed, anderefalls wered si as Uswüchs vomene erstarrte Patriarchat as Nödgültig abtue. Us dem gaistige Hindergrund wered s Christetum und di anderne monotheistische Religioone als natuur- und sexualfindlichi patriarchalischi Religione verurtailt.

D Wicca gönd i de Regle dodevo uus, as i de Staizitt e fridlichs Matriarchat bistande heb und ass dozmol di "Grossi Göttin" oder di "Draifachi Göttin" vereert wore sai. Zo dere Göttin gsellt sich de "Ghörnti Gott" as Partner. D Göttin und de Gott bildet e kosmischi Polarität. Si sin di höchsti Biwusstsiistueffe, won e Mentsch woornee cha. Anderi Wese, wie Elfe, Naturgaister oder d Tootegaister existiered widerum uf anderne Biwustsiisstueffe. Di göttlichi Chraft isch i allne Wese immanent; d Mentsche und d Gotthaite sind vonenand abhängig und kommunizieret mitenand.

S Globesbikenntnis vo de Wicca luutet bizüglich de Gotthaite:

Da füert dodezue, as jedes Mitgliid vo de Wicca d Göttin und de Gott under eme biliebige Name und in ere biliebige Form vereere chönd. Debii wered denn au Göttine und Götter us allne mögliche Mythologie und Religione uusgwäält. Bi de Göttine sind starchi Göttine und Muettergöttine recht biliebt, bi de männliche öberwöged Fruchtbarkaitsgötter, wo mengisch phallisch dargstellt wered.
Di "Draifachi Göttin" söll noch em Gschichtsverständnis vo de Wicca i de Staiziit as "Groossi Muettergöttin" vereert wore sii, wo för d Fruchtbarkait zueständig isch. Si sai spööter mit em Moo glichgsetzt wore, wo au im Symbol vo de Draifache Göttin - e draifachi Moosichle - zom Uusdruck chunnt. D Wicca seged drumm nöd "de Moo" sondern "d Mondin". De Noimoo stoot för d Giburt, de wachseti Moo symbolisiert d Göttin as raini Jumpfere, de Vollmoo as erwachsni lustvolli Liebhaberi und Muetter und de schwiinedi Moo as alti waisi Frau. Im Leermoo veraint sich s wiibliche, lunare Underbiwusstsii mitem männliche, solare Biwusstsii.

De "Ghörnti Gott" söll i de Staiziit de Partner vo de Gross Göttin gsii sii, wo im Wald öber s Wild gwacht heb. Spööter sai er den mit de Sunn gliichtgsetzt wore. Dargstellt werd er hüüffig wie de griechischi Herdegott Pan mit Bocksfüess und Hörner. Au de keltischi Hirschgott Cernunnos, wo mit eme Hirschgwai dargstellt werd, isch ais vo de biliebte Vorbild vom Ghörnte Gott. Er gelt bi de Wicca als Herr vo de Züügigschraft und vom Tood. As Gott vom Jooreslauf sterbt er i de Äärn, chunnt denn as Bueb noi uf d Welt, werd zomene Jüngling, wo sich am erste Mai as phallische Gott mit de Göttin sexuell veraint. De Zyklys manifestiert sich im Festkalender vo de Wiccca.

D Wicca hend e dopplete Festkalender, de lunari mit drizee Festtaag för di Draifachi Göttin und de solari mit acht Fest för de Ghörnit Gott.

Di drizee lunare Fest oder "Esbat" wered maist bi Vollmoo zelebriert und anderne Mookonstellatione, wo noch de Mainig vo de Wicca as bsunders gaignet sind för magischi Chrächt z mobilisiere. I de Esbat werd di Draifachi Göttin vereert, maist innerhalb vomene Coven.

Di acht solaare Fest oder "Sabbat" sind gröösseri Zämekünft, wo au mengisch meriri Coven zäme fiiret. Si richtet sich noch de baide Sunewendine und di baide Tagundnachgliichene. Di anderne vier Festtääg faled i d Mitti vo dene Pünkt. De Kalender isch e moderni Erfindig, birüeft sich aber uf ageblichi keltischi und germanischi Traditione. Zodem faled die Fest au mit christliche Fest zäme, wa vo de Wicca as Biwiis agluegt werd, as di alte haidnische Fest s Christetum öberstande hebid.


D Wicca globet a d Widergiburt, wa i de Moophase und im Jooreslauf zom Uusdruck chunnt. Zo de wichtige Lebesfest ghööret s "Handfasting", wo sich e Frau und e Maa s Joowort för ai Joor und ai Taag geend, oder au länger wenn si wönd. S Handfasting chan au miteme aifache Ritual gschide were. D Gibuurt vomene Chind werd miteme Namesfest gfiiret. E Chind werd nöd in Coven uufgnoo. S dritt Lebesfest isch s Losloo vom Chind, wo jetz erwachsen isch und jetz us aignem Wile entschaide cha, öbs emene Coven biitrette möcht oder nöd. En Gstorbnige werd im erste Tail inere Truurzeremonie verabschidet und maist werd sis persönliche Buech vom Schatte verbrennt. Denoo wandlet s Fest in e Froidefest, wo dra erinnere söll, as ales wo gstorben isch widergiboore werd. D Seel vom Gstorbnige goot is Summerland, wo si bis zo de noije Gibuurt bliibt. 

D Zauberai spiilt e wichtige Rugel. Debii werd uf Schadzauber verzichtet und d Wicca leenet au de Satanismus ab. Allerdings gits noch de Mainig vo de Wicca weder schwarzi no wiissi Magii, do da em Gsetz vo de Dualität wedersprecht; s Gueti und s Böösi müend sich d Woog halte, demit s Gliichgwicht uf de Erde erhalte bliibt. E scharfi Grenze zwöschet de beede Pööl gits nöd. Biliebt sind Hailzauber, Liebes- und Sexualzauber aber au Wetterzauber. Zo de Mittel ghööred under anderem Trance, Ekstase und schamanistischi Ritual. E Hex versuecht im Lauf vom Lebe psychischi und magische Chreft z schuele und uuszbilde.

D Ritual findet maist innerhalb vo gschlossene Zirkel oder Coven statt und wered hüüffig füdliblutt döregfüert, demit di spirituelle und magische Chreft besser empfange were chönd. Voreme Ritual tüend sich d Hexe rituell wäsche. Den werd de Ritualplatz miteme Ritualbese gförbt. Inere chorze Meditation wered d Chakre göffnet. Denn werd mit de Götter s Ritual bisproche. Da fangt mitem Züche vomene magische Chrais aa, wo miteme Schwert oder Stab zoge werd. De Chrais werd mit Bischwörige gfestiget. Deno wered di Draifach Göttin und de Ghörnti Gott vereert. Druf aber werd miteme kultische Tanz en magische Chegel uufbaut, wo sich di gwünschte Chreft konzentrieret und entsprechend magisch gnutzt wered. De magischi Akt cha schamanischi Praktike, Trance oder Exstase aawende. Isch de Zauber döregfüert, gits e chliini Fiir mit Chueche und Wii um sich z erde. Nocheme Dankgibet werd de magischi Chrais ufghobe und die bundne Chreft entloo. 

Jedi Hex het e Set vo persönliche Utensilie, wo si bi de Initiation öberchunnt. Die Gräät tööred noch de Öbergoob numeno vom Bsitzer oder vo de Bsitzeri aglengt were. Dezue ghöret e magischi Waffe, en Staab, en Athame, wa e Dolch isch, wo zum Lenke vo de Energie tienet und e Messer, wo zom Schniide bruucht werd. Witeri Ritualgräät sind Chelch, Roicherschale, Glogge, Ritualbese.

D Aahänger vom Wicca sind i chliine Zirkel (Coven) zämegschlosse, wo us drizee Persone bistönd, wobii gern drufgluegt werd, as im Idealafall sechs dodevoo Mane sind. Emene Coven stoot d Hoopriesteri vor, wo mit de Draifaltige Göttin i Verbindig stoot und e Hoopriester as Repräsentant vom Ghörnte Gott. D Hoopriesteri und de Hoopriester sind gliichberechtigt, doch het d Hoopriesteri s Recht vom letschte Wort. Im dritte Rang vo de Hierarchi stoot d "Maiden" (»Jumpfre«). Mitglider vomene Coven wered nochere Lernzitt initiert. Die ersti Intiation, oder "Grad vo de Göttin", bidüütet d Gibuurt in Chrais vo de Göttin. En initierti Person cha Priester oder Priesteri were. Bi de erst Initiation chunnt d Hex, wo e Frau oder e Maa sii cha, sis persönliche Buech vom Schatte öber. Dodrii stoot i de Regle Gschicht vom Coven, Öberlifrige vo de Wicca, Zaubersprüch und Bischwörige, magischi Zaiche, Symbol oder Ruune. Da Buech tient a de Hex au zum Uufzaichne vo aigne Erfaarige. Noch de zwoot Intitiationsstuefe, au "Grad vom Gott", chan e Hex as Hoopriesteri und Hoopriester e noie Coven gründe. De dritti "Grad vo de Göttin und vom Gott" werd nume vo wenige erraicht und bidüütet d Pforte zo de Individuation. I di dritti Initiation werd hüffig e Päärli igwait.


De Bigründer vom Wicca isch de Engländer Gerald Gardner (1884-1964), wo i de 1940er Joore en aignigs esoterisches System entwicklet het. De Gardner isch e Mitgliid vom "Ordo Templi Orientis" gsii, emene Orde vo de Roosechrützler. 1954 het er sis Buech "Witchcraft Today" (»Zauberchunst hütt«) useggee, e Buech mit religiöse Brüüch usem Altertum, esoterische Gidanke, magische und okkulte Handlige, Folklore, Ritual vo de Frimurer. Uuffälig isch di starchi Gwichtig vo sexuelle Eliment.

E wichtigs Werch, wo de Gardner bruucht het, isch s Buech "Aradia. Gospel of the Witches" (»Aradia. Hexe-Evangelium«) usem Joor 1899 vom Charles Leland. I dem Buech werd de italienischi Hexekult bischribe, wie de Hobbyethnolog Leland vorgitt, z Italie atroffe zhaa, wobii e Tail vo de Uussage vo de Forschig bistätigt were cha. Da Buech isch hütt no bsunders wichtig för d Aahänger vo de Stregheria (zo ital. "stregha" "Hex"), emene italo-amerikanische Zwiig vo de Wicca.

E wichtige Iifluss bi de Uusbildig vom Wicca hend au di wösseschaftliche Studie vo de Ägyptologin Margaret Murray (1863-1963) ghaa, wo - sachlich nöd ganz korrekt - gschribe het, as di mittelalterliche Hexe enere alte vorchristliche Religio aaghange saied. D Hexeforschig vo de Margarte Murray werd vo de moderne Forschig starch kritisiert. Bsunders i de Richtig vo de "Dianic Wicca" (»Dianischi Wicca«) sind di umstrittnige Forschige vo de Margaret Murray starch iigflosse.

Entschaidend för d Usbraitig vom Wicca z England isch under anderem gsii, as z Britannie 1951 mitem "Fraudulent Mediums Act" ane 1951 magischi Handlige vo Ainzelpersone legalisiert wore sind, solang si niemertem schadit.

S Wicca interpretiert d Weltgschicht nöd gmäss de wösseschaftliche Forschig. Deno heb sich i de Altstaiziit e matriarchal prägte Fruchtbarkaitskult entwicklet, wo d Wicca as d Urrelegioo vo Europa alueget. Die Urrelegio sai in e fridlichs Matriarchat bettet gsii, wo e gsunds Verhältnis zo de Natur und Sexualität ghaa heb. Die Urrelegioo sai no guet i de keltische Relegioo und au i de germanische Relegioo griiffbar, bsunders aber i Mysteriekult, wie de vom anatolische Kybelekult oder de altgriechische Eleusinische Mysterie. S patriarchalische Christetum heb die Relegioo underdruckt und d Frau mit erem magische Wösse verdammt. D Hexeverbrenig zwösched 1450 und 1750 heb sich gege Vertretterine vom Erbhexetum grichtet, wo s alti Wösse no i de Famili tradiert hebid. Dör da sai s Gliichgwicht zwösched de wiibliche und männliche Chräft endgültig zerstört wore und heb zo de Uusbüütig vo de Frau und Natuur gfüert. 

Do s Bild vomene alte fridliche Matriarchat i de Vorstelig vom Wicca zentral isch, chas us de Sicht vo de Relegiossforschig zo de Mythe vomene eemolige "Goldige Zittalter" zuegornnet were, wo i villne Kulture, so bi de antike Grieche oder im Hinduismus, verbraitet isch.



</doc>
<doc id="36376" url="https://als.wikipedia.org/wiki?curid=36376" title="Schweizerisches Literaturarchiv">
Schweizerisches Literaturarchiv

Ds Schwiizerische Literatuurarchiv (SLA) vor Schwiizerische Nazionalbibliotek z Bärn isch es Archyv für Dokumänt vo dr Literaturgschicht.

Es sammled Vor- u Nachläss vo Autoore, wo i de vier Schwiizer Landesschbroche Dütsch, Französisch, Italiänisch u Rätoromanisch gschribe hei.

Ds Archiv gits sid 1991. Es isch im Geböid vor Schwiizerische Nazionalbibliotek. D Gründig geit zrügg uf ds Teschdamänt vom Schrifdschdeller Fridrich Dürrematt, wo 1990 gschdorben isch. Är het sii Nachlass dr Schweiz übergää mid dr Bedingig, si müess es nazionaals Literaturarchiv yrichte.

Im Schwiizerische Literatuurarchiv hed s hütt öppe 100 grösseri Nach- u Vorläss, u meh as 120 Deilnachläss u Sammlungen (näb em Nachlass vom Dürrematt).

Es het under anderem Sache vo dene Schriftsteller im Archyv:



</doc>
<doc id="36377" url="https://als.wikipedia.org/wiki?curid=36377" title="Junkere 37">
Junkere 37

D Junkere 37 isch es Chällerlokal ar Junkeregass ir Bärner Altschdat gsii, wo vo 1964 bis 1975 über 300 Diskussioonsööbe schdattgfunge hei, wo vom Walter Zürcher gleited worde si. Si gilt as wichdigschde Dräffpunkd vor Schwiizer Nonkonformismus-Bewegig vo de 1960er Jaar. Es Leitwort vo de Deilnämer vor Junkere 37 isch dr Satz gsii: "Na nas njema smerti": Gäg üüs isch kès Chrut gwachse (Huzulisch).

Dr Zeno Zürcher isch 1964 ned nume dr Mitgründer vor "Junkere 37" gsi, sondern o dr Veranschdalter, Archivaar, Verwalter, Doontechniker u Diskussionsleiter vom Lokal. Zäme mid em Sergius Golowin, mid em Franz Gertsch u mid em Niklaus von Steiger het dr Zürcher scho i de Füfzgerjaar fréii Diskussions–chreise gründet: zersch dr "Cherzechréis" u när dr "Tägel-Leischd". Ersch ab 1964 hei d Zämekümfd ar Junkeregass 37 schdatgfunge. D Öbe si dür monedlechi Biidräg vo de Veraaschdalter sälber finanziert worde. Bis zu irer Uuflöösig 1975 hei ir "Junkere 37" über 300 Veraaschdaltige schdatgfunge, wo s schbeziell um bolitischi u gsellschafdlechi Fraage gange n isch, mit Referänte vom Presseschef vom Eidnössische Militärdepartmänt bis zum Redakder vor Ziitschrifd "Vorwärts".

Literatur hed o ne wichdigi Rolle gschbiut: dr „Gammlerpoet“ u Nonkonformischd René E. Mueller hed 1964 dr erschdi Junkere 37-Aabe mit Rezitazioone vo éigene Gedichd u Teggschdene eröffned. Midem Sergius Golowin isch d Vouchsdichdig schdarch verdrätte gsii. A ned wenige Veraaschdaltige hed o d Bundesbolizéi i Form vo Fiche schriibende Mitarbeiter déilgnoo. 1965 hei sech d Veraaschdalter u dr Zeno Zürcher für en Aabe mid em Walter Matthias Diggelmann wo über sis Buech "Die Hinterlassenschaft" verzellt hed, d Forderig vo de Behörde nach emne Huusierpatänt für em Diggelmann sini Redefreiheit müesse gfalle laa.

E Höepunkd isch gsii, wo am 2. Okdober 1966 dr dütschi Filosofiibrofässer Theodor W. Adorno id Junkere 37 choo isch. Vo däm legendäre n Oobe heds léider keni Uufzeichnige meh. Im Februar 1969 isch dr Urban Gwerder, Dichterfürschd u Redakder vor Ziitschrifd "Hotcha!", vom Bärner „Hippie-Pabschd“ Hans Stamm u vor Kritische n Untergrundschuel vor Schwiiz (abgchürzd K.U.S.S.) mid emne „Eeredokdertitel uf em Gebiet vor Schwiizer Jugend u sämtleche Untergrundwüsseschafde“ uuszeichned worde.
1975 hed s Diskussionsforum "Junkere 37" sini Chällerdüurene zuegmachd.

Brakdisch alls vo de no vorhandene Schrifd– u Doondokumänt vor "Junkere 37" si im Nachlass vom Zeno Zürcher dinne, wo im Schwiizer Literaturarchiv archiviert isch (wo ne Deil vom "Nonkonformismus Archiv Fredi Lerch" isch). Gmäss däm Nachlass si folgendi Näme (en Uuswahl) i irgenderer Wiis mit dr Junkere 37 i Verbindig gschdange:

Theodor W. Adorno, Ursula Andress, Guido Bachmann, Peter Bichsel, Mario Cortesi, Kari Dällebach, Rolf Deppeler, Walter Matthias Diggelmann, Friedrich Dürrenmatt, Ernst Eggimann, Alfred Fankhauser, Konrad Farner, Max Frisch, Franz Gertsch, Sergius Golowin, Lukas Hartmann, Polo Hofer, Ahmed Huber, Ruth Im Obersteg Geiser, Sam Jaun, Franz Keller, Kurt Kipfer, Jakob Klaesi, Ruedi Krebs, Markus Kutter, Timothy Leary, Carl Albert Loosli, Bernhard Luginbühl, Kurt Marti, Mani Matter, Joy Matter, Albert Meyer, Frank A. Meyer, René E. Mueller, Paul Nizon, Meret Oppenheim, Hans Raaflaub, Alfred Rasser, Arist Rollier, Klaus Schädelin, Guido Schmezer, Gerhart Schürch, Marcel Schwander, Kurt Schweizer, Jacob Stickelberger, Hans Martin Sutermeister, Harald Szeemann, Jean Tinguely, Reynold Tschäppät, Paul Ignaz Vogel, Erich von Däniken, Niklaus von Steiger, Rudolf von Tavel, Ricco Wassmer, Max Weber, Manfred Wettler und Fritz Widmer.



</doc>
<doc id="36382" url="https://als.wikipedia.org/wiki?curid=36382" title="Wahlkreis Rorschach">
Wahlkreis Rorschach

De Waalkrais Rorschach oder Roosche isch e Underainhait vom Kanton Sanggale i de Schwiz, wo noch de nöia Kantonsverfassig vom 10. Juni 2001 bildet wore isch.

De Waalkrais bestoht sit em 1. Januar 2003 us em früenere Bezirk Roosche (ohni Eggersriet) deför mit Taal us em früenere Bezirk Underrhitl. En Hoptort gits offiziell nööd. S Kraisgricht isch z Rorsche, wo im früenere Bezirk de Hoptort gsi isch.

Er umfasst folgendi Gmainde: 


</doc>
<doc id="36384" url="https://als.wikipedia.org/wiki?curid=36384" title="Zeno Zürcher">
Zeno Zürcher

Dr Zeno Zürcher (* 28. Ougschde 1936 z Bärn; † 16. Merz 2008) isch e Schwiizer Primarleerer u Kulturmanager gsi.

Dr Zürcher isch Primarleerer am Pestalozzi-Schuelhuus z Bärn gsi u isch überzügt gsi vode n Idee vor Reformpedagogik. I de Füfzger Jaar hed er zäme mid em Sergius Golowin, em Franz Gertsch u em Niklaus von Steiger u angerne verschidnigi „fréyi Diskussionschreise“ gründet, unger andrem dr "Cherzekreis" u dr "Tägel-Leischd". Mid em Franz Gertsch, em Ueli Baumgartner u angerne hed dr Zürcher jaarelang d Junkere 37 gleited; dasch en Ort für Podiumsdiskussione ar Junkeregass 37 z Bärn gsi.


</doc>
<doc id="36385" url="https://als.wikipedia.org/wiki?curid=36385" title="Maria Popescu">
Maria Popescu

D Mari(oar)a Popescu (* 4. Sebdämber 1919 z Bukarest; † 3. Novämber 2004 im Kanton Wallis) isch Opfer vom ne Schwiizer Juschdizskandaal worde.

D Popescu isch 1945 z Gämf verhafded u wäg Gifdmord a irer Schwigermueter Lelia Popescu (gschdorbe n am 26. Juni 1945) u irem Zimmermeitli Lina Mory (gschdorbe n am 25. Juli 1945) u wäg Gifdmordversuech a irem Schwigervatter Stelian Popescu (wo en eehemalige Juschdizminischder vom rumänische König Karl II. gsii isch) aaklagd worde. Dr Grichdsmediziner François Naville hegi as „zerschdröite Brofässer“ wäsendlech zu irer Aachlag biidréit. Nach emne Brozäss, wo für Schwiizer Verhältniss schbektakulär gsi isch und wo dr Popescu iri Schuld ned éidüütig hed chönne bewise wärde, isch si zu re läbeslängleche Gfängnisschdraaf verurdeilt worde. D Aachlaag hed dr Gämfer Generalschdaatsanwalt Charles Cornu verdrätte. D Popescu hed nie gschdande.

D Popescu hed d Ziit im Gfängnis Saint-Antoine z Gämf, im Frouegfängnis Hindelbank u i zwone wiitere n Aaschdalte verbrachd. 1950 u 1953 hed si Revisioone vom Verfare erréichd, isch aber abgwise worde. 1957 isch si uf Dränge vom Yves Maître, emne schbétere Gägner vom Pierre Jaccoud, düre Gämfer Gross Rat begnadiged worde. Ir Iiléitig zu irer Outobiografii hed dr Verleger Paul Haupt gschribe: d Popescu hed di "„nackdi … brutali Würklechkéit […] vo üsne gordnete Verhältniss vo schwiizerischer Rächdschaffehéit erläbt. En Éinzufall? Gwüss“".

Es hischdoorischs Brojäkd vor Uni Basu hed sech drmit beschäfdigd, weli Vorschdellige über di „delinkwänti Frou“ ir Vergangehéit „verbréited gsii si u wi d Erwartige a n e ‚normaali Wiblechkéit‘ uusgseh hei“:





</doc>
<doc id="36386" url="https://als.wikipedia.org/wiki?curid=36386" title="Ëlwen">
Ëlwen

Ëlwen (dt. "Ulflingen", frz. "Troisvierges") isch aini vu dr 105 Gmaine z Luxeburg.

Zue Ëlwen ghere d Ortschafte Beesslek ("Oberbesslingen/Hautbellain"), Biwwesch ("Biwisch"), Drénkelt ("Drinklingen/Drinklange"), Ëlwen, Géidgen ("Goedingen/Goedange"), Huldang ("Huldingen/Huldange"), Kierchen ("Niederbesslingen/Basbellain") un Wilwerdang ("Wilwerdingen/Wilwerdange"), derzue die Wyler un Gheft: Buergplaz, Cornelysmillen, Géidgermillen, Huldangermillen, Kierchermillen, Lenglerlach, Op Kneiff, Pafemillen ("Fünfbrunnen/Cinqfontaines") un Schmëdd

Ëlwen lyt im Norde vu Luxeburg an dr Gränz zue Belgie. Uf em Baan vu Ëlwen liige di beede hegschte Hebige im Land: d "Buergplaz" (558,35 m i. NN) z Huldang un "Op Kneiff" (560 m i. NN)

Rund 5 km nerdlig vu Ëlwen entspringt d Woltz, wu ab Klierf derno "Klierf" haißt. Anderi Bäch uf em Baan vu dr Gmai sin Boburen, Brellbaach, Fooschtbaach, Follmillbaach, Haardbaach, Heffbaach, Kléngelbaach, Luckesbaach, Stauwelsbaach, Renkebaach un Weierbaach.

Nerdlig vu dr Ortschaft Ëlwen lyt s Naturschutzbiet "Cornelysmillen".

Ëlwen ghert zum Kanton Klierf im Distrikt Dikrech. Dr Burgermaischter vu Ëlwen isch dr Lucien Majerus. Scheffe sin dr Denis Morn un dr André Pletsch. Gwehlt wird iber e Majorzwahl.

Ëlwen isch zum erschte Mol gnännt wore anne 1353 as "Ulvelingen". Im 17. Johrhundert isch Ëlwen e bekannte Pilgerort gsii, anne 1641 isch e Franziskanerchloschter grindet wore. 

Bis zum 28. Dezämber 1908 het d Gmai "Kierchen" ghaiße.

Im Chloschter Pafemillen isch ab 1941 in dr Zyt vu dytsche Bsatzig s sognännt „Jüdische Altersheim“ unterbrocht gsii, e Sammellager fir di luxeburgische Jude fir d Deportation in d Konzentrationslager. Hite mahnt e Dänkmol un e Informationsdafele an d Deportation un d Ermordig vu dr Luxeburger Jude.

Dr luxeburgisch Dialäkt vu Ëlwen ghert zum Moselfränkisch.





</doc>
<doc id="36388" url="https://als.wikipedia.org/wiki?curid=36388" title="Palais Sickingen">
Palais Sickingen

S Palais Sickingen ("Sickinger Palais") in dr Salzstrooß z Fryybeg isch hite dr Sitz vum Landgriicht Fryybeg. 

Böue woore isch s in dr Joor 1769-73 vum Pierre Michel d’Ixnard as Stadtpalais fir dr Freiherr Ferdinand Sebastian von Sickingen-Hohenberg. D Familie von Sickingen isch Noofolger vu dr Familie Schnewlin gsii un het zaalryychi Besitzige im Brysgau ghaa, unter anderem au ihri Summerresidenz, s Schloss Sickingen z Ebnet. S Gebei, wu in franzesisch klassizistischer Form uusgfiert isch, isch an dr Stell vu dr Hyyser "zum Maienthau", "zum Wolkenbruch", "zur Scheuer" un "Rotes Haus" böue woore, wu bis zum Änd vum 16. Joorhundert im Bsitz vu dr Familie Schnewlin vu Landeck gsii un derno an d Freiherre von Sickingen-Hohenburg gange sin. Di hochwäärtig Innenuusstattig chaa mer no uf Foto im Innere vum Palais bschaue. Si isch, nääbe viile Vergoldige uf Gips un Holz, us 240 Gmeld bstande.

Wu dr Erböuer anne 1772 verstoorbe gsii isch, het s Huus as Woonig fir syy Suun Kasimir dient, derno fir däm sy Suun, dr Ryychsgroof Wilhelm. Mit em Änd vu Voordereeschtryych isch au s Änd vu syyre Zyt z Fryybeg chuu: är isch uf Eeschtrych zooge, wel er nume ne Untertan vun eme Chaiser het welle syy un nit au no eme Großherzog mieße diene. Anne 1806 isch s Palais wäge däm fir 50.000 Gulde an s Großherzogtum Baade verchauft woore. Zeerscht isch s an d 1807 grindet "Freiburger Lesegesellschaft" vermietet woore, wu s hite no git unter em Name "Museumsgesellschaft". Aber schnäll isch szue dr großherzoglige Residänz z Fryybeg woore. Zue dr Bewooner hän anne 1819 dr Ludwig, dr Leopold (mit syre Frau Sophie) un vor allem dr Friedrich II. ghert, wu no hyfiger doo gsii isch: 1850 fir e baar Wuche, 1853 uf ere Rais as Prinzregänt, 1856 no syre Hochzyt mit dr Luise, 1876 zue dr Enthillig vum Siigesdänkmol un 1880 bim Busech vu dr Landwirtschaftsuustellig z Waldkilch.

Di letscht großherzoglig Bewooneri isch d Hilda gsii, wu au in dr Bumbennaacht am 27. Novämber 1944 do gsii isch, bis si in d Bunkeraalaage am Schlossbärg gflichtet isch un d Gebei dur meereri Bumbedräffer bis uf d Grundmuure vernichtet wooren isch. Nume d Fassade an dr Salzstrooß het dr Aagriff ooni greßeri Schääde iberstande.

In dr Joor 1962 bis 1965 isch s Gebei widerufböue woore, d Ussefassade isch in dr alte Foorm wider härgstellt woore. No oobe wird d Fassade au hite no dur s Woppe vu dr Herzeg von Sickingen abgschlosse. Böuherr isch s Staatlig Hochböuamt Fryybeg im Ufdraag vum Land Baade-Wirttebärg gsii. S Palais isch doderby as Böudänkmol in dr Neiböu vum Landgriicht intergriert woore, wu s bis hite bruucht. Zwische 2010 un 2011 isch d Fassade reschtaurient un renoviert woore.



</doc>
<doc id="36389" url="https://als.wikipedia.org/wiki?curid=36389" title="Pius XII.">
Pius XII.

Dr Pius XII. (bürgerlige Naame "Eugenio Maria Giuseppe Giovanni Pacelli", * 2. Merz 1876 z Rom; † 9. Oktober 1958 z Castel Gandolfo) isch vo 1939 bis 1958 Babst vo dr römisch-kaddolische Chille gsi.
1899 isch dr Pacelli zum Briester gweit worde. Vo 1909 aa isch er Brofässer an dr Bäbstlige Diplomaateakademii z Rom gsi und am Institut Sant’Apollinare. 1911 isch er Undersekretär vom Gasparri worde, wo d Kongregazioon für usserordentligi Chilleaaglägehäite gläitet het, und 1914 Sekretär vo deere Kongregazioon. Wääred em Erste Wältchrieg het er die humanitääre Ufgoobe vom Vatikan gläitet. 1917 het en dr Babst zum Nunzius für die Apostolischi Nunziatuur z Münche ernennt. Wo dr Pius XI. Babst worden isch, het er für dä d Konkordat zwüschen em Vatikaan und de Länder Bayre (1924) und Pröisse (1929) usghandlet. Am 16. Dezämber 1929 het en dr Babst zum Kardinaal an dr Diddelchille Santi Giovanni e Paolo ernennt. Im Joor druf isch er Kardinalstaatssekretär, Erzbriester und Vermöögensverwalter vom Petersdom worde. 1932 het dr Pacelli s Konkordaat mit Baade underschriibe, 1933 das mit dr Republik Östriich und s Riichskonkordaat mit dr nazionaalsozialistische Regierig vo Dütschland. In däm het sich dr Vatikaan zur bolitische Nöitralideet verpflichdet. In de spoote 1930er Joor isch dr Pacelli hüfig internazionaal aktiv gsi. So het er im Komflikt vo dr römisch-kaddolische Chillee mit der Regierig vo Mexiko (1934) vermiddlet und im Schbanische Bürgerchrieg.

Dr Pacelli isch am 2. März 1939 vom Konklave zum Babst gweelt und am 12. Merz uf dr Lodscha vom Petersdoom krönt worde. As Pius XII. het er sich bolitisch nöitraal verhalte. So het er d Annexion vo dr Tschechoslowakei dur s Dütsche Riich am 15. Merz 1939 nid verurdäilt. Au wo sich d Laag zwüsche Dütschland und Poole zuegspitzt het, het er nume Friidensappell gmacht und dr Chrieg as en «entsetzligi Gäissle vo Gott» bezäichnet. In dr Enzüklika "Summi pontificatus" het er zwar d Gliichhäit vo alle Mensche bedoont, aber dr Verlust vo de moraalische Norme druf zruggfüert, as s Christedum nid gachdet wurd. Indiräkt het er Nazi-Dütschland kritisiert, won er vom Liide vom polnische Volk greedet het. D Nazi mindestens häi im Babst e Geegner gsee. Wo die Dütsche d Beneluxstaate aagriffe häi, het dr Pius am 10. Mai 1940 dä Monarche vo deene Länder Sümpatiideligramm gschickt, und wo Dütschland Russland aagriffe het, het er d Posizioon vom Vatikaan eso wit gänderet, ass mä zwar nid d Regierig vom ene kommunistische Staat dörf understütze, s Volk hingeege scho. Dorum häi die amerikaanische Bischöf d Hilf, wo die Veräinigte Staate dr Sowjetunion gschickt häi, nüme veruurdäilt. D Hoffnig vom Vatikaan isch gsi, ass d Sowjetunion besigt wurd, aber Nazionaalsozialismus eso gschwecht wurd, ass män en denn chönnt looswärde.

Dr Vatikaan isch scho früe über d Juudeverfolgig informiert gsi. In dr Wienechtsaasprooch im Joor 1942 het dr Pius drüber greedet ass er sich wurd Sorge mache, wil Hundertduusigi ooni äignigs Verschulde, mänggisch nume wäge iirer Nazionalidäät oder Rasse umbrocht wurde. Ass er nid dütliger gsi isch und d Juude as Opfer und d Nazi as Dääter gnennt het, isch em vilmol zum Vorwurf gmacht worde. 1943 het dr Pius e Nunzius zum Hitler gschickt, zum mit em über s Schicksaal vo de Juude reede. Dä het aber nit welle loose, und so isch nüt us dere Demarsche cho. Wo im Oktober 1943 d Deportazioon vo de Juude vo Rom aagfange het, het dr Pius e baar nid seer effektivi Versüech gmacht, si ufzhalte. D Razzia isch zwaar am 17. Oktober iigstellt worde, aber d Juude, wo scho verhafdet worde si, si uf Auschwitz gschickt und dört fast alli ermordet worde. E baar Dääg noch de Verhafdige het dr Pius persöönlig befoole, alle Juude in ganz Italie Chircheasül aazbiete. In Rom sälber het d Chille bis zur Befreijig am 4. Juni 1944 öbbe 4500 Juude in mee as 150 Iirichdige versteckt. Er het au in vile Fäll bi dr SS interveniert und Juude, wo festgnoo worde si, si wider freigloo worde.

In dr Slowakei, wo dr Briester Jozef Tiso Bresidänt gsi isch, het dr Babst im Früelig vo 1943 witeri Juudedeportazioone verhinderet. Wil dr Vatikaan d Erooberig vo Poole nid anerkennt het, het Dütschland jedi Intervenzioon vom Babst abgleent und er het so käi Iifluss uf das wo dört bassiert isch ghaa.





</doc>
<doc id="36391" url="https://als.wikipedia.org/wiki?curid=36391" title="Wahlkreis Sarganserland">
Wahlkreis Sarganserland

De Waalchrais Sarganserland oder Sargaaserland isch e Underainhait vom Kantoo Sanggale i de Schwiz, wo noch de nöie Kantonsverfassig vom 10. Juni 2001 bildet wore isch und sit em 1. Januar 2003 bestoot.

De Waalchrais isch identisch mit em früenere Bezirk Sargaas, erstreckt sich öber de südöstlichi Tail vom Kantoo Sanggale und dodemit öpe deckigsgliich mit de Region Sargaaserland. Offiziell gits kai Hauptort i de Sanggaller Waalchrais. S Chraisgricht haisst Werdebärg-Sarganserland und isch z Mels.

Zum Sargaaserland ghöred folgendi Gmainde: 



</doc>
<doc id="36392" url="https://als.wikipedia.org/wiki?curid=36392" title="Tënten">
Tënten

Tënten, au Téinten (dt. "Tüntingen", frz. "Tuntange"), isch aini vu dr 105 Gmaine z Luxeburg.

Zue Tënten ghere d Ortschafte Aansebuerg ("Ansemburg/Ansembourg"), Bur ("Bour"), Claushaff ("Klaushof"), Huelmes ("Hollenfels"), Kuelbécherhaff ("Kohlbachhof"), Mariendall ("Marienthal"), Mariendallerhaff ("Marienthalerhof") un Tënten. 

Tënten ghert zum Kanton Miersch im Distrikt Lëtzebuerg. Dr Burgermaischter vu Tënten isch dr Marcel Erpelding. Scheffe sin dr Jean-Paul Baus un d Christiane Eicher-Karier. Gwehlt wird iber e Majorzwahl.

Tënten isch zum erschte Mol gnännt wore anne anne 1128 as "Tuntinga" (1215: "Tuntenges").

Dr luxeburgisch Dialäkt vu Tënten ghert zum Moselfränkisch.




</doc>
<doc id="36393" url="https://als.wikipedia.org/wiki?curid=36393" title="Useldeng">
Useldeng

Useldeng (dt. "Useldingen", frz. "Useldange") isch aini vu dr 105 Gmaine z Luxeburg.

Zue Useldeng ghere d Ortschafte Iewerleng ("Everlange"), Rippweiler ("Rippweiler"), Schandel ("Schandel"), Useldeng ("Useldange").

Useldeng lyt im Weschte vu Luxeburg im Dal vu dr Atert ("Attert").

Useldeng ghert zum Kanton Réiden im Distrikt Dikrech. Dr Burgermaischter vu Useldeng isch dr Léon Bodem. Scheffe sin d Marie-Gabrielle Majerus-Goedert un dr Marc Hansen. Gwehlt wird iber e Majorzwahl.

Useldeng isch zum erschte Mol gnännt wore anne anne 1175 as "Vseldenges" (1192: "Voseldinga").

Dr luxeburgisch Dialäkt vu Useldeng ghert zum Moselfränkisch.





</doc>
<doc id="36394" url="https://als.wikipedia.org/wiki?curid=36394" title="Veianen">
Veianen

Veianen, im lokale Dialäkt Veinen (dt. "Vianden", frz. "Vianden"), isch aini vu dr 105 Gmaine z Luxeburg.

Zue dr Gmai ghere näbe dr Ortschaft Veianen no s Gheft Scheierhaff un s Sanatorium.

Veianen lyt im Nordoschte vu Luxeburg an dr Gränz zue Dytschland, am Gränzfluss "Our".

Veianen ghert zum Kanton Veianen im Distrikt Dikrech. Dr Burgermaischter vu Veianen isch dr Gaby Frantzen-Heger. Scheffe sin dr François Meyer un dr Nico Walisch. Gwehlt wird iber e Majorzwahl.

Veianen isch zum erschte Mol gnännt wore anne anne 1096 as "Vienna" (1136: "Vianne", 1138: "Vianna", 1200: "Viennensis", 1207: "Uiannen", 1220: "Vianden").

Dr luxeburgisch Dialäkt vu Veianen ghert zum Moselfränkisch.






</doc>
<doc id="36395" url="https://als.wikipedia.org/wiki?curid=36395" title="Viichten">
Viichten

Viichten (dt. "Vichten", frz. "Vichten") isch aini vu dr 105 Gmaine z Luxeburg.

Zue Viichten ghere d Ortschafte Méchelbuch ("Michelbouch") un Viichten.

D Nochbergmaine sin Biissen, Béiwen-Atert, Mäerzeg un Useldeng.

Viichten ghert zum Kanton Réiden im Distrikt Dikrech. Dr Burgermaischter vu Viichten isch dr Nico Marechal. Scheffe sin dr Romain Siebenaller un dr Camille Scheuren. Gwehlt wird iber e Majorzwahl.

Viichten isch zum erschte Mol gnännt wore anne anne 1182 as "Uhethe".

Dr luxeburgisch Dialäkt vu Viichten ghert zum Moselfränkisch.




</doc>
<doc id="36396" url="https://als.wikipedia.org/wiki?curid=36396" title="Wal (Luxemburg)">
Wal (Luxemburg)

Wal (dt. "Wahl", frz. "Wahl") isch aini vu dr 105 Gmaine z Luxeburg.

Zue Wal ghere d Ortschafte Brattert ("Brattert"), Bëschrued ("Buschrodt"), Gréiwels ("Grevels"), Heeschpelt ("Heispelt"), Kéiber ("Kuborn"), Randschelt ("Rindschleiden") un Wal ("Wahl").

Wal ghert zum Kanton Réiden im Distrikt Dikrech. Dr Burgermaischter vu Wal isch dr Marco Assa. Scheffe sin dr Jean Ferber un dr Armand Wagner. Gwehlt wird iber e Majorzwahl.

Anne 1828 het dr domolig brasilianisch Chaiser Dom Pedro I. bschlosse, kaini europäische Yywanderer me in s Land z loo. E Gruppe vu rund 100 Luxeburger, wu aigetli hän welle uf Brasilie uuswandere un wu ihre ganze Bsitz verchauft ghaa hän un z Bremen nit hän derfe uusraise, sin zruck uf Luxeburg chuu un hän derno vu dr Luxeburger Regierig Land bi Wal iberchuu. Do hän si derno d Ortschaft Gréiwels, aafangs au "Nei-Brasilien" gnännt, grindet, wu hite zue Wal ghert, nume ai Huus ghert zue Groussbus.

Dr luxeburgisch Dialäkt vu Wal ghert zum Moselfränkisch.




</doc>
<doc id="36397" url="https://als.wikipedia.org/wiki?curid=36397" title="Waldbëlleg">
Waldbëlleg

Waldbëlleg (dt. "Waldbillig", frz. "Waldbillig") isch aini vu dr 105 Gmaine z Luxeburg.

Zue Waldbëlleg ghere d Ortschafte Chrëschtnech ("Christnach"), Haler ("Haller"), Mëllerdall ("Mullerthal") un Waldbëlleg, derzue die Wyler un Gheft: Freckeisen, Schloss Grondhaff, Haardthaff, Kelleschhaff, Niesendallerhaff un Uelegsmillen, ußerdäm au no ai Buurehof vu Suewelbur ("Savelborn"), wu sunscht zue dr Ärenzdallgemeng ghert.

D Ortschaft Mëllerdall bildet s Zäntrum vu dr "Chlaine Luxeburgische Schwyz". Bsundersch bekannt isch dr "Schéissendëmpel" (dt. "Schiessentümpel") im Dal vu dr Iernz ("Ernz").

Waldbëlleg ghert zum Kanton Iechternach im Distrikt Gréivemaacher. Dr Burgermaischter vu Waldbëlleg isch dr Gérard Bender. Scheffe sin dr Jean-Luc Schleich un dr Marcel Ewers. Gwehlt wird iber e Majorzwahl.

Dr luxeburgisch Dialäkt vu Waldbëlleg ghert zum Moselfränkisch.






</doc>
<doc id="36398" url="https://als.wikipedia.org/wiki?curid=36398" title="Waldbriedemes">
Waldbriedemes

Waldbriedemes (dt. "Waldbredimus", frz. "Waldbredimus") isch aini vu dr 105 Gmaine z Luxeburg.

Zue Waldbriedemes ghere d Ortschafte Ierseng ("Ersange"), Ried ("Roedt"), Trënteng ("Trintange") un Waldbriedemes, derzue no dr Wyler Gondeleng un s Gheft Gondelenger Millen.

Waldbriedemes ghert zum Kanton Réimech im Distrikt Gréivemaacher. Dr Burgermaischter vu Waldbriedemes isch dr Louis Oberhag. Scheffe sin dr Martin Bohler un dr Jean-Claude Ruppert. Gwehlt wird iber e Majorzwahl.


Dr luxeburgisch Dialäkt vu Waldbriedemes ghert zum Moselfränkisch.





</doc>
<doc id="36399" url="https://als.wikipedia.org/wiki?curid=36399" title="Wahlkreis See-Gaster">
Wahlkreis See-Gaster

De Waalchrais See-Gaster isch en Underainhait vom Kanton San Galle i de Schwiz.

Uf Grund vo de nöie Kantonsverfassig vom 10. Juni 2001 sind uf Endi 2002 im ganze Kanton d Bezirk abgschafft und defür Waalchrais bildet worde. De Waalkrais See-Gaschter bestoht us de baide früenere Bezirke See und Gaschter. Er hät kain Hauptort. S Chraisgricht taged jewils z Uzne, em Hauptort vom ehemolige Bezirk See.

Er umfasst folgendi Gmainde: 



</doc>
<doc id="36401" url="https://als.wikipedia.org/wiki?curid=36401" title="WorldCat">
WorldCat

WorldCat isch di gröschdi bibliografischi Daatebank vor Wält; si umfassd Katalög vo duusige Biblioteke wo Mitgliid si vom "Online Computer Library Center" (OCLC). Will WorldCat sälber vo Bibliotekaare bedreut wird, isch er sälber ke Service vo OCLC.

WorldCat isch 1971 as „Online Shared Cataloging“ gründet worde. Är isch frei zuegänglech u hed im Jaar 2010 mee as 80 Millione n Iidräg i öppe 450 Schbraache ghaa. I dene n Iidräg heds widerum meh as 1,5 Milliarde Beschdandsnachwiis. Jedes Jaar chöme mee as zwöi Millione n Iidrääg drzue.

Jeffrey Beall: "WorldCat", In: The Charleston Advisor 9(4), 2008, S. 46-4



</doc>
<doc id="36402" url="https://als.wikipedia.org/wiki?curid=36402" title="Hanspeter Born">
Hanspeter Born

Dr Hanspeter Born (* 15. Novämber 1938 z Bärn) isch e Schwiizer Journalist u Buechoutoor.

Dr Born hed Anglistik ar Uni Bärn schdudiert u hed mideme Dokdorat abgschlosse. Vo 1977 bis 1982 isch er Korreschbondänt vo Radio DRS z Washington gsii. Sid 1984 schaffed er as Uslandsredakder für d "Wältwuche". Bekannt worde n isch er bsungers dür sini 16-déiligi Ardikuserii (1988/89), u nächär vo zwöi Büecher, wobii ds zwöite (übere Mord vo Kehrsatz), churz nach däm s veröffendlechd worde n isch, verbote worde n isch .





</doc>
<doc id="36403" url="https://als.wikipedia.org/wiki?curid=36403" title="Luzius Theiler">
Luzius Theiler

Dr Luzius Theiler (* 1. September 1940 z Königsberg, Oschtpreusse, Dütsches Riich isch e Schwiizer Bolitiker (LdU, schbéter o GPB–DA) isch e Mitgliid vom Bärner Schdatraat u ehemalige Bärner Grossrat.

Dr Theiler isch Sozioloog u Immobiliefachmaa, u isch Gschäfdsléiter vom "Hausverein Schweiz" gsii. 1976 hed er zäme mid em Daniele Jenni die "Demokratischi Alternative Bärn" (hüt di Grüeni Bartéi Bärn – Demokratischi Alternative) gründet. I de früeche n Achdzger Jaar isch dr Theiler as Grossrat vom Kantoon Bärn massgäblech ar Uufdeckig vor Bärner Finanzaffäre bedéiliged gsii. Dr Theiler hed 1993 zudäm zu de Gründigsmitglider vor "European Federation of Green Parties" z Finnland ghört.


</doc>
<doc id="36406" url="https://als.wikipedia.org/wiki?curid=36406" title="Walfer">
Walfer

Walfer (dt. "Walferdingen", frz. "Walferdange") isch aini vu dr 105 Gmaine z Luxeburg.

Zue Walfer ghere d Ortschafte Bäreldeng ("Bereldingen/Bereldange"), Helsem ("Helmsingen/Helmsange") un Walfer.

Walfer lyt im Dal vu dr Alzette. D Nochbergmaine sin d Stadt Lëtzebuerg im Side, Koplescht im Weschte un Steesel im Norde un Oschte.

In eme Stolle am "Sonnebierg" isch friejer Chalch abböue wore. Hite wird e wäg syne optimale Bedingige zum Ufstelle un Uusprobiere fir geophysikalischi Mässinschtrumänt brucht.

Walfer ghert zum Kanton Lëtzebuerg im Distrikt Lëtzebuerg. Dr Burgermaischter vu Walfer isch dr Guy Arendt (DP). Scheffe sin dr Alain Weins (LSAP) un d Henoké Courte-Wolde Medhin (LSAP). Gwehlt wird iber e Proporzwahl.


D Gmai Walfer isch gschaffe wore dur e Gsetz vum 25. Novämber 1850, dervor hän d Ortschafte zue Steesel ghert.

Walfer isch zum erschte Mol gnännt wore anne anne 902 as "VUalfradinga".

Dr luxeburgisch Dialäkt vu Walfer ghert zum Moselfränkisch.





</doc>
<doc id="36407" url="https://als.wikipedia.org/wiki?curid=36407" title="Weiler zum Tuerm">
Weiler zum Tuerm

Weiler zum Tuerm (dt. "Weiler zum Turm", frz. "Weiler-la-Tour") isch aini vu dr 105 Gmaine z Luxeburg.

Zue Weiler zum Tuerm ghere d Ortschafte Haassel ("Hassel"), Siren ("Syren"), Weiler zum Tuerm ("Weiler-la-Tour") un Weiler-Statioun.

Weiler zum Tuerm ghert zum Kanton Lëtzebuerg im Distrikt Lëtzebuerg. D Burgermaischteri vu Weiler zum Tuerm isch d Cécile Hemmen. Scheffe sin dr Jean-Nicolas Schlammes un dr Carlo Ernst. Gwehlt wird iber e Majorzwahl.
Weiler zum Tuerm isch zum erschte Mol gnännt wore anne anne 1128 as "Wilre" (1182: "de Villari", 1192: "Wilra").

Dr luxeburgisch Dialäkt vu Weiler zum Tuerm ghert zum Moselfränkisch.




</doc>
<doc id="36408" url="https://als.wikipedia.org/wiki?curid=36408" title="Schloss Lehen (Freiburg)">
Schloss Lehen (Freiburg)

S Lehemer Weiherschloss isch e bfeschtigte Herrehof im Fryybeger Stadtdail Lehe in dr Bundschuestroß rund 60 Meter sidlig vu dr barocken Chilche St. Cyriak. 

Zum erschte Mol gnännt wird dr Lehemer Herrehof anne 1478 as "„Curtis zu Leheim“", wu dr Jakob Widergrün von Staufenberg s Dorf Lehe mit em Weiherhuus vum Erzherzog Sigismund as eschtrychisch Läche iberchuu het. Villicht beziet sich au e Urkund vu anne 1427 uf s Weherschlessli, wu dr Herzog Friedrich vu Eschtrych dr Heinrich Bangergeben vu Fryybeg z Lehe mit "„Stock, Haus und Geseß“" beläänt het. Wär s Wasserschloss het böue loo, losst sich nit noovollzie. Wahrschyns stammts us dr Zyt no dr Zähringer, wel s z Lehe im 11. Un 12. Johrhundert nit zue dr Bildig vun eme Ortsadel chuu isch. No dr Widergrün isch s Schloss im Bsitz vum Balthasar vu Blumeneck gsii. In dän syre Zyt isch au anne 1513 dr Ufstand vum Bundschue z Lehe gsii. Im Verzaichnis vu dr Hyyserr, wu im Buurechrieg anne 1525 zerstert wore sin, isch s Wasserschloss wahrschys as Huus vu dr Witfrau vum Balthasar vu Blumeneck ufgfiert ("item i hus ist junkers Baltisirs frawen"). D Noofolger vu dr Blumeneck, d Familie "von Stadion" het s Dorf, s Schloss un dr Burgstall 1587 an d Stadt Fryybeg fir 24000 Gulde verchauft. In dr Verchaufsurkund wäre au d Grebe, dr Weiher un e Fron- un Schutzhof mit neiböute Staigebei gnännt. Dää Hoft git s hite no un isch as "Hof zu tutsch" bekannt. Noch em Verchauf isch s Dorf vu dr Stadt verwaltet wore. S Weiherschlessli wird im Hyyserverzaichnis vu 1863 uubewohnbar un nume "Hochhaus" gnännt. No dr Instandsetzig isch s d Unterchumpft vum stedtische Jeger z Lehe gsii. S Lehemer Schlessli isch anne 1870 an e Privatmann verchauft wore un isch au hite no bewohnt un in Privatbsitz

Dur d Fänschtergwänd, s Vollwalmdach un syni drei Fänschterachse wirkt s wie ne Barockgebei. Dr dreigschossig Böu mit syym durmartige Ufböue losst aber uf e dytlig elteri Böusubschtanz schließe. E wytere Hiiwys dodruf isch, dass dr eschtlig Dail vum Gebei massiver böue isch, wie fir e Durm mit ere Greßi vu 10 x 10 Meter. Iber dr Dire isch s Bindeschild z sääne, wu d Woppe vu Fryybeg un Vordereschtrych zaigt. 

D Bfeschtigung isch vu dr Aalag här e Dief- bzw. e Wasserburg gsii. S Wasser vum eme Dreisamarm isch um s Herrehuus gflosse, wu wahrschyns uf ere chlaine Insle as Uuslaifer vum Lehemer Bärgli e wenig hecher gstanden isch. Dr Zuegang zue däre Aalag, wu mit ere zeunige Muure umgee gsii isch, isch iber e Bruck an dr Nordsyte här gsii.


</doc>
<doc id="36410" url="https://als.wikipedia.org/wiki?curid=36410" title="Weinsberg">
Weinsberg

Weischberg (amtlich: "Weinsberg") isch a Stadt im Landkreis Heilbronn, finf Kilometer östli von Heilbronn im Nordoste vo Bade-Wirtteberg. D´Stadt isch ums Johr 1200 gründed wore und hod so 11.300 Yywooner (Stand 2012). Sälle liegt am Ofang vom Weischberger Dahl, wo d´Sulm un d´Negar zamme gohd un d´Löwestohner Berg stande.

Bekannt isch Weischberg für d´Abau vo Wei, was scho lange Zeit do hande gmacht wird, und no stoht in Weischberg uf em Berg noch d´Burgruine "Weibertreu". D´Weibertreu heisst so weil d´Weiwer setmoals d`Männer von d´besezde Burg nunder trage hän um se vorm Tod zu redde.

Weischberg leit zwischem Necker ond dr Leeschtaaner Bärg. D Nochbergmoede vo Weisberg send Heilbronn, Erlenbach, Eberstadt, Bretzfeld (Hohenlohekreis), Obersulm, Ellhofen ond Lehrensteinsfeld.

Vo dr Gmarkong send 46,4 % Landwirtschaftsfleche, 23,7 % Wald, 28,8 % Sidlongsfleche ond 1,1 % sonschtiche Fleche.

Zua Weischberg gheret no drei Ortsdeil: Gellmerschbach, Grantsche ond Wimmedal.

Weischberg ischt zom erschte Mol gnennt worda em Johr 1241.

Weischberg hot sich mit Eberstadt, Ellhofen ond Lehrensteinsfeld zom a Gmoeverwaltongsverband zammagschlossa.

Dr Schuldes vo Weischberg ischt dr Stefan Thoma.

Ergäbnis vo de Landdagswahla seid 2006: 

Dr Dialekt vo Weischberg ghert zom Sidfränkisch.






</doc>
<doc id="36411" url="https://als.wikipedia.org/wiki?curid=36411" title="Rue de Rivoli">
Rue de Rivoli

D Strooss Rue de Rivoli befindet sich im 1. und im 4. Arrondissement vo Bariis und isch immer no äini vo de wichdigste stedtebaulige Aggse vo dr Stadt. Si het e Lengi vo öbbe drei Kilometer und goot vo Ost uf Weste vo dr "Rue de Sévigné" zur Place de la Concorde; die östligi Verlengerig vo dr Aggse, d Rue Saint-Antoine, goot zur Place de la Bastille. Die westligi Fortsetzig isch d Avenue Gabriel paralleel zur Avenue des Champs-Élysées.

D Strooss isch uf e Befääl vom Napoléon Bonaparte, wo denn dr Erst Konsul vo dr Franzöösische Republik gsi isch, mit Arkaade noch em baukünstlerische Vorbild vo dr Place des Vosges aagläit worde. Si isch Däil gsi vom Napoleon sine baanbrächende innebolitische Reforme und er het mit siine groossaagläite stedtebaulige Brojekt d Stadt Bariis nit nume vo Grund uf welle modärnisiere, sondern au welle verschöönere. Iire Naame het si vom italiänische Ort Rivoli bi Verona überchoo, wo die franzöösischi Revoluzioonsarmee under em Napoleon im Januar 1797 in dr Schlacht vo Rivoli d Östriicher entschäidend gschlaage het.

Am 9. Oktober 1802 isch dr Beschluss gfasst worde, d Strooss z baue. Dr Archidekt Charles Percier het d Entwürf drfür gmacht und no im Joor 1802 het mä afo baue. Zerst isch dr Stroosseabschnitt in dr Nööchi vom Louvre und westlig drvo baut worde. Dr östligi Stroosseabschnitt stammt us dr Zit vom Karl X., vom Ludwig Philipp und vom Napoléon III.

D "Rue de Rivoli" gältet as äini vo de bekanntiste Laadestroosse vo dr Stadt. In dr Nööchi vom Louvre befinde sich e Hufe Lääde mit Souvenir für Duriste.




</doc>
<doc id="36414" url="https://als.wikipedia.org/wiki?curid=36414" title="Wahlkreis St. Gallen">
Wahlkreis St. Gallen

De Waalchrais Sanggale isch e Underainhait vom Kanton Sanggale i de Schwiz, wo noch de nöie Kantonsverfassig vom 10. Juni 2001 bildet worde isch.

De Waalchrais bestoht sit em 1. Januar 2003 us de ehemolige Bezirk Sanggale und Goosse, und au no e Gmaind us em früenere Bezirk Rorschach (Eggersriet). En Hoptort gits offiziell nööd. S Kraisgricht isch z Sanggale, wo im ehemolige Bezirk Sanggale de Hoptort gsi isch.

Er umfasst folgendi Gmainde: 


</doc>
<doc id="36415" url="https://als.wikipedia.org/wiki?curid=36415" title="Philippe Starck">
Philippe Starck

Dr Philippe-Patrick Starck (* 18. Januar 1949 z Bariis) isch e franzöösische Disäiner und äine vo de bekanntiste Verdräter vom Nöije Disäin. Im Starck sini vilsitige Entwürf cha mä in fast jedem Beriich vo Archidektuur bis Broduktdisäin finde. Er het spektakulääri Inneiirichdige entworfe aber au äifachi Gebruuchsgegeständ.

Dr Philippe Starck het an dr Ecole Nissim de Camondo z Bariis studiert. 1965 het er dr Mööbelwettbewärb „La Vilette“ gwunne und het 1968 e Firma für ufbloosbaari Objekt gründet. 1971/72 isch er dr künstlerisch Läiter im Studio Pierre Cardin worde. Vo 1976 aa het er für zwei Nachtklub d Inneiirichdig entworfe und het schliesslig 1980 d Firma „Starck Products“ gründet.

Won er 1982 d Brivaatrüüm vom domoolige Staatsbresidänt François Mitterrand im Élysée-Palast gstaltet het, het si Karriere abghoobe. In de 1980er isch er zum gfiirte Stardisäiner worde, vor allem in de USA und z Japan. D Inneniirichdig für s Café Costes z Bariis (1984, gschlosse 1994) isch uf dr ganze Wält berüemt worde.




</doc>
<doc id="36416" url="https://als.wikipedia.org/wiki?curid=36416" title="Uniseum">
Uniseum

S Uniseum isch s Universitetsmuseum vu dr Albert-Ludwigs-Universitet z Friiburg.

S Museum, wu d Universitetsgschicht dokumentiert, isch im Juli 2004 geffnet wore. Informationsdafele un zahlriichi Uusstellungsstuck gän in dr thematisch gordnete Riim e Iwerblick iwer d Entwicklung vu dr Universitet sit ihre Grindung anne 1457 bis zue Studentebewegung vu de 1960er-Johr. Dezue het s aigeni Abdailunge fir Fachrichtunge, wu an Universitet bsundersch iiflussriich gsii sin, wie d Medizin oder di aagwendte Naturwisseschafte un d Gaischteswisseschafte.

D Uusstellungskonzeption het de Designer Kurt Ranger gmacht.

S Uniseum befindet sich in de Altstadt im ehmolige Jesuitekolleg, wu d Friiburger Universitet anne 1557 ihre Lehrbedrib verlait het un wu hite "Alti Universitet" gnennt wird.

De Uusdruck „Uniseum“ ischt markerechtlig gschitzt.



</doc>
<doc id="36417" url="https://als.wikipedia.org/wiki?curid=36417" title="Zinnfigurenklause">
Zinnfigurenklause

D Zinnfigurekluuse (dt. "Zinnfigurenklause") isch e ehreamtlig gfiert Museum zue de Gschicht vum ditsche Sidweschte im Schwowedor z Friiburg.

Fir e Uusstellung, wu im Johr 1965 im Friiburger Gaschthuus „Schiff“ ufgmacht wore isch, het de Friiburger Buechdrucker Arthur Andreas Lehmann e Raie vu Diorame gschaffe, wu historischi Eraignis mit Hilf vu Zinnfigure noogstellt ghet hän. Die Uustellung isch mit Unterstitzung vum domolige Owerburgermaischter Eugen Keidel anne 1969 als Museum in d denkmolgschitzte Riim vum Schwowedor umzoge. Ab 1987 het de Andreas Müller s Museum glaitet. Wu de Lehmann 1989 im Alter vu 80 Johr gstorbe isch, isch am 2. November 1989 de „Freundes- und Förderkreis der Zinnfigurenklause im Schwabentor e. V.“ als Unterstitzeverain grindet wore, 

D Sammlung vum Museum bstoht us 9000 Figure in 21 Diorame, wu u. a. d Schlacht ei Sempach (ellai 1.150 Figure) 1386, de Schwowe- bzw. Schwizerkrieg vu 1499, de Buurekrieg 1525 im Schwarzwald, d Belagerung vu de Küssaburg/Oberlaochrenge, un Eraignis vu de Badische Revolution vu 1848 z Friiburg darstelle. Dezue het s Dioarame mit Burge vum Hoch- un Owerrhii, zue de Hexeverfolgung un zum Verher vum Martin Luther z Worms.



</doc>
<doc id="36419" url="https://als.wikipedia.org/wiki?curid=36419" title="Puppenmuseum „Kleine Welt“">
Puppenmuseum „Kleine Welt“

S Buppemuseum „Chlaini Wält“ (dt. "Puppenmuseum „Kleine Welt“," friejer "Opfinger Puppenstuben- und Puppenmuseum „Kleine Welt“", speter "Freiburger Puppenmuseum", derno "Staufener Puppenmuseum „Kleine Welt“") isch e privat Museum z Haidersche in dr Rächtsform vun ere GbR, wu vu dr Ursula Trefzger un dr Anita Lüdtke grindet woren isch un au vun ene bis hite glaitet wird.

D Ursula Trefzger isch Laiteri vun ere Gherloseschuel gsii. Wu si pensioniert woren isch, het si d Idee ghaa e Buppemuseum z grinde un het zämme mit dr Anita Lüdtke, ere ehmolige Schieleri vun ere, aagfange Buppe z sammle. Us dr Uustellige, wu si gmacht hän, isch im Johr 1993 schließlig e chlai Museum in dr Raiffyysestroß z Opfige wore, s „Puppenmuseum Opfingen“. Speter isch s Museum umzoge uf Fryybeg zerscht in d Heckerstroß uf dr Haid, anne 2004 derno in d Bertoldstroß un het derno „Freiburger Puppenmuseum“ ghaiße. Zum 1. Mai 2010 isch s Museum uf Staufe verlait wore un het in Ryym im zweete Stock in dr Hauptstroß 25 chenne aagluegt wäre. Im Februar 2016 isch s Museum schließlig uf Haidersche umzoge.

D Sammlig bstoht us iber 550 Buppe un 400 Buppestuube us dr Zyt zwische 1750 un 1950, wu d vor allem d Trefzger im Lauf vu dr Johr zämmedrait het. Wel uf dr 150 Quadratmeter vum Meseum nit alles cha zaigt wäre, sin aber nume d Helfti vu dr Buppestuube uusgstellt.



</doc>
<doc id="36422" url="https://als.wikipedia.org/wiki?curid=36422" title="Epiphanias">
Epiphanias

Epiphanias (vo griechisch Επιφάνια Epiphania odr Επιφάνεια Epiphaneia), au Drükönigsdag, im liturgische Kaländer Erscheinung des Herrn, isch es chrischtlichs Fäscht, wo am 6. Jänner gfiiret wird. Im Zentrum stoht d "Epiphanii," das heisst d Erschinig vo Gott in Jesus Chrischtus.

S Fäscht Epiphanias het verschidnige Wurzle, wo je nach Konfession und Region unterschiedlich starck zum Usdruck chömmed. Uf de einte Site stoht d Erzählig us em Matthäusevangelium, wo vo Magier brichtet wird, wo uf Bethlehem zum noigeborene Jesus chömmed. Bis zum vierte Johrhundert het me das zämme mit de Wienacht gfiiret, denn hei sich d Geburtsgschicht (meischtens nach em Evangelium vom Lukas mit de Hirte und de Chrippe verzällt) und di Gschicht vo de Magier trennt. D Magier us em Oschte, wo kei Jude, sondern Heide sind gsi, hei als die erschte Heide golte, wo d Erschinig vo Gott im Mönsch Jesus erläbt hei, und hei chönne bezüge, ass Jesus für di ganzi Wält do isch, ned numme für d Jude.

Uf de andere Site stoht s Fäscht vo de Taufi vo Jesus und sis erschte Wunder, wo nach em Evangelium vom Johannes d Verwandlig vo Wasser in Wii bi de Hochzit z Kana gsi isch. Bsunders z Gallie und z Oberitalie isch das gfiiret worde. I katholische Regione wird die Tradizion als "Johanneswy" am 27. Dezember gfiired.

Ab em vierte Johrhundert, wo s Fäscht vo de Magier vo de Wienacht zum Epiphanias-Fäscht gwanderet isch, sind die beide Theme in eim Fäscht zämme cho.

S Datum vom Fäscht het sich us ere heidnische Gwoonet entwicklet. Z Alexandria in Ägypte het me in de Nacht vom 5. uf de 6. Jänner d Geburt vom Gott Äon gfiiret, em Gott vo de Ziit und de Ewigkeit. Der isch ere Saag noch am 6. Jänner im Wiigott Dionysos erschine und het – wie dr Jesus z Kana – Wasser in Wii verwandlet. 

Im Mitelalter sind z Miteleuropa, bsunders au wäge de Überfüerig vo de Reliquie vo de drü Magier, wo me denn scho lang für König ghalte het, vo Mailand uf Köln im Johr 1164 die drü König immer wichtiger worde. So isch au hüt no, bsunders in katholische Regione, s Fäscht Epiphanias ender es Drükönigsfäscht und heisst döt churz "Drükönig".
I katholische Regione gits a Drükönig verschidnigi Brüüch. So wird einersits uf dä Tag hii en Drükönigs-Chueche bache. Das isch es Gebäck us Hefetaig, wo us vilne chliine anenand bachne Brötli bestoot. I eim vo däne Chüechli häts e chlinni Plastikfigur vome König iipache und wär da Stuck verwütscht, dörf a däm Tag die guldigi Papierchroone träge, wo me mid em Drükönigs-Chueche überchunnt.

Am 6. Januar isch de Namenstag vom Chasper (Kaspar), em Melchior und em Balthasar. D Tradizion seit, as das d Näme vo de drü Weise (de Magier) us em Morgeland gsii seged. A mänge Ort wärded d Aafangsbuechstabe vo däne drü König als Sägeszeiche mit Chride uf d Huustür oder de Türraame gschribe. För s Johr 2013 gseht dänn da öpe esoo us: "20+CMB+13". D Bedütig vo de Buechstabe "CMB" chunt aber eigetli vo de Aafangsbuechstabe vo de Wörter im latiinische Sägesgebät: "Christus Mansionem Benedicat" (Christus sägni das Huus).

Drükönig isch erscht rächt sid der Überträgig vo de Relikwie uf Köln als Patrozinium für Chile z Weschteuropa beliebt, wie zum Bischpiil bi Drükönig z Züri.




</doc>
<doc id="36423" url="https://als.wikipedia.org/wiki?curid=36423" title="Wäiswampech">
Wäiswampech

Wäiswampech (dt. "Weiswampach", frz. "Weiswampach") isch aini vu dr 105 Gmaine z Luxeburg.

Zue Wäiswampech ghere d Ortschafte Beeler ("Beiler"), Bënzelt ("Binsfeld"), Breedelt ("Breidfeld"), Holler ("Holler"), Holler Millen, Kléimillen (im lokale Dialäkt "Klimillen"), Lausduer ("Lausedorn"), Leetem ("Leithum"), Rossmillen, Wäiswampech ("Weiswampach") un Wämperhaart ("Wemperhardt"). 

Wäiswampech lyt im Norde vu Luxeburg an dr Gränz zue Belgie. Nochbergmaine sin Ëlwen im Weschte un Klierf im Side un Sidweschte.

Wäiswampech ghert zum Kanton Klierf im Distrikt Dikrech. Dr Burgermaischter vu Wäiswampech isch dr Henri Rinnen. Scheffe sin dr Norbert Morn un d Marie-Paule Johanns-Hamer. Gwehlt wird iber e Majorzwahl.

Wäiswampech isch zum erschte Mol gnännt wore anne anne 915 as "UUambais" (um 1131: "Wanenbais", 1222: "Wanpahc"), Holler anne 893 as "Hunlar". 

Dr luxeburgisch Dialäkt vu Wäiswampech ghert zum Moselfränkisch.




</doc>
<doc id="36424" url="https://als.wikipedia.org/wiki?curid=36424" title="Wellesteen">
Wellesteen

Wellesteen, im lokale Dialäkt Welleschten (dt. "Wellenstein", frz. "Wellenstein"), isch e ehmolig Gmai z Luxeburg. Zum 1. Jänner 2012 het si sich mit dr Gmaine Schengen un Biermereng zue aire Gmai mit em Name "Schengen" zämmegschlosse.

Zue dr Gmai Wellesteen hän d Ortschafte Bech-Maacher ("Bech-Kleinmacher"), Schwéidsbengen ("Schwebsingen/Schwebsange") un Wellesteen ghert.

Wellesteen het zum Kanton Réimech im Distrikt Gréivemaacher ghert. Dr Burgermaischter vu Wellesteen isch bis 2011 dr François Hemmen gsii. Scheffe sin d Aline Pütz un dr Claude Beissel gsii. Gwehlt woren isch iber e Majorzwahl.

Zum 1. Jänner 2012 het sich d Gmai Wellesteen mit dr Gmaine Schengen un Biermereng zue aire Gmai zämmegschlosse, wu dr Name Schengen drait.

Dr luxeburgisch Dialäkt vu Wellesteen ghert zum Moselfränkisch.




</doc>
<doc id="36425" url="https://als.wikipedia.org/wiki?curid=36425" title="Wolz">
Wolz

Wolz (dt. "Wiltz", frz. "Wiltz") isch aini vu dr 105 Gmaine z Luxeburg. Zum 1. Jänner 2015 het d Stadt mit dr ehmolige Gmai Eschweiler fusioniert.

Zue Wolz ghere d Ortschafte Rulljen ("Roullingen"), Wegdichen ("Weidingen"), Wolz ("Wiltz"), derzue die Wyler un Gheft: Batzendellt, Lameschmillen, Nacherstrooss ("Nocher-Route"), Nidderwolz ("Niederwiltz"), Tutschemillen un Tutschemillen-Barrière

Wolz ghert zum Kanton Wolz im Distrikt Dikrech. Dr Burgermaischter vu Wolz isch dr Frank Arndt. Scheffe sin dr Pierre Koppes un dr Raymond Shinn. Gwehlt wird iber e Proporzwahl.

Wolz isch zum erschte Mol gnännt wore anne anne 764 as "Wiltæ" (790: "Viltis", 7923: "Wilz").

Dr luxeburgisch Dialäkt vu Wolz ghert zum Moselfränkisch.





</doc>
<doc id="36426" url="https://als.wikipedia.org/wiki?curid=36426" title="Wëntger">
Wëntger

Wëntger (dt. "Wintger", frz. "Wincrange") isch aini vu dr 105 Gmaine z Luxeburg.

Zue Wëntger ghere d Ortschafte Aasselbur ("Asselborn"), Aasselburer-Millen, Allerbur ("Allerborn"), Antoniushaff ("Antoniushof"), Béigen ("Bögen/Boevange"), Bockmillen, Boxer ("Boxhorn"), Bruechtebaach ("Brachtenbach"), Déierbech ("Derenbach"), Diänjen ("Dönningen/Doennange"), Deewelt ("Deiffelt"), Éimeschbaach-Aasselbur ("Emeschbach"), Éimeschbaach-Stackem, Hannerhaassel ("Hinterhasselt"), Heesdref ("Heisdorf/Hamiville"), Helzen ("Helzingen/Hachiville"), Houfelt ("Hoffelt"), Kréindel ("Crendal"), Leeresmillen ("Lehresmühle"), Lenzweiler ("Lentzweiler/"), Lëllgen ("Lullingen/Lullange"), Maulesmillen ("Maulusmühle/"), Neimillen, Nidderwampech ("Niederwampach"), Pafemillen ("Fünfbrunnen/Cinqfontaines"), Rëmeljen ("Rümlingen/Rumlange"), Saassel ("Sassel"), Schëmpech ("Schimpach"), Schëmpech-Gare, Stackem ("Stockem"), Tratten ("Trotten/Troine"), Trätterstrooss ("Trottenerstrasse/Troine-Route"), Uschler, Uewerwampech ("Oberwampach"), Weiler ("Weiler") un Wëntger.

Wëntger ghert zum Kanton Klierf im Distrikt Dikrech. Dr Burgermaischter vu Wëntger isch dr Marcel Thommes (CSV). Scheffe sin dr Pierre Neser (CSV) un dr Carlo Weber (LSAP). Gwehlt wird iber e Proporzwahl.

D Gmai Wëntger isch entstande am 1. Jänner 1978 dur d Fusioun vu dr Gmaine Aasselbur, Béigen, Helzen un Uewerwampech.

Wëntger isch zum erschte Mol gnännt wore anne anne 1222 as "Wicringen".

Dr luxeburgisch Dialäkt vu Wëntger ghert zum Moselfränkisch.




</doc>
<doc id="36427" url="https://als.wikipedia.org/wiki?curid=36427" title="Wanseler">
Wanseler

Wanseler (dt. "Winseler", frz. "Winseler") isch aini vu dr 105 Gmaine z Luxeburg.

Zue Wanseler ghere d Ortschafte Bärel ("Berlé"), Donkels ("Doncols"), Grëmmelescht ("Grummelscheid"), Näertreg ("Noertrange"), Pommerlach ("Pommerloch"), Soller ("Sonlez"), Wanseler ("Winseler").

Wanseler lyt im Nordweschte vu Luxeburg an dr Gränz zue Belgie.

Wanseler ghert zum Kanton Wolz im Distrikt Dikrech. Dr Burgermaischter vu Wanseler isch dr Romain Schroeder. Scheffe sin dr Fernand Majerus un dr Charles Pauly. Gwehlt wird iber e Majorzwahl.

Dr luxeburgisch Dialäkt vu Wanseler ghert zum Moselfränkisch.




</doc>
<doc id="36428" url="https://als.wikipedia.org/wiki?curid=36428" title="Wuermeldeng">
Wuermeldeng

Wuermeldeng, im lokale Dialäkt Wormer (dt. "Wormeldingen", frz. "Wormeldange"), isch aini vu dr 105 Gmaine z Luxeburg.

Zue Wuermeldeng ghere d Ortschafte Cité Lehbusch, Dräibur ("Dreiborn"), Éinen ("Ehnen"), Kapenaker ("Kapenacker"), Meechtem ("Machtum"), On ("Ahn"), Uewerwuermeldeng ("Oberwormeldingen/Wormeldange-Haut"), Wuermeldeng ("Wormeldange") un Wuermerbierg.

Wuermeldeng lyt an dr Mosel, im Oschte vu Luxeburg an dr Gränz zue Dytschland. 

Wuermeldeng ghert zum Kanton Gréivemaacher im Distrikt Gréivemaacher. Dr Burgermaischter vu Wuermeldeng isch dr Jean Beining. Scheffe sin dr Ernest Demuth un dr Jean-Paul Cloos. Gwehlt wird iber e Majorzwahl.

Wuermeldeng isch zum erschte Mol gnännt wore anne anne 1148 as "Wormeringa" (1161: "Vormeringa"), Ohn anne 1245.

Dr luxeburgisch Dialäkt vu Wuermeldeng ghert zum Moselfränkisch.





</doc>
<doc id="36430" url="https://als.wikipedia.org/wiki?curid=36430" title="Parc Housen">
Parc Housen

Parc Housen (dt. "Park Hosingen", frz. "Parc Hosingen") isch aini vu dr 105 Gmaine z Luxeburg.

Zue Parc Housen ghere d Ortschafte Buckels ("Bockholtz"), Duerscht ("Dorscheid"), Ënnereesbech ("Untereisenbach"), Ënnerschlënner ("Unterschlinder"), Holztem ("Holzthum"), Houschent (au "Stroosshouschent" gnännt), Houschter-Déckt ("Hoscheid-Dickt"), Housen ("Hosingen"), Konstem ("Consthum"), Näidsen ("Neidhausen"), Rouderssen ("Rodershausen "), Uewerschlënner ("Oberschlinder") un Wuelessen ("Wahlhausen"), derzue die Wyler un Gheft: Akescht, Dickt, Doosber-Bréck, Duerschterhaischen, Fennbierg, Geieschhaff, Honich, Housenerbarrière, Kéiermillen, Kohnenhaff, Maarkebaach, Schmitzdell, Veianenerstross, Waldberg un Wegscheid

Parc Housen ghert zum Kanton Klierf im Distrikt Dikrech. Dr Burgermaischter vu Parc Housen isch dr Jacquot Heinen. Scheffe sin dr Guy Trausch, dr Josy Birkel un dr Jos Degrand. Gwehlt wird iber e Majorzwahl.

D Gmai Parc House isch entstande am 1. Jänner 2012 dur d Fusion vu dr friejere Gmaine Konstem, Houschent un Housen.

Housen isch zum erschte Mol gnännt wore anne anne 968 as "Hosinga". Anne 1106 het dr Gerhard I. vu Sponheim, Herr vu Clerf, zämme mit syre Frau Adelheid d Abtei Housen grindet.

Dr luxeburgisch Dialäkt vu Housen ghert zum Moselfränkisch.




</doc>
<doc id="36431" url="https://als.wikipedia.org/wiki?curid=36431" title="Göttliche Komödie">
Göttliche Komödie

D Commedia (italiänisch für "Komödie") isch s Hauptwärk vom italiänische Dichder Dante Alighieri (1265–1321). Hützudags säit men em Wärk hüfig "Divina Commedia", das häisst „Göttligi Komödie“, e Naame wo dr Boccaccio brägt het. Si isch entstande, wo dr Dante im Exil gläbt het. Woorschinlig het er sä 1307 aagfange und er isch erst churz vor sim Dood ferdig worde. Si gältet as die bedütendsti Dichdig in dr italiänische Liddratuur und as äins vo de grösste Wärk vo dr Wältliddratuur.

D "Commedia" isch en epischs Wärk in griimte Elfsilber, und het im Ganze 14.233 Värs, wo noch em Brinzip vo dr "terza rima" griimt si. Si isch in drei Büecher oder "Cantiche" iidäilt und bestoot us hundert (34, 33 und 33) Gsäng ("canti").




</doc>
<doc id="36434" url="https://als.wikipedia.org/wiki?curid=36434" title="Kanton Château-Salins">
Kanton Château-Salins

Dr Kànton Château-Salins ìsch bìs März 2015 a Kànton ìm Arrondissement Château-Salins ìm frànzesche Département Moselle ìn dr Region Lothrìnge gsìì. Zem Kànton han 31 Gmeina gheert. Dr Hàuiptort ìsch Château-Salins gsìì. Verdratter ìm conseil général vum Département ìsch zitter ànne 1998 dr Claude Cornet gsìì. Ìm März 2015 ìsch dr Kànton ufglest wora..


</doc>
<doc id="36437" url="https://als.wikipedia.org/wiki?curid=36437" title="Kanton Albestroff">
Kanton Albestroff

Dr Kànton Albestroff ìsch bìs März 2015 a Kànton ìm Arrondissement Château-Salins ìm frànzesche Département Moselle ìn dr Region Lothrìnge gsìì. Zem Kànton han 26 Gmeina gheert. Dr Hàuiptort ìsch Albestroff gsìì. Verdratter ìm conseil général vum Département ìsch zitter ànne 2008 dr Alain Pattart gsìì. Ìm März 2015 ìsch dr Kànton ufglest wora.


</doc>
<doc id="36438" url="https://als.wikipedia.org/wiki?curid=36438" title="Ärenzdallgemeng">
Ärenzdallgemeng

Ärenzdallgemeng (dt. "Ernztalgemeinde", frz. "Commune de la vallée de l'Ernz") isch aini vu dr 105 Gmaine z Luxeburg.

Zue dr Ärenzdallgemeng ghere d Ortschafte Eppelduerf ("Eppeldorf"), Folkendeng ("Folkendingen/Folkendange"), Iermsdref ("Ermsdorf"), Keiwelbaach ("Keiwelbach "), Kitzebur, Marxbierg, Miedernach, Ousterbur ("Osterbour"), Pletschette, Steën ("Stegen") un Suewelbur ("Savelborn").

Iermsdrëf ghert zum Kanton Dikrech im Distrikt Dikrech. Dr Burgermaischter vu Iermsdrëf isch dr André Kirschten. Scheffe sin dr Bob Bintz, dr Jean-Pierre Schmit un dr Jeff Feller. Gwehlt wird iber e Majorzwahl.

D Ärenzdallgemeng isch entstande am 1. Jänner 2012 dur d Fusion vu dr friejere Gmaine Iermsdrëf un Miedernach.

Dr luxeburgisch Dialäkt vu dr Ärenzdallgemeng ghert zum Moselfränkisch.




</doc>
<doc id="36439" url="https://als.wikipedia.org/wiki?curid=36439" title="Kanton Delme">
Kanton Delme

Dr Kànton Delme ìsch bìs März 2015 a Kànton ìm Arrondissement Château-Salins ìm frànzesche Département Moselle ìn dr Region Lothrìnge gsìì. Zem Kànton han 35 Gmeina gheert. Dr Hàuiptort ìsch Delme gsìì. Verdratter ìm conseil général vum Département ìsch zitter ànne 1992 dr Brice Lerond gsìì. Ìm März 2015 ìsch dr Kànton ufglest wora.


</doc>
<doc id="36441" url="https://als.wikipedia.org/wiki?curid=36441" title="Kanton Vic-sur-Seille">
Kanton Vic-sur-Seille

Dr Kànton Vic-sur-Seille ìsch bìs März 2015 a Kànton ìm Arrondissement Château-Salins ìm frànzesche Département Moselle ìn dr Region Lothrìnge gsìì. Zem Kànton han 14 Gmeina gheert. Dr Hàuiptort ìsch Vic-sur-Seille gsìì. Verdratter ìm conseil général vum Département ìsch zitter ànne 1979 dr Philippe Leroy gsìì. Ìm März 2015 ìsch dr Kànton ufglest wora.

Bis zum Ditsch-Frànzesche Kriej 1870 hàt àui dr Kànton Arracourt zum Kànton Vic-sur-Seille ghert.


</doc>
<doc id="36442" url="https://als.wikipedia.org/wiki?curid=36442" title="Kanton Dieuze">
Kanton Dieuze

Dr Kànton Dieuze ìsch bìs März 2015 a Kànton ìm Arrondissement Château-Salins ìm frànzesche Département Moselle ìn dr Region Lothrìnge gsìì. Zem Kànton han 22 Gmeina gheert. Dr Hàuiptort ìsch Dieuze gsìì. Verdratter ìm conseil général vum Département ìsch zitter ànne 2008 dr Fernand Lormant gsìì. Ìm März 2015 ìsch dr Kànton ufglest wora.


</doc>
<doc id="36443" url="https://als.wikipedia.org/wiki?curid=36443" title="Kanton Boulay-Moselle">
Kanton Boulay-Moselle

Dr Kànton Boulay-Moselle ìsch e Kànton ìm Arrondissement Boulay-Moselle ìm frànzesche Département Moselle ìn dr Region Lothrìnge. Zem Kànton ghere sitt 2015 31 Gmeine. Dr Hàuiptort ìsch Boulay-Moselle (dt. "Bolchen").


</doc>
<doc id="36444" url="https://als.wikipedia.org/wiki?curid=36444" title="Kanton Bouzonville">
Kanton Bouzonville

Dr Kànton Bouzonville ìsch e Kànton ìm Arrondissement Boulay-Moselle ìm frànzesche Département Moselle ìn dr Region Lothrìnge. Zem Kànton ghere sitt em 1. Janner 2015 32 Gmeine. Dr Hàuiptort ìsch Bouzonville (Busendorf).


</doc>
<doc id="36445" url="https://als.wikipedia.org/wiki?curid=36445" title="Kanton Faulquemont">
Kanton Faulquemont

Dr Kànton Faulquemont ìsch e Kànton ìm Arrondissement Boulay-Moselle ìm frànzesche Département Moselle ìn dr Region Lothrìnge. Zem Kànton ghere sitt em 1. Janner 2015 61 Gmeine. Dr Hàuiptort ìsch Faulquemont (Falkenberg).


</doc>
<doc id="36446" url="https://als.wikipedia.org/wiki?curid=36446" title="Seine">
Seine

D Seine [] (keltisch "Sequana") isch e Fluss in Nord-Frankriich. Iiri Kwelle isch im Burgund, si fliesst vo Oste uf Westen und mündet bi Le Havre in dr Ermelkanaal. Si isch 777 Kilometer lang und eso dr zwäitlengsti Fluss z Frankriich. S Iizugsgebiet vo dr Seine umfasst öbbe 78.650 Quadratkilometer.

Wichdigi Stedt an dr Seine si Bariis, Troyes und Rouen. Z Bariis und Rouen befinde sich die wichdigste Binnehääfe vo Frankriich. Über Kanääl isch si mit dr Schelde, dr Maas, em Rhii, dr Saône und dr Loire verbunde. Am undere Lauf vom Fluss im Gebiet vo dr Normandi häi sich Daalschläife bildet, wo für e Fluss, wo so vil Wasser füert wie d Seine, ussergwöönlig grooss si. D Lengi bis Nogent-sur-Seine, wo Schiff chönne vercheere, isch 560 Kilometer. Seeschiff chönnen dr Fluss uufe bis Rouen (120 Kilometer im Landesinnere).

D Uuferbromenaade vo dr Seine z Bariis stoot uf dr Liste vom Wältkultuurerb vo dr UNESCO.



</doc>
<doc id="36447" url="https://als.wikipedia.org/wiki?curid=36447" title="Korpuskeltheorie">
Korpuskeltheorie

D Korpuskeltheorii (au Emissionstheorii, Emanationstheorii, ballistischi Liechttheorii oder Korpuskulartheorii) isch e füsikaalischi Theorii, wo vor allem em Isaac Newton zuegschriibe wird. Noch dere Theorii bestoot s Liecht us chliinste Däili bzw. Korpuskel (Körperli). D Korpuskeltheorii isch im 19. Joorhundert vo dr Wälletheorii vom Liecht abglööst worde, aber sit dr Fotoonetheorii vom Einstein (1905) schribt mä nä däilwiis wider korpuskulaari Äigeschafte zue.

Wil die ursprüngligi Emissionstheorii sich mit em Relatividäätsbrinzip verdräit und eso mit em Michelson-Morley-Experimänt, het mä am Aafang vom 20. Joorhundert sonigi Modäll wider afo diskutiere und als Alternative zur Relatividäätstheorii in Bedracht zooge. In dr Emissionstheorii weer aber d Liechtgschwindigkäit vo dr Gschwindigkäit vo dr Liechtkwelle abhängig, und das cha mä mit e Hufe andere Experimänt äidütig widerleege. Doorum cha mä d Emissionstheorii nüme as ärnsthafdi Alternative zur Relatividäätstheorii in Bedracht zie.


</doc>
<doc id="36448" url="https://als.wikipedia.org/wiki?curid=36448" title="Cervantes (Begriffsklärung)">
Cervantes (Begriffsklärung)

Cervantes isch dr Familiennaame vo deene Persoone:

Cervantes isch dr Naame vo Ortschafte 

Cervantes häisse die Schiff:

Cervantes bezäichnet


</doc>
<doc id="36449" url="https://als.wikipedia.org/wiki?curid=36449" title="Lore Fischer">
Lore Fischer

D Lore Fischer (* 27. Mai 1911 z Stuegert, † 16. Okdobr 1991 en Mincha) ischt a deitscha Sängere mit dr Stemmlag „Alt“ ond a Geigere gwäa.

D Lore Fischer ischt am 27. Mai 1911 z Stuegert uff d Welt komma. Nôch-em Abi hôt-se zerscht amôl an dr Musikhochschual vo ihrer Hoimetstadt Gsang ond s Geigaschbiil studiirt. Hendrher hôt-se ihr Studiom am Konservadoriom z Keln fortgsetzt, wo-ra d Schweizere Maria Philippi de wichdigschd Lehrere em Alt-Fach gwäa ischt. Scho em Aldr vo 23 Jôhr ischt-se a gschätzda Altischdin bei Uffironga vo Oratoria ond Kandada ond a gfrôgda Liadsengere gwäa. 

Em Jôhr 1942 hôt d Lore Fischer da Bratschischda Rudolf Nel gheiradet. Zamma mit sellem ond em Stuegerter Kombonischda Hermann Reutter hôt-se s „Lore-Fischer-Trio“ bildet, wo sein musikalischa Schwerponkt uff d Barock-Musik glegt hôt. Vo dera Grubbe geit’s au etliche Schallpladda. 1953 ischt vom Ehepaar Nel/Fischer d Dochtr Kristina Nel uff d Welt komma. Dui ischt heit a Schauschbiilere, wo-ma hin ond wiidr em Fernseh siht.

Ihre ledschde Lebensjôhr hôt d Lore Fischer en Mincha vorbrôcht, wo-se am 16. Oktobr 1991 em Altr vo 80 Jôhr ihre Auga fir emmr gschlossa hôt.




</doc>
<doc id="36450" url="https://als.wikipedia.org/wiki?curid=36450" title="Kanton Behren-lès-Forbach">
Kanton Behren-lès-Forbach

Dr Kànton Behren-lès-Forbach ìsch bìs März 2015 a Kànton ìm Arrondissement Forbach ìm frànzesche Département Moselle ìn dr Region Lothrìnge gsìì. Zem Kànton han 13 Gmeina gheert. Dr Hàuiptort ìsch Behren gsìì. Verdratter ìm conseil général vum Département ìsch zitter 2008 dr Jean-Bernard Martin gsìì. Ìm März 2015 ìsch dr Kànton ufglest wora.


</doc>
<doc id="36451" url="https://als.wikipedia.org/wiki?curid=36451" title="Kanton Forbach">
Kanton Forbach

Dr Kànton Forbach ìsch e Kànton ìm Arrondissement Forbach ìm frànzesche Département Moselle ìn dr Region Lothrìnge. Zem Kànton ghere 7 Gmeine. Hàuiptort vum Kànton ìsch d Stàdt Forbach.


</doc>
<doc id="36452" url="https://als.wikipedia.org/wiki?curid=36452" title="Kanton Freyming-Merlebach">
Kanton Freyming-Merlebach

Dr Kànton Freyming-Merlebach ìsch e Kànton ìm Arrondissement Forbach ìm frànzesche Département Moselle ìn dr Region Lothrìnge. Zem Kànton ghere 11 Gmeine. Dr Hàuiptort ìsch Freyming-Merlebach. 


</doc>
<doc id="36453" url="https://als.wikipedia.org/wiki?curid=36453" title="Kanton Grostenquin">
Kanton Grostenquin

Dr Kànton Grostenquin ìsch bìs März 2015 a Kànton ìm Arrondissement Forbach ìm frànzesche Département Moselle ìn dr Region Lothrìnge gsìì. Zem Kànton han 31 Gmeina gheert. Dr Hàuiptort ìsch Grostenquin gsìì. Verdratter ìm conseil général vum Département ìsch zitter 1993 dr Claude Bitte gsìì. Ìm März 2015 ìsch dr Kànton ufglest wora.


</doc>
<doc id="36454" url="https://als.wikipedia.org/wiki?curid=36454" title="Kanton Saint-Avold-1">
Kanton Saint-Avold-1

Dr Kànton Saint-Avold 1 ìsch bìs März 2015 a Kànton ìm Arrondissement Forbach ìm frànzesche Département Moselle ìn dr Region Lothrìnge gsìì. Zem Kànton han 6 Gmeina gheert. Dr Hàuiptort ìsch Saint-Avold gsìì. Verdratter ìm conseil général vum Département ìsch zitter 2008 dr Fabrice Boucher gsìì. Ìm März 2015 ìsch dr Kànton ufglest wora.

(1) Deil vun dr Gmein.


</doc>
<doc id="36455" url="https://als.wikipedia.org/wiki?curid=36455" title="Kanton Saint-Avold-2">
Kanton Saint-Avold-2

Dr Kànton Saint-Avold 2 ìsch bìs März 2015 a Kànton ìm Arrondissement Forbach ìm frànzesche Département Moselle ìn dr Region Lothrìnge gsìì. Zem Kànton han 6 Gmeina gheert. Dr Hàuiptort ìsch Saint-Avold gsìì. Verdratter ìm conseil général vum Département ìsch zitter 2007 dr Jean Schuler gsìì. Ìm März 2015 ìsch dr Kànton ufglest wora.

(1) Deil vun dr Gmein.


</doc>
<doc id="36456" url="https://als.wikipedia.org/wiki?curid=36456" title="Kanton Stiring-Wendel">
Kanton Stiring-Wendel

Dr Kànton Stiring-Wendel ìsch e Kànton ìm Arrondissement Forbach ìm frànzesche Département Moselle ìn dr Region Lothrìnge. Zem Kànton ghere 14 Gmeine. Dr Hàuiptort ìsch Stiring-Wendel.

(1) Dr Dail vun dr Stàdt Forbach, wie zem Kànton Stiring-Wendel ghert, ìsch nit bewohnt.


</doc>
<doc id="36457" url="https://als.wikipedia.org/wiki?curid=36457" title="Franz Gertsch">
Franz Gertsch

Dr Franz Gertsch (* 8. Merz 1930 z Mörige im Kanton Bärn) isch e Schwiizer Moler.

Vo 1947 bis 1952 hed er sich ir Malschuel Max von Mühlenen u bim Hans Schwarzenbach z Bärn lo usbilde. 1971 hed er ds Eidgnössische Kunschdschdipendium bercho. 1972 hed er ar "documenta 5" z Kassel mitgmachd; u 1978, 1999 u 2003 hed er ar Biennale z Venedig mitgmachd. 1997 hed er dr "Kaiserring", dr Kunschdbriis vor Schdat Goslar bercho.

Im Herbschd 2002 hed z Burdlef s "Museum Franz Gertsch" ufgmachd, wo vom Ungernämer Willy Michel finanzierd worde n isch.

2005 hei si mit dr erschde Franz-Gertsch-Retroschbektive n aagfange. D Uusschdelligsort si ds Museum Franz Gertsch u ds Bärner Kunschdmuseum gsii. Sid 2006 isch dr Gertsch Eerebürger vo sire Woongmeind Rüschegg. Wäg sim 75. Geburtsdaag heds i verschidne Schdet Retroschbekdivene vo sim Wärch gäa.

2011 hed dr Gertsch dr "Willy Reber-Kunschdbriis" bercho.




</doc>
<doc id="36458" url="https://als.wikipedia.org/wiki?curid=36458" title="Arkebuse">
Arkebuse

Mit Hoggebüggse und Arkebuse wird e vilfältigi Familie vo Vorderlader us em 15. und 16. Joorhundert bezäichnet. Die si in Europa und Asie vorchoo und häi e Lunteschloss gha und e Kaliber vo öbbe 18 bis 20 Millimeter, noch andere Aagoobe bis zu 25 Millimeter.

Die früenere und schweere "Hoggebüggse" si no chloobigi Witerentwicklige vo dr Fuströöre gsi, wo allerdings mit eme Cholbe und eme Lunteschloss entschäidend verbesseret worde si. Wil si schweerfellig gsi si, het mä sä usschliesslig as Verdäidigungswaffe brucht, vor allem het mä mit ene vo Burgmuure obenaabe gschosse. Früeji Modäll underschäide sich vom ene Handroor nume dur e Cholbe und Hogge und für zum Schiesse, het mä d Lunte vo Hand an s Zündloch gfüert. Us de Hoggebüggse si am Aafang vom 16. Joorhundert d "Arkebuse" entwicklet worde, wo dütlig handliger gsi si. Si si die chürzere und liichtere Zwilling vo de Muskete gsi, wo so schweer gsi si, ass si immer e Stützgable brucht häi. D Arkebuse hingeege häi au vo Riter chönne brucht wärde; und si also d Vorlöifer vo de Karabiner.



</doc>
<doc id="36461" url="https://als.wikipedia.org/wiki?curid=36461" title="Kanton Ars-sur-Moselle">
Kanton Ars-sur-Moselle

Dr Kànton Ars-sur-Moselle ìsch bìs März 2015 a Kànton ìm Arrondissement Metz-Campagne ìm frànzesche Département Moselle ìn dr Region Lothrìnge gsìì. Zem Kànton han 18 Gmeina gheert. Dr Hàuiptort ìsch Ars-sur-Moselle gsìì. Verdratter ìm conseil général vum Département ìsch zitter 2004 dr Jean-Claude Wannenmacher gsìì. Ìm März 2015 ìsch dr Kànton ufglest wora.


</doc>
<doc id="36462" url="https://als.wikipedia.org/wiki?curid=36462" title="Kanton Maizières-lès-Metz">
Kanton Maizières-lès-Metz

Dr Kànton Maizières-lès-Metz ìsch bìs März 2015 a Kànton ìm Arrondissement Metz-Campagne ìm frànzesche Département Moselle ìn dr Region Lothrìnge gsìì. Zem Kànton han 5 Gmeina gheert. Dr Hàuiptort ìsch Maizières-lès-Metz gsìì. Verdratter ìm conseil général vum Département ìsch zitter 1998 dr Gérard Terrier gsìì. Ìm März 2015 ìsch dr Kànton ufglest wora.


</doc>
<doc id="36463" url="https://als.wikipedia.org/wiki?curid=36463" title="Kanton Marange-Silvange">
Kanton Marange-Silvange

Dr Kànton Marange-Silvange ìsch bìs März 2015 a Kànton ìm Arrondissement Metz-Campagne ìm frànzesche Département Moselle ìn dr Region Lothrìnge gsìì. Zem Kànton han 12 Gmeina gheert. Dr Hàuiptort ìsch Marange-Silvange gsìì. Verdratter ìm conseil général vum Département ìsch zitter 1998 dr Marcel Klammers gsìì. Ìm März 2015 ìsch dr Kànton ufglest wora.


</doc>
<doc id="36464" url="https://als.wikipedia.org/wiki?curid=36464" title="Kanton Montigny-lès-Metz">
Kanton Montigny-lès-Metz

Dr Kànton Montigny-lès-Metz ìsch e Kànton ìm Arrondissement Metz-Campagne ìm frànzesche Département Moselle ìn dr Region Lothrìnge. Zem Kànton ghere 6 Gmeine. Dr Hàuiptort ìsch Montigny-lès-Metz.


</doc>
<doc id="36465" url="https://als.wikipedia.org/wiki?curid=36465" title="Kanton Pange">
Kanton Pange

Dr Kànton Pange ìsch bìs März 2015 a Kànton ìm Arrondissement Metz-Campagne ìm frànzesche Département Moselle ìn dr Region Lothrìnge gsìì. Zem Kànton han 31 Gmeina gheert. Dr Hàuiptort ìsch Pange gsìì. Verdratter ìm conseil général vum Département ìsch zitter 1988 dr Bernard Hertzog gsìì. Ìm März 2015 ìsch dr Kànton ufglest wora.


</doc>
<doc id="36466" url="https://als.wikipedia.org/wiki?curid=36466" title="Kanton Rombas">
Kanton Rombas

Dr Kànton Pange ìsch e Kànton ìm Arrondissement Metz-Campagne ìm frànzesche Département Moselle ìn dr Region Lothrìnge. Zem Kànton ghere zwei Gmeine. Dr Hàuiptort ìsch Rombas.


</doc>
<doc id="36467" url="https://als.wikipedia.org/wiki?curid=36467" title="Kanton Verny">
Kanton Verny

Dr Kànton Verny ìsch bìs März 2015 a Kànton ìm Arrondissement Metz-Campagne ìm frànzesche Département Moselle ìn dr Region Lothrìnge gsìì. Zem Kànton han 36 Gmeina gheert. Dr Hàuiptort ìsch Verny gsìì. Verdratter ìm conseil général vum Département ìsch zitter 2001 dr Jean François gsìì. Ìm März 2015 ìsch dr Kànton ufglest wora.


</doc>
<doc id="36468" url="https://als.wikipedia.org/wiki?curid=36468" title="Kanton Vigy">
Kanton Vigy

Dr Kànton Vigy ìsch bìs März 2015 a Kànton ìm Arrondissement Metz-Campagne ìm frànzesche Département Moselle ìn dr Region Lothrìnge gsìì. Zem Kànton han 23 Gmeina gheert. Dr Hàuiptort ìsch Vigy gsìì. Verdratter ìm conseil général vum Département ìsch zitter 2001 dr Jean-Louis Masson gsìì. Ìm März 2015 ìsch dr Kànton ufglest wora.


</doc>
<doc id="36469" url="https://als.wikipedia.org/wiki?curid=36469" title="Kanton Woippy">
Kanton Woippy

Dr Kànton Woippy ìsch bìs März 2015 a Kànton ìm Arrondissement Metz-Campagne ìm frànzesche Département Moselle ìn dr Region Lothrìnge gsìì. Zem Kànton han àcht Gmeina gheert. Dr Hàuiptort ìsch Woippy gsìì. Verdratter ìm conseil général vum Département ìsch zitter 2011 d Marie-Louise Kuntz gsìì. Ìm März 2015 ìsch dr Kànton ufglest wora.


</doc>
<doc id="36472" url="https://als.wikipedia.org/wiki?curid=36472" title="Edition">
Edition

D Edizioon (lat. editio ‚Usgoob‘) oder Usgoob von ere Publikazioon bezäichnet d Vorberäitig für d Veröffentligung oder d Veröffentligung sälber. S "Ediere" vo Wärk vo Text, Muusig und andere Medie underschäidet sich vom "Editiere", wo als Anglizismus (ängl. "to edit") erst mit dr EDV ufchoo isch und bedütet, Daate am ene Terminaal von ere Daateverarbäitigsaalaag iigee, ändere oder lösche. Ediere düen im Allgemäine d Verlaag und d Herusgääber. Wenn sich d Ufmachig und dr Inhalt von ere Publikazioon nit oder nume weenig vo voorige Usgoobe underschäidet, reedet mä eender vo dr Uflaag von ere Publikazioon.



</doc>
<doc id="36474" url="https://als.wikipedia.org/wiki?curid=36474" title="Tachismus">
Tachismus

Dr Daschismus (vo franzöösisch "la tache" = Farbfläcke) isch e Richdig vom Informel in dr abstrakte Moolerei, wo in de 1940er Joor z Bariis entstande isch und wo bis öbbe 1960 duurt het. Dr Begriff isch vom franzöösische Kunstkritiker Pierre Guéguen brägt worde, wo d Wärk abfellig "tachisme" (dütsch "Fläckwärk") bezäichnet het. 

Im Daschismus brobiert dr Künstler, spontaani Empfindige und s Unbewusste daarzstelle mit Farbfläcke, won er uf e Liinwand moolt und drbii brobiert, jedi razionaali Kontrolle uszschalte. In de USA isch öbbe zur gliiche Zit dr abstrakti Expressionismus mit em Action Painting Moode gsi, won e äng verwandti Moolmethode isch. Vilmol brucht mä die bäide Bezäichnige sünonüm.

Bekannti Verdräter si dr Roger Bissière, dr Pierre Tal-Coat, dr Karl Fred Dahmen, dr Karl Otto Götz, dr Gerhard Hoehme, dr Georges Mathieu, dr Ludwig Merwart, dr Emil Schumacher und dr Wols.




</doc>
<doc id="36476" url="https://als.wikipedia.org/wiki?curid=36476" title="Weisweiler Fischnamen">
Weisweiler Fischnamen

Fìschnäme vu Wisswil




</doc>
<doc id="36477" url="https://als.wikipedia.org/wiki?curid=36477" title="Kreis (Geometrie)">
Kreis (Geometrie)

Dr Chreis isch e sehr wichtigi geometrischi Figur. Als Ortskurve isch er so definiert, das er alli Pünkt P enthaltet, wo vom Mittelpunkt M die konstant Entfärnig r (Radius) hei.

In dr Algebra chöne verschiedenschti Formle brucht wärde, um e Kreis darzstelle. Do mol e chlini Uflischtig:

Dur d Definition vom konstante Abstand zum e Punkt M isch ganz eifach folgendi Glichig z begründe.

formula_1
Dr Abstand formula_2 wird vektoriell dur de Betrag vom Vektor zwüsche M und P dargstellt:
formula_3
formula_4

Us dr vektorielle Gliichig loht sich ganz eifach wider d Koordinate gliichig härleite.
Dr Betrag vome Vektor cha me nämlig ganz eifach mitem Pythagoras bestimme ( x & y si d Koordinate vo P, u & v si d Koordinate vo M):
formula_5
formula_6
formula_7

Im Raame vo dr Elementargeometrii isch formula_8 s Verheltnis vom Kräisumfang formula_9 zum Durchmässer vom Kräis formula_10, und zwar für alli Kräis. Es gältet also

Mit formula_12 isch dr Radius vom Kräis gmäint.

Dr Flecheninhalt vo dr Kräisflechi formula_13 (lat. "area": Flechi) isch broportional zum Kwadrat vom Radius formula_14 bzw. vom Durchmässer formula_10 vom Kräis. Mä bezäichnet en au as Kräisinhalt.

Dr Durchmässer formula_10 vom ene Kräis mit eme Flechiinhalt formula_13 und mit em Radius formula_14 loot sich dur

berächne.

D Chrümmig git in jedem Punkt formula_21 vom Kräisumfang aa, wie stark dr Kräis in dr ummiddelbare Umgääbig vom Punkt formula_21 von ere Graade abwiicht. D Chrümmig formula_23 vom Kräis im Punkt formula_21 loot sich dur
berächne, wo formula_14 wider dr Radius vom Kräis isch. Im Geegesatz zu andere mathematische Kurve het dr Kräis in jedem Punkt die gliichi Chrümmig. Usser em Kräis het nume no die Graadi e konstanti Chrümmig formula_27. Bi alle andere Kurve isch d Chrümmig vom Punkt formula_21 abhängig.

In de Formle unde nooche bezäichnet formula_29 dr Sektorwinkel im Boogemaass, formula_30 dr Winkel im Graadmaass, wo d Umrächnig formula_31 gältet. Bi dr Berächnig vo dr Flechi vom Kräisring isch formula_32 dr üsseri Radius vom Kräisring und formula_33 dr inneri.




</doc>
<doc id="36478" url="https://als.wikipedia.org/wiki?curid=36478" title="Kanton Metz-Ville-1">
Kanton Metz-Ville-1

Dr Metz-Ville-1 ìsch e Kànton ìm Arrondissement Metz-Ville ìm frànzesche Département Moselle ìn dr Region Lothrìnge. Dr Kànton umfàsst dr Norde vun dr Stàdt Metz, wie àui dr Hàuiptort vum Kànton ìsch. Verdratter ìm conseil général vum Département ìsch zitter 1998 dr Dominique Gros.

(1) Deil vun dr Gmein


</doc>
<doc id="36479" url="https://als.wikipedia.org/wiki?curid=36479" title="Kanton Metz-Ville-2">
Kanton Metz-Ville-2

Dr Metz-Ville-2 ìsch e Kànton ìm Arrondissement Metz-Ville ìm frànzesche Département Moselle ìn dr Region Lothrìnge. Dr Kànton umfàsst s Zantrum vun dr Stàdt Metz, wie àui dr Hàuiptort vum Kànton ìsch. Verdratter ìm conseil général vum Département ìsch zitter 2011 dr Denis Jacquat.

(1) Deil vun dr Gmein


</doc>
<doc id="36480" url="https://als.wikipedia.org/wiki?curid=36480" title="Kanton Metz-Ville-3">
Kanton Metz-Ville-3

Dr Metz-Ville-1 ìsch e Kànton ìm Arrondissement Metz-Ville ìm frànzesche Département Moselle ìn dr Region Lothrìnge. Dr Kànton umfàsst dr Sìde vun dr Stàdt Metz, wie àui dr Hàuiptort vum Kànton ìsch. Verdratter ìm conseil général vum Département ìsch zitter 1988 d Nathalie Griesbeck.

(1) Deil vun dr Gmein


</doc>
<doc id="36481" url="https://als.wikipedia.org/wiki?curid=36481" title="Kanton Metz-Ville-4">
Kanton Metz-Ville-4

Dr Metz-Ville-1 ìsch e Kànton ìm Arrondissement Metz-Ville ìm frànzesche Département Moselle ìn dr Region Lothrìnge. Dr Kànton umfàsst dr Oschte vun dr Stàdt Metz, wie àui dr Hàuiptort vum Kànton ìsch. Verdratter ìm conseil général vum Département ìsch zitter 2008 dr Jean-Michel Toulouze.

(1) Deil vun dr Gmein


</doc>
<doc id="36482" url="https://als.wikipedia.org/wiki?curid=36482" title="Don Quijote">
Don Quijote

Don Quijote [] (früener Don Quixote; Don Quichotte [] uf Franzöösisch und zum Däil au im Dütsche) isch die umgangssproochligi Bezäichnig für e Roman "El ingenioso hidalgo Don Quixote de la Mancha" vom Miguel de Cervantes, übersetzt uf Dütsch as "Der sinnreiche Junker Don Quijote von der Mancha". Gliichzitig isch s dr Naame vom Protagonist.

Dr Romaan isch uf Schbanisch gschriibe und isch in zwäi Däil erschiine. Dr ersti Däil isch 1605, dr zwäiti 1615 uusechoo. Die ersti dütschi Übersetzig isch 1621 ("Don Kichote de la Mantzscha") vom Pahsch Basteln von der Sohle gmacht worde. Si isch aber erst 1648 erschiine und het nume die erste 23 Kapitel umfasst. D Übersetzig vom Ludwig Tieck, wo 1799–1801 uusechoo isch, isch woorschiinlig bis hüte die bekanntisti dütschi Übersetzig, und die vom Ludwig Braunfels het lang as die sproochdröijisti und kenntnisriichsti gulte. 2008 isch s Wärk in er zwäibändige dütsche Fassig erschiine, wo vo dr Susanne Lange nöi übersetzt worden isch und wo vo dr Liddratuurkritik hoch globt worden isch. Mä het iiri sproochligi Dimensioon im Dütsche mit deere vom Originaal vergliche.

Im Romaan ziet dr verarmti Landaadligi Don Qijote us, für zum s Unrächt bekämpfe. Er duet das im Name vom ene Buuremäitli, won er in sä verliebt isch, und won er erä dr Naame Dulcinea vo Toboso git. Begläitet wird er vom Sancho Panza. 




</doc>
<doc id="36483" url="https://als.wikipedia.org/wiki?curid=36483" title="Kanton Fénétrange">
Kanton Fénétrange

Dr Kànton Fénétrange ìsch bìs März 2015 a Kànton ìm Arrondissement Sarrebourg ìm frànzesche Département Moselle ìn dr Region Lothrìnge gsìì. Zem Kànton han 21 Gmeina gheert. Dr Hàuiptort ìsch Fénétrange gsìì. Verdratter ìm conseil général vum Département ìsch zitter 1994 dr Alfred Poirot gsìì. Ìm März 2015 ìsch dr Kànton ufglest wora.


</doc>
<doc id="36484" url="https://als.wikipedia.org/wiki?curid=36484" title="Nina Badrić">
Nina Badrić

D Nina Badrić (* 4. Juli 1972 z Zagreb) isch e kroatischi Popsängeri. 

As Chind het d Nina Badrić bim Maidlichor "Zvjezdice" (Stärnli) gsunge, wu si au uf Tournee dermit gangen isch un e bar Albe mit ufgnuu het. 

Wu si bi „Crovizija“ ufdrätten isch, ere nationale Variante vum Eurovision Song Contest, isch si mit ihrem Lied „Ostavljam te“ uf dr acht Blatz chuu.

Anne 1995 het si d Albe "Ljubav i bol" un "Godine Nestvarne" ufgnuu. Ihre dritt Album "Personality" isch s maischtverchauft Album vu Kroatie in dr Johr 1997 un 1998 gsii un isch mit zwai "Porin", dr "Večernjakova ruža" un andre Bryys uuszaichnet wore. Mit dr Single "I'm so excited" isch si au usserhalb vu Kroatie bekannt wore. 

Im Johr 2002 isch si z Bosnie un Herzegowina mit eme "Oscara" as beschti uusländischi Sängeri uuszaichnet wore. Ai Johr speter isch ihre Album "Ljubav" mehfach mit em "Porin" uuszaichnet un fir iber 15.000 verchaufti Exemplar mit em Bryys "Zlatna ploča" (Gold) bremiert wore.

Im nämlige Johr, 2003 het d Nina Badrić bim Dora-Festival mitgmacht un isch dert mit em Lied „Čarobno jutro“ uf dr zweet Blatz chuu.





</doc>
<doc id="36485" url="https://als.wikipedia.org/wiki?curid=36485" title="Motu">
Motu

D Motu sin ain vu dr Volksstämm z Papua-Neiginea. D Sproch, wu si schwätze, wird au „Motu“ gnännt. Di neigineisch Verchehrssproch Hiri Motu basiert uf dr Motu-Sproch. 

Di rund 25.000 Motu läbe um d Hauptstadt Port Moresby in dr Provinz Central. Si läbe in dr Hauptsach vum Fischfang un sin beriemt gsii fir ihri schene Hyyser un Kanu un vor allem fir ihri Gsichts- un Lyybtätowierige. E Frau, wu nit tätowiert gsii isch, het friejer as uuehrehaft gulte. Hite gälte d Tätowierige as altmodisch, un nume no elteri Lyt drage si.

Au di friejere Hiri-Fahrte git s nume no in dr Erinnerig. Des sin wyti, monetlangi Handelsfahrte gsii, wu d Motu mit ihre Lagatoi, uus Kanu zämmebundeni Sägelboot unternuu hän, un doderby ihri irde Gschiir gege Meel vu dr Sago-Palme duscht hän. Lagatoi wäre hiote no härgstellt zue bsundere Aaläss, wie z. B. zum Unabhängigkaitsdag vu Papua-Neiginea.

"Dr Edai Siabo us em Dorf Boera isch vum Fischfang zruckchuu, wu ne große Ool chuu isch un ihn unter Wasser zooge het. Dr Ool isch in Wirkligkait dr Gaischt vum Meer gsii. Är het dr Edai aagwiise, ne groß Kanu z böue, s mit Chochhäffe vollzlaade un dermit go Weschte z säägle, mit em Sidoschtwind noo, wu laurabada in dr Motusproch haißt, un het dr Edai derno an d an d Wasseroberflechi zruckbroocht. Wie ne dr Gaischt ghaiße het, het dr Edai s eerscht Hiri-Lagotai böue, het s Bogebada gnännt (was Meeradler haißt) un het s mit Hääfe vollglaade, wu syy Wyyb gmacht ghaa het. Är un syyni Frynd sin derno d Kischte uffe gsääglet in d Wässer vum Golf vu Papua. Fir Monet isch s Bogebada un syy Mannschaft furt gsii. Alli Dorfbewohner sin iberzygt gsii, dass d Mannschaft verschwunde sei. Si hän s Edais Wyyb guzt un hän si blogt, ass si wider sott hyrote. Voreb dr Edai furt isch, het er si aagwiise, in em Ecke im Huus z blyybe, nit im Meer z baade, e Stäcke ufzheebe, wu si Schnatte sott dryymache fir jeede Daag, wu s Bogebada furt isch, ihre Fyyr am Bränne z halte un ihri Hutt vun ere alte Frau tätowiere z loo. Wänn si do nit all Daag druf Achtig gäbt, no wär d Rais un s Lääbe vum Edia un syyne Manne gfehrdet. Am e Daag isch e Lagatoi am Hoizont erschiine un isch langsamm necher zum Dorf chuu. S isch s Bogebada gsii. Dr Edai isch retuurchuu, e Held. Syy Wyyb isch in s Meer gumpt un het dr Dräck ewäggwäsche, wu sich aagsammlet ghaa het, het ihre bescht Hees aazooge, isch uf d Veranda vu ihrem Huus uusegange, het si mit eme Stäcke gschlaa, het „Hedihoroha Bogebada!“ gschröue un het vor Fraid aafange danze."

In dr auschtralische Kolonialzyt hän vil Motu as Bolizischte dient. Au fir di ibrige yyhaimische Bolizischte un nideri Verwaltigsbeamte isch e veraifachti Form vum Motu bal e Lingua franca gsii. Die Sproch, Hiri-Motu, isch wäge däm au Police-Motu gnännt wore. S handlet sich, wie bi dr neigineisch Verchehrssproch Tok Pisin, um e Pidginsproch.

Motu ghert zue dr austronesische Sproche. Bis zum Zweete Wältchrieg het sich d Sproch allmee uusbraitet, hite wird si vu rund 4% vu dr Yywohner vu Papua-Neiginea gschwätzt.

Dr Aafang vu dr Genesis in Motu



</doc>
<doc id="36489" url="https://als.wikipedia.org/wiki?curid=36489" title="Kanton Lorquin">
Kanton Lorquin

Dr Kànton Lorquin ìsch bìs März 2015 a Kànton ìm Arrondissement Sarrebourg ìm frànzesche Département Moselle ìn dr Region Lothrìnge gsìì. Zem Kànton han 18 Gmeina gheert. Dr Hàuiptort ìsch Lorquin gsìì. Verdratter ìm conseil général vum Département ìsch zitter 2011 dr Emmanuel Riehl gsìì. Ìm März 2015 ìsch dr Kànton ufglest wora.


</doc>
<doc id="36490" url="https://als.wikipedia.org/wiki?curid=36490" title="Kanton Phalsbourg">
Kanton Phalsbourg

Dr Kànton Phalsbourg ìsch e Kànton ìm Arrondissement Sarrebourg ìm frànzesche Département Moselle ìn dr Region Lothrìnge. Zem Kànton ghere 56 Gmeine. Dr Hàuiptort ìsch Phalsbourg (Pfalzburg).


</doc>
<doc id="36491" url="https://als.wikipedia.org/wiki?curid=36491" title="Kanton Réchicourt-le-Château">
Kanton Réchicourt-le-Château

Dr Kànton Réchicourt-le-Château ìsch bìs März 2015 a Kànton ìm Arrondissement Sarrebourg ìm frànzesche Département Moselle ìn dr Region Lothrìnge gsìì. Zem Kànton han 14 Gmeina gheert. Dr Hàuiptort ìsch Réchicourt-le-Château gsìì. Verdratter ìm conseil général vum Département ìsch zitter 2003 dr André Perrin gsìì. Ìm März 2015 ìsch dr Kànton ufglest wora.


</doc>
<doc id="36492" url="https://als.wikipedia.org/wiki?curid=36492" title="Kanton Sarrebourg">
Kanton Sarrebourg

Dr Kànton Sarrebourg ìsch e Kànton ìm Arrondissement Sarrebourg ìm frànzesche Département Moselle ìn dr Region Lothrìnge. Zem Kànton ghere sitt 2015 46 Gmeine. Dr Hàuiptort ìsch Sarrebourg (Saarburg).


</doc>
<doc id="36493" url="https://als.wikipedia.org/wiki?curid=36493" title="Kanton Bitche">
Kanton Bitche

Dr Kànton Bitche ìsch e Kànton ìm Arrondissement Sarreguemines ìm frànzesche Département Moselle ìn dr Region Lothrìnge. Zem Kànton ghere sitt 2015 46 Gmeine. Dr Hàuiptort ìsch Bitche (Bitsch).




</doc>
<doc id="36494" url="https://als.wikipedia.org/wiki?curid=36494" title="Kanton Rohrbach-lès-Bitche">
Kanton Rohrbach-lès-Bitche

Dr Kànton Rohrbach-lès-Bitche ìsch bìs März 2015 a Kànton ìm Arrondissement Sarreguemines ìm frànzesche Département Moselle ìn dr Region Lothrìnge gsìì. Zem Kànton han 15 Gmeina gheert. Dr Hàuiptort ìsch Rohrbach-lès-Bitche gsìì. Verdratter ìm conseil général vum Département ìsch zitter 2001 dr Daniel Zintz gsìì. Ìm März 2015 ìsch dr Kànton ufglest wora.



</doc>
<doc id="36495" url="https://als.wikipedia.org/wiki?curid=36495" title="Kanton Sarralbe">
Kanton Sarralbe

Dr Kànton Sarralbe ìsch e Kànton ìm frànzesche Département Moselle ìn dr Region Lothrìnge. Zem Kànton ghere 48 Gmeine. Dr Hàuiptort ìsch Sarralbe. 33 Gmeine ghere zum Arrondissement Forbach-Boulay-Moselle, 17 zem Arrondissement Sarreguemines


</doc>
<doc id="36496" url="https://als.wikipedia.org/wiki?curid=36496" title="Kanton Sarreguemines">
Kanton Sarreguemines

Dr Kànton Sarreguemines ìsch e Kànton ìm Arrondissement Sarreguemines ìm frànzesche Département Moselle ìn dr Region Lothrìnge. Zem Kànton ghere sitt 2015 20 Gmeine. Dr Hàuiptort vum Kànton ìsch d Stàdt Sarreguemines (Saargemünd).


</doc>
<doc id="36497" url="https://als.wikipedia.org/wiki?curid=36497" title="Kanton Sarreguemines-Campagne">
Kanton Sarreguemines-Campagne

Dr Kànton Sarreguemines-Campagne ìsch bìs März 2015 a Kànton ìm Arrondissement Sarreguemines ìm frànzesche Département Moselle ìn dr Region Lothrìnge gsìì. Zem Kànton han 21 Gmeina gheert. Dr Hàuiptort ìsch Sarreguemines gsìì, wie salwerscht nìt zem Kànton ghert. Verdratter ìm conseil général vum Département ìsch zitter 1998 dr Jean Karmann gsìì. Ìm März 2015 ìsch dr Kànton ufglest wora.


</doc>
<doc id="36498" url="https://als.wikipedia.org/wiki?curid=36498" title="Kanton Volmunster">
Kanton Volmunster

Dr Kànton Bitche ìsch bìs März 2015 a Kànton ìm Arrondissement Sarreguemines ìm frànzesche Département Moselle ìn dr Region Lothrìnge gsìì. Zem Kànton han 16 Gmeina gheert. Dr Hàuiptort ìsch Volmunster gsìì. Verdratter ìm conseil général vum Département ìsch zitter 2008 dr David Suck gsìì. Ìm März 2015 ìsch dr Kànton ufglest wora.



</doc>
<doc id="36500" url="https://als.wikipedia.org/wiki?curid=36500" title="New Age">
New Age

New Age (engl.: »Nois Zittalter«) isch e (post)moderni spirituelli Entwicklig, wo sich i de zwoot Hälfit vom 20. Joorhundert uusbildet het. Es isch e typischi westlichi Entwicklig, wo ufem Konzept vo Individualität, Gliichhait und Ganzhaitlichkait uufbaut. E gnaui Abgrenzig vom Bigriff isch nume chuum mögli. Hüffig werd New Age mit allne mögliche und unmögliche spirituelle und esoterische Strömige gliichgsetzt. De Bigriff New Age het hütt e negativi Konnotation und werd i de Regle numeno bruucht, um sich vo anderne abzgrenze.

De Bigriff New Age isch i de 1970er Joor mit de Hippiebiwegig im tütschsproochige Ruum bikannt wore, im angelsächsische Ruum aber scho länger bikannt. D New Age-Biwegig isch ab denn Hand i Hand mit de Fridesbiwegig und mit de Grüene Revolutioo ggange und isch drumm eener im linke politische Laager aaztreffe. 

New Age loot sich nöd aifach lo definiere. Doch chönd verschidnigi typischi Konzept erfasst were, wo New Age umriisset. New Age isch di ultimativi Misch-Masch-Relegioo und stoot em Christetum schlichtweg diametral gegenöber. Enttraditionalisierig vo de alte Relegioone, d Privatisierig vo de Spiritualität und e starchi Individualisierig sind zentrali Pünkt. Obwoll ernsthafti New Ager gege en oberflächlichi Konsumhaltig sind, isch e staarchi Vermaartig vo de New Age-Spiritualität z biobachte, bsunders im Biriich vom Buechhandel, im alternative Hailwese und im Wellnessbiriich. New Age isch nöd organisiert und spirituelli und esoterischi Uuslegige wered noch de Regle vom fraie Maart verbraitet.

New Age loot sich guet is moderni, gschäftigi und stressige Alltagslebe loo integriere, wells kai festi Ritual, Termin oder Plätz chennt und onöd uf bistimmti Persone, wiene Priesterschaft oder Guru aagwisen isch. New Age ermöglicht anere as sinnentleerte empfundnige Well e noije Sii oder "Zauber" z gee und inere starch rational uusgrichtete Welt Irrationalismus uuszlebe. Bigründet werd New Age hüffig mit eme persönliche Bidürfnis s Weltliche und s Spirituelli in e wiiteri kosmischi Orrnnig iizbinde.

Di typischte Merchmool vo de New Age-Spiritualität sind:

Obwoll sich hüt numeno wenig Mentsche as New Ager bizaichnet und en Abgrenzig zo anderne noie religiöse Religioone schwirig isch, chönd drai Type vo New Ager underschide were:

Grad de hööchi Aatail vo Persone, wo waalloos Spiritualität oberflächlich konsumieret und ständig mit de noie Ströömige mitschwümet, löst starchi Kritike vo verschidnige Richtige uus. D Tatsach as Esoterikläde, Esoterikmessene und Wellnessagiboot mit Yoga und Meditation, en iiträgliche Esoterikmaart gschaffe hend, füeret zo de Kritik, ass Spiritualität egoistisch vermaterialisiert werd. Debii werd aber hüüffig vergesse, as die ernsthafte Suecher sich selber vo de braite konsumistische Masse abgrenzet und vonere "happy Häppli-Esoterik" redet.

A de New Age-Biwegig werd hüffig vorgworffe, as si vor alem östlichi spirituelli Traditione, wie de Hinduismus oder de Buddhismus plünderet. Z Indie, wo starch mit spirituelle Suecher us em Weste konforntiert werd, isch drum au de Bigriff "temple-shopping" gloiffig.

Hüüffig aber wiitet Kritiker de Bigriff New Age vill zwiit uus und biurtailet d New Age-Biwegig ahand vo Uuswüüchs vo anderne spiritiellle Ströömige, wo nöd vill mit New Age z tue hend. So hend de Dave Hunt und de Thomas A. McMohan im Buech "The New Spirituality" d New Age-Spiritualität mit agebliche Mentschenopfer und em Nationalsozialismus zämebroocht, obwoll Gwaltfraihait (Flower Power)) und Universalismus typischi Erschiinige vo de New Ager sind.



</doc>
<doc id="36501" url="https://als.wikipedia.org/wiki?curid=36501" title="Kanton Cattenom">
Kanton Cattenom

Dr Kànton Cattenom ìsch bìs März 2015 a Kànton ìm Arrondissement Thionville-Est ìm frànzesche Département Moselle ìn dr Region Lothrìnge gsìì. Zem Kànton han 20 Gmeina gheert. Dr Hàuiptort ìsch Cattenom (Kattenhofen). Verdratter ìm conseil général vum Département ìsch zitter 2011 dr Michel Paquet gsìì. Ìm März 2015 ìsch dr Kànton ufglest wora.


</doc>
<doc id="36502" url="https://als.wikipedia.org/wiki?curid=36502" title="Kanton Metzervisse">
Kanton Metzervisse

Dr Kànton Metzervisse ìsch e Kànton ìm Arrondissement Thionville-Est ìm frànzesche Département Moselle ìn dr Region Lothrìnge. Zem Kànton ghere 27 Gmeine. Dr Hàuiptort ìsch Metzervisse. Verdratter ìm conseil général vum Département ìsch zitter 2008 dr Jean-Pierre La Vaullée.


</doc>
<doc id="36503" url="https://als.wikipedia.org/wiki?curid=36503" title="Kanton Sierck-les-Bains">
Kanton Sierck-les-Bains

Dr Kànton Sierck-les-Bains ìsch bìs März 2015 a Kànton ìm Arrondissement Thionville-Est ìm frànzesche Département Moselle ìn dr Region Lothrìnge gsìì. Zem Kànton han 20 Gmeina gheert. Dr Hàuiptort ìsch Sierck-les-Bains gsìì. Verdratter ìm conseil général vum Département ìsch zitter 2008 dr Jean-Marie Blanchet gsìì. Ìm März 2015 ìsch dr Kànton ufglest wora.


</doc>
<doc id="36504" url="https://als.wikipedia.org/wiki?curid=36504" title="Kanton Thionville-Est">
Kanton Thionville-Est

Dr Kànton Thionville-Est ìsch bìs März 2015 a Kànton ìm Arrondissement Thionville-Est ìm frànzesche Département Moselle ìn dr Region Lothrìnge gsìì. Dr Kànton umfàsst dr Oschte vun dr Stàdt Thionville, wie àui dr Hàuiptort vum Kànton ìsch. Verdratter ìm conseil général vum Département ìsch zitter 2008 d Isabelle Rauch gsìì. Ìm März 2015 ìsch dr Kànton ufglest wora.

(1) Deil vun dr Gmein


</doc>
<doc id="36505" url="https://als.wikipedia.org/wiki?curid=36505" title="Kanton Thionville-Ouest">
Kanton Thionville-Ouest

Dr Kànton Thionville-Est ìsch bìs März 2015 a Kànton ìm Arrondissement Thionville-Est ìm frànzesche Département Moselle ìn dr Region Lothrìnge gsìì. Dr Kànton umfàsst dr Weschte vun dr Stàdt Thionville, wie àui dr Hàuiptort vum Kànton ìsch. Verdratter ìm conseil général vum Département ìsch zitter 2008 dr Bertrand Mertz gsìì. Ìm März 2015 ìsch dr Kànton ufglest wora.

(1) Deil vun dr Gmein


</doc>
<doc id="36506" url="https://als.wikipedia.org/wiki?curid=36506" title="Kanton Yutz">
Kanton Yutz

Dr Kànton Yutz ìsch e Kànton ìm Arrondissement Thionville ìm frànzesche Département Moselle ìn dr Region Lothrìnge. Zem Kànton ghere 24 Gmeine. Dr Hàuiptort ìsch Yutz (Jeutz).


</doc>
<doc id="36608" url="https://als.wikipedia.org/wiki?curid=36608" title="Kanton Algrange">
Kanton Algrange

Dr Kànton Algrange ìsch e Kànton ìm Arrondissement Thionville-Ouest ìm frànzesche Département Moselle ìn dr Region Lothrìnge. Zem Kànton ghere 16 Gmeine. Dr Hàuiptort ìsch Algringen.


</doc>
<doc id="36609" url="https://als.wikipedia.org/wiki?curid=36609" title="Kanton Fameck">
Kanton Fameck

Dr Kànton Fameck ìsch e Kànton ìm Arrondissement Thionville-Ouest ìm frànzesche Département Moselle ìn dr Region Lothrìnge. Zem Kànton ghere sitt em 1. Janner 2015 fìmf Gmeine. Dr Hàuiptort ìsch Fameck.


</doc>
<doc id="36610" url="https://als.wikipedia.org/wiki?curid=36610" title="Kanton Florange">
Kanton Florange

Dr Kànton Florange ìsch bìs März 2015 a Kànton ìm Arrondissement Thionville-Ouest ìm frànzesche Département Moselle ìn dr Region Lothrìnge gsìì. Zem Kànton han zwei Gmeina gheert. Dr Hàuiptort ìsch Florange gsìì. Verdratter ìm conseil général vum Département ìsch zitter 2008 dr Philippe Tarillon gsìì. Ìm März 2015 ìsch dr Kànton ufglest wora.


</doc>
<doc id="36611" url="https://als.wikipedia.org/wiki?curid=36611" title="Kanton Fontoy">
Kanton Fontoy

Dr Kànton Fontoy ìsch bìs März 2015 a Kànton ìm Arrondissement Thionville-Ouest ìm frànzesche Département Moselle ìn dr Region Lothrìnge gsìì. Zem Kànton han zwelf Gmeina gheert. Dr Hàuiptort ìsch Fontoy gsìì. Verdratter ìm conseil général vum Département ìsch zitter 2004 dr Jacky Aliventi gsìì. Ìm März 2015 ìsch dr Kànton ufglest wora.


</doc>
<doc id="36612" url="https://als.wikipedia.org/wiki?curid=36612" title="Kanton Hayange">
Kanton Hayange

Dr Kànton Hayange ìsch e Kànton ìm Arrondissement Thionville-Ouest ìm frànzesche Département Moselle ìn dr Region Lothrìnge. Zem Kànton ghere 9 Gmeine. Dr Hàuiptort ìsch Hayange.


</doc>
<doc id="36613" url="https://als.wikipedia.org/wiki?curid=36613" title="Kanton Moyeuvre-Grande">
Kanton Moyeuvre-Grande

Dr Kànton Moyeuvre-Grande ìsch bìs März 2015 a Kànton ìm Arrondissement Thionville-Ouest ìm frànzesche Département Moselle ìn dr Region Lothrìnge gsìì. Zem Kànton han sechs Gmeina gheert. Dr Hàuiptort ìsch Moyeuvre-Grande gsìì. Verdratter ìm conseil général vum Département ìsch zitter 1994 dr Luc Corradi gsìì. Ìm März 2015 ìsch dr Kànton ufglest wora.


</doc>
<doc id="36616" url="https://als.wikipedia.org/wiki?curid=36616" title="Central Province (Papua-Neuguinea)">
Central Province (Papua-Neuguinea)

Central (Tok Pisin: "Sentral Provins") isch aini vu dr 21 Provinze vu Papua-Neiginea. Si lyt an dr Sidkischte vu Neiginea, isch im nationale Verglych seli drucke un het e gringi Bevelkerigsdichti. Z Central lyt d Hauptstadt Port Moresby, wu au dr Verwaltigssitz vu dr Provinz isch. D Nochberprovinze vu Central sin Gulf, Morobe, Oro (Northern), National Capital District un Milne Bay.

D Provinz Central isch in vier Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36619" url="https://als.wikipedia.org/wiki?curid=36619" title="Eastern Highlands Province">
Eastern Highlands Province

Eastern Highlands (Tok Pisin: "Isten Hailans") isch aini vu dr 21 Provinze vu Papua-Neiginea. Eastern Highlands isch di eschtligscht vu dr Bärgprovinze. D Nochberprovinze sin Morobe im Oschte, Madang im Norde, Simbu im Weschte un Gulf im Side.

D Provinz Eastern Highlands isch in acht Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.



</doc>
<doc id="36620" url="https://als.wikipedia.org/wiki?curid=36620" title="Bougainville (Provinz)">
Bougainville (Provinz)

Di autonom Region Bougainville (ängl. "Autonomous Region of Bougainville", Tok Pisin: "otonomos region bilong Bogenvil") isch aini vu dr 21 Provinze vu Papua-Neiginea. Bis si anne 2005 autonom wore isch, het si North Solomons Province (Nord-Salomone-Provinz) ghaiße. D Provinz umfasst di glychnamig Hauptinsle Bougainville un di nerdlig dervu gläge Insle Buka, derzue ne baar chlaineri Insle. Provinzhauptstadt isch Buka.

Di autonome Region Bougainville isch in drei Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36621" url="https://als.wikipedia.org/wiki?curid=36621" title="East New Britain Province">
East New Britain Province

East New Britain (Tok Pisin: "Is Niu Briten") isch aini vu dr 21 Provinze vu Papua-Neiginea. S umfasst d Oschthelfti vu dr Insle Neibritannie un d 13 chlaine "Duke-of-York-Insle" (58 km²) im "Saint George’s Channel" zwische Neibritannie un dr Nochberprovinz New Ireland. Di grescht Ortschaft un Provinzhauptstadt isch bis zum Uusbruch vum Vulkan Tavurvur am 19. Septämber 1994 Rabaul gsii. E Huffe Yywohner sin derno uf Kokopo zoge, wu 30 km wyt ewäg isch vu Rabaul. Kokopo isch derno schließlig au Provinzhauptstadt wore.

D Provinz East New Britain isch in vier Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36622" url="https://als.wikipedia.org/wiki?curid=36622" title="East Sepik Province">
East Sepik Province

East Sepik (Tok Pisin: "Is Sepik") isch aini vu dr 21 Provinze vu Papua-Neiginea. East Sepik isch gnännt noch em greschte Stom vum Land, em Sepik. D Nochberprovinze vu East Sepik sin Sandaun, Hela , Enga un Madang. Hauptstadt isch Wewak.

D Provinz East Sepik isch in sechs Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.




</doc>
<doc id="36623" url="https://als.wikipedia.org/wiki?curid=36623" title="Enga Province">
Enga Province

Enga (Tok Pisin: "Enga") isch aini vu dr 21 Provinze vu Papua-Neiginea. Si isch di weschtligscht vu dr Hochlandprovinze. D Nochberprovinze vu Enga sin East Sepik, Madang, Western Highlands, Southern Highlands un Hela. Hauptstadt isch Wabag.

D Provinz Enga isch in vier Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.

Heiner Wesemann: "Papua-Neuguinea. Niugini. Steinzeit-Kulturen auf dem Weg ins 20. Jahrhundert", Köln 1985.

Infosyte uf pacificislandtravel.com


</doc>
<doc id="36624" url="https://als.wikipedia.org/wiki?curid=36624" title="Gulf (Papua-Neuguinea)">
Gulf (Papua-Neuguinea)

Gulf (Tok Pisin: "Gulf Provins") isch aini vu dr 21 Provinze vu Papua-Neiginea. Si lyt an dr rägeryche Sidkischte am Golf vu Papua, wu dr Provinz dr Name gee het. D Nochberprovinze sin Western im Weschte, Southern Highlands, Simbu, Eastern Highlands un Morobe im Norde un Central im Oschte.

D Provinz Gulf isch in zwee Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36639" url="https://als.wikipedia.org/wiki?curid=36639" title="Madang (Provinz)">
Madang (Provinz)

Madang (Tok Pisin: "Madang") isch aini vu dr 21 Provinze vu Papua-Neiginea. Si lyt an dr Nordkischte vu Neiginea. D Hauptstadt isch di glychnamig Stadt Madang. D Nochberprovinze vu Madang sin East Sepik, Enga, Western Highlands, Jiwaka , Simbu (Chimbu), Eastern Highlands un Morobe.

D Provinz Madang isch in sechs Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36640" url="https://als.wikipedia.org/wiki?curid=36640" title="Manus (Provinz)">
Manus (Provinz)

Manus (Tok Pisin: "Manus") isch aini vu dr 21 Provinze vu Papua-Neiginea. Si umfasst d Hauptinsle Manus (1.554 km²), di andre 17 Admiralitäts-Insle un di chlainere Weschtlige Insle. D Hauptstadt isch Lorengau. 

D Provinz Madang het ai Dischtrikt. Dischtrikt bstehn us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.

D Sproche, wu uf uf dr Insle vu dr Provinz Manus gschwätzt wäre, ghere zue dr Auschtronesische Sproche, un bilde do ne aigeni Untergruppe vu dr Ozeanische Sproche. Noch em Ethnologue wäre die 31 Sproche uf dr Insle gschwätzt (mit em language code, dr Insle, wu si gschwätzt wäre un ere gschetzte Zahl vu Sprächer noch em Zensus vu 2000):




</doc>
<doc id="36641" url="https://als.wikipedia.org/wiki?curid=36641" title="Nashorn">
Nashorn

D Naashörner (Rhinocerotidae) oder au d Rhinozeross bilde e Familie vo de Umbaarhuefer (Perissodactyla), wo hüte no fümf läbigi Arte het. Si si charakterisiert dur e chreftige Körper, churzi Bäi mit drei Zeeche und e groosse Chopf. Uf dr Naase häi alli Verdräter, wo s hüte git, e markanti Bildig, wo us äim oder zwäi Hörner bestoot, wo dr Familie iire Naame gee häi. D Familie isch äini vo de vilfältigste und erfolgriichste in dr Gschicht vo de Süüger und isch wäärend iirer Entwickligsgschicht, wo vor fast 50 Millioone Joor aagfange het, über witi Däil vo Öirasie, Afrika und Nordamerika verbräitet gsi. Iire Niidergang het am Ändi vom Miozeen vor öbbe 6 bis 5 Millioone Joor aagfange, wo sich s Klima gänderet het und drmit d Landschaft. Das het zur Folg gha, ass alli nordamerikanische Naashornarte usgstorbe si und au e Hufe Arte im Räst vo iirem ursprünglige Verbräitigsgebiet. Gege s Ändi vom Pläistozeen het s denn e Faase gee, wo alli nordöirasische Verdräter verschwunde si. Nume Naashornarte, wo hüte im Afrika südlig vo dr Sahara und im süd- bis südöstlige Asie verbräitet si, häi überläbt, si aber däilwiis stark vom Usstärbe bedroot.


</doc>
<doc id="36643" url="https://als.wikipedia.org/wiki?curid=36643" title="Jan Vermeer">
Jan Vermeer

Dr Jan Vermeer van Delft (dauft am 31. Oktober 1632 z Delft; begraabe am 15. Dezämber 1675 z Delft; zitgenössisch: Joannis ver Meer, Joannis van der Meer) isch äine vo de bekanntiste holländische Mooler vom Barock. Er het in dr Epoche vom Goldige Zitalter vo de Niiderland gschafft, wo s Land e bolitischi, wirtschaftligi und kulturelli Blüetezit erläbt het.

Dr Umfang vom Gsamtwärk vom Jan Vermeer isch seer chlii, mä kennt hüte nume 37 Bilder von em, us alte Auktionsufzäichnige si no witeri Ditel überliiferet. Die erste Wärk vom Vermeer si Historiebilder gsi. Er isch aber für sini Schanereszeene bekannt worde, wo e groosse Däil vo sine Arbäite usmache. Die bekanntisten Wärk si d "Aasicht vo Delft" und "S Mäitli mit de Perleoorering". Wäge dr chliine Zaal vo bekannte Bilder het men em im 19. Joorhundert, wo s Inträssi an dr Forschig über e Jan Vermeer und si Wärk gross worden isch, felschligerwiis Bilder vo andere Künstler zuegschriibe. Hüte duet d Forschig dr Umfang vo sim Wärk allgemäin anerkenne.




</doc>
<doc id="36645" url="https://als.wikipedia.org/wiki?curid=36645" title="Unpaarhufer">
Unpaarhufer

D Umbaarhuefer oder Umbaarzeecher ("Perissodactyla" oder "Mesaxonia") si en Ornig vo de Süüger (Mammalia). Im Geegesatz zu de Baarhuefer häi si mäistens en ungraadi Zaal vo Zeeche. D Ornig umfasst drei rezänti Familiene, d Ross (Equidae), d Naashörner (Rhinocerotidae) und d Tapir (Tapiridae) mit im ganze öbbe 17 Arte. Dass die drei Familie, wo doch seer underschiidlig usgsee, mitenander verwandt si, het dr Zoolog Richard Owen im 19. Joorhundert gmerkt. Är het au dr Begriff Umbaarhuefer ("„odd-toed ungulates“") brägt. 

Die verschidnige Arte vo de Umbaarhuefer gseen seer underschiidlig us, im Bau vo iire Bäi und Zeen häi si aber vili gmäinsaami Merkmol. Im Bau vom Verdauigsdrakt git s groossi Underschiid zwüsche de Umbaarhuefer und de Baarhuefer, wo au mäistens Pflanze frässe: d Umbaarhuefer si – äänlig wie d Naager – Änddarmfermentierer, das häisst, dass d Verdaujig grössdedäils erst im Dickdarm stattfindet. 



</doc>
<doc id="36649" url="https://als.wikipedia.org/wiki?curid=36649" title="Galgenkrieg">
Galgenkrieg

Dr Galgechrieg isch en umbluetige Komflikt in de Joor 1531 und 1532 gsi zwüsche de äidgenössische Ständ Basel und Solodurn. Vordergründig isch s bin em um grichtsherrligi Zueständigkäite gange. Im Hindergrund vo dr Usenandersetzig si aber konfessionelli Geegesätz und territoriali Rivalidäte gstande.
Basel het vo dr erste Helfti vom 15. Joorhundert aa Gebiet im Sisgau kauft. Wo Solodurn denn au aagfange het, dört Territorie z chaufe, isch s Verheltnis zwüsche de bäide Kantöön immer schlächter worde. Wo s Huus vo de Thierstein-Pfeffige 1519 usgstorbe isch, isch e Strit über s Erb usbroche, wo sich Solodurn und s Fürstbistum Basel 1522 zämme gege Basel häi chönne duuresetze. Solodurn het d Burg Dornegg, wo s scho 1485 kauft gha het, mit Hinderland uf em Sisgauer Gämpeblatoo chönne erwiitere. Dört het s 1502 d Landvogtei Dornegg iigrichdet. Basel het aber scho 1461/1510 d Sisgauer Landgroofschaftsrächt kauft und het dänkt, ass es dr oberst Grichtsherr über wiiti Däil vom Juranordfuess und eso vom Gämpeblatoo sig. D Solodurner und d Basler hai aso Herrschaftsaasprüch im gliiche Gebiet gha. Dr Antagonismus het non e konfessionelli Komponänte gha, wo Basel sich 1529 reformiert het, wäärend Solodurn katholisch bliibe isch.

Dr Komflikt isch im Februar 1531 usbroche wägen eme Mordfall und wär drfür zueständig sig. Basel het für sich d Hoochgrichtsbarkäit über d Solodurner Gmäinde Dornach, Hochwald, Büre, Nuglar-St. Pantaleon, Seewe und Gämpe in Aaspruch gnoo. Solodurn het aber z Gämpe demonstrativ e Galge lo baue, zum zäige wär dr Herr isch. Basel het dä Galge lo abbräche, und Solodurn het sini Soldaate afo ufbiete. Denn het aber d Äidgenosseschaft as Vermiddlere zwüsche de bäide Ständ iigriffe. E Schiidsgricht mit ere katholische Meerhäit het am 27. Juli 1531 Solodurn Rächt gee. Nume im östlige Däil vo dr Gmäind Nunnige het Basel s Hoochgricht bhalte (bis 1665). Am 13. Dezämber 1532 het mä e Verdraag gmacht, und in däm isch d Gränze vo dr Landgroofschaft uf d Linie verläit worde, wo hüte no d Kantöön Solodurn und Baselland drennt.


</doc>
<doc id="36650" url="https://als.wikipedia.org/wiki?curid=36650" title="Friedrich Staub">
Friedrich Staub

De Friedrich (Fritz) Rudolf Staub (* 30. Meerze 1826 z Mänidoorff; † 3. Augschte 1896 z Züri (gnauer: z Fluentere) isch en Schwyyzer Dialäktoloog, Lexikograaf und Bibliotekaar gsyy. Sys grööscht Verdienscht isch d Gründig vom Schwyyzerischen Idiotikon.

De Staub isch as Soo vomene Bauele-Fabrikant uf d Wält choo. Er hät a der Universitëët Züri vo 1845 bis 47 es bitzeli Theologyy, aber hauptsächli Filologyy gstudiert und dänn namaal Filologyy a der Universitëët Bonn vo 1847 bis 48. Er isch dänn Leerer woorde, hät vo 1850 bis 58 en internazionaals Chnaabeninschtituut z Mänidoorff gläitet und isch nachane – nach eren Änglandräis – Privaatgleerte z Züri gsyy.

Wo di Antiquaarisch Gsellschaft z Züri gfunde hät, me mües nach em Josef Stalder sym veralteten Idiotikon e nöis, gröössers Schwyyzerischs Idiotikon schryybe, isch de Staub mit Füür und Flame debyy gsy. Er hät en Veräin für d Usegaab ggründet, er hät i de ganze Tüütschschwyyz Koreschpondänte gsuecht und gfunde, er isch sälber umenandgräist zum Woort samle und Luutigen uufschryybe (sogaar zun Süüdwalser im Pomatt), hät s Konzäpt vom Wöörterbuech feschtgläit und turetruckt und isch überhaupt de Scheff vom Undernäme gsyy. Für die vil Aarbet hät em di Filologisch Fakultëët vo der Uni Züri 1868 der Eeretokter gschänkt. Syn eerschte Mitredakter isch de Ludwig Tobler gsyy.

Aber de Staub hät ja au na müese Gält verdiene, und mit em Wöörterbuech hät er das nöd chöne. Drum isch er vo 1871 bis 85 Underbibliotekaar und nachane bis 1887 Läitende Bibliotekaar vo de doozmaalige Stadtbiblioteek Züri, de hüttige Zäntralbiblioteek Züri gsyy. I deren Äigeschaft hät er 1891 voorgschlage, me seli doch e schwyyzerischi Landesbiblioteek gründe – di hüttig Schwyyzerisch Nazionaalbiblioteek.

De Staub hät as verglyychende Dialäktoloog schnäll gmerkt, das i vilnen alemanische Tialäkt de Nasaal vor eme homorgaane Spirant verschwindt und daadefüür de Vokaal teent oder sogar tiftongiert wird. Byyspiil sind öppe "füüf" oder "föif" us mittelhoochtüütsch «fünf», "Chuuscht" oder "Chouscht" us «[Ofen-]Kunst», "fiischter" oder "feischter" us «finster», "Fäischter" us «Fënster», "Höiel" (en Oortsname) us «Honwîl» oder "saaft" oder "sauft" us «sanft». Dem Gsetz säit me hütt Staubsches Gsetz.

Won er elter woorden isch, hät de Staub all schlächter gsee. Drum hät er müese d Stell a de Biblioteek uufgëë. Am Idiotikon hät er aber wyytergschaffet – bis zu syym Tood. Syyn Naachfolger as Scheffredakter vom Idiotikon isch der Albert Baachme woorde.



Über s Staub-Gsetz:


</doc>
<doc id="36652" url="https://als.wikipedia.org/wiki?curid=36652" title="Gütsch">
Gütsch

En Gütsch isch e chlini Erhebig, en Hügel oder en chlinne Berg und isch de Name vo folgende Örtlichkaite:

Lueg au:



</doc>
<doc id="36653" url="https://als.wikipedia.org/wiki?curid=36653" title="Amanda Lear">
Amanda Lear

D Amanda Lear (* 18. Novämber 1939 z Saigon oder Hongkong, uf d Wält choo as A. Tapp) isch e Sängere, Moolere, Moderatorin, Autorin und Schauspiilere.

D Lear het vo öbbe 1965 bis zum Aafang vo de 1970er Joor as Fotomodäll und Mannequin gschafft. 1968 isch si as danzends Mannequin in dr dütsche Krimiserii "Der Kommissar" ufdräte und het no anderi chliini Rolle ghaa in Film und im Färnseä. 1976 het si mit em David Bowie e Beziejig ghaa, und wägen iim het si afo singe. Bis 1983 het si vor allem z Dütschland groosse Erfolg ghaa mit Hits wie "Blood and Honey", "Queen of Chinatown", "Follow Me" und 1982 mit "Incredibilmente donna", iire erst Hit uf Italiänisch. Starfotograafe wie dr Helmut Newton oder dr Antoine Giacomoni häi sä fotografiert. Für s Männermagazin Playboy het si blutt posiert. 1987 het d Lear s Album "Secret Passion" veröffentligt, wo au in de USA uusechoo isch. Denn het si dr Romaan "L'Immortelle" gschriibe. 2002 isch si im Blanca-Li'-Film "Le Défi" (internationaal Ditel: "Dance Challenge") ufdräte. 2005 het si iiri Disco-Hit no äinisch uusegee und het 2008 bi "France 3" und ARTE moderiert. 2009 het si im Theaterstück "Panique au Ministère" am Théâtre de la Porte-Saint-Martin, Bariis gspiilt, wo mee as 300 usverchaufti Vorstellige ghaa het. Denn isch sim im italiänische Sänder RAI 2 ufdräte. Im Septämber 2011 het si am Renässans-Theater z Bariis im Stück "Lady Oscar" gspiilt.

As Moolere het si iire äignig Stiil und stellt sit de 1980er in Galerie us.




</doc>
<doc id="36654" url="https://als.wikipedia.org/wiki?curid=36654" title="Merchandising">
Merchandising

Under Mördschendäising ( ängl. merchandising, "merchandise", vo ängl. "merchant" – Verchäufer) bzw. Verchaufsförderig, au "Absatzförderig", verstoot mä in dr Kommunikazioonsbolitik vom Marketing vo Konsuumgüeter d Brodukzioon, dr Verdriib und d Wärbig für Markenardikel, wo s gliiche Logo oder die gliichi Bootschaft dranspordiere wie e bekannts Markebrodukt, ohni dass si dr gliich Nutze wurde biete. Besundrigs überdräit mä eso e positives ideells Markenimidsch blaanmäässig uf e Hufe Gebruuchsgüeter.

Im Geegesatz zu dr äigentlige Verchaufsförderig, wo dr Verchauf vo Brodukt und Läistige understützt, wärde bim Mördschendäising nöiji Wärt gschafft.




</doc>
<doc id="36655" url="https://als.wikipedia.org/wiki?curid=36655" title="Milne Bay">
Milne Bay

Milne Bay (Tok Pisin: "Milen Be") isch aini vu dr 21 Provinze vu Papua-Neiginea. Si umfasst dr Sidoschtzipfel vu Neiginea un verschideni Gruppe vu Insle, wie d D’Entrecasteaux-Insle, d Trobriand-Insle, Woodlark un dr Louisiade-Archipel. D Hauptstadt isch Alotau.

D Provinz Milne Bay isch in vier Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36656" url="https://als.wikipedia.org/wiki?curid=36656" title="Morobe Province">
Morobe Province

Morobe (Tok Pisin: "Morobe") isch aini vu dr 21 Provinze vu Papua-Neiginea. Si lyt im Nordoschte vu Neiginea. D Nochberprovinze sin Madang im Norde, Eastern Highlands im Weschte, un Gulf, Central un Oro im Side. Hauptstadt isch Lae.

D Provinz Morobe isch in nyyn Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36667" url="https://als.wikipedia.org/wiki?curid=36667" title="New Ireland">
New Ireland

New Ireland (Tok Pisin: "Niu Ailan") isch aini vu dr 21 Provinze vu Papua-Neiginea. Si umfasst näbe dr Insle Neiirland no andri Insle un Inselgruppe, wie z. B. Lavongai, d St.-Matthias-Insle, d Tabar-Insle un d Lihir-Inseln. D Hauptstadt isch Kavieng.

D Provinz New Ireland isch in zwee Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36668" url="https://als.wikipedia.org/wiki?curid=36668" title="Albaner in der Schweiz">
Albaner in der Schweiz

D Albaner in de Schwyz (alb. "Shqiptarët në Zvicër") sin e Bevölcherigsgrùppe, wo sproochlig ùn kultuurell zum Volch vo de Albaner ghört oder abstammt ùn in de Schwyz läbt. Mer schätzt d Zaal vo de Persone in de Schwyz mit albanischem Hintergrùnd ùff 150'000 bis 200'000 Mänsche. Demit bilde si nooch de Italiener, Ditsche ùn Portugiese eini vo de grööschte Ussländergrùppe in de Schwyz. Di meischte devo stamme ussem Kosovo, en chlynre Deil au uss Nordmazedonie oder Montenegro, ùn nùmme weenigi uss de Republik Albanie. Albanischsproochigi Arbëresh uss Kalabrie in Süditalie werde in de Schwyz meischt als Italiener waargnoo.

Di albanischi Presänz in de Schwyz goot vorallem ùff ehemooligi Saisonniers ùn ihri Aaghörigi zrùgg. Albanischi Saisonniers uss Jugoslawie sin zum erschte Mool in de 1960er Joor, bsùnders aber in de 70er- ùn 80er Joor in d Schwyz cho schaffe. In de spoote 80er- ùn de 90er Joor sin deno au viilmool ihri Familiemitgliider noochzooge. Albanischi Asylsuechendi mache dergäge nùmme en chlyne Aadeil uss, au wenn sich die beide Kategorie mangmool überschnyyde. D albanischstämmigi Bevölcherig isch zum grööschte Deil ùff d Dütschschwyz konzentriert ùn bsùnders ùff d Stedt Züri, Basel, Bärn, Winterthur, St. Galle ùn Luzärn. In de Welschschwyz finde sich gröösseri Grùppe au in de Waadt ùn z Gämf.

Albanischstämmigi Prominänte finde sich in de Schwyz meischt im Sport, wie de Fuessballer Xherdan Shaqiri oder de Thai-Boxer Azem Maksutaj. Dernäbe finde sich albanischstämmigi Persone aber au in de Politik ùn de Wirtschaft, wie d Ylfete Fanaj oder de Behgjet Pacolli, oder in de Kultuur, wie d Sängeri Edita Abdieski oder de Sänger Patrick Nuo.

Di gnaui Zaal vo Persone in de Schwyz mit albanische Wùrzle isch schweer z ermittle. Di meischte devo stamme ussem Kosovo ùn Mazedonie, nùmme en chlyne Deil uss de Republik Albanie. Bis zur Unabhängigkeitserklärig vùm Kosovo im Joor 2008 ùn drùff de Anerkennig vùm Kosovo dur d Schwyz, sin Kosovare nit amtlich als sonigi erfasst worde. Bis 1998 sin si ùnter d Kategori „Jugoslawe“ gfalle, deno isch bis 2005 d Staatsaaghörigkeit als „Serbie ùn Montenegro“ ùn schliessli als „Serbie“ erfasst worde. Nooch ethnischer Zueghörigkeit isch nie ùnterschide worde. Dezue chùnt no, dass yybürgerti Persone statistisch überhaupt nümm als Kosovare erschyyne. D Gröössi vo de albanische Bevölcherigsgrùppe in de Schwyz cha drùm nùmme indiräkt erfasst werde.

Zum eine chammer di jugoslawische Staatsbürger nooch Religionszueghörigkeit aaluege. D Albaner im ehemoolige Jugoslawie sin zum allergrööschte Deil muslimisch, en chlyne Deil allerdings au katholisch. Dergäge sin di slawischsproochige Jugoslawe entweder katholisch (vorallem Kroate) oder orthodox (vorallem Serbe), wo aber au di muslimische Bosnier dezuechömme. Wyl de bosnischi Aadeil in de Schwyz aber änder chly isch, handlet es sich bim Groossdeil vo de muslimische Jugoslawe wohl ùm Albaner.

Zum zweite werde in de Volchszäälige die Mänsche erfasst, wo Albanisch als Hauptsprooch (= die Sprooch, wo si am beschte schwätze) aagönn. Allerdings hen in de Volchszäälig vo 2000 öbe d Hälfti vo de Lüt mit jugoslawischem Hintergrùnd e Schwyzer Landessprooch als Hauptsprooch aagee, so dass au die Zaale nùmme en Deil erfasse.

Im Joor 2007 hen in de Schwyz 195'376 Lüt mit de Staatsaaghörigkeit vo Serbie, Montenegro ùn Kosovo gwoont. S Bùndesamt für Statischtik schätzt, dass devo öbe 110'000 ussem Kosovo stamme, wo wiiderùm öbe 10'000 zue nit-albanische Volchsgrùppe (Roma, Serbe, slawischi Moslems ùn Türke) zääle, ùn de Rescht Albaner sin. Dezue chömme no 61'031 Lüt, wo zwüsche 1999 ùn 2007 yybürgeret worde sin. Wie viili devo aber Kosovo-Albaner sin, weiss mer nit. D Zaal vo Albaner uss de Republik Albanie isch änder chly; im Joor 2008 hen 1'351 Persone mit albanischer Staatsaaghörigkeit in de Schwyz gwoont.

Insgsamt schätzt mer di albanischstämmigi Bevölcherig in de Schwyz ùff 150'000 bis 200'000 Mänsche. S Bùndesamt für Statischtik schätzt, dass öbe 150'000 bis 170'000 Mänsche mit kosovarischem Hintergrùnd in de Schwyz wohne. Devo sin allerdings nit alli Albaner ùn usserdäm chömme no Albaner uss Mazedonie ùn en chlynre Aadeil uss Montenegro ùn de Republik Albanie dezue. De Hans-Peter von Aarburg ùn d Sarah Barbara Gretler schätze, dass vo öbe 170'000 albanischsproochige Persone ussem ehemoolige Jugoslawie, öbe 130'000 ihri Wùrzle im Kosovo hen ùn öbe 40'000 in Mazedonie. E Problem bi de Analyse isch au, dass yybürgerti Persone ùn sonigi, wo e Landessprooch als Hauptsprooch aagee hen, in de Statischtik nümm vo de andre Schwyzer ùnterschide werde. Es werde also ussgrächnet die Lüt nit als albanischstämmig erfasst, wo am beschte integriert sin.

Di albanischi Bevölcherig in de Schwyz isch insgsamt sehr jùng: Im Joor 2007 sin rùnd 35% ùnter 18 Joor alt gsi. D Gschlächterverdeilig isch hüt fascht völlig ussgliche: 52% sin Manne ùn 48% Fraue. 54% vo de Albaner sin verhürotet, 40% sin ledig ùn nùmme je 2,5% sin gschiide bzw. verwitwet. Albanischsproochigi Huushält sin in de Volchszäälig 2000 mit dùrchschnittlig vier Persone usserdäm gröösser gsi wie de Schwyzer Dùrschnitt. Im Joor 2007 hen öbe 90% vo de Wohnbevölcherig uss Serbie, Montenegro ùn Kosovo scho syt mindestens fümf Joor in de Schwyz gläbt (debi sin yybürgerti Persone nit mitzäält). Di meischte, nämli 77%, hen e Ùffenthaltsbewilligùng C, chnapp 20% hen e verlengerbari Bewilligùng B, ùn nùmme e Minderheit sin Asylsuechendi oder verläufig ùffgnoo gsi. Öbe e Viertel sin in de Schwyz ùff d Wält cho. Immer mee Kosovare erfülle de Mindeschtùffenthalt in de Schwyz zùme sich yybürgere lo, nämli 12 Joor, so dass Yybürgerige immer hüüfiger werde.

Als Hauptsprooch (= die Sprooch, wo si am beschte chönne) hen im Joor 2000 bi de Volchszäälig 94'937 Lüt s Albanisch aagee, also 1.3%. S Albanisch isch eso nooch em Serbokroatische die zweithüüfigscht nit-Landessprooch in de Schwyz bzw. die fümfthüüfigscht insgsamt. Di albanischsproochigi Bevölcherig konzentriert sich bsùnders in de Dütschschwyz, wo s Albanisch 1.6% ussmacht ùn aa zweiter Stell nooch em Serbokroatische stoot. In de Romandie mache si dergäge nùmme 0.8% ùffem vierte Blatz nooch Portugiesisch, Änglisch ùn Spanisch uss, im italienische Sproochbiet 0.5% ùffem vierte Blatz zämme mit Änglisch nooch Serbokroatisch, Portugiesisch ùn Spanisch, ùn im rätoromanische Biet 0.4% aa dritter Stell nooch Portugiesisch ùn Serbokroatisch. Vo de albanischsproochige Persone hen im Joor 2000 also 84.4% in de Dütschschwyz gwoont, 13.6% in de Romandie, 1.8% im italienische Sproochbiet ùn 0.1% im rätoromanische Sproochbiet. 

Vo dänne Persone in de Schwyz, wo s Albanisch als Hauptsprooch aagee hen, hen in de Dütschschwyz 20.5% aagee, dass si in de Familie au Dütsch schwätze, in de Romandie 28.9%, dass si au Französisch schwätze ùn im italienische Sproochbiet 35.8%, dass si dehei au Italienisch schwätze. Wemmer nùmme die Persone mit Schwyzer Pass aaluegt, wo s Albanisch als Hauptsprooch aagee hen, schwätze in de Dütschschwyz 54.4%, in de Romandie 63.5% ùn im italienische Sproochbiet 53.8% dehei au d Sprooch vùm Wohnort.

Di albanische Dialäkt, wo di albanischsproochigi Bevölcherig in de Schwyz schwätzt, ghöre in de Regel entsprächend em regionale Ursprùng zum Gegische, ùn speziell zum Nordoschtgegische bi de Albaner ussem Kosovo ùn bi dänne uss Mazedonie meischt zum Zentralgegische. Wie sich die Dialäkt ùnter de Albaner in de Schwyz verändre ùn ob si sich aagliiche, isch bis hüt no nit erforscht worde. Wyl di albanischsproochigi Bevölcherig aa viilene Ort in de Schwyz en gmeinsame geografische Ursprùng het, schwätze viili Secondos wohl eifach de Dialäkt vùm Ursprùngsort vo ihrene Eltere. Wyl en Groossdeil vo de Albaner in de Schwyz ussem ländliche Milieu stamme, di albanische Schuele im Kosovo vo 1991 bis 1999 gschlosse worde sin ùn di jüngscht Generation viilmool de Groossdeil vo de Schuelbildig in de Schwyz gmacht het, isch d Känntniss vo de albanische Standardsprooch ùnter de Albaner in de Schwyz viilmool weenig verbreitet. Die albanische Chinder, wo in de Schwyz ùffgwaggse sin, schwätze mit Gschwüschter ùn Fründ hüt meischt e Schwyzer Landessprooch oder weggsle zwüsche Albanisch ùn ere Landessprooch hy ùn häre. Nùmme öbe 10% vo de albanische Chinder im Schuelalter bsueche d Albanischkürs, wo vùm Albanische Lehrerverband als „Unterricht in Heimatlicher Sprache und Kultur“ aabote werde.

Zum Schwyzerdütsch, wo d Albaner in de Schwyz, ùn bsùnders die vo de zweite ùn dritte Generation schwätze, git es bis jetz no kei detaillierti Ùntersuechig. Es het sich mindeschtens bi mange Persone en Ethnolekt ussebildet, wo mindeschtens in gwüsse Situatione yygsetzt wird. Vùm sùnschtige Schwyzerdütsch hebt sich de Ethnolekt dur e paar Merchmool ab:

D Mehrheit vo de Albaner sin Aahänger vo de sunnitische Glaubensrichtig vùm Islam. Dernäbe finde sich au andri muslimischi Glaubensrichtige, bsùnders d Bektaschi, wo em Sufismus aaghöre. Usserdäm wohne luut de "Albanermission Nordwestschweiz" 23'000 katholischi Albaner in de Schwyz. Albanischsproochigi griechisch-orthodoxe Chrischte, wo vorallem in Südalbanie läbe, sin dergäge chuum verträte.

D Albaner gälte allgmein als sehr moderati Gläubigi, wo fundamentalistischi Tendänze chuum verbreitet sin. D Religion spiilt insgsamt kei wichtigi Roll; viili praktiziere ihre Glaube nùmme sälte oder gar nit. Regelmässigi Relgionsussiebig findet mer vorallem bi de ältre Generatione. Einewäg git es hüt in de Schwyz meereri albanischi Religionsgmeinschafte wie zum Byspil s "Centre islamique albanais de Lausanne" oder s "Albanisches Islamisches Kulturzentrum". Di muslimische Albaner sin zum Deil in kantonali Gmeinschafte yybùnde, wie zum Byspil d "Vereinigung der Islamischen Organisationen in Zürich" oder d "Islamische Gemeinde Luzern". Dernäbe git es au zwei Gsamschwyzer Verein spezifisch für di muslimische Albaner, d „"Union der albanischen Imame in der Schweiz"“ (alb. "Unioni i imamëve shqiptarë në Zvicër") ùn de „"Albanisch-islamischer Dachverband Schweiz"“ (alb. "Bashkësia Islame Shqiptare Zvicër"). Die beide Verein hen im März 2017 e Charta ùnterzeichnet, wo si sich zum Laizismus ùn zum inter-religiöse Dialog bekannt hen.

Di katholische Albaner sin in sognanti „Albanermissione“ organisiert, wo es z Aarau, Bärn, Littau, Sirnach ùn Züri git.

Bevor Albaner als gröösseri Grùppe in d Schwyz cho sin, hen scho einzelni Persone mit albanischem Hintergrùnd in de Schwyz gwirkt.

D Dora d’Istria (1828–1888; mit richtigem Name "Elena Ghica") isch e aromunischi Schriftstelleri gsi, wo vermuetlig au albanischi Vorfaare gha het, sich aber ùff jede Fall in Weschteuropa für di albanischi Sach yygsetzt het. Si het ùnter andrem meereri Joor in de Schwyz gläbt ùn isch mööglicherwys di erschti Frau gsi, wo ùff de Mönch drùff isch. De albanischi Schriftsteller Andon Zako Çajupi het 1887–1892 z Gämf Jura studiert ùn isch mit ere Schwyzeri, Eugenia, verhürotet gsi. Am Änd vùm 19. Joorhùndert het de Visar Dodani z Gämf gwoont ùn dörte imene albanische patriotische Komitee mitgwirkt. De Politiker ùn Schriftsteller Midhat Frashëri het e zytlang z Lausanne gläbt ùn 1915 "Letra mbi një udhëtim në Zvicër" ‚Brief ùffenere Reis in d Schwyz‘ veröffentlicht. E zytlang het au de Dervish Hima z Lausanne gläbt ùn dörte d Zytig "Albanie" ussegee. In de 1930er Joor isch de albanisch Prieschter Lazër Shantoja in de Welschschwyzer Gmei La Motte als Pfarrer tätig gsi. Am Aafang vùm 20. Joorhùndert sin in de Schwyz sogar meereri albanischsproochigi Zytige erschiine: vo 1903 bis 1906 "Shqipëria – Albanie" z Gämf, 1915–19 "Albanie" z Lausanne, 1925–35 "Liria Kombëtare - La Liberté Nationale" z Gämf ùn 1935–36 "Zëri i Shqipërisë – La Voix de L`Albanie," au z Gämf.

Vùm Italiener Giuseppe Gangale (1898–1978), wo sich bsùnders in de 1940er Joor für s Rätoromanisch yygsetzt het, wird mangmool bhauptet, dass er zue de albanischsproochige Arbëresh uss Süditalie ghört het. Warschynts aber het er allerhööggschtens italo-albanischi Vorfaare gha. Als Jugendlicher isch er aber für e Zyt imene albanischsproochige Nochberdorf in Kalabrie ùff d Schuel gange, ùn het mööglicherwys dörte e weng Albanisch glehrt.

In gröössere Zaale sin Albaner deno ab de 1960er Joor in d Schwyz cho. D Migrationsgschicht loot sich debi in vier Phase yydeile:

Ab de Mitti vo de 1960er Joor het Jugoslawie aagfange syni Ussreisevorschrifte z loggere ùn sich als Quelle vo Arbetsmigrante z öffne. De Staat het sich demit e Entspannig vo de wirtschaftliche Situation in strùktuurschwache, ländliche Gegende erhofft. Usserdäm hen eso sölle Devise in s Land cho. Allerdings sin am Aafang entgäge dänne Vorstellige vorallem guet ussbildeti Jugoslawe in s Ussland. Am Änd vo de 1960er Joor isch Jugoslawie deno zumene Rekruutierigsland vo de Schwyz für Saisonniers worde. E sonigi saisonali Arbetsmigration het in Südoschteuropa e langi Tradition gha, ùn wird im Albanische als "gurbet" bezeichnet.

Offiziell sin die Saisonniers über jugoslawischi Gwerkschafte aa s Schwyzer Arbetsamt vermittlet worde. Allerdings het scho frie e inoffizieli Aawerbig yygsetzt. So sin Schwyzer Arbetgeber mangmool sälber ins Kosovo greist, zùme neui Arbeiter aazwerbe. Am hüüfigschte aber het des über Beziehige vo dänne Arbeiter stattgfùnde, wo scho in de Schwyz gsi sin. Die hen deno Lüt uss ihrer Verwandtschaft, ihrem Dorf oder ihrer Bekanntschaft aa ihre Arbetgeber in de Schwyz vermittlet. Eso chùnt es, dass hüt in de Schwyz viilmool d Albaner aa eim bstimmte Ort, en gmeinsame geografische Ursprùng im Kosovo hen. Zum Byspil stamme di meischte Albaner z Gämf uss de Gegend vo Gjilan ùn Viti im Südoschte vùm Kosovo, wyl Gämfer Ùnternäme in de 1960er Joor diräkt z Gjilan Arbeiter aagworbe hen.

D Schwyzer Migrationspolitik het in derre Zyt ùffem Prinzip vùm „Rotationsmodell“ basiert. Di ussländischi Arbetschreft hen sölle e paar Joor in de Schwyz schaffe ùn deno wiider zrùggo. Die Politik het drùff abzyylt, e Verwùrzelig vo dänne Saisonniers möglichscht z verhindre. S Rächt ùff e lengerfrischtigi Ùffenthaltsbewilligùng oder en Noochzug vo de Familie, isch ersch nooch eme joorelange Ùffenthalt in de Schwyz mögli gsi. Die Politik isch am Aafang au durchuss im Sinn vo beide Syte gsi: Di albanische Saisonniers hen vorgha, e paar Joor in de Schwyz z schaffe, zùme ihre Familie e Verbesserig vùm Läbensstandard oder zum Byspil e Modernisierig vùm Buurehof z ermöögliche, ùn deno schliessli sälber wiider zrùggzgoo. Di albanische Saisonniers hen in de Schwyz drùm au sehr zrùggzoge ùn sparsam gläbt, zùme möglichscht viil Gäld aa d Familie schigge z chönne. Über de "gurbet" in de Schwyz sin sogar eigni Lieder dichtet worde, wie s Lied "Aman aman Gjermani", wo je nooch däm "gjermani" ‚Dütschland‘ dur "zvicra" ‚Schwyz‘ usstuuscht wird oder gli beidi Länder vorchömme:

E duurhafti Niiderlassig in de Schwyz het chuum en Albaner im Sinn gha, ùn ihr Läbensmittelpùnkt isch im Kosovo gsi, wo si jeds Joor für e paar Wùche bi ihre Familie gsi sin. Derwyylscht dänne chùrze Ùffenthalt in de Heimet hen d Saisonniers zum Byspil au ghürote, ùn ihri Fraue ùn spööter Chinder im Rescht vùm Joor in de Obhuet vo ihrene Familie glo. Viili Saisonniers hen es eso au versüümt, en feschte Ùffenthaltsstatus z beatrage. Allerdings het sich di büürlichi Wält, wo d "gurbeçi" hen welle verbessre, all mee verändret ùn ùffglööst, wo d Arbetsmigration ironischerwys sälber e Roll gspiilt het. So hen viili Familie mit em Gäld, wo e Familiemitgliid ussem Ussland gschiggt het, neui Bequemlichkeite aagschafft oder au zum erschte Mool überhaupt elektrische Strom in s Dorf brocht. Usserdäm hen sich d Groossfamilie mee ùn mee in chlyneri Chernfamilie ùffdeilt ùn eigni Huushalt gründet. Dur des het sich di traditionelli Wält, wo d Albaner in de Schwyz hen welle emool zrùggo, all mee verändret. E Zuechùmft ùffem Hof het di jüngre Kosovare weeniger ùn weeniger intressiert.

Es het allerdings au Albaner gee, wo nit in erschter Linie uss wirtschaftliche Gründ als Saisonniers in d Schwyz sin. Ab de spoote 1960er Joor hen gwüssi Kosovare welle de politische Verfolgig entgo, wo si wäge ihrem Yyträtte für e gröösseri Sälbschtbstimmig vùm Kosovo ussgsetzt gsi sin. Wyl es eifacher gsi isch, als Saisonnier in d Schwyz z cho wie Asyl z beatrage, hen viili Kosovare de Wäg gwäält. Die „politische Saisonniers“ sin in de Schwyz überhaupt nit waargnoo worde, wie au di politische Ussenandersetzige im Kosovo nùmme weenige bekannt gsi sin.

Di albanische Saisonniers ussem Kosovo ùn Mazedonie sin lang nit als e eigni ethnischi Grùppe waargnoo worde. In de Woornämmig vo de Schwyzer het mer die Mänsche nùmme als „Jugoslawe“ waargnoo ùn übersänne, dass viili devo e nit-slawischi Sprooch, s Albanisch, gschwätzt hen. Dass usserhalb vo de Volchsrepublik Albanie überhaupt albanischsproochigi Mänsche gläbt hen, isch de meischte sowiiso nit bewùsst gsi.

Am Änd vo de 1980er Joor hen viili albanischi Saisonniers e Jooresùffenthaltsbewilligùng übecho, wyl si scho syt meereri Joor hintrenand in de Schwyz gschafft gha hen Glychzytig het sich di politischi Situation im Kosovo starch verschlechteret. Viili ehemooligi Saisonniers, wo bis de meischt nit vorgha gha hen, ihri Familie noochzhole, hen sich in derre Situation doch no dezue entschloo. De Familienoochzug het devor kei groossi Rolle gspiilt, trotz dass viili scho friener s Rächt dezue gha hätte. 

Usserdäm het 1992 e Kehrtwändi in de Migrationspolitik stattgfùnde: Aa Persone ussem ehemoolige Jugoslawie sin jetz nùmme no für hoochqualifizierti Arbetschreft Arbetsbewillige vergee worde. Glychzytig isch au e Visumspflicht yygfiert worde. Für Mänsche, wo scho vor 1992 in de Schwyz gschafft gha hen, isch e Übergangsfrischt bis Ändi 1996 feschtglait worde, wo si ihri Saisonbewilligùng no in e Jooresùffenthaltsbewilligùng hen chönne ùmwandle (defür hen si miesse derwyylscht vier ùffenanderfolgende Joor mindeschtens nüün Monet in de Schwyz gschafft gha ha). Albaner ussem ehemoolige Jugoslawie hen jetz nùmme no als Fachchreft, über de Familienoochzug oder mit eme Asylaatrag, legal in d Schwyz chönne cho. 

Di Soziologe Hans-Peter von Aarburg ùn Sarah Barbara Gretler halte des für eine vo de zentrale Ùnterschid vo de albanische zue de italienische Yywandrer: Di albanische Saisonniers hen ihre Läbensmittelpùnkt über viili Joor im Kosovo gha ùn hen kei duurhafte Ùffenthalt in de Schwyz im Sinn gha. Derwyylscht em drüü-monatige Ùffenthalt in de Heimet hen d Saisonniers dörte ghürote ùn Familie gründet, au wenn si sùnscht nüün Monet vùm Joor in de Schwyz gschafft hen. D Institution vo de Groossfamilie het des im Gägesatz zue de Italiener überhaupt mögli gmacht, wyl Fraue, Chinder ùn Eltere im Kosovo imene familiäre Ùmfäld versorgt gsi sin. Ersch di massivi Verschlechterig vo de politische ùn wirtschaftliche Zueständ im Kosovo het en Familienoochzug ussglööst, wo aber au als provisorisch denkt gsi isch. De Familienoochzug het in erschter Linie Fraue ùn Chinder betroffe; ältri Persone sin chuum in d Schwyz gholt worde. Viili albanischi Familie hen sich eso sehr plötzli ùff es Läbe inere Chlyfamilie miesse yystelle, wo di meischte kei Erfaarig demit gha hen. Statt eme groosse soziale Ùmfäld, wo Huushalts- ùn Chinderbetreuig gmeinsam erledigt worde sin, hen sich viili albanischi Fraue jetz imene groossstedtische Milieu wiidergfùnde, wo sozial ùn rüümlich eng gsi isch. Bsùnders starch vo däm Wandel isch d Chindererziehig beyflùsst gsi: Derwyyl des im Kosovo e gmeinschaftlichi Ùffgab gsi isch, wo vo allene Erwaggsene in de Familie näbehere im Alldaag erledigt worde ùn nit d Ùffgab vùnere bstimmte Person gsi isch, isch in de Schwyz e Lääri entstande, wyl viili Mieter sich in derre Ùffgab nit zrächtgfùnde hen Gwüssi Familie hen es allerdings au eso gmacht, dass meereri Verwandte im glyche Meefamiliehuus gwoont hen.

Für di meischte Albaner het de Familienoochzug e enormi finanzielli Belaschtig bedütet. En Arbeiterlohn, wo für viili Joor glängt het, zùme sälber bscheide z läbe ùn glychzytig d Groossfamilie dehei z ùnterstütze, het viilmool nit glängt, e Familie in de Schwyz z ernääre. Glychzytig sin di andre Familieaaghörige im Kosovo ällewell no ùff d Ùnterstützig vo ihrene Verwandte in de Schwyz aagwiise gsi. Dezue isch no cho, dass de Familienoochzug ussgrächnet in de Zyt vùnere wirtschaftliche Rezession stattgfùnde het. Wyl di meischte Albaner in de Schwyz als weenig qualifizierti Arbetschreft im Billiglohnberyych gschafft hen, sin si vo derre Rezession bsùnders hart troffe worde. Ùn wyl nùmme ganz weenigi in de Joor devor e Ussbildig noochgholt gha hen, hen di meischte au nit chönne in andri Beryych usswyyche. Viili Saisonniers, wo devor e gwüsse Stolz ùn Sälbstbewùsstsy empfùnde hen, sin eso starch in ihrem Sälbstwärt erschütteret worde. Di chörperlich aastrengendi ùn belaschtendi Arbet ùffem Bau, het usserdäm bi viilene zue chörperliche Lyyde gfiert, wo si arbetsunfähig gmacht het. Mange devo isch deno zwar e Invaliderente zuegsproche worde, aber kei Niiderlassigsbewilligùng, mit de Begründig, ihr Ùffenthaltszwegg zum in de Schwyz schaffe wäri jetz erfüllt Di finanzielli Belaschtig het aber au zunere Veränderig vo traditionelle Gschlechterrolle gfiert, wyl mee ùn mee albanischi Fraue e Erwerbstätigkeit ùffgnoo hen.

D Chinder vo de Saisonniers, wo in de Schwyz ùffgwaggse sin oder zwüsche de Schwyz ùn em Kosovo hy ùn häre zoge sin, hen de Ùffenthalt ùn ihri eigni Rolle in de Schwyz meischt ganz andersch gsee wie ihri Eltere. Statt em Leitbild vo de ländliche Wält in de Heimet, hen si sich meischt nooch Schwyzer Masstäb gmässe ùn mit Schwyzer Glychaltrige vergliche. Si hen sich so au viilmool weeniger z friide wie ihri Väter gfielt, ùn hen viilmool d Erfaarig gmacht, dass ihne weeniger Chance ùn Möglichkeite wie glychaltrige Schwyzer offegstande sin.

Scho ab de spoote 60er Joor sin Albaner au uss politische Gründ ussem Kosovo in d Schwyz cho. Nùmme weenigi devo hen aber Asyl beatrait, ùn sälli sin vo andre Albaner meischt sträng gmiide worde. Di meischte aber sin als Saisonniers in d Schwyz cho, was eifacher gsi isch ùn e chlyners Risiko wie en Asylaatrag gha het. Usserdäm hätte si miteme Asylaatrag überhaupt nümm ins Kosovo dürfe zrùggreise, was für viili au en Grùnd gsi isch, kei Asyl z beatrage.

Ab de zweiti Hälfti vo de 80er Joor isch de Beweggrùnd all mee wichtiger wie di wirtschaftliche Gründ worde. Usserdäm sin viili Albaner, wo emool in erschter Linie uss wirtschaftliche Gründ in d Schwyz cho sin, mit de Veränderig vo de politische Situation im Kosovo irgedwenn au zue politische Emigrante worde. So hen viili Saisonniers demit miesse rächne, bimene Urlaub im Kosovo vo de jugoslawische Polizei vorglade, über politischi Aktivitäte in de Schwyz befroogt ùn als Denunziante missbruucht, oder sùnscht ùnter Drùgg gsetzt ùn schikaniert z werde. In de 90er Joor het des deno viilmool d Züg vùnere finanzielle Erpressig aagno.

Scho 1991 hen mit em Chriegsussbrùch in Kroatie 14'000 Jugoslawe in de Schwyz en Asylaatrag gstellt. Devo sin d Mehrheit jùngi Albaner gsi, wo vorem Militärdienscht gflüchtet sin. E Chance ùff Asyl hen aber die weenigschte devo gha; am Aafang isch meischt als Grùnd aagfiert worde, dass jede Staat s Rächt hät, syni Bürger zum Chriegsdienscht z zwinge, spööter het mer Noochwyys verlangt, dass öber würkli zum Militär yyzoge worde isch, wo di meischte Deserteur aber natürli nit hen chönne vorwyyse. Wyl mer die Lüt einewäg schlächt het chönne ùff Jugoslawie zrùggschigge ùn mit em immer offesichtlichere Bürgerchrieg, isch ene deno am Änd vo 1991 e provisorischi Bewilligùng gee worde. Entspannt het sich d Situation deno aber wiider für e chùrzi Zyt. Zum eine het mit de Unabhängigkeitserklärig vo Mazedonie de politischi Drùgg ùff di dörtige Albaner noochglo, glychzytig het sich di jugoslawischi Armee in e rein serbischi Armee gwandlet, wo nümm viil Wärt drùff glait het, Albaner yyzberuefe.

Wo ab 1992 kei neui Saisonniersbewillige mee vergee worde sin, ùn de Alldaag vo de Albaner im Kosovo all mee vo Gwalt, Ussgränzig ùn willkürliche Drangsalierig prägt worde isch, het deno au d Zaal vo reguläre Asylgsuech zuegno. Bis 1997 sin des regelmässig e paar duusig pro Joor gsi. Für d Albaner het debi bsùnders e Roll gspiilt, dass si meischt wäge de Arbetsmigration vo de letschte Joorzäänt, sälber scho Verwandti in de Schwyz gha hen. Sonigi persönlichi ùn familiäri Beziehige hen für d Albaner ussem Kosovo e groossi Roll bi de Waal vùnere Asyldestination gspiilt. Vo de Schwyzer Öffentlichkeit isch di groossi Zaal vo kosovarische Asylsuechende dergäge meischt ùff e aageblich bsùnders groossi Attraktivität vo de Schwyz zrùggfiert worde. Trotz dass de Groossdeil vo de albanische Asylsuechende in de Schwyz Aaghörigi gha hen, hen si im Regelfall nit dürfe bi ihrene Verwandte wohne, sùndern sin über e Verdeiligsschlüssel ùff di einzelne Kantön verdeilt worde, ùn dörte in Kollektivùnterkümft für Asylbewerber. Die Praxis isch ùff groosses Unverständniss vo de Aaghörige gstoosse, wo demit grächnet gha hen, dass die meischt jùnge Asylbewerber in de Schwyz ùnter de Obhuet vùmene ältre Verwandte würdi sy. Die Praxis wird hüt mit defür verantwortlig gmacht, dass e Deil vo de albanische Asylbewerber kriminell ùffällig worde sin. En wytere Faktor isch au gsi, dass die Asylbewerber viilmool vo de etablierte Albaner nit bsùnders guet ùffgnoo worde sin ùn zum Byspil nit immer in de albanische Verein willcho gsi sin. Vo viile Albaner sin die Neuaakömmling für de immer schlächtere Ruef vo de Albaner verantwortlig gmacht worde, ùn usserdäm het viilene missfalle, dass immer mee Albaner s Kosovo verlo hen, statt trotz de serbische Repressione usszharre.

Dernäbe het d Ùnterkùmft in Asylzentre wohl au unnötigi Chöschte verursacht, wyl sich sùnscht di albanische Familie hätte chönne ùm d Asylbewerber chümmre. De Moritz Leuenberger schätzt, dass die 30'000 albanischi Familie in de Schwyz lycht öbe 10'000 Asylbewerber hätte chönne ùnterbringe ùn versorge, was em Bùnd über 50 Millione Franke hätti chönne spaare.

Asylgsuech vo Kosovo-Albaner sin in derre Zyt in über 90% vo de Fäll abgwiise worde. Au noocheme rächtchräftige Bscheid sin aber di weenigschte ussgreist, grad wyl si im Kosovo noocheme Asylaatrag no mee de Verfolgig ussgsetzt gsi wäre. D Schwyzer Behörde sin meischt vor eme Dilemma gstande: Derwyylscht em Chrieg in Jugoslawie sin d Vercheerswäg zum grööschte Deil ùnterbroche gsi, ùn drùm isch kei Wegwyysig mögli gsi. Ùn noochem Änd vùm Chrieg 1995 het sich di jugoslawischi Regierig gweigret, jugoslawischi Staatsbürger yyreise z lo, wo im Ussland en Asylaatrag gstellt gha hen oder sich illegal im Ussland ùffghalte hen. Zue däm Zytpùnkt sin öbe 7000 abgwiiseni Asylbewerber uss Jugoslawie in de Schwyz gsi, di meischte devo Kosovare. So isch d Ussreisefrischt für abgwiiseni jugoslawischi Asylbewerber immer wiider verlängret worde, vo 1994 bis Augùscht 1997 im Halbjooresrhythmus. In derre Zyt het de Bùndesroot regelmässig versuecht, mit Jugoslawie en Rùggfierigsabcho usszhandle, was Belgrad aber verweigeret het. Zuesätzli hen mangi Albaner mangmool nooch meerere Joor e F-Bewilligùng übecho. Des het bedütet, dass si zwar nit als Flüchtling anerkannt worde sin, aber einewäg e gwüssi Schùtzwürdigkeit gha hen. Allerdings het de Status im Ùnterschid zum reguläre Flüchtlingsstatus jederzyt chönne ùffghobe werde, wänn d Behörde e Rùggkehr wiider für zuemuetbar aagluegt hen.

Für di albanische Asylbewerber het die Situation bedütet, dass si joorelang ohni en klare Status in de Schwyz gläbt hen. Je nooch Kanton hen si zwar yygschränkt chönne schaffe, aber d Arbetsgeber hen meischt Lüt mit ere feschte Ùffenthaltsbewilligùng bevorzugt, wo nit ùff es Mool hen chönne ungültig werde. Au wänn öber mit ere provisorische Bewilligùng e Arbet gfùnde het, het die Stell viilmool – ùn mangmool nooch meerere Joor – wiider miesse ùffgee werde, wänn die provisorischi Bewilligùng zrùggzoge worde isch. Wyl si einewäg nit hen chönne ussgwiise werde, sin sonigi Lüt ùn ganzi Familie deno ùff Sozialhilf aagwiise gsi. Des het wiiderùm verhindret, dass si e reguläri Ùffenthaltsbewilligùng hen chönne beatrage, wyl für des en gfeschtigte wirtschaftliche Stand wichtig gsi isch. Bsùnders für Chinder ùn Jugendlichi het des en Düüfelschreis bedütet, wyl si wäge ihrem unsichere Ùffenthaltsstatus Schwierigkeite bi de Ussbildig ùn Arbetssuech gha hen, ùn wäge däm deno au kei reguläri Bewilligùng übecho hen. So isch Jugendliche mit eme provisorische Status viilmool kei Erlaubniss erdeilt worde, e Beruefslehr z mache, au wänn si ihri ganzi Schuelzyt in de Schwyz verbrocht hen. Viili sin eso in de ganze langfrischtige Läbensblanig bloggiert gsi.

Im Septämber 1997 isch deno schliessli nooch lange Verhandlige e Rùggfierigsabcho zwüsche de Schwyz ùn Jugoslawie in Chraft träte. Bevor d Wegwyysig deno aber überhaupt het chönne ùmgsetzt werde, isch s Abcho mit em Ussbrùch vo ùffnige Chriegshandlige im Kosovo im März 1998 scho wiider Makulatur gsi. D Ussreisefrischt isch deno zerscht ùff de Juli 1998, ùn schliessli im Septämber ùff Ändi April 1999 verschoobe worde. Glychzytig isch es Aaghörige vo niiderglassene Kosovare erlyycheret worde, Bsuechsvisa z erhalte. D Massevertryybige vo Albaner ussem Kosovo Aafang 1999 hen usserdäm e groossi Sympathi ùn Solidarität ùnter de Schwyzer Bevölcherig ussglööst. Am 8. April het de Bùndesroot deno e kollektivi vorläufigi Ùffnaam vo allene kosovarische Chriegsflüchtling bschloo, wo es irgetwie in d Schwyz gschafft gha hen. Bsuechsvisa für Flüchtling, wo Aaghörigi in de Schwyz gha hen, sin allerdings nit immer bewilligt worde. Diräkt ùn legal hen in de Regel vorallem bsùnders schùtzbedürftigi Persone chönne yyreise. So het e Bùndesdelegation diräkt in mazedonische Flüchtlingslager e Kontingent vo 2'500 Mänsche ussgsuecht. Usserdäm isch jetz d Praxis gäänderet worde, d Flüchtling glychmässig ùff alli Kantön z verdeile, sùndern si hen viilmool chönne privat bi Aaghörige wohne. Insgsamt sin in de Joor 1998/99 öbe 50'000 kosovarischi Flüchtling in d Schwyz cho.

Nooch em Änd vùm Kosovochrieg hen Schwyzer Politiker bal ùff e Rùggkehr vo de Flüchtling drängt. Im Augùscht 1999 isch deno di kollektivi Ùffnaam ùffghobe worde, ùn e Ussreisefrischt für Ändi Mai 2000 gsetzt worde. Näbe de Chriegsflüchtling het des au Duusigi vo Asylbewerber betroffe, wo im Lauf vo de 90er Joor in d Schwyz cho gsi sin. Für Familie, wo nooch meerere Joor Dùldig inzwüsche in de Schwyz verwùrzlet gsi sin, isch des viilmool en harte Schlag gsi, zum Byspil au wenn d Chinder in de Schwyz ùffgwaggse ùn yygschuelt worde gsi sin, ùn jetz in e unvertrauti Ùmgäbig hen zrùgg miesse. No im Joor 1999 sin öbe 13'000 Albaner ussgreist, im Joor 2000 öbe 34'000. Im März 2000 het de Bùndesroot deno bschloo, dass Lüt, wo vor em 1. Januar 1993 e Asylgsuech gstellt gha het, hen chönne en Aatrag ùff e vorläufigi Ùffnaam stelle, wo deno het lycht chönne in e reguläri Erlaubniss ùmgwandlet werde. Öbe 4'000 Lüt ussem Kosovo hen vo derre Möglichkeit Gebruuch gmacht. Glychzytig sin viili Albaner verbitteret gsi, wo zue däm Zytpùnkt scho ussgreist gsi sin, ùn sùnscht hätte chönne e reguläri Erlaubniss übecho.

Nooch em Änd vùm Kosovochrieg het jetz e neui Welle vo Flüchtling ussem Kosovo yygsetzt. Näbe Serbe ùn Roma, wo jetz vor de rùggkehrende Albaner gflohe oder vertriibe worde sin, sin au Albaner dur gägesytigi Abrächnige bedroot gsi. D Roma, wo devor vo beide Syte yygspannt worde sin, sin vo de Albaner jetz viilmool pauschal als Kollaborateur aaluegt ùn vertriibe worde. Devor hen sich albanischsproochigi Roma viilmool als Albaner bezeichnet gha, so au wänn si in de Schwyz Asyl gsuecht hen. Ersch jetz hen viili sich wäge de neue Bedrooigssituation als Roma deklariert ùn neui Asylaaträg gstellt, wo aber meischt abgläänt worde sin. Dernäbe hen au nooch em Chrieg jeds Joor albanischi Kosovare Asylaaträg gstellt; im Joor 2002 no über 1'000, im Joor 2005 no chnapp ùnter 400.

Mit em Änd vùm Kosovochrieg ùn de serbische Vorherrschaft het paradoxerwys e Prioritäteweggsel bi viilene Albaner in de Schwyz yygsetzt. Di ganze 90er Joor über hen di meischte e baldigi Rùggkehr im Sinn gha ùn devo traimt. Jetz isch viilene dergäge ùff es Mool bewùsst worde, dass di politischi ùn wirtschaftlichi Situation au wyter ùff viili Joor desolat würdi sy. Viili albanischi Familie hen ersch jetz aagfange, d Schwyz als ihre Läbensmittelpùnkt, ùn de Ùffenthalt in de Schwyz nit nùmme als e Provisorium aazluege.

Di albanischi Migration in d Schwyz hält bis hüt aa, isch aber mit de Joor starch zrùggange. Si bschränkt sich hüt in de Hauptsach ùff hoochqualifizierti Arbetschreft ùn de Familienoochzug, meischt Ehepartner oder Chinder vo Mänsche mit Ùffenthalts- oder Bürgerrächt. Im Joor 2007 hen Asylsuechendi oder Lüt, wo vorläufig ùffgnoo sin, nùmme rùnd 4% vo de Wohnbevölcherig uss Serbie, Montenegro ùn em Kosovo ussgmacht. Im Joor 2008 sin vo insgsamt 4937 Zuewandrer uss Serbie, Montenegro ùn Kosovo 777 zue Arbetszwegg in d Schwyz cho (15,7%), ùn 3313 im Raame vùm Familienoochzug (67,1%).

Viili Albaner in de Schwyz bzw. ihri Familie stamme uss ländliche Gegende im Kosovo oder Mazedonie ùn die Traditione vo dört präge viili bis hüt. Wie bi viile andre Migrationsgrùppe au, hänge viili Albaner in de Schwyz dänne Traditione stercher nooch, wie d Mänsche im Kosovo sälber, wo viil devo als überholt gilt. Di ieblichi Gsellschaftsform isch bi de Albaner im Kosovo ùn bsùnders ùffem Land bis in d jüngschti Vergangeheit d Groossfamilie gsi. In derre Familieform hen bis zue 100 Mänsche in eim Huushalt gwoont bzw. hen s Eigetum gmeinsam verwaltet. Sonigi Groossfamilie hen meischt uss meerere Ehepaar bstande ùn es het e klari Rolleverdeilig zwüsche de Manne, de Fraue ùn de Chinder gee. D Frau isch im Regelfall nooch de Hochzyt zur Familie vùm Maa zoge. Für d Albaner het s Gwohnheitsrächt, de Kanun, meischt en gröössre Stellewärt gha, wie di staatliche Gsetz. De Kanun isch e mündlichi Überlieferig, wo Läbens- ùn Moralverhalte, Erbschafte, Familiehierarchi, Stryytigkeite, Bsitz ùn de Ablauf vo gsellschaftliche Ereigniss regle duet. Wo di albanischi Migration in d Schwyz yygsetzt het, het s traditionelli Gwohnheitsrächt aber scho all mee aa Bedütig verloore gha, wyl de jugoslawisch Staat e effizienti Gsetzgebig yygfiert ùn au duregsetzt het. Di hütigi Bedütig vùm Kanun isch ùmstritte; er spiilt wohl bi ältre Mänsche ùn bi Lüt ussem ländliche Milieu no e gwüssi Roll, bi jüngre, guet ussbildeti Lüt ùn bi sonige usseme urbane Milieu dergäge praktisch keini mee. D Albaner in de Schwyz befinde sich viilmool imene Übergang vùm traditionelle ländliche Läbe in de Groossfamilie, zum Läbe im städtische Milieu in de Chernfamilie nooch Schwyzer Vorbild.

Di erschte Saisonniers hen bis zum Änd vo de 1970er Joor Veraastaltige ùn Clubs bsuecht, wo vo de jugoslawische Botschaft organisiert worde sin. Meischt aber hen sich d Albaner im Private in de Woonige zum sognante "Muhabet" troffe, eme gmietliche Usstuusch ùn schwätze mit Kaffi oder Tee ùn rauche. Debi het mer sich Gschichte uss de Heimet verzäält ùn Tonbänder mit Volchslieder uss de eigne Region abgspiilt. Wemmer sich zue gröössere Fescht troffe het, hen die meischt in eim vo de albanische Clubs stattgfùnde, wo unùffällig in de Vorstedt oder de Industrizone gläge sin. Di erschte devo sin in de 1970er Joor vo Sympatisante vùm Regime vùm Enver Hoxha gründet worde. Wo sich di politischi Lag in Jugoslawie mee ùn mee aagspannt het, sin ab de spoote 1980er Joor wyteri rein albanischi Verein entstande, wo meischt e politischi Ussrichtig gha het. So het es z Züri en Club gee, wo de kosovarische Partei LPK noochgstande isch, ùn en andre, wo de LDK noochgstande isch. Dernäbe hen sich viili albanischi Sportverein bildet, wie de Fuessballverein "Dardania" z Lausanne. In de 1990er Joor het es meereri Dùzend sonigi Verein gee. In dänne Clubs het mer sich bsùnders am Oobe troffe ùn di albanische Fernseenoochrichte aagluegt. Bi gröössre Fescht sin au traditionelli Volchsdänz ùn Musik ùffgfiert worde, ällewell aber im private Raame oder in eim vo de unùffällige Clubs. Aa d Schwyzer Öffentlichkeit isch di albanischi Kultur aber chuum füredrùnge ùn albanischi Musik, Ässe ùn Kultur isch wyytgehend unbekannt blybe.

Syt em Änd vùm Kosovochrieg isch d Aazaal vo de Verein starch zrùggange, ùn Beobachter stelle e „ent-Politisierig“ vo de albanische Verein fescht. Zue dänne mit de meischte Mitgliider ghört die „"Albanische Gemeinschaft in der Schweiz"“ (alb. „"Bashkësia Shqiptare në Zvicër"“). Dezue git es au zwei wichtigi muslimischi Verein vo Albaner, d „"Union der albanischen Imame in der Schweiz"“ (alb. "Unioni i imamëve shqiptarë në Zvicër") ùn de „"Albanisch-islamischer Dachverband Schweiz"“ (alb. "Bashkësia Islame Shqiptare Zvicër").

Bis hüt aktiv sin au verschiidni Kultuurverein wie de „"Albanische Kulturverein Iliria"“ z Wattwil, di „"Albanische Tanzschule «Shota»"“ z Aarau oder de „"Verein Rinia Contact"“ z Gämf. D Verein verlege sich näbem organisiere vo Fescht ùn Freizytaktivitäte mee ùn mee au ùff d Integrationshilf. E Byspil isch de „"Albanische Lehrer- und Elternverband "Naim Frashëri""“, wo in fascht allene Kantön aktiv isch oder die „"Vereinigung der albanischen Intellektuellen in der Schweiz"“ (alb. "Bashkimi i Intelektualëve Shqiptarë në Zvicër"). Näbe de Vermittlig vo de albanische Kultur aa d Chinder, isch s Zyyl vo däm Verein au d Integration in d Schwyzer Gsellschaft. Andri Verein sin zum Byspil s „"Albanische Institut"“ z St. Galle oder s „"ISEAL (Institut suisse d’études albanaises)"“ z Lausanne. Usserdäm isch d „"UPA Université populaire albanaise"“ ällewell no aktiv. In de meischte Kantön git es hüt usserdäm albanischi Diskotheke, wo viilmool au vo nit-Albaner bsuecht werde.

Dernäbe exischtiere wyter meereri albanischi Sportverein, so de FC Dardania Basel oder de FC Kosova Neuchâtel, wo in de 3. Liga spiile, oder de FC Kosova Zürich ùn de FC Kosova Genève, wo in de 2. Liga spiile.

Usserdäm sin in de Schwyz meereri albanischi oder zweisproochigi Zytige verfiegbar, wo di albanischi Diaspora als Zyylpublikum hen. In de Schwyz erschynt eso monatlich d Zytig "Albsuisse" ùn zweimool pro Wùch d Zytig "Tung". D Zytig Bota Sot het ihre Sitz z Züri ùn di kosovarischi Zytig Zëri i ditës vertryybt usserdäm e spezielli Ussgaab für d Albaner in Weschteuropa, wo au in de Schwyz erhältlig isch.

Di albanischi Bevölcherig het wie andri Grùppe ussem ehemoolige Jugoslawie e schlächts Aasänne in de Schwyz, wobi d Albaner no emool en bsùnders schlächte Ruef hen. Si werde eso zum Byspil mit Kriminalität, Gwaltbereitschaft oder Islamisierig in Verbindig brocht. Bsùnders di männliche albanische Jugendliche werde viilmool mit Stereotype vo „Balkan-Macho“ oder „Raser“ verbùnde, derwyylscht d Fraue viilmool als uneigeständigi ùn hilflosi Opfer in patriarchale ùn islamische Strùktuure aagsänne werde. Bsùnders ùff jùngi albanischstämmigi Persone chönne die Vorurdeil negativi Usswirkige in de Ussbildig oder bi de Lehrstelle-, Job- oder Woonigssuech ha, wo si viilmool wäge de Herkùmft oder eme Name benoochteidigt sin. So hen in ere Studie vùm Eidgnössische Innendepartement vo 2014 nùmme en Viertel aagee, dass si mit Albaner wötte zämmeschaffe. De schlächte Ruef isch bsùnders in de Dütschschwyz ussprägt, in de Romandie ùn im Tessin werde d Albaner änder als ei Yywanderigsgrùppe vo viile waargnoo.

Als ei Grùnd für de schlächte Ruef wird viilmool aagfiert, dass di albanischsproochige Arbetsmigrante uss Jugoslawie langi Zyt nit als Albaner waargnoo worde sin ùn als ethnischi Grùppe unsichtbar blybe sin. Derwyylscht de Begriff „Jugoslawe“ no änder positiv bsetzt worde isch, ùn für viili Schwyzer Errinerige aa die problemlosi Zyt vo de Saisonniers weggt, isch de Begriff „Albaner“ ersch dur negativi Schlagzyyle bekannt worde. En zweite Grùnd isch au de verzögerti Familienoochzug, wo ersch am Änd vo de 80er-Joor yygsetzt het. Die Fraue ùn Chinder sin chuum als Familieaaghörigi vo dänne Saisonniers waargnoo worde, wo zum Deil scho syt über eme Joorzäänt in de Schwyz gschafft hen. Statt däm het mer si änder als Flüchtling waargnoo, wo zuefällig als Asylbewerber in d Schwyz cho wäre. D Albaner sin eso am Aafang vo de 1990er-Joor als e neui Yywanderigsgrùppe waargnoo worde, glychwohl dass si scho syt Joorzäänt in de Schwyz presänt gsi sin. Die verspööteti Woornämmig vo de Albaner als e eigni ethnischi Grùppe isch usserdäm mit ere Rezession zämmegfalle, so dass si statt als gschätzti Arbetschreft jetz als e soziali Lascht waargnoo worde sin.

Dezue chùnt no, dass am Aafang vo de 90er Joor d Drogeproblematik stercher waargnoo worde isch. Im Drogehandel hen zue derre Zyt Lüt uss de Republik Albanie ùn em Kosovo e groossi Roll gspiilt, wo deno mit de Albaner insgsamt in Verbindig brocht worde sin ùn s Image vo de Jugoslawe in de Schwyz duurhaft bschädigt het. Einzelni Gwalttate vo Kosovo-Albaner hen usserdäm viil Ùffsänne erregt, so zum Byspil de Mord vùm Albaner Ded Gecaj am Lehrer vo synrer Dochter im Joor 1999 z St. Galle. Dernäbe isch d Kriminalitätsrate vo kosovarische Manne datsächli hööcher wie die vo Schwyzer, bsùnders bi Gwaltdelikt. De Grùnd defür wird vo Experte ùnter andrem mit ere Überforderig vo viile Jugendliche aagee, bsùnders bim Übergang vo de Schuel in s Beruefsläbe, wo bi mange Jugendliche Frùschtratione usslööst. Dezue chùnt hüüfig no e Rolle- ùn Generationskonflikt, wänn jùngi Albaner zwüsche de Wärt ùn Läbensvorstellige vo de Eltre ùn de Schwyzer Gsellschaft jongliere mien, ùn debi viilmool überforderet sin ùn Spannige ussgsetzt sin.

E groossi Roll spiilt au d Berichterstattig vo de Medie, wo Albaner in de Regel vorallem in negative Schlagzyyle erschyyne, derwyylscht positivs Engagement vo albanischstämmige Persone chuum thematisiert wird. Dezue chùnt no, dass di albanischi Kultur meischt im private Raame ussgiebt wird, ùn d Schwyzer Öffentlichkeit wäge däm chuum e Vorstellig devo het.

D Albaner sin au meereri Mool in de Fokus vo politische Kampagne in de Schwyz cho. Im Joor 1998 het zum Byspil di Schwyzerischi Volchspartei mit eme Plakat erfolgryych gäge e planti Subvention vo de Stadt Züri für e Integrationsprojäkt „Konktaktnetz für Kosovo-Albaner“ vo de Caritas Züri gworbe. Ùff däm Plakat het in änder chlyne Buechstabe „"Kontaktnetz für"“ gstande, deno in sehr viil gröössre Buechstabe „"Kosovo-Albaner"“ ùn schliessli no gröösser „"Nein"“, so dass mer vorallem no „"Kosovo-Albaner Nein"“ het chönne läse. E Chlag wäge Rassediskriminierig isch aber abgwiise worde. Langfrischtig im Bewùsstsy bliibe isch au en Vorfall vo 2011, wo en Kosovo-Albaner z Interlake en Schwyzer mit eme Mässer verletzt het. Drùff het d SVP e Inserat mit em Titel „"Kosovaren schlitzen Schweizer auf!"“ veröffentlicht, zùme für Stimme für di sognanti Usschafftigsinitiativ z werbe. Des het schliessli zumene Verfaare gäge de Generalsekretär vo de SVP ùn syni Stellverträteri wäge Rassediskriminierig gfiert, wo beidi schlùssändli zunere Gäldstroof verùrteilt worde sin.
Änder positiv zum Ruef vo de Albaner drait de Erfolg vo albanischstämmige Fuessballspiiler bi. So spiile bi de Schwyzer Nationalmannschaft meereri Spiiler mit albanische Wùrzle mit. Bim Qualifikationsspiil zur Fuessball-Europameischterschaft 2012 gäge Ängland im Juni 2012 hen zum Byspil fümf Schwyzer mit albanische Wùrzle mitgspiilt: Behrami, Xhaka, Shaqiri, Džemaili ùn Mehmedi. Bim Spiil gäge di albanischi Fuessballnationalmannschaft in de WM-Qualifikation 2014 het des ùff beide Syte zue Diskussione gfiert. Vo Albanischer Syte sin die fümf albanischstämmige Spiiler zum Deil als „Verräter“ bezeichnet worde, vo Schwyzer Syte isch ene dergäge zum Deil vorgworfe worde, dass si sich nit bedingigslos zur Schwyz bekenne, sùndern ùffe e Doppelidentität zeige. 

Bim Spiil Albanie gäge d Schwyz bi de Europameischterschaft 2016 isch es dergäge harmonischer zuegange. Ùff de Schwyzer Syte sin seggs Spiiler mit albanische Wùrzle ùffboote worde (de Granit Xhaka, Xherdan Shaqiri, Valon Behrami, Blerim Dzemaili, Admir Mehmedi ùn de Pajtim Kasami), ùn ùff Albanischer Syte hen elf Spiiler in de Schwyz gläbt gha oder hen sogar en Schwyz Pass. Nooch em Spiil, wo vo de Schwyz gwùnne worde isch, hen au di albanische Fans z Züri gfüüret, zum Deil mit de Begründig, dass jo ùff beide Syte so viil Schwyzer mit albanische Wùrzle oder Albaner mit Schwyzer Hintergrùnd würde spiile, dass mer in jeedem Fall ùff de Gwinnersyte stünd. Ùffsänne het au d Mueter vùm Granit ùn em Taulant Xhaka ùff sich zoge, wyl si bim Spiil e T-Shirt mit de Schwyzer ùn de albanische Fahne aagha het. Beidi Brieder sin z Basel ùffgwaggse, aber de Granit spiilt für d Schwyz ùn de Taulant für Albanie.




Verein:

Noochrichteportäl:

Film oder Zytigsartikel:

Lieder


</doc>
<doc id="36669" url="https://als.wikipedia.org/wiki?curid=36669" title="Wendel Langenegger">
Wendel Langenegger

Da Wendel Langenegger (* 20. Oktober 1912 z Kriassara; † 11. Februar 2005 z Aaltstetta; hoametberäachtigt im Oberriet) ischt an Schwiizer Learer, Hoametforscher und Archivar gsi.

Da Wendel Langenegger ischt z Kriassara am Rii uufgwachsa. 1929 isch er is Learerseminar uf Roascha ganga. Sini ersta Joor (1933–40) as Primarlearar häat er a da beedna Halbtagsschuala vo Katholisch Gätzibäarg und Kommbäarg oberhalb vu Aaltstetta gschaffat. Vu 1941 bis 1950 häat er däann as Learar a da Schual i sinnara oagna Hoamet z Kriassara gwirkt. Ab 1950 ischt er i da Stadt Aaltstetta dahoam gsi und döt a da Schuala bis 1978 g underichtad. Noch sinnara Pensionierig ischt er bis 1989 als Archivar tätig pleaba.

Näabat seam Schaffa als Learar ischt er i verscheadniga Verain und i ehrenamtlicha Funkzioana aktiv gsi. Soa häat er acht Joor (1954–61) as Präsident vu da Stadtmusig Aaltstetta g amtet, vo 1969 bis 1976 ischt er Organist und Chorlaiter z Kriessern gsi und zitawiis as Präsident und a paar Joor as Vizepräsident bim Männerchor Aaltstetta gwirkt. Da Männnerchor häat ean im Januar 2004 as Jubilar fö 70 Joor Aktivmitglidschaft geert. Da Wendel Langenegger ischt im Februar 2005 im Aalter vo 92 Joor gstoarba.

Am Wendel Langenegger ischt d Gscheacht vo sinnara Hoamet und d Sprooch, vorallam am Rintaler sini urchig broat Mundaart, zu Läabzita alewiil a groasses Aaliga gsi. Näabet oanzelne Artikl i Tageszitiga und im Rintler Joorbuach "(Unser Rheintal, Jahrbuch für das St. Galler Rheintal)" häat da Langenegger dia Büacher gschreaba:



</doc>
<doc id="36670" url="https://als.wikipedia.org/wiki?curid=36670" title="Oro (Provinz)">
Oro (Provinz)

Oro (Tok Pisin: "Oro") isch aini vu dr 21 Provinze vu Papua-Neiginea. Si lyt im Sidoschte vu Neiginea. D Nochberprovinze sin Central im Weschte un Side, Milne Bay im Sidoschte un Morobe im Norde. Hauptstadt isch Popondetta.

D Provinz Oro isch in zwee Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36672" url="https://als.wikipedia.org/wiki?curid=36672" title="Sandaun">
Sandaun

Sandaun (Tok Pisin fir "Sunneuntergang" < ängl. "sundown"), au "West-Sepik", isch aini vu dr 21 Provinze vu Papua-Neiginea. Si lyt im Weschte vum Land an dr Gränz zue dr indonesische Provinz Wescht-Papua. Hauptstadt isch Vanimo. D Nochberprovinze vu Sandaun sin Western (Fly), Hela un East Sepik.

D Provinz Sandaun isch in vier Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36673" url="https://als.wikipedia.org/wiki?curid=36673" title="Chimbu Province">
Chimbu Province

Chimbu, auch Simbu (Tok Pisin "Simbu") isch aini vu dr 21 Provinze vu Papua-Neiginea. Si isch di chlaischt vu dr Hochlandprovinze. D Nochberprovinze sin Eastern Highlands im Oschte, Madang im Norde, Jiwaka un Western Highlands im Weschte un Gulf un Southern Highlands im Side. 

Hauptstadt isch Kundiawa.

D Provinz Chimbu isch in sechs Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36675" url="https://als.wikipedia.org/wiki?curid=36675" title="Koppigen">
Koppigen

Choppige (amtlich Koppigen) isch e Gmeind im Kanton Bärn i dr Schwyz. Mit 2080 Iwohner (Stang: 31. Dezämber 2010) ghört Choppige zu de mittugrosse Gmeinde im Kanton Bärn. 

Choppige isch es Dorf ar Ösch. D Gmeindsflächi bsteit us 61,7 % langwirtschaftlecher Flächi, 23,6 % Waud, 14,2 % Sidligsflächi u 0,6 % süschtigi Flächi. D Nachburgmeinde si die Berner Gemeinden Wiladinge, Höchstette, Auchischtoorf, Ersige, Utzischdorf u Zielebach im Kanton Bärn u Obergerlafinge u Rächerswiu.

Choppige isch zum erschte Mal gnennt worde im Jahr 1139 un 1181-82 aus "Chopingen". Bis zum 31. Dezämber 2009 het d Gmeind zum Bezirk Buurdlef ghört.

Quäuue: Bundesamt für Statistik 2005

Dr Uusländeraateil isch 2010 bi 7,1 % gläge.

81,8 % vo de Ywohner si evangelisch-reformiert, 8,9 % si römisch-katholisch (Stang 2000).

Bi de Nationauraatswahle 2011 het s das Ergebnis ggää: BDP 22,4 %, CVP 1,6 %, EVP 3,5 %, FDP 9,0 %. GLP 4,5 %, GP 5,2 %, SP 16,9 %, SVP 31,9 %, Suschtigi 5,0 %.

Gmeindspresidäntin vo Choppige isch d Ursula Kilchenmann (Stang 2013).

D Arbetslosigkeit isch im Jahr 2011 bi 2,1 % gläge.

Uf em Oeschberg isch di Kantonal Gartebauschuel, wo verschidni Usbildigsgäng chönd gmacht wärde.

Sit e paar Johr findet im Zweijohresrütmus jewils Endi Juni bim Oeschberg d öga, e Fachmäss vo de grüene Branche statt. Im 2010 händ dia 37'000 m grossi Usstellig öpe 23'600 Persone bsuecht.

Bir Vouchszeuuig 2000 hei vo de 2066 Ywohner 94,5 % Dütsch aus Houptsprach aaggää, 0,7 % Französisch u 0,6 % Italienisch.

Dr Dialäkt vo Choppige ghört zum Hochalemannisch.





</doc>
<doc id="36676" url="https://als.wikipedia.org/wiki?curid=36676" title="Der Spiegel">
Der Spiegel

Der Spiegel esch äs dütschäs Nachrechtäjournal, wo vom "Spiegel-Verlag" z`Hamburg oseggää ond wältwit vertrebä werd. Dä Spiegäl het diä höchscht Uflag vo allnä Nachrechtäjournal, no gröser wie diä vom "Stern" odär "Focus".

Wegä sim grossä Ifluss uf diä öffäntlichi Mäinigsbildig werd "Der Spiegel" oft als äs Leitmedium bezeichnäd. In dä dütsche Mediägschecht händ "Der Spiegel" ond si Gründer Rudolf Augstein än zentrali Rolle gha.

Dä Spiegel chunt offiziäll jedä Montag ose, esch abär scho am Sonntag online ab 8 Uhr erhältlech; a dä Fiertigä werd er aber dänn regelmässig uf Samstag vorzogä. Än Usgab am Kiosk choschtäd in dr Schwiz 7,30CHF (01/2012). Mem ämenä wirtschaftlech ond redaktionell äigeständigä Spiegel-Online macht dä Verlag au no än Websitä im Internet.

Scho voräm Erstä Wältkrieg esch vom Lion Feuchtwanger z München än Zitschreft unteräm Namä Der Spiegel publitiärt wordä, die esch allerdings ned met äm hütigä Nachrichtäjournal Der Spiegel imenä Zämehang stoht.

Di erscht Usgab DER SPIEGEL esch am 4. Januar 1947 in Hannover verchauft wordä. Unter anderäm esch en erschti Uflag scho im November 1946 erschinä, vom Britisch- Amerikanischä Verlag News Magazines. Met dä siebtä Usgab esch dänn da abär doch an dä dütschi Verlag übergäh wordä.

Däbi hät dä Rudolf Augstein, wo au scho bim Britisch- Amerikanischä Verlag metgschaffed hät, met sinerä Lizenz diä Magazin öberno ond als Herusgeber ond Chefredaktär vom DER SPIEGEL agiert. Diä erscht Usgab vom Januar 1947, hät denn än 15.000 Exemplar gha– Papierrationiärig hät do no än höheri Uflag verunmöglecht.

1949 beschlüsst d`Redaktion dänn "Spiegel- Statutä":

1950 het "Der Spiegel" ufdeckt, ass Bundesdaagsabgeordneti bi der Wahl vo der Bundeshauptstadt bestoche worde si, so dass sie für Bonn anstatt für Frankfurt am Main wurde stimme. Dr Augstein isch im so genannte "Spiegel-Usschuss" als Züüge verno worde, het aber d Quelle für d Gschicht nit uusegee und het sich uf die journalistischi Verschwiigehäitspflicht beruefe.

1952 isch d "Schmeißer-Affäre" cho. Dr Hans-Konrad Schmeißer, en ehemoolige Agänt im franzöösische Gheimdienst, het behauptet, dr Bundeskanzler Adenauer, dr Ministerialdiräkter Blankenhorn und dr Generalkonsul Reifferscheid sige für e franzöösisch Gheimdienst däätig gsi und häige e franzöösische Agänt mit gheime Nochrichte versorgt. 1958 het im "Spiegel" d Debatte um d Notstandsgsetz aagfange. Us dene si spöter (1960, 1963, 1965) verschideni Gsetzesentwürf vom Inneminister Gerhard Schröder worde.

Scho in siner Aafangszit het "Der Spiegel" groossi Bedütig gha. D Uflag isch massiv gstiige: 1961 si s scho 437.000 Exemplar gsi. Mit em wirtschaftlige Erfolg isch au di publizistisch Macht und der politisch Iifluss gröösser worde.

Am 10. Oktober 1962 isch im "Spiegel" der Artikel "Bedingt abwehrbereit" erschiine. Din het der verantwortlig Redakteur Conrad Ahlers interni Dokumänt vo der Bundeswehr zitiert und isch zum Schluss cho, ass d NATO und d Bundesrepublik e sowjetische Aagriff nid chönnte abwehre. Am 26. Oktober 1962 isch s "Spiegel"-Verlagsgebäud z Hamburg und d Redaktion z Bonn dursuecht worde. Es si Haftbefähl mit em Vorwurf uf Verdacht vom Landesverrot, landesverrööterischer Felschig und aktiver Bestächig usgstellt worde, unter anderem au gäge de Heruusgäber Rudolf Augstein. Dr Bundesverteidigungsminister Franz Josef Strauß het dr "Spiegel"-Redakteur Conrad Ahlers z Spanie mit falsche Behauptige vo dr Polizei lo verhafte und uf Dütschland lo transferiere. Wiiti Deil vo der Öffentligkeit hai sich mit em Noochrichtemagazin solidarisiert und Studänte si für en Augstein uf d Strooss gange. Dr Bundeskanzler Konrad Adenauer het im Bundestag gsait, bim "Spiegel" haig sich en „Abgrund vo Landesverroot“ ufdo. Das het zu heftige Protest us de Reije vo der SPD und au vo der FDP gfüert und het in der CDU Bifall usglöst. Noch ganze 103 Dääg isch dr Rudolf Augstein us der Haft entlo worde. 1963 het dr Strauß über s Magazin gsait, si sige d Gestapo im Dütschland vo sälle Dääg; si wurde Duusigi vo persönlige Akte füere; wenn är (d. h. dr Strauss) an d Nazi-Vergangeheit vo Dütschland wurd dänke - fast jede haig irgend öbbis z verdusche, und das machi Erbrässig mööglig […] und ass er zwunge gsi sig, gege si (d. h. d Lüüt vom Spiegel) öbbis z mache.

Am 13. Mai 1965 het der Bundesgrichtshoof us Mangel an Bewiis d Eröffnig vom Hauptverfahre gegen e Ahlers und Augstein abglehnt. Dr Strauß het denn wäge dere Affäre müesse zruggdräte. Er het uf sovil verschidnige Wiise s dütsche und internationale Rächt broche, bsundrigs won er dr Conrad Ahlers z Spanie het lo verhafte, dass men en politisch nüm het chönne halte. Dr Bundeskanzler Adenauer het d Affäre drotz sim „Abgrund vo Landesverroot“ verheltnismässig unbeschädigt überstande, vor allem au, wil si Verdeidigungsminister iin in e Hufe Aspäkt falsch informiert het und der Bundeskanzler sich druf berüeft het, ass er sim eigene Minister kuum häig chönne missdraue.

Die sogenannti "Spiegel-Affäre" het zur Folg gha, dass wiiti Kräis, bsundrigs under der junge Generation und der kritische Intelligänz, sich für s Wuchemagazin als Garant für d Meinigsfreiheit engagiert häi, und het dr Mythos vom Blatt begründet.

1966 het dr Karl Jaspers in sim Buech "Wohin treibt die Bundesrepublik" die dütsche Nootstandsgsetz scharf kritisiert, wil si dr Bevölkerig im Fall vom ene "üssere Nootstand" d Waal wurde loo, öb si Gwalt und Macht welli ablääne oder nid. En "innere Nootstand" chönn s überhaupt nit gee, wil das em Gedanken vom ene demokratische Staat wurd widerspräche: „Das Notstandsgesetz raubt dem Volk die ihm verbliebenen legitimen, dann aber nicht mehr legalen Mittel des Widerstands.“ Am 5. August 1966 isch e Verfassigsbeschwärde vom "Spiegel" vom Bundesverfassigsgricht abgleent worde. 1968 si d Nootstandsgsetz Däil vom Grundgsetz worde. 1969 het dr "Spiegel" 953.000 Exemplear verchauft.

"Der Spiegel" het Aafang vo de 1970er Joor knapp 900 Lüt beschäftigt, dodrvo öbbe 400 in dr Redaktion, 100 in dr Dokumentation und fast 400 in de kaufmännische und technische Abdäilige. 1970 isch s "Manager Magazin" gründet worde, wo von ere Dochdergsellschaft vo dr "Spiegel-Gruppe" uusegee wird. 1971/72 het mä e Mitbestimmigsmodäll beschlosse und meh Demokratii innerhalb vo dr Redaktion; usserdäm e Bedäiligung an de Gwünn. D Iinaame us Aazäige häi afo sinke.
1971 het dr "Spiegel" öbbe säggs Millione Lääser gha – das het öbbe zwölf Brozänt vo alle Mensche über vierzääni in dr Bundesrepublik. D Uflaag het 923.000 verchaufti Exemplar bedräit. D Uslandsuflag isch 10 bis 15 Brozänt vo dr Gsamtuflag gsi – "Der Spiegel" isch sit denn e Publikation mit ere intensive Rezeption im Usland.

1974 het dr Willy Brandt em "Spiegel" „"Scheißblatt"“ gsäit. 1975 si "Spiegel"-Korrespondänte us dr DDR wäge „böswilliger Verletzig vo de Rächtsvorschrifte“ usgwiise worde. Im Januar 1978 het d DDR d "Spiegel"-Büro in dr DDR unter anderem das in Ost-Berlin - noch ere kritische Berichterstattig über Zwangsadoptione und dr Veröffentligung vom zwäite Däil vom Manifest vom Bund vo de Demokratische Kommuniste vo Dütschland, eme Dokumänt von ere aagääblige Opposition innerhalb vo dr SED. D DDR het die Veröffentligunge für en Iimischig in die innere Aagläägehäite vo dr DDR ghalte.

"Der Spiegel" het au Vorabdrück vom und über e Dissidänt Rudolf Bahro publiziert, "Die Alternative" (EVA) und "Elemente einer neuen Politik" (Olle & Wolter), "Antworten auf Bahro" (Olle & Wolter) und het eso si systemkritisch Aasatz eme grössere Publikum bekannt gmacht.

"Der Spiegel" het verschidnigi dütschi Staats- und Wirtschaftsaffäre ufdeckt, zum Bischbil 1982 d "Flick-" und "Neue-Heimat-Affäre" und 1987 d "Barschel-Affäre". D Art, wie dr "Spiegel" d "Barschel-Affäre" behandlet het, isch nit unumstritte. 1988 het er d "co-op-Affäre" ufdeckt.
1989 het dr Erich Honecker über e "Spiegel" gsäit, ass es e guets Blatt sig und är s jede Mändig wurd lääse.

1990 het "Der Spiegel" zum erste Mol mee as e Million Exemplaar verchauft. 1992 het d Antje Vollmer gsäit, ass am Ändi vo dr Eera Augstein "Der Spiegel" an Bedütig verloore und an Macht gwunne häig.

Am 18. Januar 1993 isch die ersti Usgoob vom "Focus" erschiine. Si Chefredakteur Helmut Markwort het gsäit as er e „Konkurränz- und nid e Geegemedium zum "Spiegel" sig. Denn isch e Hufe veränderet worde. Dr "Focus" isch bewusst as Geegepol und Alternative zum "Spiegel" konzipiert worde. Das gseet mä bsundrigs guet an siner politische Linie und em Umgang mit de Aazäigechunde, wo eender schonend isch. Dr Uli Baur, näben em Markwort Chefredakteur vom "Focus", het sich uf s bekannte Augstein-Zitat „[…] im Zweifelsfalle links“ bezooge, won er die redaktionelli Linie vom "Focus" zämmegfasst het: „Wenn "Der Spiegel" im Zweifel links ist, sind wir im Zweifel rechts.“

Im "Spiegel" si Uflag isch um meh als zäh Brozänt iibroche und die verchaufte Reklamesite um meh as zwölf Brozänt. 1995 het er no mee as siibe Millione Lääser gha. "Spiegel TV" und "Spiegel Special" si entstande, won e Fümftel vom Umsatz vom "Spiegel" vo 542 Millione D-Mark (1996) generiert häi. "Der Spiegel" isch im erste Halbjoor 1996 die dütschi Zitschrift mit de höggste Iinahme us em Verdriib und de Reklame gsi. D Bruttoiinahme si uf 330,7 Millione D-Mark cho, fast e Million meh as dr "Stern", wo uf em zwäite Blatz gsi isch, und vor "Bild am Sonntag" (Blatz 3) und "Focus". Im Januar 1997 het "Der Spiegel" si 50. Geburtsdaag gfiirt. Mä het s Layout aktualisiert, und das isch sithär überall farbig. Bis zu sim Fufzigste si 2.649 Usgoobe erschiine.

Vom Ändi vo de 1990er Joor aa, het dr "Spiegel" under em Chefredakteur Stefan Aust und möögligerwiis au wäge dr Konkurränz liberali Standpünkt afo verdräte.
Wo in dr Bundesdaagswaal 1998 dr Helmut Kohl abgwehlt worde isch, isch s zur erste rot-grüene Koalition uf dr Bundesebeni cho. E Hufe het sich in dr Politik und Gsellschaft gänderet. S Internet het an Bedütig gwunne und d “Dotcom-Blootere” het sich afo bilde.

Kritiker häi em "Spiegel" vorghalte, er sig mee wien e Boulevardzitig worde und er häig an analytischer Diefi verlore. D Artikel si aber nid chürzer oder weniger aktuell worde. Im Vorfäld vo dr Bundesdaagswaal 2005 het men em Blatt „Wahlhilf“ für s bürgerlige Lager um d Angela Merkel attestiert. Uf d Froog, mit welere Partei si wurde sympathisiere, häi 2005 36 Brozänt vo de "Spiegel"-Lääser CDU/CSU gsäit, 28 Brozänt SPD, 18 Brozänt "Die Grünen", 7 Brozänt FDP und 5 Brozänt "Linkspartei.PDS".

Im Früelig 2005 het sich noch ere Umfroog under 1536 dütsche Journaliste dr Iifluss vom Magazin verchliineret. 33,8 Brozänt häi dr "Spiegel" immer no als iir Läitmedium bezäichnet, während für die "Süddeutsche Zeitung" 34,6 Brozänt gstimmt häi. 1993 isch dr "Spiegel" no für zwäi Drittel vo de Journaliste s Leitmedium gsi.

Im Joor 2002 isch dr "Spiegel-Shop" gründet worde. Si Zwäck isch gsi, d Näbebrodukt vom "Spiegel"-Verlag und andere Medie z vermarkte.

Sit em 24. Oktober 2002 git s dr "Spiegel" au as digitali Usgoob im "Portable Document Format".

Am 7. Novämber 2002 isch dr Herusgääber Rudolf Augstein gstorbe. Offiziell isch er au posthum dr Herusgääber bliibe.

Am 6. August 2004 het dr Verlag, zämme mit dr Axel Springer AG, bekannt gee, ass mä wider die draditionelli dütschi Rächtschriibig well bruuche. Das isch denn aber nid umgsetzt worde; am 2. Januar 2006 isch die reformierti Rächtschriibig de Empfählige vom Root für die dütschi Rächtschriibig entsprächend witgehend überno worde.

Am 25. Juni 2007 isch "Der Spiegel" in dr Schwiz testwiis erschiine, zerst nume für äi Mol mit ere iigheftete Split-Biilaag.

Am 5. Februar 2008 isch d Era Aust z Änd gange. Noch iim si dr Mathias Müller von Blumencron, bis Ändi Mai 2008 Chef vom Spiegel Online, und dr Georg Mascolo, Läiter vom Hauptstadtbüro, cho. Im Aust si Verdrag isch bis zum 31. Dezämber 2008 gloffe; d Gsellschafter häi dr Aust aber in Urlaub gschickt und si Verdrag nid verlengeret.

Sit 2009 isch dr grösst Däil vom Aagebot vo "Spiegel Wissen", bsundrigs s Heftarchiv, in dr Ufdritt vom "Spiegel Online" integriert worde.
"Der Spiegel" het mit dr niiderländische politische Wuchezitschrift "HP/De Tijd" afo kooperiere, wo Reportage vom Magazin übernoo het. 
Mit "Dein SPIEGEL – Die Welt verstehen" het dr Verlag im Septämber 2009 e Chindermagazin gstartet.

2010 het dr Verlag s Bortal "Legal Tribune Online" in Kooperation mit "Wolters Kluwer Deutschland GmbH" ufdo zum dört d Mäinige vo renommierte Autore in aktuelle Rächtsfrooge z veröffentlige.

Im Februar 2011 het dr Verlag mitdäilt, ass dr Mascolo ellei für s Noochrichte-Magazin "Der Spiegel" verantwortlig wurd si und dr Blumencron d Verantwortig für alli digitale Aktividöäte, "Spiegel Online" iigschlosse, wurd haa.
Dr Journalist und Schriftsteller Erich Kuby het 1987 zum Aalass vom 40-jööhrige Bestoo e kritischi Analyse vom Noochrichtemagazin under em Ditel "Der Spiegel im Spiegel" gmacht. Dr Wolf Schneider het gsäit, ass s Magazin dr oberst Verhunzer vo dr dütsche Sprooch sig. As Negativbischbil für schlächt Dütsch spiile in sine Stilfible Zitat us em "Spiegel" e groossi Rolle.







</doc>
<doc id="36680" url="https://als.wikipedia.org/wiki?curid=36680" title="Southern Highlands Province">
Southern Highlands Province

Southern Highlands (Tok Pisin: "Sauten Hailans") isch aini vu dr 21 Provinze vu Papua-Neiginea. Si isch mit rund 23,800 km² un 546.265 Yywohner anne 2000 di grescht vu dr Bärgprovinze. D Nochberprovinze vu Southern Highlands sin Hela , Western (Fly), Gulf, Simbu (Chimbu), Jiwaka , Western Highlands un Enga. Hauptstadt isch Mendi.

Zum 17. Mai 2012 sin di drei Dischtrikt Komo Magarima, Koroba-Lake Kopiago un Tari-Pori as aigeni Provinz Hela Province us dr Provinz Southern Highlands uusglideret wore.

D Provinz Southern Highlands isch in fimf Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36682" url="https://als.wikipedia.org/wiki?curid=36682" title="Käerjeng">
Käerjeng

Käerjeng (dt. "Kerschen", frz. "Charage") isch aini vu dr 105 Gmaine z Luxeburg.

Käerjeng lyt im Weschte vum Land an dr Gränz zue Belgie.

Zue Käerjeng ghere d Ortschafte Féngeg ("Fingig"), Kënzeg ("Küntzig"/"Clemency"), Nidderkäerjeng ("Niederkerschen"/"Bascharage"), Uewerkäerjeng ("Oberkerschen"/"Hautcharage"), Lénger ("Linger") un Bommert, derzue die Wyler un Gheft: Am Schack, Nuechtbann, Neidréisch, Schockmillen (au "op der Schock" gnännt).

Käerjeng isch entstande am 1. Jänner 2012 dur d Fusion vu dr friejere Gmaine Nidderkäerjeng un Kënzeg.

Käerjeng ghert zum Kanton Kapellen im Distrikt Lëtzebuerg. Dr Burgermaischter vu Käerjeng isch dr Michel Wolter (CSV). Scheffe sin dr Josée Anne Siebenaler-Thill (déi Gréng), dr Jeannot Jeanpaul (BIGK) un dr Richard Sturm (CSV). Gwehlt wird iber e Proporzwahl.

Käerjeng isch Sitz vu dr "Brasserie Nationale", dr greschte luxemburgische Bröuerei. Bröue wäre d Biermarke "Bofferding" un "Battin". 

Dr luxeburgisch Dialäkt vu Käerjeng ghert zum Moselfränkisch.


Näbe dr Sankt-Maximin-Kapell z Kënzeg stoht d "Wëll Lann", e Winter-Linde, mit rund 500 Johr ain vu dr eltschte Baim z Luxeburg. Im Johr 2000 het si ne Stammumfang vu 6,93 m un e Chronedurmässer vu 23 m ghaa. Noch em Sturm am 25. Juni 2006, wu di zwee Hauptstämm abbroche sin, het si mieße zruckgschnitte wäre. 




</doc>
<doc id="36683" url="https://als.wikipedia.org/wiki?curid=36683" title="Western Province (Papua-Neuguinea)">
Western Province (Papua-Neuguinea)

Western oder Fly River (Tok Pisin: "Westen Provins") isch aini vu dr 21 Provinze vu Papua-Neiginea. Si lyt im Sidweschte vum Land an dr Gränz zue dr indonesische Provinz Papua. D Nochberprovinze vu Western sin Sandaun, Hela un Southern Highlands, Gulf. Hauptstadt isch Daru.

D Provinz Western isch in drei Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36689" url="https://als.wikipedia.org/wiki?curid=36689" title="Alice im Wunderland">
Alice im Wunderland

Alice im Wunderland (ursprünglig hochdütsch "Alices Abenteuer im Wunderland"; dr änglisch Originaalditel: "Alice’s Adventures in Wonderland") isch e Chinderbuech vom britischen Schriftsteller Lewis Carroll, wo 1865 erschiine isch.

Die fikzionaali Wält vo dr "Alice im Wunderland", spiilt in ere Art und Wiis mit dr Logik, dass d Gschicht bi Chinder wie au bi Erwaggsene, bsunders bi Mathematiker, beliebt isch. Es het din e Hufe satiirischi Aaspiilige – nit nume uf persöönligi Fründ und Bekannti vom Carroll, sondern au uf d Schuellekzioone, wo d Chinder im Ängland vo sällere Zit häi müesse uswändig leere. Mäistens luegt mä die Gschicht und iiri Fortsetzig "Alice hinter den Spiegeln" (im Originaal: "Through the Looking-Glass and What Alice Found There") as en Äihäit aa. D Büecher si au dur d Illustrazioone vom britische Zäichner John Tenniel in den erste Usgoobe bekannt worde.





</doc>
<doc id="36789" url="https://als.wikipedia.org/wiki?curid=36789" title="Hämikon">
Hämikon

Hämike esch bes Ändi 2008 e eigeständigi Gmeind gsii. Sethär ghört Hämike als Ortsteil zo de Gmeind Hetzchöuch, wo am 01. Januar 2009 met 6 andere Gmeinde fusioniert hed.

Hämike hed e bewegti Gschecht hender sech und het im Lauf vo de Gschecht mehrmols de Kanton gwächslet.
Hämike werd scho 950 s erscht mol underem Name "Hammingchova", wo Hof des Hamin bedütet, erwähnt.
Es hed denzmol ide Fraumünsterabtei Zöri ghört. Nochhär hed Hämike i de Herre vo Länzborg ond sett 1264 de Habsborger ghört. Nochdems bes 1415 zom habsborgerische Amt Risee ghört hed, esch Hämike a d Stadt Lozärn cho und vo 1425 bes 1798 heds zo de Freie Ämter ghört. Denn esch Hämike bes 1803 e Teil vom Kanton Bade gsi. Setthär ghört Hämike weder zo Lozärn.

Hämike liit ufem Lendebärg im lozärner Teil vom Seetal. Zom Ortsteil ghöred s Dorf sälber uf 690 m ö.M. und au d Exklave Hämiker-Bärg, wo öbbe 2 Kilometer osserhalb vom Dorf uf 823 m ö.M liit.

Vo de Sedligsflächi vo 462 ha wärded 67,1 % landwertschaftlech gnötzt. Wald und Ghöuz möched 27,3 % vom Ortsteil uus, 5,6 % wärded als Sedligsflächi gnötzt. Vor de Fusion hed Hämike a Aesch, Autmis, Hetzchöuch, Müswange, Schonge ond Solz gränzt.

Quälle: Bundesamt für Statistik 2005
D Iiwohnerzahl esch bes 1850 emmer gstege. Bes is Johr 1960 esch de d Bevölkerig um fascht d Hälfti (-49,5 %) zrogggange.
Ide 1980er und 1990er Johr heds denn e starke Wachstumsschub gäh, setthär esch si öbbe glich blobe. De Höchststand vo 1850 esch aber nie meh erreicht worde.

D Bevölkerig z Hämike redt e hochalemannischi Mondart. Bi de letschte Volkszählig im Johr 2000 hend 97,52 % Düütsch gredt, wobi ned noch Dialäkt onderschede worde esch. 60,8 % hend aagää, dass si im Alltag numme Dialäkt rede, 14,9 % Hochdütsch ond Dialäkt, 4,2 % numme Hochdütsch ond de Rescht anderi Sproche oder Dütsch ond e anderi Sproch. Je 0,90 % hend Albanisch ond Portugisisch aus Alltagssproch aagäh.

Ursprönglech esch die ganzi Bevölkerig römisch-katholisch gsi. Dör Zuewanderig und Ustrett us de Chele send im Johr 2000 70,95 % 
römisch-katholischi ond 14,86 % evangelisch-reformierti Chreschte gsi. 7,21 % send Konfessionslosi und 2,50 % Muslime.

Hämike esch a de Buslinie Hetzchöuch–Müswange. Vo det hed me z Hetzchöuch Aschloss a d Seetalbahn. Hämike esch a de Hauptstross vo Hetzchöuch uf Muri AG, wobis kei diräkte öffentleche Verchehr uf Muri ged.



</doc>
<doc id="36790" url="https://als.wikipedia.org/wiki?curid=36790" title="Museum of Modern Art">
Museum of Modern Art

S Museum of Modern Art (MoMA) isch e Museum mit ere Sammlig vo modärner und zitgenössischer Kunst, wo zu de bedütendste und iiflussriichste uf dr ganze Wält ghöört. S Museum ligt im Bezirk Midtown im Nöi Yorker Stadtdäil Manhattan uf dr 53rd Street zwüsche dr Fifth und Sixth Avenue. D Sammlig umfasst Wärk vo de verschidnigste Kunstarte, vo Film bis zu Gmäld und Skulptuure. Usserdäm het s e Bibliothek mit 300'000 Bänd.
D Sammlig vom Museum of Modern Art umfasst über 150'000 Wärk Archidekduur und vom Disäin, Zäichnige, Gmäld, Skulptuure, under anderem vo dr Alice Aycock, vo dr Louise Bourgeois, vom Alexander Calder, vom Henry Moore, vom Claes Oldenburg, vom Eduardo Paolozzi, Fotografie, Drucksache und Illustrazioone. Drzue chömme öbbe 22.000 Film, vier Millioone Standbilder us Film, Videokunst wie zum Bischbil vo dr Valie Export, vom Lutz Mommartz, vo dr Pipilotti Rist und vom Julian Rosefeldt, und witeri elektronischi Meedie.

Im Museum of Modern Art wärde under anderem au Disäin-Objekt zäigt, wo mä jeede Daag brucht, wie Stüel oder au e VauWee Chääfer, wo vom von Ferdinand Porsche entwicklet worden isch. Es het Zäichnige vo Künstlern wie vom Paul Cézanne, Edgar Degas, vo dr Natalija Gontscharowa, vom Wassily Kandinsky und Egon Schiele und Wärk vom Pablo Picasso, Piet Mondrian, Jean Arp und Andy Warhol.

In dr Gmäldabdäilig git s Wärk vom Impressionismus und Spootimpressionismus vom Paul Cézanne, Vincent van Gogh und Paul Gauguin. Mit em Ernst Ludwig Kirchner und Oskar Kokoschka si au Wärk vom dütsche Expressionismus verdräte. Mä findet au Bilder vom Gustav Klimt, Henri Matisse, Marc Chagall, Salvador Dalí, René Magritte und Pablo Picasso. Zum Action Painting und Abstrakte Expressionismus ghööre d Wärk vom Jackson Pollock. D Pop Art isch mit em Roy Lichtenstein sim "Girl with Ball" verdräte und mä cha s Gmäld "Gold Marilyn Monroe" vom Andy Warhol go luege.


"Abschnitt Filmkunst ab 1935"


"Abschnitt Filmkunst ab 1935"


</doc>
<doc id="36791" url="https://als.wikipedia.org/wiki?curid=36791" title="Transsexualität">
Transsexualität

D Dranssexualität oder dr Dranssexualismus isch noch dr ICD-10, dr „Internazionaale Klassifizierig vo Chrankäite“ vo dr Wältgsundhäitsorganisazioon (WHO), e Form vo dr Gschlächtsidentidäätsstöörig. Es git sä, wenn e Mensch körperlig äidütig zum männlige oder wiiblige Gschlächt ghöört, aber s Gfüül het, ass er zum andere Gschlächt wurd ghööre und vilmol brobiert, au körperlig däm Gschlächt so guet wie mööglig z gliiche.

Mensche, wo füsisch wiiblig si, aber e männligs Identidäätsgschlächt häi, bezäichnet mä im Allgemäine as "Frau-zu-Maa-Dranssexuelli" oder "Dransmanne"; Mensche, wo füsisch männlig si, aber e wiibligs Identidäätsgschlächt häi, bezäichnet mä entsprächend as "Maa-zu-Frau-Dranssexuelli" oder "Dransfraue." Es git Dranssexuelli, wo d Begriff Maa-zu-Frau und Frau-zu-Maa ablääne, wil die Begriff noch iirer Mäinig die äigentligi, aagebooreni Gschlächtsidentidäät nit as gschlächtsbestimmend wurde respektierte. Usserdäm sig implizit in de Begriff Maa-zu-Frau und Frau-zu-Maa, ass en Änderig vo körperlige Merkmol oder en Änderig vom Rolleverhalte scho e Gschlächtsaagliichig wurde möglig mache.
Kritiker sääge ass, wil mä d Gschlächtsidentidäät noch iirer Aasicht nid cha ändere, d Begriff Maa-zu-Frau und Frau-zu-Maa falsch siige. D Wändige "dranssexuelli Frau" für Dransfraue bzw. "dranssexuelle Maa" für Dransmaa, wo in dr eltere medizinische Liddratuur brucht wärde und wo s körperlige anstatt vom empfundene Gschlächt in dr Vordergrund stelle, wärde vo de mäiste Dranssexuelle abgleent und gälte hüt as veraltet.
Dranssexuelli Mensche, wo medizinisch oder juristisch e Gschlächtsaabassig gmacht häi, bezäichne sich vilmol nüme as dranssexuell, sondern äntwääder as "Maa mit ere dranssexuelle Vergangehäit" bzw. as "Frau mit ere dranssexuelle Vergangehäit" oder äifach as "Maa" bzw. as "Frau".





</doc>
<doc id="36793" url="https://als.wikipedia.org/wiki?curid=36793" title="Euryanthe">
Euryanthe

Euryanthe ischt a Heroisch-romandischa Opr en drei Uffziig vom deitscha Kombonischda Carl Maria von Weber. S Libreddo stammt vo dr Helmina von Chézy. Als Vorlag hôt-se a franzeesischa Erzehlong us-em 13. Jôhrhondert vo-ma obekannda Vorfasser benutzt. S erscht Môl uf d Bihne komma isch des Werk am 25. Oktobr 1823 z Wiin em Kärntnertor-Theater. A Uffihrong dauret rond drei Stond. 

Firs Orkeschtr braucht mr zwoi Fleeda, genausoviil Oboa, Klarinedda ond Fagodd, viir Herner, zwoi Trombeeda, drei Posauna, a Schlagwerk ond Streichr. Fir d Bihnamusik braucht mr jeweils zwoi Piccolo-Fleeda, Oboa, Klarinedda, Fagodd ond Trombeeda, viir Herner, drei Posauna, Pauka ond Streicher.

Dui Opr schbiilt en dr Provence (Frankreich) em Jôhr 1110. 

A Halle em Keenigsschloss

Weil Frankreich vôr Kurzem em Kriag gega England da Siig drvootraga hôt, wuud am Hof vom Keenich Ludwig VI. a Friidensfescht gfeiret. Dô drbei schwermt dr Adolar (Graf von Nevers) effentlich vo seira Braut Euryanthe, wo sich grad uf seira Burg z Nevers uffhelt. Da Lysiart (Graf von Forest) plôgt d Eifersucht, weil’r selbr uff des Mädle a Aug gwôrfa hôt. Drom will’r em Adolar sei Freid vrgälla ond behaubdet, älle Fraua dädet irgendwann ihre Manna ootrei werra, so au d Euryanthe. Ehm selbr dät’s au glenga, d Euryanthe zo vrfihra. Dô driber schlegt’r em Adolar a Wedde vor, wo jeder sei ganz Hab ond Guad drbei eisetza soll. Dr Adolar zeegret et lang ond nemmt dui Herausfordrong ôô.

Vorwandlong: Dr Burggarda z Nevers

D Euryanthe sehnt sich en Wehmuat nôch ihrem Breidigam. Dô drbei denkt-se au an deam sei Schwester Emma, wo en sellem Gwelbe em Burggarda vrgraba leit, abr em Dood oifach koi Ruah fenda kô, weil-se us-em Reng vo ihrem Vrlobda s Gift tronka hôt, nôchdem dr sell us-ra Schlacht nemme hoimkomma ischt. D Eglantine, dui Dochtr vo-ma Aufstendischa, wo sich en dr Burg als Gfangena ufhält, schleimt sich bei dr Euryanthe ei ond erfehrt so vo deam ooglicklicha Familia-Geheimnis, obwohl d Euryanthe ihrem Adolar hoch ond heilich vrschbrocha hôt, dô dribr an koin Menscha a Sterbenswertle zo vrliira. 

Wia d Eglantine alloi em Burggarda ischt, nemmt-se da Reng us dr Gruft zo sich ond fasst da Plôô, d Euryanthe zo vrnichda, om selbr amôl em Adolar sei Weib werra zo kenna.

Wiidr em Burggarda z Nevers

Dr Lysiart ischt zornich, weil’r’s bis jetzt oifach et gschafft hôt, d Euryanthe om da Fengr zo wickla. Wia nô pletzlich d Eglantine em Burggarda ufdaucht, vrsteckt sich dr Lysiart ond heert neigirich dera ihrem Selbschtgeschbräch zua. Nôchdem’r gmerkt hôt, was de sell em Schild fihrt, geit’r sich zu erkenna. Jetzt vrbendet sich dia zwoi mitnandr ond wellet sich gemeinsam an dr Euryanthe rächa.

Vorwandlong: Wiidr en dr Halle em Keenigsschloss

D Euryanthe kommt uff Bsuach zo ihrem Vrlobda. Dia zwoi fallet sich om da Hals ond schweeret sich a ewiga Treie.

Dô kommt dr Keenich mit-ma graußa Gefolge, wo au dr Lysiart drzuagheert. Dr sell zeigt jetzt da Reng vo dr Emma ond behaupdet, dean vo dr Euryanthe als Liibespfand kriagt zo han. D Euryanthe vorsichert zwar, dass des et stemma dät, geit abr zua, dass-se em Adolar sei Geheimnis vorrôda häb. Dô druf glaubt-ra dr Adolar koi Wertle meh ond fiigt sich drei, dass’r äll sei Hab ond Guad an sein Widrsacher vorlaura hôt.

A troschtlosa Felsaschlucht

Dr Adolar empfendet emmr noh viil fir sei Braut. Weil’r abr moint, dass’r vo sellra betroga wôrra ischt, will’r-se jetzt ombrenga. Wia-nr grad sei Vorhaba ausfihra will, wuud’r vo-ra Schlang ôôgriffa. D Euryanthe wirft sich drzwischa, om-en zo schitza. Dô schafft’s dr Adolar, des Reptil zo vrnichda. Us Dankbarkeit lôôt’r sei Braut zwar am Leaba, lôôt-se abr alloi en dr Felsaschlucht zruck. Dô dribr isch d Euryanthe ganz vrzweiflet ond sehnt sich nôch-am Dood. 

Uff oimôl kommt dr Keenich mit-ma graußa Jagdgefolge drher. En da sella setzt d Euryanthe ihr ledschda Hoffnong ond vrzehlt-em älles, was bassiirt ischt. Dô druff vrschbricht-ra dr Keenich sei Ondrstitzong.

Vrwandlong: A Platz vôr dr Burg z Nevers

D Baura vrzehlet em Adolar, dass sich dr Lysiart ond d Eglantine gega ehn vrbendet hend ond bald heirada dädet. Dô kommt au scho dr Hochzeitszug. Pletzlich wuud d Eglantine vo-ma schleachda Gwissa ibrwäldigt ond klagt sich selbr ôô – ohne dass-ses eigentlich will – dass-se d Euryanthe vorrôda häb. Dô tridd dr Adolar us dr Menschmenge raus ond fordret da Lysiart zom Duell. Dr Keenich abr lôôt des et zua. Der greift jetzt zo-ra Lischt, om da Adolar zo priafa, ond sait, d Euryanthe häb sich in ihrer Vrzweiflong s Leaba gnomma. Jetzt vorschbiirt d Eglantine an Riisa-Triompf ond geit stolz da gemeinsama Betrug zua. Des abr gôht em Lysiart zweit. Der stirzt sich uff-se ond rammt-ra da Dolch en d Bruscht.

D Jäger kommet mit dr Euryanthe. Em Nu gôht-se uf ihrn Breidigam zua ond fellt-em om da Hals. Boide strahlet vor Glick. Jetzt endlich kô au em Adolar sei vrstorbena Schwester Ruah en ihrem Grab fenda.

Bevôr uff dr Bihne de eigentlich Handlong ôôfangt, kriagt s Publikom a glanzvolls klois Meischtrwerk vorgsetzt, wo mr au oft – losgleest vo dr Opr – em Konzertsaal heera kô (sogar efders wia em Theater): d Uvertiire. Se fangt ôô mit-ma reacht schwongvolla Thema, wo da Heerer ens Middlaldr vrsetzt ond d Riddrromandik raufbeschweert. Dr middlere Doil ischt ganz geheimnisvoll en donkle Farba ghillt. Dr Schluss ischt wiidr frehlich ond lôôt uff-nen guada Ausgang vo dr Opr schliaßa. 

Dr musikalische Heheponkt em erschda Uffzug ischt em Adolar sei Romanze "Unter blühenden Mandelbäumen" ond dr Titlfigur ihr Cavatine "Glöcklein im Tal". Em zwoida Akt raget zwoi Duett raus, wo s Publikom bsonders ôôschbrechet: "Komm denn, unser Leid zu rächen" zwischa dr Eglantine ond em Lysiart ond "Hin nimm die Seele mein, atme mein Leben ein", s Liibesduett zwischa dr Euryanthe ond em Adolar. Dr Heheponkt vom ledschda Uffzug ischt dr Chor vo de Landleit (Maialiad).

Bald nôch-em graußa Erfolg vo seim "Freischitz" isch dr Weber en ganz Eiropa bekannt wôrra, ond an Haufa Opernheiser – et bloß em deitschschbrôchiga Room – hend des Werk en ihrn Schbiilplôô uffgnomma. Manche Heiser hend sich au drom grissa, mit-ra oigena Uruffihrong vo-ma Weber-Werk beim Publikom ponkda zo kenna, so zom Beischbiil s Theater am Kärntnertor en Wiin. Seit 1821 isch des Haus an da gschäftstichtiga Impresario vom Teatro San Carlo vo Neapel, dr Domenico Barbaja, vorpachdet gwäa. Dr sell hôt sich mit-em Weber en Vorbendong gsetzt ond-en beuftragt, fir sei Bihne a graußa deitscha Opr zo komboniira, wo em Middlaldr schbiilt. Bei dr Suach nôch-ma geeignada Tekschtdichtr ischt em Weber dr Friedrich Kind nemme zor Vrfigong gschdanda, weil’r deam beim Vorfassa vo seim Freischitz-Libreddo viil z oft dreneigschwätzt ghet hôt. Drom hôt dr Kind koin Wert meh uff-na weitra Zammaarbet mit-em Weber glegt. So isch dr Weber z Dresden, wo-nr emmr noh dui Stell als Kabellmoischtr an dr Keeniglicha Hofopr ghet hôt, uff dui adliga Dichtere Helmina von Chézy (1783 bis 1856) gschdoßa, was-em ledschendlich zom Vrhengnis wôrra ischt. De sell hôt zwar ibr-na riisiga Eibildong vrfiagt, abr bloß a arg beschrenkda Begabong ghet. Dui hôt em Weber a Buach vorglegt, wo-se nôch dr alda franzeesischa Sage us-em 13. Jôhrhondert "L'histoire du très-nobles et chevalereux prince Gérard, comte de Nevers, et de la très-vertuese et trèschaste princesse Euriant de Savoye" gschriiba hôt. Dô dren gôht’s om ällerloi Vorbrecha, Gemeinheida ond om a edla weiblicha Oschuld. Der Stoff hôt da Weber so en sein Bann zoga, dass’r sich glei drô gmacht hôt, dr Chézy ihre Vers zo vrtona. Dass dia et viil daugt hend, meeget a baar Beischbiil zeiga:

Glei em erschda Akt, sobald sich dr Vorhang ghoba hôt, erklengt zwoi Cheer (vo de Fraua ond de Ridder)

<poem style="font-style:italic">
Dem Frieden Heil! Dem Frieden Heil! 
Dem Frieden Heil nach Sturmestagen! 
Heil dieser Feier reiner Lust! 
Des Helden Herz in starker Brust 
Darf nun für sanfte Freuden schlagen. 
Dem Frieden Heil! Dem Frieden Heil!

Den Frauen Heil! Den Frauen Heil! 
Den Frauen Heil! Den zarten Schönen, 
Den Blumen in des Lebens Kranz! 
Wohl ringt der Mut nach Siegesglanz, 
Doch Liebe muss das Leben krönen.
</poem>
Wenn d Euryanthe ihrn erschda Ufftridd hôt, därf-se dia Vers schmachda:

<poem style="font-style:italic">
Glöcklein im Thale, Rieseln im Bach, 
Säuseln in Lüften, schmelzendes Ach! 
Sterne in Wipfeln äugelnd durch Laub, 
Ach, und die Seele der Sehnsucht Raub. 

Weilst du so ferne? Bangst wohl nach mir? 
Bringen die Sterne Grüße von dir? 
Alle so golden, selig und klar, 
Ach, doch dein Blick nicht, mein Adolar!
</poem>

Musikalisch gsäha isch d „Euryanthe“ a Meilastoi en dr Gschicht vo dr deitscha Opr. Zom erschda Môl ischt a deitsch Bihnawerk entstanda, wo vollkomma durchkomboniirt ischt. Vorher hôt’s so ebbes bloß bei dr italienischa ond dr franzeesischa Opr gäa. Au dr Schbrechgsang vo de Rezitativ ischt ganz oiga uff dia handelnde Persona zuagschnidda ond weist so weit en d Zuakonft nei, zom Beischbiil uffs Friawerk vom Richard Wagner. Bei sellem Kombonischda schbiirt mr so richdich, dass d Euryanthe en viilerloi Hinsicht sei Vorbild gwäa ischt ond dass’r dô druss an Haufa glernt hôt.

D Uruffihrong ischt vom Publikom zwar rasend bejublet wôrra, abr dr Erfolg hôt et lang ôghalda. Nôch 20 Vorstellonga isch des Werk vom Schbiilplôô gnomma wôrra. 

Dui Titlfigur ischt vo-ra erscht 17-jähriga Sengere gschbiilt wôrra, wo mit dera Roll a glanzvolls Debii uff dr Opernbihne gäa hôt: d Henriette Sontag. En ihre schbätre Jôhr isch de sell zo oira vo de bekanndeschde Sengerena vo ihrer Zeit wôrra, wo et bloß en de bedeidenschde Opernheiser vo Eiropa ufftredda ischt, sondern au en Amerika Karriere gmacht hôt.




</doc>
<doc id="36832" url="https://als.wikipedia.org/wiki?curid=36832" title="Western Highlands Province">
Western Highlands Province

Western Highlands (Tok Pisin: "Westen Hailans") isch aini vu dr 21 Provinze vu Papua-Neiginea. D Nochberprovinze vu Western Highlands sin Enga, Southern Highlands, Simbu (Chimbu), Jiwaka un Madang. Hauptstadt isch Mount Hagen.

Zum 17. Mai 2012 sin di drei Dischtrikt Anglimp-South Waghi, Jimi un North Waghi as aigeni Provinz Jiwaka Province us dr Provinz Western Highlands uusglideret wore.

D Provinz Western Highlands isch in vier Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.




</doc>
<doc id="36836" url="https://als.wikipedia.org/wiki?curid=36836" title="West New Britain Province">
West New Britain Province

West New Britain (Tok Pisin: "Wes Niu Briten") isch aini vu dr 21 Provinze vu Papua-Neiginea. Si umfasst d Weschthelfti vu dr Insle Neibritannie un d Vitu-Insle, derzue chlaineri Insle. Hauptstadt isch Kimbe mit 25.000 Yywohner (2011).

D Provinz West New Britain isch in zwee Dischtrikt unterdailt. E jede Dischtrikt bstoht us aim oder mehrere „Biet uf lokaler Verwaltigsebeni“, "Local Level Government (LLG) Areas", wu in "Rural" (ländligi) oder "Urban" (stedtischi) LLG unterschide wäre.


</doc>
<doc id="36837" url="https://als.wikipedia.org/wiki?curid=36837" title="Port Moresby">
Port Moresby

Port Moresby (Tok Pisin "Pot Mosbi") isch d Hauptstadt vu Papua-Neiginea. As aini vu dr wenige Metropole vu Ozeanie het d Stadt iber 300.000 Yywohner (Stand 2009), doderby sin illegali Eländssidlige um d Stadt ume nit mitgrächnet.

D Hafestadt Port Moresby lyt im Sidoschte vu dr Insle Neiginea an dr Sidkischte vu dr Korallesee. D Stadt lyt in ere windgschitzte Bucht un isch wäge däm zuen eme bevorzugte Ankerblatz fir d Schifffahrt wore. Port Moresby het e aigene Verwaltigsstatus as "National Capital District" un ghert nit zue aire vu dr 19 Provinze vu Papua-Neiginea.

Di klimatische Bedingige vu dr Stadt Port Moresby wäre dur di geografisch Lag in dr äquatornoche Zone vu dr Trope un dr Topografi vum Hinterland beyyflusst, d Stadt lyt im Schatte vum Owen-Stanley-Gebirg. Di beede Windsyschtem Passat un Monsun ferdere großi Wassermängine no Papua-Neiginea, si bewirke Niderschlagsmängine vu bis iber 5000 mm im Zäntrum vu dr Insle Neiginea. Dert rägne sich d Wulke ab, wäge däm isch Port Moresby mit ere jehrlige Niderschlagsmängi vu 1.250 mm relativ drucke fir d Region. D Luftfychtigkait lyt im Allgmaine zwische 70 und 85 %.

S Wätter wird dur zwoo Hauptwindstremige bstimmt: dr Sidoschtpassat blost vu Mai bis Oktober un dr Nordweschtmonsun vu Dezämber bis Merz. Fir d Trope typischi Zyklon un Hurrikan het s in däre Gegnig relativ sälte, in dr Bärge het s aber vil Gwitterstirm. Vor dr schwäre Stirm, wu s als in dr weschtlige Kischteregione het, isch d Stadt aber dur d Bärg gschitzt.

Dr Stamm vu dr Motu läbt syt rund 2.000 Johr in dr Gegnig vum Port Moresby. As erschte Europäer het dr britisch Forscher John Moresby anne 1873 die Hafebucht entdeckt. Wu im Johr 1884 Großbritannie s Land zum Protektorat Britisch-Neiginea "(British New Guinea)" erklert ghaa het, isch Port Moresby Hauptstadt wore un isch s bi hite blibe. E japanischi Eroberig isch in dr Schlacht im Korallemeer vu dr Alliierte verhinderet wore.




</doc>
<doc id="36846" url="https://als.wikipedia.org/wiki?curid=36846" title="Bismarck-Archipel">
Bismarck-Archipel

Dr Bismarck-Archipel (friejer au "Neubritannien-Archipel") lyt im weschtlige Pazifik zwische 2° un 6°30' sidliger Braiti un 148° bis 155° eschtliger Lengi un ghert hite zum Staat Papua-Neuguinea. 

Dr Archipel bstoht us iber 200 Insle, wu kulturäll zue Melanesie ghere. D Gsamtflechi lyt bi 49.658 km², d Bevelkerig bi iber 470.000.

D Insle sin halbchraisfermig aagordnet un lige vis-à-vis vu dr Oschtkischte vu Neiginea, ääne an dr Dampierstroß (ca. 90 km brait). D Hauptinsle Neibritannie un Neuirland sin dur dr St.-Georgs-Kanal drännt. Weschlig lyt d Bismarcksee. 

Uf dr Insle, wu ne vulkanische Ursprungs hän, het s Bärg, wu bis uf 1200 m uufe gehn, un. fruchtbari Beede. D Dierwält isch verglychbar mit däre vu Neiginea. Endemischi Arte sin z. B. dr „Bismarck-Ringpython“ "Bothrochilus boa" un d Finsch-Fruchtduube.

Dr Archipel umfasst vier Provinze mit dr wichtigschte Insle


</doc>
<doc id="36892" url="https://als.wikipedia.org/wiki?curid=36892" title="Random House">
Random House

D Verlaagsgrubbe Random House, Inc. mit dr Dachmarke "Random House", wo drzueghöört, isch im Bsitz vo dr Bertelsmann AG und fungiert as Dachgsellschaft für alli Bertelsmann-Verlaag. 

Dr Naame goot uf s amerikanische Verlaagsundernääme "Random House" zrugg, wo 1925 dr Bennett Cerf und dr Donald Klopfer gründet häi. 1998 het sä Bertelsmann mit dr Marke übernoo undhäi die as Dachmarke uf dr ganze Wält etabliert. D Bertelsmann-Verlaagsgrubbe z Münche isch in d Random House-grubbe integriert worde und deere iire Naame isch zu "Verlagsgruppe Random House GmbH" gänderet worde. Random House isch die grössti Verlaagsgrubbe uf Änglisch uf dr ganze Wält, und uf Dütsch die zwäitgrössti. S Undernääme chauft sich witer im Buechgschäft ii.

Random House het 2007 Däil vo sine Büecher (5.000 Ditel, Stand: Februar 2007), digitalisiert, für dass Suechmaschine si chönne finde. Mit "Insight" git Random House sine Kunde d Mööglikäit, e gwüssi Zaal vo Site bro Ditel aazluege. Im Oktober 2008 het Random House bekannt gmacht, ass si mit Google wurde kooperiere und ass die digitalisierte Büecher vo Random House in dr Buechsuechmaschine "Google Book Search" wurde erschiine.







</doc>
<doc id="36893" url="https://als.wikipedia.org/wiki?curid=36893" title="Tétouan">
Tétouan

Tetuan, frz. Tétouan (arabisch تطوان, Tiṭwān, schbanisch "Tetuán"; bedütet uff Rif-Tamazight (Berberisch) ‚Auge‘ und isch au as „Die wissi Duube“ bekannt, franzöösisch: La colombe blanche), isch e Stadt z Marokko mit 352'351 Iiwooner (Berächnig 2010). Sit 1999 isch si – wägen iirem gmässigte Klima – d Summerresidänz vom Köönig Mohammed VI.

D Stadt lit öbbe 90 Meter über em Meeresspiegel uf eme Blatoo, wo zum "Djebel Dersa" ghöört und isch öbbe 10 Kilometer vom Middelmeer ewägg. Im Norde und im Süüde vo dr Stadt si d Rifbärg. Für marokkanischi Verheltniss git s z Tetuan e Hufe Rääge. 

Anders als bi andere Stedt an dr Middelmeerküste git s z Tetuan käini Zügniss us dr fönizische Zit. D Römer häi in dr Nööchi vo dr hütige Stadt e Milidäärsiidlig mit em Naame "Oppidum Tamuda" gründet. Im 14. Joorhundert isch Tetuan as Seeröibernäst berüchdigt gsi und kastilischi Schiff häi s dorum e baar Mol aagriffe. Noch dr Eroberig vo Granada (1492) und no äinisch am Aafang vom 17. Joorhundert si maurischi und jüüdischi Flüchtling us Andalusie uf Tetuan choo, und d Stadt isch wirtschaftlig ufblüet. Scho am Ändi vom 19. Joorhundert, wo s sini überseeische Kolonie verloore het, het sich Schbanie immer mee im Norde vo Marokko engaschiert und im Joor 1913 isch Tetuan d Residänzstadt vom schbanische Hochkommissar z Marokko worde. Wääred em schbanische Bürgerchrieg häi Flugzüüg vo de Republikaner Tetuan bombardiert, wil dr Norde vo Marokko fast ooni Usnaam hinder em General Franco gstande isch, und däm si Fäldzug zur 'Befreijig' vo Schbanie do aagfange het. Im Joor 1956 het dr Franco under internazionaalem Druck Marokko lo unabhängig wärde.

D Iiwooner vo dr Stadt läbe hauptsächlig vom Handel, Turismus, Fischfang und Olivenaabau. Sust git s dört no e Textil-, e Zigarette- und en Elektroindustrii.

D Hauptattrakzioon vo Tetuan is die groossi Medina, wo zum UNESCO-Weltkulturerbe zelt. S archeologische Museum zäigt vorgschichtligi Fund und het e schööni Sammlig vo röömische Mosaik, Münze und Keramike; im Garte het s e Hufe Graabstäi: libysch-berberischi, röömischi, islaamische, jüüdischi und bortugiisischi, alli duurenander. Au d Baute us dr schbanische Koloniaalzit, bsundrigs d Pfarrchille an dr Place Moulay el Mehdi, wo im neomaurischi Stiil baut isch, loone sich aazluege.
Au d Ruiine vom röömische "Oppidum Tamuda", ere Milidäärsiidlig mit eme kwadratische Grundriss, wo öbbe fümf Kilometer vom Stadtzentrum lit, isch intressant.






</doc>
<doc id="36896" url="https://als.wikipedia.org/wiki?curid=36896" title="Stereoskopie">
Stereoskopie

D Stereoskopii (griech. "stereos" = Ruum/rüümlig, fest – "skopeo" = aaluege) isch d Wiidergoob vo Bilder eso, ass si dr Iidruck mache e rüümligi Diefe z haa, wo füsikalisch nit vorhande isch. In dr Umgangssprooch bezäichnet mä d Stereoskopii falsch au as „3D“, au wenn s sich nume um zwäidimensionaali Abbildige handlet, won e rüümlige Iidruck mache ("Ruumbild"). Normaali zwäidimensionaali Bilder, wo nid dr Iidruck vo Diefi gään, bezäichnet mä as monoskopisch (griech: μονος, "monos" „äins“ → äifach).

S Brinzip isch, ass Mensche wie alli Brimaate und die mäiste Raubdier iiri Umgääbig mit zwäi Auge gliichzitig us zwäi verschidnige Blickwinkel gseen. Eso cha s Hirni schnäll iischetze, wie wit ewägg d Objekt si und eso bechunnt s e rüümligs Bild vo dr Umgääbig über, ooni dr Chopf hin und här z beweege. D Stereoskopii befasst sich aso nume drmit, em lingge und em rächte Aug zwäidimensionaali Bilder us zwäi Bedrachdigswinkel z zäige, wo liicht von enander abwiiche. D Verfaare do drzue si aber underschidlig.

Alli andere Äigeschafte vom ene zwäidimensionaale Bild, wie perspektivischi Verzerrig, wo von ere unnatürlige Objektivbrennwiti abhänke, d Farb und bsundrigs aber au d Bindig vom Betrachder an e Standort, wo beschränkend isch, git s immer no. Grad die bäide letzte Äigeschafte vo däm Ruumbildverfaare mache dr grooss Underschiid zur Holografii us, wo brobiert, Objekt vollständig, also dreidimensionaal (in 3D), abzbilde und vorzzäige.






</doc>
<doc id="36900" url="https://als.wikipedia.org/wiki?curid=36900" title="Holografie">
Holografie

Under Holografii (altgr. ὅλος "holos" „ganz“, „vollständig“ und -grafie) fasst mä Verfaare zämme, wo dr Wällecharakter vom Liecht usnütze, zum Darstellige z mache, wo über d Mööglikäite vo dr klassische Fotografii uusegöön. Näbe rüümlige Darstellige wärde holograafischi Verfaare immer mee au in dr Mässtechnik iigsetzt. Als Hologramm (altgr. γράμμα "gramma" „Gschribnigs“, „Botschaft“) bezäichnet mä e Foti, wo mit holografische Technike gmacht worden isch. Mä duet s Bild mit eme Liecht vo dr gliiche Art belüüchde, wie mä s bi dr Ufnaam brucht het, und bechunnt en ächt dreidimensionaals Bild vom Ursprungsgegestand. Wemm mä s aaluegt, gseet s us, wie wenn s Objekt frei im Ruum wurd schwääbe. Mä cha um s Bild umelaufe, und gseet denn s Objekt au vo sine andere Site und es entstoot dr Iidruck vom ene vollständig dreidimensionaale Ding, wemm mä s mit bäide Auge aaluegt.

Dr Begriff Holografii isch 1947 vom ungarische Forscher Dennis Gábor brägt worde, won e Wääg gsuecht het, zum s Elektroonemikroskop verbessere.




</doc>
<doc id="36911" url="https://als.wikipedia.org/wiki?curid=36911" title="Kanton Réimech">
Kanton Réimech

Dr Kanton Réimech isch e Kanton im Distrikt Gréivemaacher im Großherzogtum Luxeburg. Är lyt im Sidoschte vum Land. Im Norde gränzt er an dr Kanton Gréivemaacher, an di dytsche Länder Rhyland-Pfalz un Saarland, im Siden an s franzesisch Département Moselle z Lothringe un im Weschte an d Kanton Esch-Uelzecht un Lëtzebuerg. Hauptort vum Kanton isch Réimech.

Zum Kanton Réimech ghere acht Gmaine (Yywohnerzahle vum ).


Di ehmolige Gmaine Biermereng un Wellesteen sin zum 1. Jänner 2012 zue Schengen yygmaindet wore.


</doc>
<doc id="36920" url="https://als.wikipedia.org/wiki?curid=36920" title="Josep Roca i Bros">
Josep Roca i Bros

Dr Josep Roca i Bros (uf d Wält cho 1815 z Abrera, Brovinz Barcelona, gstorbe 1877 z Figueras, Brovinz Gerona) isch e schbanische Archdekt gsi. Er het im neoklassische Stil baut und isch vor allem z Figueras däätig gsi, won er dr Stadtarchidekt gsi isch. Sis Hauptwärk isch s Hauptheater vo Figueras gsi, won er vo 1848 bis 1850 baut het. Es isch 1939 aabebrennt und 1968 het s dr Salvador Dalí as Museum für sini Wärk wider ufbaut. Anderi Baute vom Roca i Bros si d
"Iglesia de la Divina Providencia" (1852) gsi, Familiehüüser wie d "Casa Romaguera" (1852), d "Casa Puig" (1855), d "Casa Oriol" (1859) und anderi. 1855 het er Industriigeböid konstruiert wie d "Carrer Nou"-Fabrik.

Er het d Akademii für neoklassischi Archidektuur gründet und e Räije vo katalanische Archidekte häi sini Ideä witergfüert.

D Bibliothek in sim Heimetort Abrera isch noch iim benennt.



</doc>
<doc id="36922" url="https://als.wikipedia.org/wiki?curid=36922" title="Maître Fromager">
Maître Fromager

En Maître Fromager isch en Schpezialischt für d Veredelig vo Chäs. Um en Maître Fromager chönne z si, muess me sich mit em chäse und de verschidnige Viirrasse, wo Milch düent gäh, uskenne. Au di klimatische Bedingige bi de Produktion und de Lagerig vom Chäs ghöred zum Wüsse vomene Maître Fromager. Mit de Lagerig vom Chäs und sinere Behandlig git de Maître Fromager em Chäs sini eigeti Note.

D Titel Maître Fromager isch di höchchti Uszeichnig, wo d Chäser chöi vergäh, es isch aber kein offizielle Titel. De bekanntischt Maître Fromager in de Schwiiz isch de Rolf Beeler.


</doc>
<doc id="36923" url="https://als.wikipedia.org/wiki?curid=36923" title="Richard Buckminster Fuller">
Richard Buckminster Fuller

Dr Richard Buckminster Fuller (vilmol abkürzt zu "R. Buckminster Fuller," au "Bucky Fuller"; * 12. Juli 1895 z Milton, Massachusetts; † 1. Juli 1983 z Los Angeles) isch en amerikanische Archidekt, Konstrukdöör, Visionäär, Disäiner, Filosof und Schriftsteller gsi. Er zelt näben em Frei Otto und em Santiago Calatrava zu de füerende Verdräter vo dr biomorfe Archidekduur.

Dr Fuller isch wäge sine "Domes" oder geodäätische Kupple bekannt worde, wo mä vilmol uf Usstellige, in Science-Fiction-Film oder as Däil vo Milidääraalaage (Radaarkupple) cha gsee. Die bekanntisti isch d Biosphère, wo dr Usstelligsbavillion vo de Veräinigte Staate an dr Expo 67 z Montreal gsi isch. Au Achterbaane häi in deene Chuugele Blatz (z. B. dr Eurosat im Europa-Park bi Rust). Si basiere uf ere Witerentwicklig vo äifachste geometrische Grundkörper (Tetraeder as 3-Simplex, Oktaeder und dichdisti Chuugelepackige) und si extreem stabiil und bruche zum baue seer weenig Materiaal. S Konstrukzioonsbrinzip isch 1954 patentiert worde. 

Dr Fuller het as äine vo de Erste gsee, ass d Natuur under wirtschaftlige Brinzipie funkzioniert, und drbii effiziänt isch im Materiaal- und im Energiiverbruuch und e Tendänz zur Efemerisierig het. En andere wichdige Aspäkt für iin si die nutzbaare Synergie gsi, e Begriff, won er mit andere brägt het. 




</doc>
<doc id="36926" url="https://als.wikipedia.org/wiki?curid=36926" title="Ephemerisierung">
Ephemerisierung

Efemerisierig isch e Begriff, wo dr Richard Buckminster Fuller brägt het, und wo d Tendänz vo dr hütige Technologii beschribt, Maschiine und technischi Aawändige immer chliiner, liichter und effiziänter z mache.

Dr Fuller het si Konzept mänggisch an Hand vo dr Entwicklig vo de Satellite beschriibe: s Gwicht vom ene Satellit isch nume e baar Hundertstel vo 750.000 Donne Dransatlantikkabel, aber er übernimmt deeren iiri Funkzionalidäät. Dr Dänker und Autor Steward Brand (äigentlig e Bioloog) het im Fuller si Konzept mit "Meer-mit-weniger-mache" in sim Buech "Das Ticken des langen Jetzt" überdräit.

E Däil vo dr Efemerisierig isch d Multifunkzionalidäät, e Brinzip, wo mä in dr Natur cha beobachte. Dr Fuller het die Multifunkzionalidäät as Basis vo dr "natürlige Technologii" aagluegt. Mä cha sääge, ass s Disäin vom "Meer dur Weniger" dur weeniger menschligi Chöste, weeniger Ressurse und weeniger Abfall verwirkligt wird.

Das Konzept cha mä bi elektronische Gräät gsee, bsundrigs bi sälle, wo sit dr Erfindig vom Dransister oder vom Silizium-Mikrodschip härgstellt worde si. S Brinzip cha au im Makrokosmos vo dr Archidektuur aagwändet wärde und bi andere Forme vom braktische Disäin, vo dr Konstrukzioon, vom Vercheer und in vile andere Fälder.


</doc>
<doc id="36928" url="https://als.wikipedia.org/wiki?curid=36928" title="Reutlinger General-Anzeiger">
Reutlinger General-Anzeiger

Dor Reitlenger General-Anzeiger isch d oenzich ganz selbschdändicha Dageszeidong vo dor Regio Näggor-Alb, also midd-ra åegena Vollredaktio. Se isch nåch iror Åegawärbong, "dui" onabhängicha Dageszeidong für Reidlenga und d' Regio Näggor-Alb. Vorlegor isch dor Valdo Lehari jr.

D' verkaofda Ufflag machd zemmlich gnao 40.000 Exemplar aus. Se wird seid 2004 em Druggzentrum Neckar-Alb in Reidlenga-Betzenga em Rheinischa Formad druggd. Dui Zeidong geid-s scho seid 1888. Näaba dor Haobdausgab geid-s als Ondorausgaba dor Echaz-Bote, dor Pfullenger Schtadtãzeigor und dor Metzengor-Urachor General-Ãzeigor. Em Abonnement drenn isch als sibbda Ausgab d Sonndich Aktuäll, ond ao no s Magazin rtv ghaerd dorzua. 



</doc>
<doc id="36930" url="https://als.wikipedia.org/wiki?curid=36930" title="Unimog">
Unimog

Unimog isch a Fahrzeig mit vier Rädle, wo alli chönne aadriibe wärde. Er zelt zu de Chliilastwääge und Gräät chönne an en aakupplet wärde. Er wird vil in dr Land- und Forstwirtschaft iigsetzt und bim Milidäär. Vor allem in schwiirigem Gländ wird er vilmol wäge siiner groosse Boodefreihäit und em Vierraadaadriib iigsetzt. 

Dr Naame Unimog isch en en Abchürzig für „Universal-Motor-Gerät“. Er isch sit 1949 bi Boehringer Werkzeugmaschinen in Serii baut worde. 1951 het Daimler-Benz d Firma übernoo und sit denn isch "Unimog" e Modällbezäichnig vo Mercedes-Benz. Mee as 50 Joor lang isch dr Unimog z Gaggenau broduziert worde, sit 2002 wird er z Wörth am Rhii härgstellt. D Marke Unimog isch gschützt.



</doc>
<doc id="36932" url="https://als.wikipedia.org/wiki?curid=36932" title="Teatre-Museu Dalí">
Teatre-Museu Dalí

S Teatre-Museu Dalí (Schbanisch: "Teatro-Museo Dalí"; Dütsch: "Theatermuseum Dalí") isch e Museum für e Künstler Salvador Dalí in siner katalaanischen Heimetstadt Figueres. 

Wo dr Dalí no e Chind gsi isch, isch s hütige Museumsgeböid s Theater vo dr Stadt Figueres gsi. Dört si im Dalí sini Bilder zum erste Mol usgstellt worde. S ursprünglige Geböid isch wäarend em Schbanische Bürgerchrieg zerstöört worde und joorzääntelang e Ruine bliibe, bis dass dr Dalí und dr Bürgermäister vo Figueres im Joor 1960 zämme beschlosse häi, es as Museum wider ufzbaue. 

S Museum isch im Joor 1974 eröffnet worde und mä het s in de 1980er Joor erwiiteret worde. Dr Dalí het sich in dr Krüpte vom Museum lo begraabe.



</doc>
<doc id="36933" url="https://als.wikipedia.org/wiki?curid=36933" title="Ernst Fuchs (Maler)">
Ernst Fuchs (Maler)

Dr Ernst Fuchs (* 13. Februar 1930 z Wien, † 9. Nofämber 2015 au z Wien ) isch en östriichische Mooler, Archidekt, Grafiker und Muusiker gsii. Er gältet as äine vo de Gründer vo dr "Wiener Schuel vom Fantastische Realismus".

Dr Ernst Fuchs isch s äinzige Chind vom Maximilian und dr Leopoldine Fuchs gsi. Si Groossvater Siegmund und si Vater si noch em „Aaschluss“ vo Östriich 1938/39 emigriert, und dr Ernst isch 1942 römisch-kaddolisch dauft worde. Vo 1942 aa het en dr Mooler und Restaurator Alois Schiemann im Moole underrichdet. Bis er fuffzääni gsi isch het er bi dr Emmy Steinböck und bim Fritz Fröhlich an dr Moolschuel St. Anna z Wien Bildhauerei und Moolerei gleert. 

Denn isch er uf d Akademii vo de bildende Künst z Wien. 1949 het er si ersti Äinzelusstellig z Bariis gha, und isch 1950 dört aane züüglet. 1957 isch er e Zitlang im Dormitio-Chlooschter am Bärg Zion (Israel) gsi und het sich mit Ikonemoolerei beschäftiget. 1962 isch er uf Wien zrugg und isch dört Brofässer worde. Er zelt zämmen mit em Wolfgang Hutter, em Arik Brauer, em Rudolf Hausner und em Anton Lehmden zu de Gründer vo dr "Wiener Schuel vom Fantastische Realismus". 1972 het er d Otto-Wagner-Villa gchauft und dört mit dr Brunneaalaag "Nymphäum Omega" aagfange. S „Brivatmuseum Ernst Fuchs“ isch hüte dört. Dr Mooler hät ab 1988 z Monaco gläbt und gschafft.

Zerst het er im surrealistische Stiil, spööter im manieristische gmoolt. In sine Wärk het s vilmol e religiöösi oder müthologischi Symbolik. In sim Buech „Architectura Caelestis“ het er gschriibe, ass e Hufe vo sine Motiiv us Visioone chieme. Z Bariis het er e Hufe ikonografischi Arbäite gmacht, wo vo dr fläämische Moolerei beiiflusst si. Drei vo deene Wärk si spööter s Altarbild vo dr Rosechranzchille z Wien-Hetzendorf worde.

Us de 1970er-Joor stamme Skulptuure und e baar Opereusstattigen (Parsifal und Die Zauberflöte z Hamburg, Lohengrin z Münche). Im Mozart si Zauberflöte het er denn 1996 non emol usgstattet. In de 1970er-Joor het er Lyrik und filosofischi Essei gschriibe.

Dr Fuchs het uf müstisch inspirierte Schallblatte gsunge und gspiilt, u. a. d Album „Von Jahwe“ (Gsäng über s Tetragramm JHWH) und „Via Dolorosa“, und er het immer wider mit Muusiker zämmegschafft, won er as Sänger sini spirituelle Motiiv umgsetzt het. So z. B. s Album „Aphrica“ mit em Klaus Schulze (1983); er het das aber spööter zruggzooge, wäge künstlerische Differänze. Er het hau u. a. mit em Chris Karrer vo Amon Düül II im Joor 1994 zämmegschafft und d DoCD „Mystische Gesänge“ uusegee. 

In de 1990er-Joor isch dr Fuchs mee as künstlerische Gstalter vo Bauwärk däätig gsi (St.-Jakob-Chille z Thal bi Graz, e Hotelaalaag z St. Veit an der Glan). Si fantastischi Archidektuur isch vor Allem wäge dr üppige Ornamentik und de chreftige Farbe ufgfalle, won er brucht het.

Modärni Wärk vom Fuchs het mä sit de 1980er Joor uf Usstellige z Östriich, Dütschland, Italie, Japan, Russland und in andere Länder chönne gsee. 

Dr Fuchs het e Hufe Künstlerfründ ghaa, drunder dr Salvador Dalí, dr Arno Breker, Mati Klarwein und d Leonor Fini. 1975 isch dr Fuchs dr Jüngst in dr Künstlerfründschaft «Goldigs Dreiegg» gsi, wo dr Salvador Dalí drüber gsäit het, ass mä s chönn aaluege wie mä well, Breker-Dalí-Fuchs sige immer oobe.

1987 het dr Ernst Fuchs dr Falco bordretiert. Was die bäide gschwätzt häi wäärend em Moole, häi si ufgnoo und es isch zum 50. Geburtsdaag vom Falco im ORF gsändet worde.

2005 het dr Reschissöör und Broduzänt Jürgen Haase e Bordret vom Ernst Fuchs im Dokumentaarfilm "Mit den Augen der Seele. Straßensänger und Kaiser wollt' ich werden" gmacht.







</doc>
<doc id="36934" url="https://als.wikipedia.org/wiki?curid=36934" title="Arno Breker">
Arno Breker

Dr Arno Breker (* 19. Juli 1900 z Eberfäld, hüte e Stadtdäil vo Wubberdaal; † 13. Februar 1991 z Düsseldorf) isch e dütsche Bildhauer und Archidekt gsi. Wil er as Künstler für d Nazionalsozialiste gschafft het, isch er bis hüte en umstritteni Persoon.

Wäärend dr Weimarer Republik si sini blastische Arbäite stark vom Aristide Maillol, Charles Despiau und Auguste Rodin beiiflusst gsi. Dr Breker het bi sine Akt, Torsi und Bortretbüste brobiert, die underschidlige Stiil und au d Oberflechebehandlig vo sine Vorbilder z verschmelze. Er het s Gussverfaare vo dr sog. „räine Form“ entwicklet, wo s käini Uneebehäite an de Oberflechene vo de Figure git. Das isch denn e Kennzäiche für sini Darstelligen us dr Zit vom Nazionaalsozialismus worde. 

D Nazi häi dr Breker zerst als dekadänt aagluegt und z fest uf Frankriich orientiert, dorum het er zerst vor allem Bortretufdrääg vo Industrielle, Milidäär oder au vo Künstlerkollege überchoo. 

1935 si die erste öffentlige Ufdrääg choo: d Hohäitszäiche am Berliner Finanzministerium, Stäirelief am Geböid vo dr Nordstärn-Lääbensversicherig in Berlin-Schöneberg, figürlige Schmuck am Hauptbordaal vo dr Dütsche Versuechsaastalt für Luftfahrt, Berlin-Adlershof, d Blastik „Der Flieger“ für s Hauptgeböid vo dr Dresdner Luftchriegsschuel. 1936 het si rasant Ufstiig zum prominäntiste Bildhauer vom sog. Dritte Riich aagfange. 1937 isch er Mitgliid vo dr NSDAP worde.

Im Breker si Usdrucksform isch as richdigwiisend für dr „nöi dütsch Stil“ proklamiert worde. Sini monumentaale Figuure het mä guet chönne bruche, zum dr Kampf vom „Nöije Riich“ gege d „Verfallserschiinige“ in dr Kunst („Entarteti Kunst“) und in dr Gsellschaft visuell fassbar mache. D NS-Propaganda het en zum „bedütendste dütsche Bildhauer vo dr Geegewart“ erklärt und iin zum Vorkämpfer für die nazionalsozialistischi Revoluzioon stilisiert. Wääred em Chrieg het en dr Adolf Hitler sälber uf d Sonderliste vo de Gottbegnaadete mit de „unersetzlige Künstler“ gsetzt, und eso het er nid in d Armee müesse. 

E Hufe vo sine Monumentaalblastike si im Chrieg zerstöört worde, si in Depoo verschwunde oder befinde sich in brivate Sammlige, aber es git immer no Wärk von em wo in Museum oder uf öffentlige Blätz stöön, vilmol ooni ass d Lüt wüsse, ass si vom Arno Breker si.




</doc>
<doc id="36936" url="https://als.wikipedia.org/wiki?curid=36936" title="Mae West">
Mae West

D Mae West (* 17. August 1893 z Brooklyn, Nöi York; † 22. Novämber 1980 z Hollywood; äigentlig "Mary Jane West") isch e amerikanischi Filmschauspiilere und Dräibuechautorin gsi. 

D Mae West isch in de 1930er Joor äini vo de bestzaalte Filmstar z Hollywood gsi. Si het immer wider sexuelli Tabus broche, wo denn gültig gsi si, si isch brueflig und brivat für d Freihäit vo dr Liebi und für d Gliichhäit vo de Gschlächter gstande und isch zum Imbegriff vo dr Femme fatale worde. Si het nie e Blatt vor s Muul gnoo und e Hufe Sprüch si iire zuegschriibe worde, wie "„Is that a gun in your pocket, or are you just glad to see me?“" (was öbbe häisst: "Isch das e Bistoole in dim Hoosesack oder hesch nume Fröid, mi z gsee?")

Vo 1911 bis 1942 isch si mit em Jazz-Sänger Frank Wallace verhürootet gsi.





</doc>
<doc id="36939" url="https://als.wikipedia.org/wiki?curid=36939" title="Antivirenprogramm">
Antivirenprogramm

Es Antivirus-Programm, Antivireprogramm oder e Antivire-Software isch es Programm, wo för Compjuter entwickled wird, zum Schutz vor Schäde, wo im Zämehang mit em Internet chönd entstoo.

Antivirusprogramm schützäd än Pc vor Virä, Würmer, Trojanär, Rootkits, Phishing, Ad- und Spywär ond werdit als zuäsätzlechi Sicherheit, wo scho vonerä Firewall, also än Schotz vo jedäm DSL-Aabütär bzw. Modem ad Internetverbendig, au uf äm Pc sälber installiert. Das esch diä Softwär, won bim Surfä und Maile vomenä Kriminellä chönt uf em Rächner platziärt werdä. Defür muäss d' Softwär, wo mer för dä Schotz vomenä Rächner uswählt, vo de Websiitä vom Herställer im Internet odär vomenä Späichermedium, abegladä bzw. usgfüert werdä. Es esch sehr z' empfähle, dass äs Antivirusprogramm au emmär vor dä anderä Installationä scho uf äm Rächner zuägfüegt wordä esch.

Äs Antivirusprogramm luägt au, dass än Virus uf em Pc ned cha gstartät werdä. So chan s' Betriibssystem, mäist esch s' Windows instlliärt, ned manipuliert odär gar beschädigt werdä. Usserdäm kennt äs Viräprogramm au scho infiziertä Websiit, wo scho früenär als kriminell oder bzw. als vo Häcker kontrolliärts Programm identifiziert wordä esch. Diä werdät vo Secherhäitsfermenä erfasst ond emmer wedär überprüäft. Die Wächtigschte Funktionä uf emäne Pc wo fürnä Häcker chontäd missbrucht werdä send e-Mailprogramm odär Internetprogramm. Diä werdät mäischt vom Antivirus beobachtet ond vor Schädling gschützt. Zum Schotz für än Computer getz au mehreri anderi wechtigi Vorkehrigä z' beachtä. Biispelswiis söt mer diä wechtigä Datä uf äm Rechnär emmär zuesätzlech met emäne persönlechä Passwort schötzä ond dass au als Gheimcood sechär ufbewahrä.

Ussert dem esch äs au en sehr grossä Schutz, wenn mer för de Betriib emmär wider diä aktuellschtä Programm chauft, bzw. diä Programm uf äm neuistä Stand haltät. Also regelmässig de Pc iischaltä und am Internet aschlüssä dämit er diä Programm chan met dä neuiä Data abspäicherä. Äs get verschedäni Antiviräprogramm, wechtig esch dass mer äis für sin Rechnär wählt, wo mer au vo de Sproch guet verstoht, oder zumendest luegt öb vom Herstellär gnuäg Hilfsläistigä vorhandä sind. Normalärwiis wot än Kriminellä uf äm Pc öpis abspäicherä, dämit er den öbär diä Installation, chan Datä usspionierä oder dä Rächner manipuliäre, also zumenä zusätzlechä Teili vo sim Neztwärch zmachä, also z. B. äs Häckernetzwärk z' vergrösserä. Das hindärlot den abär au gwüssi Spurä uf em Pc. Falls äs mol äs Problem met äm Rächner get, het mer ä so au d' Möglechkäit, das met äm Softwärherställer wedär chönä z' lösä.

Hersteller vo Sicherhäitprogramm send Avira, Gdata, Kapersky, Mc Afee, Norton ond au Microsoft sälber. Äs Antivirusprogramm esch hüt zwengänd nötig dämit än Rechner net dor Virä us äm Internät beschädigt odär entwendet werde, bzw. uspioniert odär vo Hacker missbrucht wird.


</doc>
<doc id="36940" url="https://als.wikipedia.org/wiki?curid=36940" title="Wolf Vostell">
Wolf Vostell

Dr Wolf Vostell (* 14. Oktober 1932 z Leverkuse; † 3. April 1998 z Berlin) isch äine vo de wichdigste dütsche Mooler, Bildhauer und Häppeningkünstler in dr zwäite Helfti vom 20. Joorhundert gsi.

Dr Wolf Vostell gältet as e Pionier vom Inväironment, vo dr Videokunst, vom Häppening und vo dr Fluxus-Beweegig. Kennzäiche vo sine Wärk si Technike wie d Verwüschig oder d Decollasche und s Iibetoniere. Er isch dr Erst gsi, won e Färnseegräät im e Kunstwärk integriert het.

Im Joor 1997, e baar Möned vor sim Dood, het er dr Hannah-Höch-Briis öberchoo.








</doc>
<doc id="36941" url="https://als.wikipedia.org/wiki?curid=36941" title="Antoni Pichot">
Antoni Pichot

Dr Antoni Pichot, au Antoni Pitxot (ənˈtɔni piˈtʃɔt) (* 5. Januar 1934 z Figueres, Katalonie) isch e katalanische Mooler. Er isch e Fründ und Mitarbäiter vom Salvador Dalí gsi.

Im Pichot siner Familie het s e Hufe Künstler, drunder si Unggle, dr Mooler Ramon Pichot. In de 1960er isch er e Fründ vom franzöösische Mooler Maurice Boitel worde. 1966 het sich dr Pichot z Cadaqués, wo si Familie sit em 19. Joorhundert e Summerhuus ghaa het, niidergloo. Er het aagfange mit em Surrealismus experimentiere. Sini Wärk si allegorisch und müthologisch gsi, so het er d Mueter vo de nüün Muuse, d Mnemosyne gmoolt, wo d Personifizierig vo dr Erinnerig isch.

Dr Salvador Dalí het scho früe dr Pichot afo understütze und het en denn iiglaade am "Teatre-Museu Dalí" z Figueres mitzschaffe. Er het dört au Blatz überchoo für e permanänti Ustellig vo sine Wärk. Noch em Dood vom Dalí isch dr Pichot Diräkter vom Theatermuseum Dalí worde.

2004 het dr Antoni Pichot e Goldigi Medallie vom schbanische Köönig überchoo as Anerkennig für sis Wärk. 

Dr Bruno Oro Pichot, e katalanische Schauspiiler, Sänger und Komödiant, isch im Antoni Pichot si Groosschind.



</doc>
<doc id="36943" url="https://als.wikipedia.org/wiki?curid=36943" title="Hinrichtung">
Hinrichtung

D Hiirichdig isch die vorsätzligi Döödig vom ene gfangene Mensch dur d Justizbehörde vom ene Land, nochdäm er zur Doodesstroof verurdäilt worden isch. Mänggisch wird dr Begriff felschligerwiis au brucht, wenn e Persoon vo öbberem, wo nit vom ene Staat befuegt worden isch, wie zum Bischbil Terroriste und Kriminelli, umbrocht wird. De Verbräche, wo mit em Dood bestrooft wärde, säit mä au hüte no vilmol Kapitalverbräche, wil si mit em Abschloo vom Chopf bestrooft worde si.

Die mäiste westlige Staate füere käini Hiirichdige me us. Au in de USA wärde si sältener. Am mäiste Mensche wärde z China hiigrichdet, au in e baar islamische Länder isch d Hiirchdig nid sälte.

Dr Fantasii, wie mä öbber cha umbringe, si in dr Vergangehäit kuum Gränze gsetzt gsi, hützudags beschränkt mä sich uf öbbe acht Hiirichdigsarte: dr elektrisch Stuel, wo sit 1889 in de USA brucht wird, d Chöpfig mit eme Schwärt,
s Hänke am Galge, wo dr Hiigrichdeti dur e Bruch vom Gnick stirbt, verstickt oder umchunnt, wil s Hirni käi Bluet me überchunnt, Verschiesse wo si em bim Milidäär Füsiliere sääge, d Stäinigung, e Doodesart wo in dr islamische Scharia vorgschriibe isch, und d Vergifdig antwääder in ere Gaaschammere oder dur e Giftsprützi.


</doc>
<doc id="36944" url="https://als.wikipedia.org/wiki?curid=36944" title="SCL Tigers">
SCL Tigers

D SCL Tigers sy ä Ischhockeymannschaft us Langnou im Ämmitau. SCL het vo 1998 bis 2013/14 ir höchste Schwizer Hockeyliga nämlech ir NLA ("National League A") gspiut, sider ir NLB.

D Tigers sy dr Nachvougerverein vom 1946 gründete "Schlittschuh-Club Langnau". Dr Name ""Tigers"" chunnt vom langjährige Houptsponsor "Tiger Käse AG" (sit 2004 "Emmi Fondue AG") wo sit dä 70er Jahr d Tigere sponseret.

D Tigers sy bekannt für ihri gezieuti Nachwuchsförderig. Zwöi vo de bekanntischte Schwyzer Hockeyspiler, "Reto von Arx" ("HC Davos, NLA") u dr Tinu Gärber ("Edomton Oilers, NHL"). Beidi chöme usem Ämmitau.

Ir Saison 2010/11 heis d Tigers sit dr ifüerig vom nöie Modus mit Playoffs u Playouts ds erschte Mau id Playoffs gschaft.

Scho ir 1. Liga heisi ä Zueschouerschnitt vo über 4'000 Zueschouer pro Spiu gha. Abr nach mehrere Tiefschleg (2 mau Abstiig i d 1. Liga) u Höchine (Widrufstiig i d NLA 1998) isch d Fankultur zwüsche 2003 u 2005 ä chli zerbroche. D Gründ drfür si gsi Fäuentscheidige ir Vereinsfüerig, ds Verpassä vo de Playoffs u d Fäuichöif ir Mannschaft. 

Doch d Fans vor Schlachthuuskurve ir Iufishaue bringä trotz dä Tiefschleg ä sehr gueti Stimmig is Stadion.

- 1946 - 1959 Naturiischbahn Oberfäud
- 1959 - 1975 KEB Langnou
- 1976 Iufishaue Langnou

Nr. 12 Todd Elik,
Nr. 17 Daniel Aegerter,
Nr. 26 Martin Gerber,



</doc>
<doc id="36946" url="https://als.wikipedia.org/wiki?curid=36946" title="Hommage">
Hommage

E Hommasch (vo frz. "homme", lat. "homo", „Mensch“) isch en öffentligi Eerig, mäistens vo öbber berühmtem, wo mä sich im verpflichtet füült.

Ursprünglig isch d Hommasch e feudaali Zeremonii, wo d Vasalle und Underdaane vom ene Leensherr däm iiri Dröiji versproche häi, d. h. si wurde siini Manne si.

Hützudags wird dr Begriff Hommasch vor allem im Kunstbedriib brucht. Mä gseet din alli "Verwiis" uf öbber anders as dr Künstler sälber, wo im Raame vo däm sim künstlerische Wärk vorchömme und won er drmit si Dank wil vermiddle. Kunstwärk als Ganzes si mänggisch explizit as Hommasch entworfe, und s Wort "Hommage" chunnt sogar im Ditel vor. Vilmol isch aber e sonigi Hommasch abhängig vo dr Interbretazioon. Es git zum Bischbil Kritiker wo sääge, ass im Woody Allen si Film" Manhattan" e Hommasch für Nöi York sig, oder s Album "Abbey Road" e Hommasch an s Doonstudio vo de Beatles.


</doc>
<doc id="36948" url="https://als.wikipedia.org/wiki?curid=36948" title="Gasthaus zum Bären, Holziken">
Gasthaus zum Bären, Holziken

Dr Bäre Houzike isch äs auts Burehuus un Gaschhof a dr Ifahrt vo Houzike im Aargou. S Boujahr vom Bäre z'Holizke isch 1755 u regumässig isch er saniert worde. Dr aut Stiu isch aber bis hüt erhaute blibe. Äs richtig schöns auts Burehus, wo traditionell sini Gescht begrüesst. Vorem Igang steit hüt ä Bärebrunne. 

Sit 2012 isch dr Bäre o für Geocacher ä Startpunkt für ne Wanderig. Seubschtverständlech chame sech dört ganz am Afang scho sterchä. 

Weme de witer wot, geit me vo dört us zu: 645517 241040. Dört gseht me scho wider ä Bär mit sini zwöi Chline. Ganz nach fingt me de o ä Wägname. Weme dört dr Wärt vo dä Buechstabe addiert u no 50 derzu zeut, de het me Distanz wo me mit 322 Grad tuet appeile.

Bi däm Punkt isch d'Houptbärson z'gseh. Duse gsteht o no äs Schiud, wo eim erklärt, was de hi z'poschte git. U genau das Schiud führt die zum Schatz:

5. Buechstabe - 1 / 9. Buechstabe - 1 / 12.Buechstabe / 6. Buechstabe + 2 / Null / 10. Buechstabe - 1 // 6. Buechstabe + 1 / 14. Buechstabe - 1 / Null / Letschte Buechstabe / Null / 6. Buechstabe
Wär das cha ausrächne (das "/" isch kei Operator, sondern eifach nur zum trenne) dä fingt ä schöni Letterbox, wo me o Sache tusche cha.



</doc>
<doc id="36949" url="https://als.wikipedia.org/wiki?curid=36949" title="Kirchuster">
Kirchuster

Chirchuschter (amtlich: "Kirchuster") isch än ehemaligi Zifilgmeind und äs Quartier fo dä Stadt Uschter im Kanton Züri.

Chirchuschter entschpricht am Schtadtzäntrum fo Uschter. S Quartiär gaat vom Burghügel im Südä bis zum Bahnhof im Nordä, fom Stadthuus, dä Biärfabrik und dä Villa Aabach im Oschtä bis zum Bezirksgricht und äm Schtadtpark im Weschtä. Margäzäickä fo Chirchuschtär sind di drüü Chräisäl a dä Zürchärstrass, wo nach irär form und iräm Schmuck Hasälnusschräisäl, Schpringbrunnächräisäl und Nashornchräisäl häissäd.

Chirchuschter isch s historischi Dorf Uschtär, wo fom Schloss Uschtär üf äm Burghügäl dominiäirt isch. Deet isch synerzyt dä Sitz fo dä Herrä fo Bonnschtettä und schpötär fo dä Vögt fo Züri gsy. 

Bis Aafang 19. Jaarhundärt isch Chirchuschtär än äigäti Zifilgmäind gsy. Am 9. Juli 1927 sind di früänrigä Zivilgmäindä uufghobä und mit dä hüttigä politischä Gmäind Uschtär färäint wordä.

Dä Schtolz fo Uschtär isch natürli s Schloss Uschtär, wo höch übär dä Schtadt uf äm Burghügäl troont und in Uschtär au äifach d Burg gnännt wird. Dänn sind in Chrichuschtär narürli reformiärti Chilä, wo äm Quartiär dä Namä git, d Villa Aabach, di alti Biärfabrik, wo sit Churzäm widär Biär braut wird, dä Schtadtpark, di alti Remisä am Bahnhof, s modernä Schtadthuus und natürli alli Ychaufszänträ.



</doc>
<doc id="36950" url="https://als.wikipedia.org/wiki?curid=36950" title="Agence France-Presse">
Agence France-Presse

Die franzöösischi AFP (Agence France-Presse) isch die eltisti internazionaali Noochrichdeagentuur. Si isch 1835 z Bariis vom Charles-Louis Havas gründet und zerst as „Agence des feuilles politiques, correspondence générale“ bekannt worde. Hüte isch si uf dr ganze Wält as die drittgrösst Noochrichdeagentuur däätig und het näbe dr Zentraale z Bariis Büro und Mitarbäiter in 110 Länder. Si bietet Noochrichde in säggs Sprooche aa. Z Dütschland bedribt d AFP e Dochter-GmbH, wo vo dr franzöösische Zentraale witgehend unabhängig isch und für dr dütschsproochig Märt in alle bedütende Rössor Nochrichde broduziert. Sit 1998 isch dr Sport-Informazioons-Dienst zu hundert Brozänt e AFP-Dochter.


</doc>
<doc id="36953" url="https://als.wikipedia.org/wiki?curid=36953" title="Neubritannien">
Neubritannien

Neibritannie (en. "New Britain", Tok Pisin "Niu Briten", dt. 1885-1914 "Neupommern") isch e Insle im Bismarck-Archipel z Melanesie un ghert bolitisch zue Papua-Neiginea. Vor 1885 isch dr ganz Inselarchipel "Neubritannien-Archipel" gnännt wore. 

Neibritannie isch rund 36.520 km² groß un het 501.000 Yywohner. Mit ca. 520 km Lengi un ere Braiti vu 29 km bis maximal 146 km isch s di grescht Insle im Bismarck-Archipel. Dr eschtligscht Punkt isch rund 477 km Luftlinie ewäg vum weschtligeschte Punkt. Syt 1966 isch Neibritannie in zwee Verwaltigsbezirk ufdailt, d Provinze East New Britain un West New Britain, East New Britain isch e weng chlainer, het aber mee Yywohner.

Hauptstadt vun West New Britain isch Kimbe mit 24.000 Yywohner. Di grescht Stadt un Hauptstadt vu East New Britain isch bis zum Vulkanuusbruch vu 1994 Rabaul gsii. E Großdail vu dr Bewohner isch derno uf Kokopo gflichtet un au dert blibe. Wäge däm isch derno Kokopo Provinzhauptstadt wore.

Dur d Insle ziet sich e hochi Bärgchette mit em aktive Vulkan "Mt. Sinewit" as hegschti Hebig (2438 m). E bsunderi Vulkanlandschaft mit sensible ekologische Regione uf em Land un im kischtenoche Berych hewt s uf dr Willaumez-Halbinsle. D Insle isch zum Großdail deckt mit Rägewälder.

D Papua sin di eltscht Bevelkerigsgruppe uf dr Insle. Im erschte Johrdöusert v. Chr. sin derno Auschtronesier yygwanderet.

Dr erscht Europäer, wu d Insle entdeckt het, isch dr William Dampier am 27. Februar 1700 gsii, wu dr Insle derno dr Name "Nova Britannia" gee het. Vu 1885 bis 1899 isch Neibritannie as Bsitz vu dr Neuguinea-Kompagnie Dail vu dr dytsche Kolonie gsii un het "Neupommern" ghaiße, no dr preußische Provinz Pommern. Vu 1899 bis 1914 isch Neupommern Dail vu dr Koloni Dytsch-Neiginea gsii. Anne 1888 isch d Verwaltig uf Insle Kerawara verlait wore, wu zue Neulauenburg ghert (hite "Duke-of-York-Insle"), anne 1890 uf "Herbertshöhe" (hite Kokopo) bi Ralum uf Neupommern, wu si syt 1899 der5no vum Dytsche Rych wytergfiert woren isch. In dr Zyt vu dr dytsche Verwaltig isch aagfange wore mit em Aaböu vu dr langstachelige Bauwulle.

Im Johr 1914 isch d Insle vu auschtralische Druppe eroberet un noch em Erschte Wältchrieg as Mandat vum Velkerbund vu Auschtralie verwaltet w2ore.

Im Pazifikchrieg hän Druppe vum Japanische Chaiserrych am 23. Februar 1942 d Hafestadt Rabaul eroberet un am 8. April isch e Ainhait im weschtlige Neibritannie glandet. Am 15. Dezember 1943 isch dr amerikanische Druppe d Landung bi Cape Gloucester im Nordweschte vu Neibritannie un bi Cape Merkus (dt. bis 1918: "Südkap") im Sidweschte glunge. Rabaul isch 1945 drotz heftige Bumbardierige erscht no dr japanische Kapitulation wider zrurkgee wore.

Di wichtigscht Bevelkerigsgruppe vu dr Neibritannie sin d Tolai. D Baining us em Hochland sin mit ihrem rituälle "Fyyrdanz" un ihrem Penisstab bekannt wore. Derzue git s d Kilenge (an dr Kischte), d Sulka (sidlig vu dr Gazelle-Halbinsle) un d Lakalai zwische Kischte un Gebirg.


</doc>
<doc id="36954" url="https://als.wikipedia.org/wiki?curid=36954" title="Centre Georges Pompidou">
Centre Georges Pompidou

S Centre national d'art et de culture Georges-Pompidou isch e staatligs Kunst- und Kulturzentrum im 4. Arrondissement vo Bariis. In dr Umgangssprooch säit men em au äifach s Centre Pompidou oder Beaubourg, bi de Iihäimische isch es La Raffinerie. Es het si offiziell Naame vom ehemoolige franzöösische Staatsbresidänt Georges Pompidou überchoo, wo si Bau aagstoosse het. D Archidekte Renzo Piano, Richard Rogers und Gianfranco Franchini häi s entworfen und s Baue het säägs Joor brucht. Es isch am 31. Januar 1977 eröffnet worde. Sit siner Eröffnig het s mee as 150 Millioone Bsuecher ghaa.




</doc>
<doc id="36956" url="https://als.wikipedia.org/wiki?curid=36956" title="Traktor">
Traktor

Dr Drakdor (vo lateinisch "trahere" ‚zie‘) isch a Zugmaschine, wo mr Ahenger und Ehnlichs na henga ka. Er hat meischtens vier Rädle, mänggisch fahrt er uf Raupe. Draktore werde vor allem in dr Landwirtschaft brucht, und si eso konzipiert, ass si au landwirtschaftlichi Maschine chönne aadriibe. Usserhalb vo der Landwirtschaft wärde si au in der Forstwirtschaft, bi Kommunalbetriib, im Gartebau, uf Flughäfe und im Bauwäse (Strossebau, Ärdbewegige, Garte- und Landschaftsbau) verwändet. Im süddütsche Ruum wird als Synonym zu Draktor mänggisch au dr Begriff Bulldog brucht.


</doc>
<doc id="36957" url="https://als.wikipedia.org/wiki?curid=36957" title="Environment">
Environment

S Inwäirenment (änglisch "environment" = s Umfäld, d Umgääbig) isch e Begriff für künstlerischi Arbäite, wo sich mit dr Bezieig zwüschen eme Objekt und siner Umgääbig usenandersetze. D Umgääbig sälber cha Däil vom Kunstwärk sii. S Wort isch in de spoote 1950er Joor us em amerikanische Änglisch usgleent worde.

Die gedanklige Grundlaage zur Überwindig vo dr Drennig zwüsche Kunst und Lääbe, wo vo Künstler im 20. Joorhundert immer wider aagsträbt worden isch, findet mä scho im Dadaismus und im Surrealismus. In sim Dadaistische Manifest het dr Richard Huelsenbeck 1918 gschriibe: "„Das Leben erscheint als ein simultanes Gewirr von Geräuschen, Farben und geistigen Rhythmen, das […] in seiner gesamten brutalen Realität übernommen wird.“" Gliichzitig het dr Marcel Duchamp 1917 z Nöi York e Bissuar as Kunstwärk usgstellt, und em "Fontäne" gsäit. Mit däm isch e Geegestand, wo industriell broduziert worden isch, e Ready-made, zum Kunstwärk erkläärt worde.

Dr Begriff Inwäirenment daucht in de USA am Ändi vo de 1950er Joor under de Künstler vo dr Pop-Art und vom Häppening uf. Dr George Segal het sine wisse Gipsfiguure in ere aadütete Umgääbig „environmental sculptures“ gsäit. Dr Claes Oldenburg isch mit sine überdimensionierte Noochbildige vo Ässwaare us „the store“ bekannt worde. Dr Edward Kienholz und dr Duane Hanson häi dur dr Hyperrealismus vo iire Figuure brovoziert. Dr Kienholz het as Inwäirenment isolierti Szenerie, wo mä din cha umelaufe, gmacht; dr Hanson hingege het menschligi Figuure (z. B. "Frau mit Einkaufswagen," 1970) isoliert us em ursprünglige Inwäirenment blötzlig in e Museum oder e Galerii gstellt.

Uf eme zwäite Wääg häi d Häppening-künstler Inwäirenments gschafft. Dr Allan Kaprow, wo 1959 dr Begriff Häppening brägt het, isch vermuetlig dr erst Künstler gsi, wo e Brozäss und nid en Objekt in dr Vordergrund gstellt het. Was vo de Häppening-Akzioone übrig blibt, wird denn zum ene Inwäirenment grubbiert und dradizionell usgstellt. 1962 isch in Europa d Fluxus-Beweegig ufchoo, wo bim Mache vo iire Inwäirenments s Publikum nid bedäiligt het, und es eso besser het chönne blaane und mit Muusig und Voorstellige het chönne beriichere.

In de 1970er und 1980er Joor het sich schliesslig vor allem in Europa dr Begriff vo dr Installazioon uusebildet, wo eebefalls für Arbäite brucht worden isch, wo dr Ruum imbegriffe häi. Künstler, wie dr Joseph Beuys, wo Arbäite mache, wo so bezäichnet wärden, häi en andere künstlerische Aasatz as d Inwäirenment-Künstler. Bi de Inwäirenments spiilt nämlig d Usenandersetzig mit dr Wält vom Alldaag und vo de Waare e zentraali Rolle, für d Installazioons-Künstler hingeege si die gedanklige und spirituelle Bezüüg hinder de dinglige Elimänt vo iire Installazioone dr Usgangspunkt.






</doc>
<doc id="36960" url="https://als.wikipedia.org/wiki?curid=36960" title="Duke-of-York-Inseln">
Duke-of-York-Inseln

D Duke-of-York-Insle bilde ne Inselgruppe im Bismarck-Archipel, wu zue Papua-Neiginea ghert. Gnännt sin si noch em Herzog vu York. Vu 1885 bis 1918 sin si as "Neulauenburg" (au "Neu-Lauenburg") Dail vu dr Koloni Dytsch-Neiginea gsii. 

S 58 km² groß Biet bstoht us dryzeh Insle: Duke of York Insle, Big Pigeon Island, Kabakon, Kerawara, Mait, Makada (au "Amakata" oder "Amakáda"), Mioko, Mualim, Pigeon Island, Ruruan, Tonwalik, Ulu un Utuan.

D Duke-of-York-Gruppe lyt in ere gfehrdete Zone, wel do zwoo tektonischi Blatte ufenander stoße. Ärdbidem un Tsunami sin fir d Bewohner vu dr Insle nyt Uugwehnligs.

S Klima uf dr Duke-of-York-Insle isch e gmäßigt fycht, tropisch Meerklima. Drucke Wätter chindet dr Sidoscht-Passat aa. Di niderschte Durschnittstämperature vu 23 °C ligen in dr Monet Juni bis Septämber, d Hechschtwärt vu 32 °C in dr Monet Dezämber un Jänner. D Luftfychtigkait schwankt zwische 71 un 78 Brozänt. Im Dezämber het s im Durschnitt sechs, im Merz un April elf Rägedäg.

Uf Duke-of-York-Insle wachse chlaineri Wälder, wu unter anderem us dr Schirmbaumart "Pandanus dubius" (in dr Ramoaaina-Sproch "Uom" gnännt) bstehn. Derzue het s Grasflechine mit "Sorghum propinquum". Näbe dr Zingiberaceae-Art "Alpinia oceanica" un dr Wachsbluem "Hoya papillantha" git s z. B. d Orchidee "Leucophanes albescens". S Miesch "Plagiochila miokensis" chunnt nume uf dr Insle Mioko vor

Dr Schmätterling "Mycalesis phidon xanthias" git s uf dr ganze Inselgruppe. Anderi Dierarte sin dr Chäferschnäck "Lepidopleurus acuminatus", dr Fäldhaigumper "Valanga nobilis miokoana" und Wachtelart "Excalfactoria lepida".

Großi Flechine wäre zum Aaböu vu Kokosnuss, Banane un andre Fricht gnutzt. In Gärte wäre au Aibika ("Abelmoschus manihot") un Maniok aaböue. Dailwys het s au Kakao, aber dää isch nit bsundersch erdragrych. Zum Zie vu dr Wäge un Chääre wäre Wasserbiffel brucht.

Anne 1996 hän uf dr Insle rund 12.000 Mänsche gläbt, in dr Hauptsach Melanesier, wu Ramoaaina schwätze, e auschtronesischi Sproch. Im Johr 2000 isch die Sproch vu 10.266 Lyt gschwätzt wore. Dialäkt vum Ramoaaina sin "Makada" un "Molot" (uf dr Hauptinsle) un "Aalawa" (uf Mioko, Ulu un dr sidligere Insle). D Makada-Dialäkt unterschaidet sich stark vum Ramoaaina un wird villicht vu dr Sprächer vu andre Dialäkt nit verstande. Vil Lyt schwätze au d Amtssproch Tok Pisin. Die, wu zwische 20 un 30 Johr alt sin un uf dr Sekundarschuel gsii sin, chenne zum Dail au e wenig Änglisch. Vu dr iber 50-Jehrige chenne ne Dail au d Tolai-Sproch Kuanua, wu in dr Region um Neibritannie un Neiirland as Handelssproch verbraitet gsii isch.

Di maischte Mänsche uf dr Insle läbe vum Verchauf vu Kopra un vum Fischfang.

Dr erscht Europäer, wu d Duke-of-York-Insle entdeckt het, isch dr Brit Philipp Carteret anne 1767 gsii. 1791 isch dr britisch Kapitän John Hunter zue dr Inselgruppe chuu un het dr Balanawang-Hafe entdeckt, wu no ihm speter "Port Hunter" (Hunterhafe) gnännt woren isch.

Anne 1878 het dr Korvettekapitän "Bartholomäus von Werner" vum Chriegsschiff "SMS Ariadne" fir 400 Mark dr Fergussonhafe uf dr Insle Makada fir s Dytsch Rych gchauft. Im Johr 1884 isch d Inselgruppe unter dr Verwaltig vu Dytsch-Neiginea em dytsche Kolonialrych aaglideret wore. Näbe dr Kopra-Produktion isch vor allem s Aawärbe, zum Dail au d Zwangsverschlaipfig vu Arbaiter in d Koloni Dytsch-Samoa wichtig gsii.

Bis 1890 isch uf Kerawara d Zäntralverwaltig vu dr Neuguinea-Kompagnie gsii. Uf Mioko het s Kokosplantasche un e Station vu dr „Deutschen Handels- und Plantagengesellschaft der Südseeinseln“ gee, uf Makada isch e Station vum Handelshuus „Hernsheim und Comp.“ gsii.

Noch em Erschte Wältchrieg sin d Duke-of-York-Insle zue Großbritannie chuu. Syt dr Unabhängigkait 1975 ghere si zue Papua-Neiginea.

Di methodistisch Chilche het as erschti mit dr Missionierig vum Bismarck-Archipel aagfange. Am 15. Augschte 1875 isch dr Missionar George Brown uf d Insle chuu un het d Wesleyanisch Mission grindet. Är het sich z Port Hunter (Hunterhafe) uf dr Hauptinsle nidergloo. Zämme mit eme Dutzed Hälfer het er vu Duke of York uus d Nochberinsle Neibritannie un Neiirland missioniert un zahlrychi Gmaine grindet, wu alliwyl us europäische Sidler un Yyhaimische bstande sin. Ab 1878 sin Yyhaimischi daift wore, ab 1880 erschti Laieprediger us dr indigene Bevelkerig ernännt wore. Wu anne 1878 vier Missionar uf dr Gazelle-Halbinsle z Neibritannie umbrocht wore sin un aagäblig vu Kanibale ufgfrässe wore seie, het dr Brown uf eme Rachefäldzug 20 Yyhaimischi umbringe loo. 1881 isch dr Brown mit syre Familie uf Sidney zoge. Katholischi Missionar sin ab 1882 fir d „Mission du Sacré Cœur“ uf d Insle chuu. D Bevelkerig isch hite in dr Hauptsach methodistisch.

D Missione hän aber nit nume welle di „uuglaibige Haide“ zum Chrischtetum wellle bekehre, si hän au s Ziil verfolgt, Kolonialware us dr Missionsgebiet z exportiere. Im Side vu dr Hauptinsle het di Katholisch Mission in dr dytsche Kolonialzyt z. B. Kokosplantasche ghaa. Au d Wesleyanisch Mission het uf Ulu Kokosplantasche bedribe.




</doc>
<doc id="36962" url="https://als.wikipedia.org/wiki?curid=36962" title="Parkinson-Krankheit">
Parkinson-Krankheit

D Parkinson-Chranket bzw. Morbus Parkinson (witeri Sünonüüm: "Idiopathischs Parkinson-Sündroom" (IPS), "Parkinsonschi Chranket", elteri Bezäichnig: "Paralysis agitans" für „Schüttel-/Zitterleemig“) isch e nöirologischi Chranket, wo sich langsam verschlimmeret. Si zelt zu de degeneratiive Chrankeite vom extrapüramidal-motoorische Süstem. Dr Morbus Parkinson isch kennzäichnet dur s Abstärbe vo Närvezälle in dr Substantia nigra (ere Strukduur im Middelhirni) mit em Bootestoff Dopamin. Wil s Dopamin feelt, chunnt s schliesslig drzue, ass d Basaalganglie immer weeniger uf d Groosshirnrinde iiwirke und si aktiwiere.

D Läitsümptoom (mä säit ene au Kardinaal- oder Kärnsümptoom) si 
Die aktuelli Definizioon vom Parkinson-Sündrom verlangt, ass s Kardinaalsümptoom "Brady-" bzw. "Akinese" ufdritt zämme mit wenigstens no äim vo de andere Sümptoom ("Rigor", "Tremor" oder "posturaali Instabilidäät)". Drzue chönne no verschiideni sensiibli, wegetatiivi, psüchischi und kognitiivi Stöörige choo.










</doc>
<doc id="36963" url="https://als.wikipedia.org/wiki?curid=36963" title="Tremor">
Tremor

Mit Tremor (lat. "" „ziddere“) bezäichnet mä, wenn Muskelgrubbe, wo enander entgeegewirke, sich rhythmisch immer wider und unwillkürlig zämmezie. Dr sogenannti füsiologischi Tremor vo Gsunde chä mä mässe, er isch aber kuum sichtbar. Wenn dr Tremor dütlig sichtbar isch, chann er e Sümptoom vo verschiidene Chrankhäite si.

Die verschidnige Arte vo Tremor underschäide sich in däm, weli Körperpartii bedroffe isch, in iirer Frequänz, Sterki und Ursach. Wenn s Ufdrätte chrankhaft isch, isch dr Tremor mäistens s Sümptoom von ere andere Chranket, wo s Zittere verursacht. Es git aber Fäll, wo dr Tremor isoliert duet ufdräte und däm säit mä en essenzielle Tremor.




</doc>
<doc id="36964" url="https://als.wikipedia.org/wiki?curid=36964" title="Externsteine">
Externsteine

D Externstai sind e natüürlichi Gruppe vo merere hööche Felse im Teutoburger Wald i de Gmaind Horn-Bad Meinberg im Chrais Lippe (NRW). D Felse sind zom Tail im Mittelalter biarbaitet wore, drunder zwai Chappeli und s birüemti Felsrelief vo de Chrützabnaam. 

D Externstai zälet zo de bikanntiste und au wichtigste tütsche Natuur- und Kulturdenkmool, aber au zo de umstrittnigste, do si ainersits vo völkische und nationalistische Chrais e zentrali Bidüütig hend, aber au vo de politisch eener links uusgrichtete Alternativszene as e Chraftort agluegt werd. Si sind sitt de 1980er Joor e Wallfartsort, wo a gwösse Tääg vor alem vo verschidnigste noihaidnische Gruppe uufgsuecht werd. 

Öber d Externstai wered jöörlich noiji Büecher usegee, wo sich recht höbsch i de Interpretatione widerspreched und hüüffig wösseschaftlich nöd haltbar sind. Di vile halb- und pseudowösseschaftliche "Forscher" vo de Externstai wered abschätzig as "Schwarmgeister" bizaichnet. Wösseschaftlich bistätigt isch, as d Externstai im früene Mittelalter e christlichs Hailigtum gsii sind und as gwössi menschlichi Verändrige a de Felse astronomisch uf Sune- und Mooständ uusgrichtet sind. Degege gits kai Hiiwiis, as d Externstai i de prähistorische bzw. vorchristliche Ziit kultisch bruucht wore sind, wa aber do dra lige cha, as d Externstai archäologisch nume schlecht undersuecht wore sind.

De Name vo de Externstai isch nöd aidüttig gchlärt. Di ältere Uurchunde bruuchet nume de Singular (1093: "Agistersten"; 1125 "Eggesterenstein"; 1445: "tom Eghesternsteyne" etc.). Scho ane 1564 werd de Name as Egerste-Stai ("rupe picarum") düütet, und s westfälische Woort för d Egerste luutet au "exter". Doch werd agnoo, ases sich um e volksetymologischi Abänderig vomene ältere Name handlet.

Anderi Vorschlääg wönd de Name mit em Riis Ecke i Verbindig bringe, wo noch de germanische Heldesaag vom Dietrich vo Bern besigt woren isch, e wittere Vorschlag isch, as de Name as "Stai bi de Egg-Sterne".

D Externstai bistönd us Osning-Sandstai, wo i de Undere Chrideziit (vor 130-100 Mio. Joor) entstanden isch. Dozmol isch im Piet vom hütige Tütsche Mittelpirg di südlichi Chüste vomene Meer gsii, wo sich de Sand abglageret het. Vor öppe 70 Milioone Joor het sich de Meerbode afange lupfe und nodisnoo het sich s Tütsche Mittelpirg afange bilde. Bis is Tertiär ine isch es zu Verstuuchige und Brüch choo. D Externstai ghöred zäme mitem Bärefels und em Knickehage zo de mittlere Chetti vom Teutoburger Wald. S regeriiche tropische Klima vom Tertiär und s chalte Wetter wäred de Saale-Iisziit hend zo starche Erosione gfüert, wobii d Wiembeke, de Bach, wo bi de Externstai vorbiiflüüst, vorzue Material wegtrait. Die Verwitterig goot bis hüt witter.

Do de Bode vom Teutoburger Wald för d Landwertschaft nöd gaignet isch, isch d Natuur vom Teutoburger Wald bis hütt recht intakt blibe.

D Externstai sind mereri Felse, wo nööch binenand stönd und senkrecht us de Landschaft use stechet. Im Weste grad nebem uufgstaute Taich stoot de Fels I oder Hoptfelse mit de Uussichtsplattform, wo im 17. Joorhundert erstellt woren isch. Im Fels I isch e grossi Grotte, wo as e Chappeli uusbaut woren isch. In Fels I isch au s Relief vo de Chrützabnaam iigmaisslet wore. Mitem Hoptfelse sind meriri Nebefelse verbunde (Fels Ia mitem Arkosolgrab, Fels Ib, Fels Ic). De Fels II oder Turnfels isch de markantisti. Uf em obe isch s Turnzimmer, wo öber de Fels III oder Stegefels erreicht werd. Zwöschet em Fels III und IV goot e Strooss döre. Ufem Fels IV lit de Gwagglistai, wo de Iidruck macht, as öb er jede Moment abeghaiji. De Fels IV zaigt nume wenig Spuure vo menschliche Iiwörkig.

S wichtigste Werch a de Externstai isch s Relief vo de Chrützabnaam. Da Relief isch di ältisti und woll au di wichtigsti romanischi Grossplastik vo Tütschland und isch noch byzantinische Vorbilder gschaffe wore. S Relief isch direkt in Fels ineghaue wore und isch sorgfältig uusgschaffe wore und no hüt guet erhalte. S Relief werd in Aafang vom 12. Joorhundert datiert.

De Zentraltail bildet s Chrütz. Rechts vom Chrütz stoot de Josef vo Arimathia, wo de toot Liichnam vom Jesus abninnt und nebet em d Muettergottes Maria, wobii de Chopf vom toote Jesus an Chopf vo de Muettergottes aaleent, wa em Bild e menschlichi Tragik verlait. Rechts vom Chrütz isch ufere pogne Palme de Nikodemus abbildet, wo sich as Chrütz leent, wa a byzantinischi Vorbilder achnüpft, wo hüüffig us bildästhätische Gründ d Laitere dör e Palme ersetzt werdi. Die Palme werd aber au as Irminsul düütet, wo as Symbol vom Siig vom Christetum öber s Haidetum knickt dargstellt werd. Links nebet de Palme stoot de Johannes. Links und rechts vom Querbalke sind d Sunn und de Moo abbildet, wo us Truur s Gsicht miteme Tuech verhület. Nebet de Sunn isch de Gott Vater abbildet, wo i de linke Hand e Siigesfaane hett und mit de rechte d Seel vom Jesus empfoot.

Im undere Tail vom Bild isch e Traach abbildet, wo sich um zwee Mentsche umewindet. Do de Tail starch verwitteret isch, bliibt en aidüütigi Interpretation offe. Entweder stellt die Szene de Adam und d Eva dar, und wäär somit e symbolischi Darstelig vo de Vertriibig vom Mentsch usem Parediis und dem demit verbundnige Liide, im Gegesatz zo de Erlöösigssymbolik vom obere Bild. Oder de under Tail söll s dämonisch-haidnische in krasse Gegesatz zo de christliche Hailsleer gstellt were.

Im Fuess vom Fels I isch e groossi Grotte, wo zomene Chappeli uusbaut woren isch. Baulichi Spuure zaiget düttli, as die Grotte früener mit Holzwänd undertailt gsii isch. Im untere Chappeli isch e Bild vomene Galge, wo vermuetli vill spööter abroocht woren isch und denebet isch e Wiichinschrift usem Joor 1115, wo de Bischof vo Paderbron nennt. E Wane, wo in Stai ghaue woren isch, werd as hailigs Beggi (piscina sacra) düütet, wo zo de Entsorgig vo gwichte Gegeständ tient heb. Nebet em Chappli isch e Maa miteme Schlössel dargstellt, aso woll de hailig Petrus.

Underhalb vom Fels Ia isch e Staigrab (Arkosol) in Fels ghaue wore, mitere düttliche Nische för de Chopf. Die Art vo Gräber sind i de christliche Katakombe vo Rom und au sus guet bizüügt. Spuure vomene Bigräbnis sind aber nöd gfunde wore, drum werd au vermuetet, as da Grab symbolisch i de Passionziit bruucht woren isch.

S Turnzimmer, au s oberi Chappeli oder Sazellum gnennt, isch ufem Fels II, de Zuegeng erfolgt hüt öber e Brugg vom Fels III her. Dör e Felssturz isch e Tail vom Chappeli abbroche. Nochem Erich Kittel söll s ober Chappeli e Noobildig vom Golgathachappeli sii .

Im Nordoste vom Chappeli isch inere Nische e Rundfenster, wo uf de Suneuufgang bi de Summersunnwendi uusgrichtet isch und drum au Suneloch gnennt werd. Us dem Grund isch s Chappeli au as e prähistorischi Sunewarte düütet wore.

Di ältiste archäologische Fund stamed vo Rentierjäger um 9000 v.Chr., e paar Spitze und e Füürstell hend chöne bi de Externstai noogwise were. Sitt de Bronzeziit isch s Tal vo de Wiembeke e wichtige Verchersweeg gsii, wo vo Paderborn öber Horn a d Weser gfüert het. Doch sind abgsie vo de spärliche Fund vo de Rentierjäger kai menschlichi Spure vor em 9.Jh. n.Chr. nochegwise. Im Mittelalter sind d Externstai mit em Felsrelief vo de Chrützabnaam verziert wore und ufem Fels III isch e Chappeli (Sazellum) in Fels ghaue wore. Well d Archäoastronome hend chöne nochewiise, as gwössi Baute bi de Externstai noch Sune- und Mooständ uusgrichtet sind, werd aber vermuetet, as d Externstai scho vorchristlich kultisch bruucht wore sind. Au die uuffäligi christlichi Bnutzig vo de Externstai chönnt e Hiiwiis uf en älteri kultischi Nutzig sii.

S ältiste schriftliche Zügnis datiert is Joor 1093, wo binere Erbtailig d Externstai ("sua parte lapidem Agistersten") an jüngste Soo vom Erblasser choo sind. Wo de denn gstorben isch, het sini Muetter d Externstai em Chloster Abdinghof z Paderborn verchauft. E Wiichinschrift i de Grotte vom Fels I usem Joor 1115 nennt denn au de Heinrich, Bischof vo Paderborn. Noch de Reformatio sind d Externstai a di lippische Groofe choo. Ane 1659 het de Groossherzoog vo Florenz die Stai wöle chauffe. De lippische Groof Hermann Adolf (1659-1665) het aber drufabe för sich e Jagdschloss bi de Felse baue loo. Er het au e Stegehuus uf de Fels I ufe errichtet und de Fels zonere Plattform iigebnet. Doch noch sim Tood isch s Jagdschloss verlotteret und d Börger vom Städtli Horn hend d Ruine as Staibruch bruucht.

Ane 1813 isch de Dorgang zwöschet de Felse III und IV erwiiteret wore und d Riichstroos 1 vo Ooche - Paderborn - Hameln - Hildeshaim zmitzt dör d Externstai verlait wore. 1836 isch d Wiembeke us landschaftsästhetische Gründ zomene Taich uufgstaut wore. Demit d Archäologe d Umgebig vo de Stai hend chöne undersueche isch de Taich i de 1930er Joore abgloo wore, aber nochem Zwaite Weltchrieg wider hergstellt wore.

Sitt 1926 stönd d Externstai under Naturschutz und 1940 isch d Riichstroos um d Externstai ume verlait wore, demit de Autovercheer kai witteri Schäde aarichte cha und s Naturschutzpiet intakt bliibt. 1945 sind d Externstai vom Bundesland Nordrhii-Westfaale troihänderisch verwaltet wore und 1957 offiziell em Landesverband Lippe gee wore.

De erst, wo d Externstai as e vorchristlichs Hailigtum düütet het isch de Pfarrer Hermann Hamelmann (1526-1595) gsii, wo 1564 gschribe het, as de Karl de Gross usem haidnische Hailigtum e christliche Altoor gmacht heb, ooni as er e verlässliche Biwiis för die Bhoptig broocht het. 

De Chaufmaa August B. Schierenberg (1808-1894) het gäär die abstrusi Idee vertrette, as s Relief vo de Chrützabnaam e Mithras-Hailigtum gsi sai, wo d Soldaate vom Varus errichtet hebid. Nochdem de Varus vo de Germane in Teutoburger Wald vernichtet wore sind, hebid d Germane bi dem Hailigtum en Irminsul ufgstellt. Die Idee isch ganz im domoolige Zittgaist gstande, wo de ganz Teutoburger Wald zomene nationale germanische Kultureerb ufestilisiert hett. So isch ane 1875 im Teutoburger Wald s Hermannsdenkmool vom Hermann em Cherusker iigwiicht wore und de Ort Osterholz as e Hailigtum vo de ageblich alttütsche Göttin Ostara interpretiert wore. D Externstai, de ageblichi Standort vo de Irminsul isch sogäär zom Sitz vo de germanische Woorsegeri Veleda (um 70 n.Chr.) erklärt wore. 

Ersti wösseschaftlichi Grabige het ane 1943 de Archäolog August Stieren (1885-1970) döregfüert. Er het Keramik usem 9 und 10. Jh. entdeckt und zwai mittelalterlichi Sarggräber.

Im Dritte Riich sind d Externstai e Tail vo de Kulturpropaganda gsii. Ane 1934 isch de Taich för archäologischi Undersuechige abgloo wore. D Undersuechige hend nu wenig Bodefund broocht, i de Wirre vom Zwait Weltchrieg sind Date verloore ggange und d Interpretatione vom Uusgräber Julius Andree (1889-1942) sind fo anderne Forscher starch kritisiert wore. Nebet witere mittelalterliche Gräber und Keramik vom 9. bis zom 11.Jh. het de Andree no spärlichi Fund us de Rentierjägerziit gmacht.

Nochem Zwait Weltchrieg hend sich zo de Düütig as Irminsul oder altgermanisches Hailigtum noiji zom Tail recht absurdi Düütige gsellt. So het i de 1960er Joore de Anthroposoph Hans Gsänger i de Externstai e Mysterieplatz gsie, wo vo de letzte Iiszitt bis ane 772 ooni Underbruch uufgsuecht wore sai. De Walther Machalett het d "Egg-Sternstai" miteme Sternekult i Verbindig broocht und si as exakte geometrische Schnittpunkt vo de ägyptische Pyramide, de Kanarische Insle, won er as Rescht vo Atlantis aluegt, vo Thule und Skandia, em alte Hailigtum vo de Ynglingekönig im schwedische Uppsala. Asigi und äänlichi Publikatione vo de sognennte "Schwarmgaister" wered au hütt no publiziert.

1971 het de Freerk Haye Hamkens, e Mitarbaiter vom J. Andree, detailierti Bricht vo de Uusgrabige veröffetlicht. De Johannes Mundhenk het denn i de 1980er Joore e vierbändigs Werch usegee, wo d Externstai imene wösseschaftliche Liecht düütet. Allerdings sind au sini These nöd unumstritte.

Z erstmol het de Laieforsche Wilhelm Teudt (1869-1942) astronomischi Messige a de Externstai undernoo und isch zom Schluss choo, as im Turnzimmer sowol d Summersunnwendi und s nördliche Mondextrem biobachtet wore sai. Sini Messige sind allerdings recht uugnau gsii und sini Schlussfolgerige nöd akzeptabel. Allerdings schiint d Sunn bim Uufgang a de Summersunnwendi exakt uf di nördlichi Halbsüüle vom Turnzimmer. Zudem isch s Suneloch mit 37 cm Dormesser recht chlii und zaigt typischi Merchmool vomene Visurloch zum Sterne biobachte. Aber au s nördliche Mooextrem, wo all 18,6 Joor voorchunt, cha guet dör s Suneloch biobachtet were. Au sös sind bi de Externstai astronomischi Visurlini festgstellt wore, so as es nöd uusgschlosse isch, as d Externstai i vorchristliche Ziit as Observatorium bruucht wore sind.

D Externstai bildet för vill noii religiösi Gruppe en ussergwöönlichi Role und si zälet zo de wichtigste Chraftort vo Tütschland. Ab 1983 sind d Externstai zomene regelchrecht Wallfartsoort för Noihaide, New Age-Ahänger und anderi moderni spirituelli Gruppierige woore, vor alem a de Walpurgisnacht und a de Summersunnwendi. 1986 sind sich Aghöörige vo verschidnigste Gruppe bi de Externstai i d Hoor groote und d Polizai het müese iischritte. Noihaide, Wicca, Hare Krishna, Punks, Skinheads und Neonazi söled sich a dene Handgriiflichkaite bitailigt haa. Sitt 2010 sinid a dene baide Date s Zelte, s Füürle und Alkohol offiziell verbotte.



</doc>
<doc id="36965" url="https://als.wikipedia.org/wiki?curid=36965" title="Irminsul">
Irminsul

D Irminsul isch e kultischi Süül gsii, wo de Karl de Grooss ane 772 im Chrieg gege di haidnische Sachse zerstört het. 

Noch de mittelalterliche Quele isch de Karl de Groossi ane 772, noch dem er d Eresburg eroberet het, mit siim Heer zonere Irminsul cho, woner denn kabutt ghaue het. Druf abe isch er mit em Heer a d Weser choo. Di verschidnige Quele bischriibet d Irminsul as e brüemts Hailigtum ("fanum"), Hain ("lucus") oder Idol ("idolum").

Ahand vo de verschidnige Bricht cha de gnaui Standort vo de Irminsul nöd bistimt were. Allerdings het de Chronist Thietmar von Merseburg irrtümlich gschribe, as die Irminsul uf de Eresburg gstande sai. Meriri Quele schriibet au, as nochere lange Tröchni plötzli vill Wasser us de Erde gsprudlet sai, nochdem d Irminsul zerstört wore sai. Au söll de Karl de Groossi ageblich e Gold- und Silberschatz erbüütet haa.

Ahand vo mittelalterliche Glosse cha gschlosse were, ass es meriri Irminsüüle ggee het. Zodem isch da Wort au i anderne Tielekt öberliferet. Gnoieri Agoobe öber d Irminsul gitt de Rudolf vo Fulda:
S Zügnis vom Rudolf vo Fulda git vermuetli e korrekti Vorstelig wider. D Irminsul isch drum as e Form vonere Weltsüül azluege, wie si i verschidnige Kulture weltwiit vorchunnt. S werd au agnoo, as e mögliche Zämehang mit de Jupitergigantesüüle bistoot, wo i de Röömerziit bsunders i de römische Provinz Obergermanie uufgstellt wore sind. Au e Zämehang mit de nordische Vorstelig vom Weltebomm Yggdrasill werd vermuetet.

Ahand vo mittelalterliche Glosse werd dütli, as "irminsul" e Bizaichnig vonere kultische Süüle isch, wo a verschidnige Plätz errichtet woren isch. De Name isch e Zämesetzig mit em germanische Wort "irmin-" »gross, gwaltig« isch, d Bidüütig aso »gwaltigi Süüle«. As de Name de Göttername Irmin enthalte söll, isch us sproochliche Gründ nöd woorschindli.

I noihaidnische Chraise und au i populärwösseschaftliche Büecher werd bhoptet, as d Irminsul ufem Bild vo de Chrützabnaam bi de Externstai abbildet sai. Underhalb vom Chrütz isch e Maa abbildet, wo ufere knickte Palme stoot. Un die Palme werd au hütt no vo villne as e knickti Irminsul interpretiert, as e Zaiche, as s Chrestetum öber s Haidetum gsigt heb. Vili germanischi Noihaide bruuched drum d Irminsul as e Symbol und Chennzaiche vo erer Organisatio, wobii d Metapher vom Widerufrichte vom Haidetum demit verbunde werd.



</doc>
<doc id="36966" url="https://als.wikipedia.org/wiki?curid=36966" title="Besigheim">
Besigheim

Beesge oder Bäsge (amtlich "Besigheim") isch a Kloistadt im Landkrois Ludigsburg ogfähr 25 Kilometr im Norde von Schtuegard. Seid em 18. Oktobr 2005 isch Bäsge en staatlich aherkannder Erholungsort. Besondersch sche isch dr Flecka mit soine Fachwerkheisla ond die Wengert dromrom. Laut em MDR isch Bäsge dr schenscht Weiort vo Deitschland.

Beesge leit rond 13 km nerdlich vo Ludisburg am Zammefluss vo Necker ond Enz. Vo dr Gmarkong send 56,5% Landwirtschaftsfleche, 15,6 % Wald, 23,2 % Sidlongsfleche ond 4,7 % sonschtiche Fleche.

Zua Beesge gheret d Stadtdoel Beesge ond Ottmarsheim.

S erschte Mol erwähnt worre isch Bäsge 1153 als "curtis Basincheim", en re Urkond, wo dr Kaisr Barbarossa d Schenkung an dr Badenzer Markgrafa Hermann III. bezeigt hat.

Beesge hot sich mit dr Gmoede Fraededaal, Gemmrige, Hesge, Lechge, Mõndelse ond Waale zom Gmoedverwaltongsverband "Beesge" zammagschlossa.

Dr Schuldes vo Beesge ischt dr Steffen Bühler.

Ergäbnis vo de Landdagswahla seid 2006: 

Dr Dialekt vo Beesge ghert zom schwäbisch-sidfränkische Ibergangsbiet.




</doc>
<doc id="36967" url="https://als.wikipedia.org/wiki?curid=36967" title="Juan Carlos I. (Spanien)">
Juan Carlos I. (Spanien)

Dr Juan Carlos I. [] (* 5. Januar 1938 z Rom as "Juan Carlos Alfonso Víctor María de Borbón y Borbón-Dos Sicilias;" die dütschi Form "Johann Karl I." brucht me nid, im Geegesatz zu historische Monarche) isch vom 22. Novämber 1975 bis 18. Juni 2014 Köönig vo Schbanie gsi. Er stammt us em Huus vo de Bourbone und isch Mitgliid im Club of Rome und dr Bruederschaft St. Christoph. 
Dr Juan Carlos I. isch dr eltist Soon vom Juan de Borbón y Battenberg und eso dr Änkel vom Köönig Alfons XIII. vo Schbanie. Si Mueter isch d María de las Mercedes de Borbón y Orléans gsi. Bekannt isch dr Juan Carlos vor allem für die wichdigi Rolle, won er bim Ändi vo dr frankistische Diktatuur und bi dr Iifüerig vo dr Demokratii z Schbanie gspiilt het.

Am 14. April 1962 het dr Juan Carlos z Athen d Prinzessin Sophia vo Griecheland ghirote. Us dere Ehe stamme d Chinder Elena (* 20. Dezämber 1963), Cristina (* 13. Juni 1965) und Felipe (* 30. Jänner 1968).

Am 2. Juni 2014 het dr Ministerpräsident Mariano Rajoy bekannt ggää, dass dr Juan Carlos abdanke und dr Prinz Felipe als Köönig Felipe VI. d Thronfolg aatrette duet. Dr Juan Carlos I. bhaltet uf Läbeszyt si Ehretitel als Köönig. 




</doc>
<doc id="36969" url="https://als.wikipedia.org/wiki?curid=36969" title="Dehydratation (Medizin)">
Dehydratation (Medizin)

In dr Medizin bezäichnet Dehüdratazioon (Sünonüüm: Dehüdratisierig, Dehüdrazioon, Hüpohüdratazioon, Usdrochnig) wenn eme Körper Wasser feelt. Antonüüm drzue si "Überwässerig" oder "Hüperhüdratazioon".

Die altgriechischi Wortwurzle ὕδωρ "hüdor" bedütet „Wasser“.

Wenn d Körperflüssikäit z fest abnimmt wil d Ufnaam vo Flüssikäit pathologisch verchliineret bzw. dr Verlust vo Flüssikäit chrankhaft vergröösseret isch, füert das zur Exsikkose. D Flüssikäit cha über e Maage-Darm-Drakt (Schisse), d Lunge (Schnuuf), d Niere (dr Urin) oder über d Hut (Schwitze) verloore goo. Wäge Chrankhäite, zum Bischbil vo de Niere oder Fieber, oder wäge starke körperlige Aasträngige cha mee Flüssikäit verloore goo und das cha e Flüssikäitsungliichgwicht zur Folg haa. Mä underschäidet drei Arte vo Dehüdratazioon:



</doc>
<doc id="36970" url="https://als.wikipedia.org/wiki?curid=36970" title="Admiralitäts-Inseln">
Admiralitäts-Inseln

D Admiralitetsinsle (Tok Pisin "Admiralty Ailans", ängl. "Admiralty Islands") bilde ne Inselgruppe im Bismarck-Archipel im Pazifische Ozean nordeschtlig vu Neiginea. Si ghere zue dr Provinz Manus z Papua-Neiginea.

D Admiralitetsinsle bstehn us dr Hauptinsle Manus (uf alte Charte au "Taui" gnännt) un chlainere Koralelinsle. D Inselgruppe umfasst rund 40 Insle, dervu 18 greßeri, un het e Areal vu 2.170 km. Di greßere Insle bzw. Inselgruppe sin:


Zmaischt zellt mer zue dr Admiralitetsinsle au no d Purdy-Insle un Baluan.

Uf dr Insle rund 58.000 Einwohner (Stand: 2011). D Provinzhauptstadt vu Manus isch "Lorengau" uf dr Hauptinsle. Dr hechscht Punkt isch dr Mount Dremsel (dt.: "Dremselberg") uf 720 m.

D Insle sin in dr Hauptsach mit Rägewald deckt. S het e großi Aazahl vu sältene Bflanze, Vegel (unter anderem Großfueßhiener) un Suuger (unter anderem Fläädermyys).

Wie au Neiginea isch dr Bismarck-Archipel scho vor rund 40 000 Johr bsidlet wore. Scho vu däne erschte Yywohner isch uf dr Admiralitetsinsle Obsidian gsammlet un ghandlet wore. Vor rund 3500 isch im Biet zwisch em Bismarck-Archipel, Neikaledonie un Samoa d Lapita-Kultur entstande, wu wahrschyns uf auschtronesischi Yywandere zruckgangen isch.

Di erschte Europäer, wu d Admiralitetsinsle entdeckt hän, sin di niderländische Seefahrer Willem Cornelisz Schouten un Jacob Le Maire anne 1616 gsii. Eb dr Spanier Alvaro de Saavedra si scho anne 1529 entdeckt het, isch nit sicher. Wyteri Seefahrer, wu zue dr Admiralitetsinsle chuu sin, sin dr Philipp Carteret anne 1767, wu dr Insle dr Name "Admiralty Islands" gee het, un dr Francisco Antonio Maurelle 1781 gsii, wu si "Don José Basco" gnännt het.

Dur e chaiserlige Schutzbrief vum 17. Mai 1885 sin d Admiralitetsinsle mit dr andere Bsitzige vu dr dytsche Neuguinea-Kompagnie im Bismarck-Archipel un uf Neiginea unter dr Schutz vum Dytsche Rych gstellt wore. S Unternämme "Hernsheim & Co." het no 1900 chlaineri Kokosplantasche un Handelsniderlossige uf dr Insle bedriibe. 1911 het d Kolonialverwaltig vu Dytsch-Neiginea uf dr Hauptinsle Manus e Regierigsstation yygrichtet. Si isch am "Seeadlerhafe" im Oschte vu dr Insle gläge.

Im Erschte Wältchrieg sin d Insle anne 1914 vu Auschtralie eroberet wore, wu speter derno au s Verwaltigsmandat fir dr gsamt Bismarck-Archipel vum Velkerbund iberchuu het.

Im Lauf vum Zweete Wältchrieg isch d Inselgruppe vu dr Japaner bsetzt wore, wu do im April 1942 e Militerbasis errichtet hän. Am 29. Februar 1944 het mit dr "Operation Brewer" e mehwichigi Aktion aagfange, wu zue dr Eroberig vu dr Inselgruppe dur alliierti Druppe us dr USA un Auschtralie unter em Kommando vum Douglas MacArthur gfiert het. Bal isch e Basis böue wore, wu wichtig woren isch fir s wyter Vorgoh z Neiginea un uf dr Philippine.

Noch em Krieg isch d Inselgruppe wider vu Auschtralie verwaltet wore, bis Papua-Neiginea am 16. Septämber 1975 di voll Suveränitet iberchuu het.

D Sproche, wu uf dr Admiralitetsinsle gschwätzt wäre, ghere zue dr Auschtronesische Sproche, un bilde do ne aigeni Untergruppe vu dr Ozeanische Sproche. Noch em Ethnologue wäre die 27 Sproche uf dr Insle gschwätzt (mit em language code, dr Insle, wu si gschwätzt wäre un ere gschetzte Zahl vu Sprächer noch em Zensus vu 2000): Andra Hus ([anx], Andra Island, Hus Island, 1410), Bipi ([biq], Bipi Islands, 1380), Elu ([elu], Manus, 600), Ere ([twp], Manus, 1400), Kele ([sbc], Manus, Koruniat, 1480), Khehek ([tlx], Manus, 1620), Koro ([kxr], Manus, 820), Kurti ([ktm], Manus, 3500), Leipon ([lek], Ndrilo, Pityli Island, 1320), Leie ([lle], Manus, 3400), Lenkau ([ler], Rambutyo Island, 380), Likum ([lib], Manus, 90), Loniu ([los], Los Negros Island, 780), Lou ([loj], Lou Island, 1230), Mokerang ([mft], Los Negros Island, 300), Mondropolon ([npn], Manus, 530), Nali ([nss], Manus, 2900), Nauna ([ncn], Nauna Island, 420), Nyindrou ([lid], Manus, 4800), Pak-Tong ([pkg], Pak-Island, Tong Island, 1090), Pam-Baluan ([blq], Baluan Island, 2000), Papitalai ([pat], Los Negros Island, 420), Penchal ([pek], Rambutyo Island, 1080), Ponam ([ncc], Ponam Island, 630), Sori-Harengan ([sbh], Manus, Sori Islands, Harengan Islands, 770), Titan ([ttv], Mbuke Islands, Manus, Baluan Island, Rambutyo Island, 5100), Tulu-Bohuai ([rak], Manus, 1970). Au d Sproche vu dr Weschtlige Insle ghere zue däre Admiralitetsinsel-Sprochgruppe.



</doc>
<doc id="36971" url="https://als.wikipedia.org/wiki?curid=36971" title="Aphrodite">
Aphrodite

D Aphrodite () isch in dr griechische Müthologii d Göttin vo dr Liebi, dr Schöönhäit und vo dr sinnlige Begiirde und äini vo de kanoonische zwölf olümpische Gotthäite. Ursprünglig isch si für s Wärde und Waggse zueständig gsi, spööter isch si zur Liebesgöttin worde. In dr römische Müthologii het d Venus die gliich Rolle ghaa, und die alte Egüpter häi sä mit dr Hathor identifiziert.

Noch em Hesiod isch d Afrodite d Dochder vom Ouranos, drum werd si au Aphrodite Ourania gnennt. Däm si Soon Kronos het em s Gmächt mit ere Sichle abgschnitte und si ins Meer gheit. S Bluet und dr Soome häi sich mit em Meer vermischt, und us em Schuum wo s gee het, isch d Afrodite uf d Wält choo. Dr Zephyros het si zerst uf Kythera brocht und denn uf Züpere, wo si wil si blutt gsi isch, sich hinder eme Mürtestruuch versteckt het. D Hoore häi di gschmückt und denn isch si de Unstärblige vorgstellt worde.

Dr Hyginus Mythographus het dr Geburtsmüthos vo dr sürische Semiramis adaptiert und gsäit, si sig us eme Äi gschlüpft, wo Fisch ans Land grollt häige und wo vo Duube usbrüetet worde sig.

Noch em Nonnos und Pausanias isch s d Göttin Thalassa, „s Meer“, gsi, wo dr Soome empfange het. Nochdäm si im Olümp ufgnoo worden isch, het si dr Zeus adoptiert.

Noch em Homer isch si d Dochder vom Zöis und dr Dione. Anderi verzelle, si sig in ere Muschle uf d Wält choo, so wie s dr Botticelli in sim Bild vo dr römische Göttin Venus gmoolt het. En anderi Kwelle zelt sä zu de Döchder vom Kronos, zämme mit de Erinnye und de Moire.

D Afrodite isch mit em Hefaistos, em Gott vom Füür und dr Schmiidkunst, verhürootet gsi und het en die ganz Zit mit Stärblige und Unstärblige betrooge. Iiri langi Bezieig zum Chriegsgott Ares isch notorisch gsi, und mit iim het si dr Eros, d Harmonia, dr Phobos, dr Deimos und dr Anteros ghaa – wie s dr Demodokos bi de Faiake im ene burleske Lied verzelt.

Dr Homer verzelt, ass dr Hefaistos die bäide "in flagranti" verwütscht und im ene Netz gfange het. Won er sä so de andere Götter vorgfüert het, häi die s sprichwörtlige „Homerische Glächter“ aagfange.

Mit em Trojaner Anchises het d Afrodite dr Äneas (griech. Aineias) ghaa, dr Held im Trojanische Chrieg, und wo denn zum müthische Stammvater vo de Römer worden isch. S Gschlächt vo de Julier, wo au dr Gaius Julius Cäsar drzue ghöört het, het si Soon as iire Stammvater aagluegt. Mit em Dionüsos het si dr Priapos und mit em Hermes dr Hermafroditos gmacht. Si isch au d Liebhaabere vom schööne Adonis gsi, aber dr Ares isch iifersüchdig worde und het en in dr Form von ere Wildsau bi dr Jagd umbrocht.
Verschidnigi Mooler het die Verbindig vo Liebi und Chrieg (Lääbe und Dood) zu Wärk inspiriert:





</doc>
<doc id="36972" url="https://als.wikipedia.org/wiki?curid=36972" title="Pygmalion">
Pygmalion

Pügmalion () isch dr Naame vom ene küprische Köönig us dr griechische Müthologii. Usserdäm isch s au dr griechisch Naame vom Köönig Pumjaton vo Tyros. Uf dä goot die müthischi Gschicht möögligerwiis zrugg.

Die usfüerligsti antiki Schilderig findet mä bim Ovid (Metamorfoose Buech 10, Värs 243 ff.):

Dr Künstler Pügmalion vo Züpere het mit Propoetide, das si sexuell zügelloosi Fraue gsi, schlächti Erfaarige gmacht und isch zum Frauefind worde und läbt nume no für si Bildhauerei. Er het us Elfebäi e Statue gmacht, wo wien e lääbigi Frau usgsee het. Die Statue het er immer mee wie en ächte Mensch behandlet und het sich schliesslig in sä verliebt. Am Festdaag vo dr Afrodite het dr Pügmalion d Göttin vo dr Liebi drum bittet, ass si zuekümftigi Frau eso wurd si wie d Statue, won er gmacht het. Won er Häim cho isch und d Statue wie immer het afo striichle, isch die langsaam lääbig worde. Yämme häi si denn e Chind ghaa, wo Paphos ghäisse het. Im 18. Joorhundert het mä dr Statue dr Naame Galatea gee.

Bim Vergil isch dr Pügmalion dr Brueder vo dr Dido gsi, wo spööter Karthago gründet het, und dr Soon vom Belus, Köönig vo Tyros. Er het dr Dido iire Maa Sychaeus us Habgier ermordet.




</doc>
<doc id="36973" url="https://als.wikipedia.org/wiki?curid=36973" title="Kraftort">
Kraftort

E Chraftort isch e geographischi Örtlichkait, wo noch de Aasicht vo verschidnige Mensche, mit spirituelle, geomantische, oder magische Chräft uufglade sii söll. De Bsuech vom ene Chraftort chan en Mensch i de Regle mit positive Chreft oder Lebesenergii uuflade. Vili Chraftort sind hüüffig bsundrigi natürlichi Formatione, wie Berggipfel, Felse, Wäldli, Waldliechtige, Gwässer, aber au menschlichi Baute, wie Ruine vo Burge aber au bsundrigi Cherche oder anderi Hailigtümer. Nöd selte sind die Chraftort mit alte Saage verbunde. 

Vili Chraftort sölet dezue no mitenand verbunde sii. Die Verbindigslinene, au "lay-line" gnennt, bildet ageblich geometrischi Muster uf de Landcharte.

Chraftort wered entweder intuitiv, maist noch ästhetische Kriterie, gfunde, oder dör bstimmti Praktike wi Pendle gortet. Verbraitet isch au, as e Chraftort gwertet werd, indem sini Straalig mit "Bovis-Ainhaite" (BE) aggee werd, wo aber kai wösseschaftlichi anerchannti Grössi isch. As de Ort mit de höchste Bovis-Ainhait i de Schwiiz werd Aesch bi Muur (Gmaind Muur) i de Forch im Kantoo Zöri aggee. De söll 750000 BE uufwiise, wäred s Groosmöister vo Züri 18000 BE haa söll.

Zo de bikanntiste Chraftort zäled Stonehenge z England, di ägyptische Pyramide oder d Externstai z Tütschland.

Im Buechhandel isch sit e paar Joor e Buum mit Büecher öber Chraftort z biobachte, wa dezue füert, as es immer mee ageblichi Chraftort gitt.


</doc>
<doc id="36974" url="https://als.wikipedia.org/wiki?curid=36974" title="Doppelhelix">
Doppelhelix

D Dobbelhelix (griech. "hélix": Windig, Spiraale) isch e geometrischs Gebild, wo bin em s Motiiv vo dr Windig dobblet ufdaucht, im Geegesatz zur äifache Helix.

Mä underschäidet zwäi Forme vo Dobbelhelix:

In dr Biochemii wird dr Begriff Dobbelhelix mäistens für e Tüp 1 brucht. Er bezäichnet zwäi paralleeli Sträng vo Makromolekül, wo wie Schruube um enander umelaufe. S bekanntiste Bischbil isch wohrschiinlig d Struktuur vom Desoxyribonukleinsäure-Molekül, wo in fast alle Lääbewääse vorchunnt. D DNA-Sträng verlaufe zuesätzlig no geegelöifig (antiparallel). Die äigentlige Helix (root und blau) wärde vom Ruggegroot vo dr DNA bildet, wo us Fosphaat und Zucker bestoot. Die sogenannte „Sprosse“ (schwarz) si d Baase, wo die bäide Äinzelsträng über Bindige vo Wasserstoffbrugge zämmeheebe.

E spezielli Form vo dr Dobbelhelix git s zum Bischbil in dr Struktuur vo Antifilamänt. S Bsundrige bi däm Struktuurprotein isch, ass d Äinzelsträng bi deere Dobbelhelix vom Tüp 1 sälber zun ere Helix verdräit si, für sich also e Dobbelwigglig vom Tüp 2 si.

In soonige Fäll reedet mä von ere Coiled-Coil-Struktuur, wo bis zu siibe Äinzelsträng chönne drin si.

Bi Glüewigglige in Glüelampe findet mä dr Tüp 2. Die Dobbelwigglige bestöön us eme verdräite Droot, wo siinersits non emol gwigglet isch. Eso isch s mööglig, e lange Droot uf ere churze Strecki z haa, sodass sich die äinzelne Wigglige geegesitig aastraale, was noch em Brinzip vo dr Hoolruumstraalig d Emissividäät vo dr Gsamtstruktuur, und eso d Liechtusbüti und d Lüüchtdichti erhööt.

In dr Nööchi vom Zentrum vo dr Milchstrooss befindet sich e Staubwulke, wo öbbe 80 Liechtjoor lang isch. Si het d Form von ere Dobbelhelix, wo sich zwäi Nääbelsträng umenander wiggle. D Lengsaggse vo dere gigantische Dobbelhelixstruktuur zäigt uf s supermassive Schwarze Loch Sagittarius A* im Zentrum vo dr Milchstrooss, wo 300 Liechtjoor ewäg isch. Sagittarius A* het en extreem starks Magnetfäld, wo mit dr Materie vo dr Staubwulke interagiert.


</doc>
<doc id="36975" url="https://als.wikipedia.org/wiki?curid=36975" title="Krypta">
Krypta

E Krüpte (gr. ‚die Versteckti‘; au "Gruft") isch e Ruum, wo sich under em Chor (Apsis) oder underhalb vom Altar in christlige Chille befindet. Im Allgemäine het s dört Häiligegreeber und Altäär gee. In dr Krüpte isch ursprünglig äntwääder s Graab oder d Reliquie vom ene Märtüürer gsi, was näbe dr religiööse Bedütig vor allem im Middelalter Pilger het sölle aazie. 

As Vorlöifer vo dr Krüpte (gr. κρύπτος: ‚versteckt‘, ‚ghäim‘) gälte die früechristlige, underirdische Graabaalaage vor de Muure vom antike Rom. Über e baar vo dene Greeber het mä spööter Chille baut, wie z. B. Alt-St. Peter z Rom, wo uf em Graab vom Jünger Petrus baut worde sig. S Graab befindet sich in de mäiste Fäll under dr Apsis, in dr Romanik mänggisch under em Westchor. S äigentlige Häiligegraab under em Altaar isch mänggisch e chliine Ruum, wo mä aber nid iine chaa und wird as "Confessio" bezäichnet.


</doc>
<doc id="36976" url="https://als.wikipedia.org/wiki?curid=36976" title="Acquarossa">
Acquarossa

Acquarossa isch e Gmai im Kanton Tessin in dr Schwyz. Si ghert zum Chrais (circolo) Acquarossa im Bezirk Blenio.

Acquarossa lyt im Valle di Blenio. Nochbergmaine sin vu Norde uus im Uhrzaigersinn Olivone, Aquila, Torre, Malvaglia, Ludiano, Sobrio, Cavagnago, Anzonico un Faido.

Acquarossa isch entstande am 4. April 2004 dur d Fusion vu dr bishärige Gmaine Castro, Corzoneso, Dongio (dt. veraltet "Denntsch"), Largario, Leontica, Lottigna (dt. veraltet "Luthynien"), Marolta, Ponto Valentino (dt. veraltet "Punt") un Prugiasco. Dr Name isch vum zäntral glägene Kurort Acquarossa ibernuu wore.

Castro isch zum erschte Mol gnännt wore anne 1200 as "Castri", Corzoneso 1210 as "Cursonexe", Dongio 1188 as "Deuci", Largario 1207 as "Largario", Leontica as "1204 Levontega", Lottigna 1201 as "Lotingnia", Marolta 1205 as "Malouta", Ponto Valentino 1200 as "Ponto Varentino" un Prugiasco 1209 as "Puliçasco".

Dr Burgermaischter (Sindaco) vu Acquarossa isch dr Ivo Gianora.

Quälle: Bundesamt für Statistik 2005
Dr lombardisch Dialäkt vu Acquarossa ghert zum Ticinese.




</doc>
<doc id="36977" url="https://als.wikipedia.org/wiki?curid=36977" title="Agno TI">
Agno TI

Agno (lombardisch "Agn" [aɲ], dytsch veraltet "Eng") isch e Gmai im Kanton Tessin in dr Schwyz. Si ghert zum Chrais (circolo) Agno im Bezirk Lugano.

Agno lyt an dr Stroß vu Ponte Tresa uf Lugano im Malcantone am Luganersee. Zue dr Gmai ghere au no d Ortsdail Cassina, Mondonico un Serocca. Uf em Bann vu Agno lyt dr internationale Flughafe Lugano-Agno. 

Anne 735 wird zum erschte Mol e "cl. basilice Sci. Iohannis Aniasce"‚ e Gaischtlige vu dr Chilche vum hl. Johannes vu Agno, gnännt (818 "Anium", 874 "Gundoaldus notarius de vico Amni").

Dr Burgermaischter (Sindaco) vu Agno isch dr Mauro Frischknecht.

Quälle: Bundesamt für Statistik 2005
Dr lombardisch Dialäkt vu Agno ghert zum Bosino.





</doc>
<doc id="36978" url="https://als.wikipedia.org/wiki?curid=36978" title="Airolo">
Airolo

Airolo (lombardisch "Airö(u)/Aire(u)" [ajˈrøː/ajˈrøw/ajˈreː/ajˈrew], dytsch "Eriels" oder "Jerels", ) isch e Gmai im Kanton Tessin in dr Schwyz. Si ghert zum Chrais (circolo) Airolo im Bezirk Leventina.

Airolo lyt i dr obere Leventyna am sidlige Fueß vum Gotthardpass, 55 km nerdli vu Bellinzona. Weschtli vu Airolo lyt s Bedrettodal, wu mer iber dr Nufenepass in s Wallis chunnt oder iber dr San Giacomo-Pass ins italienisch Pommatdal. Zue dr Gmai ghere au no d Derfer "Brugnasco, Fontana, Madrano, Nante" un "Valle". S Dorf "Albinasca" un dr Wyler "Bedrina" sin hite nimi bewohnt. Airolo isch hite ne wichtigi Bahnstation an dr Bärgstreki vo dr Gotthardbahn un lyt am Sidportal vum Yysebahntunäll, wo ane 1882 ygweit worden isch, un vum Tunäll vu dr Autobahn A2), wo 1980 uffggangen isch.

Airolo isch zum erschte Mol gnännt wore anne 1210 as "Oriolo".
Im spoote 19. Joorhundert isch d Feschtig Airolo bout worde.

Dr Burgermaischter (Sindaco) vu Airolo isch dr Franco Pedrini.

Quälle: Bundesamt für Statistik 2005
Dr lombardisch Dialäkt vu Airolo ghert zum Ticinese.

S Dorf isch im Infäntaar ISOS ufgfüert.





</doc>
<doc id="36979" url="https://als.wikipedia.org/wiki?curid=36979" title="Alto Malcantone">
Alto Malcantone

Alto Malcantone isch e Gmai im Kanton Tessin in dr Schwyz. Si ghert zum Chrais (circolo) Breno im Bezirk Lugano.

Alto Malcantone lyt im obere Malcantone.

D Gmain Alto Malcantone gits sit em 14. Merz 2005, wo sich di bishärige Gmaine Arosio, Breno, Fescoggia, Mugena un Vezio zämedoo hen.

Arosio isch zum erschte Mol gnännt wore anne 1335 as "Aroxio," Breno 1140 as "Breno." Fescoggia 1296 as "Fescozia," Mugena 1214 as "Megiadina" (1270 "Migena"), Vezio 1355 as "Vecio".

Dr Burgermaischter (Sindaco) vu Alto Malcantone isch dr Curzio Sasselli.

Quälle: Bundesamt für Statistik 2005
Dr lombardisch Dialäkt vu Alto Malcantone ghert zum Ibergang zwisch em Comasco-Lecchese un em Bosino.




</doc>
<doc id="36980" url="https://als.wikipedia.org/wiki?curid=36980" title="Anzonico">
Anzonico

Anzonico (lombardisch "Anzóni") isch bis Endi Merz 2012 e Gmai im Kanton Tessin in dr Schwyz gsii. Si hät zum Chrais (circolo) Giornico im Bezirk Leventina ghert.

Anzonico lyt am linke Hang vum Valle Leventina uf ere Hechi vu an dr Strada Alta. Zämme mit Calonico, Cavagnago un Sobrio bildet Anzonico d sognännt "Traversa".

Anzonico isch zum erschte Mol gnännt wore anne 1226 as "Ançonego".

In ere Volksabstimmig im Merz 2004 hän sich d Burger vu Anzonico gege d Fusion mit dr Gmaine Faido, Osco, Mairengo, Calpiogna, Campello, Rossura, Calonico, Chiggiogna, Cavagnago un Sobrio gstimmt.

Am 1. April 2012 hät d Gmai mit de Gmaine Calpiogna, Cavagnago, Chironico, Mairengo und Osco zu de bestehende Gmain Faido fusioniert und dodermit au de Bezirk gwächslet.

Dr Burgermaischter (Sindaco) vu Anzonico isch bis Endi Merz dr Luciano Zanzi gsii.

Quälle: Bundesamt für Statistik 2005
Dr lombardisch Dialäkt vu Anzonico ghert zum Ticinese.





</doc>
<doc id="36981" url="https://als.wikipedia.org/wiki?curid=36981" title="Aranno">
Aranno

Aranno (lombardisch "Arànn") isch e Gmai im Kanton Tessin in dr Schwyz. Si ghert zum Chrais (circolo) Breno im Bezirk Lugano.

Aranno lyt im Magliasinadal im Malcantone uf 727 Meter Hechi.

Aranno isch zum erschte Mol gnännt wore anne 1335 as "Arano". Im Johr 1857 sin uf em Bann vu dr Gmai Zinkblende, Baryt un Stibnit entdeckt underno ne Zytlang abböue wore.

Dr Burgermaischter (Sindaco) vu Aranno isch dr Mauro Destefani.

Quälle: Bundesamt für Statistik 2005
Dr lombardisch Dialäkt vu Aranno ghert zum Bosino.





</doc>
<doc id="36982" url="https://als.wikipedia.org/wiki?curid=36982" title="Arbedo-Castione">
Arbedo-Castione

Arbedo-Castione (lombardisch "Arbed-Cagion") isch e Gmai im Kanton Tessin in dr Schwyz. Si ghert zum Chrais (circolo) Arbedo-Castione im Bezirk Bellinzona.

D Gmai bstoht us dr beede Fraktione Arbedo un Castione am linke un rächte Stade vu dr Moesa, churz vor die in dr Tessin mindet. Uf em Bann lyt au dr Lago d’Orbello. D Nochbergmaine sin Bellinzona (frijer au Sant’Antonio, Gorduno un Gnosca) un Lumino im Kanton Tessin, un Roveredo im Kanton Graubünde. 

Arbedo isch zum erschte Mol gnännt wore anne 1195 as "Erbedum", Castione 1237 as "Castillionum". Im Johr 1422 hän d Mailänder in dr Schlacht bi Arbedo d Aidgnosse gschlaa.

Uf dr 2. April 2017 het d Gmai Arbedo-Castione zäme mit Lumino us em Chrais Bellinzona in Chrais Arbedo-Castione gwechslet, wo neu grindet woren isch.

Dr Burgermaischter (Sindaco) vu Arbedo-Castione isch dr Luigi Decarli.

Quälle: Bundesamt für Statistik 2005
Dr lombardisch Dialäkt vu Arbedo-Castione ghert zum Ticinese.





</doc>
<doc id="36983" url="https://als.wikipedia.org/wiki?curid=36983" title="Arogno">
Arogno

Arogno (lombardisch "Arögn") isch e Gmai im Kanton Tessin in dr Schwyz. Si ghert zum Chrais (circolo) Ceresio im Bezirk Lugano.

Arogno lyt am Fueß vum Monte Sighignola uf ere Hochebeni acht km sidlich vu Lugano. Zue dr Gmai ghere d Wyler Berretta, Ca del Feree, Ca Nova, Devoggio un Pugerna. Nochbergmai isch Campione d’Italia, e italienischi Exklave am Stade vum Luganersee.

Anne 859 wird s Mailänder Chloschter S. Ambrogio as Bsitzer vu Gieter z Arogno gnännt.

Dr Burgermaischter (Sindaco) vu Arogno isch dr Corrado Sartori.

Quälle: Bundesamt für Statistik 2005
Dr lombardisch Dialäkt vu Arogno ghert zum Comasco-Lecchese.

Chilche "Santo Stefano"





</doc>
<doc id="36984" url="https://als.wikipedia.org/wiki?curid=36984" title="Ascona">
Ascona

Ascona (lombardisch "Scona", dytsch veraltet "Aschgunen" bzw. "Aschonen") isch e Gmai im Kanton Tessin in dr Schwyz. Si ghert zum Chrais (circolo) Isole im Bezirk Locarno.

Dr Kurort lyt am Nordstade vum Langesee, weschtli vum Maggia-Delta. Zue Ascona ghere d Ortsdail Gerbi, Monescie, Monte Verità, Moscia un Saleggi.

Ascona isch zum erschte Mol gnännt wore anne 1224 as "burgus de Scona".

S isch lang nummen es Fischerdorf gsi. 1900 aber isch uf dem Hoger denäbe, de Monescia, en alternativi Naturhailaastalt aaglait wore: de Monte Verità – und isch Ascona biriemt wore. Noch em Zwaite Wäldchrieg isch des Ort rasant gwachse, nid zletscht, wil sich dert vyyl ryychi Dytschi nidergloo hen.

Dr Gmaindsbresidänt (Sindaco) vu Ascona isch dr Luca Pissoglio.

Quälle: Bundesamt für Statistik 2005
Dr lombardisch Dialäkt vu Ascona ghert zum Ticinese.

Uf em Monte Verità („Wohretsbärg“) bi Ascona isch in dr erschte baide Johrzehnt vum 20. Jh. e läbensreformerischi Chinschtlerkoloni entstande, wu sich dr Widerstand gege di patriarchal militaristisch Kultur un Gsellschaft vu dr Zyt gsammlet het un wu ne Zäntrum gsii isch fir vili neie Bewegige wie Pazifismus, Anarchismus, Theosophi, Anthroposophi, OTO, Psychoanalyse, Vegetarismus, Naturismus, Uusdrucksdanz un andere.

All Summer findet z Ascona s "JazzAscona-Feschtival" statt.

D "Fondazione Marianne Werefkin" het ihre Sitz z Ascona.







</doc>
<doc id="36985" url="https://als.wikipedia.org/wiki?curid=36985" title="Astano">
Astano

Astano (lombardisch "Astan") isch e Gmai im Kanton Tessin in dr Schwyz. Si ghert zum Chrais (circolo) Sessa im Bezirk Lugano.

S Dorf isch e Kurort un lyt im mittlere Malcantone zwisch em Lago di Lugano und em Langesee unterhalb vum Monte Lema an dr Gränz zue Italie.

Astano isch zum erschte Mol gnännt wore anne 1272 as "Astanum".

Dr Gmaisbresidänt (Sindaco) vu Astano isch d Brigitte Cella.

Quälle: Bundesamt für Statistik 2005
Dr lombardisch Dialäkt vu Astano ghert zum Bosino.





</doc>
<doc id="36986" url="https://als.wikipedia.org/wiki?curid=36986" title="Avegno-Gordevio">
Avegno-Gordevio

Avegno-Gordevio (lombardisch "Avegn Gordev") isch e Gmai im Kanton Tessin in dr Schwyz. Si ghert zum Chrais (circolo) Maggia im Bezirk Vallemaggia.

Avegno-Gordevio bstoht us dr Ortsdail Avegno un Gordevio un lyt im unteren Maggiadal. Zue Gordevio ghere di bede Wyler Villa un Brièè.

D Gmai isch entstande am 20. April 2008 dur d Fusion vu dr bishärige Gmaine Avegno un Gordevio.

Avegno isch zum erschte Mol gnännt wore anne 1189 as "Vegno", Gordevio anne 1200 as "de gordauio", 1335 "de Gordavio".

Dr Burgermaischter (Sindaco) vu Avegno-Gordevio isch dr Ivo Lanzi.

Quälle: Bundesamt für Statistik 2005
Dr lombardisch Dialäkt vu Avegno-Gordevio ghert zum Ticinese.





</doc>
<doc id="36987" url="https://als.wikipedia.org/wiki?curid=36987" title="Balerna">
Balerna

Balerna (dytsch veraltet "Balern") isch e Gmai im Kanton Tessin in dr Schwyz. Si ghert zum Chrais (circolo) Balerna im Bezirk Mendrisio.

Balerna bstoht us dr Fraktione Caslaccio, Mercole, San Antonio, Bisio, Pontegana un Passeggiata. D Nochbergmaine sin Chiasso, Morbio Inferiore, Castel San Pietro, Coldrerio un Novazzano. Balerna ischt hite ne Vorort vu Chiasso. Dr Gieterbahnhof vu Chiasso lyt zum Dail uf em Balerner Bann.

Balerna isch zum erschte Mol gnännt wore anne 1115 as "Barerna".

Dr Burgermaischter (Sindaco) vu Balerna isch dr Paolo Grassi Gian.

Quälle: Bundesamt für Statistik 2005
Dr lombardisch Dialäkt vu Balerna ghert zum Comasco-Lecchese.




</doc>
<doc id="36988" url="https://als.wikipedia.org/wiki?curid=36988" title="Bedano">
Bedano

Bedano (lombardisch "Bedan") isch e Gmai im Kanton Tessin in dr Schwyz. Si ghert zum Chrais (circolo) Taverne im Bezirk Lugano.

Bedano lyt am rächte Stade vum Vedeggio.

Im Mittelalter isch Bedano unter dr Grichtbarkait vum Mailänder Chloschter S. Ambrogio gstande, dr Zehnt het em Bischof vu Como ghert.

Dr Burgermaischter (Sindaco) vu Bedano isch dr Gerardo Rigozzi.

Quälle: Bundesamt für Statistik 2005
Dr lombardisch Dialäkt vu Bedano ghert zum Comasco-Lecchese.





</doc>
<doc id="36989" url="https://als.wikipedia.org/wiki?curid=36989" title="Bedigliora">
Bedigliora

Bedigliora (lombardisch "Bobioa") isch e Gmai im Kanton Tessin in dr Schwyz. Si ghert zum Chrais (circolo) Sessa im Bezirk Lugano.

Bedigliora lyt am Sidhang vum Monte Bedeglia im mittlere Malcantone. Zue Bedigliora ghere no d Wyler Nerocco, Beride un Banco. (1421 Bango).

Bedigliora isch zum erschte Mol gnännt wore anne 1335 as "Bedaliola", Banco anne 1421 as "Bango".

Dr Burgermaischter (Sindaco) vu Bedigliora isch dr Marco Piattini.

Quälle: Bundesamt für Statistik 2005
Dr lombardisch Dialäkt vu Bedigliora ghert zum Bosino.




</doc>
<doc id="36990" url="https://als.wikipedia.org/wiki?curid=36990" title="Bedretto">
Bedretto

Bedretto (lombardisch "Büdree") isch e Gmai im Kanton Tessin in dr Schwyz. Si ghert zum Chrais (circolo) Airolo im Bezirk Leventina.

Bedretto lyt weschtli vu Airolo im Bedrettodal. Zue Bedretto ghere d Wyler "Ossasco", "Villa Bedretto" (dt. "Romig" bzw. "Romegg"), "Bedretto", "Ronco Bedretto" un "All'Acqua". S Rothuus stoht z Villa Bedretto.

Bedretto isch zum erschte Mol gnännt wore anne 1210 as "Bedoledo". Scho in dr eltschte Urkunde wird Bedretto as sälbständigi Gmai gfiert. Anne 1227, wu in dr Dalschaft Leventina d Alpe ufdailt wore sin, het Bedretto e Nochberschaft bildet, aber kai aigeni Alp iberchuu. Im nämlige Johr wird Gmai au as sälbstständigi Pfarrei gnännt.

Dr Burgermaischter (Sindaco) vu Bedretto isch dr Diego Orelli.

Quälle: Bundesamt für Statistik 2005
Wel d Lyt friejer scho nit hän chenne läbe vum Buure, hän si mieße saisonal uuswandere go z Italie oder z Frankrych as Maronibroter, Chellner oder Huusdiener z schaffe.

Hite het d Gmai nume no wenig Yywohner, zum greschte Dail Seniore. S Dal isch in dr Wintermonet vimol vu dr Ussewält abgschnitte un bietet kai Arbetsmegligkaite, wäge däm wandere di Junge ab. No dr Volkszellig vu 2000 isch Bedretto d Gmai in dr Schwyz mit em hechschte Aadail an iber 65-jehrige.
Dr lombardisch Dialäkt vu Bedretto ghert zum Ticinese.




</doc>
<doc id="36991" url="https://als.wikipedia.org/wiki?curid=36991" title="Bellinzona">
Bellinzona

Bellinzona (lombardisch "Belinzòna," vylmol au aifach "Bórgh" ‘Stadt’; dytsch nimmen eso bikannt "Bellenz," schwyzerdytsch "Belänz" (Uri, aber au im Milidär und susch no do un dert), "Bälez, Bällez" (Uri, Schwyz, Bünderland), "Bälänz" (z Gurin), ) isch e politeschi Gmaind im Kanton Tessin und Hauptstadt vu däm Schwyzer Kanton. Si ghert zum Chrais (circolo) Bellinzona im Bezirk Bellinzona. Mit über 42'000 Yywohner (April 2017) isch si no Lugano di zwootgreescht Stadt im Kanton.

Bellinzona lyt in dr Daalebeni am Fluss Tessin ganz im Süüde vum Gotthardmassiv und in dr Nechi vu dr Gränze vum Sopraceneri (em nerdlige Tessin) un em Sottoceneri (em Sidtessin). Zue dr Gmai ghere au no d Fraktione Artore, Carasso, Daro un Ravecchia, d Derfer Camorino, Claro, Giubiasco, Gnosca, Gorduno, Gudo, Moleno, Monte Carasso, Pianezzo, Preonzo, Sant’Antonio, Sementina und natürlich au d Stadt Bellinzona sälber. S Gmaigebiet goot im Oschte bis uf e Bärg "Motto d’Arbino" und im Weschte ännet em Tessinfluss im Gordunodaal uf d Alp "Albagno" under der "Cima d’Erbea". Wäg dr Fusion mit zwölf umligende Gmaine afangs April 2017 isch d Flechi vur Gmaind Bellinzona vu guet 19 uf iber 165 km² gstige.

Bellinzona isch zum erschte Mol gnännt wore anne 590 as "Belitio" oder "Belintiona," derno as "Berinzona, Beliciona, Birrinzona" un 1168 "Birizona," 1218 as "Bilizone". Dr Ort isch strategisch wichtig gsii vor de Bäss St. Gotthard, Lukmanier un San Bernardino. D Stadt Como het Bellinzona anne 1242 an Mailand verchauft. No verschidene Bsitzwächsel isch s schließli im Johr 1503 vum franzesische Chenig Ludwig XII. im Verdrag vu Arona an Uri, Schwyz un Unterwalde chuu.

Anne 1907 sin di bishärige Gmaine Carasso, Daro un Ravecchia zue Bellinzona yygmaindet wore.

Uf e 2. April 2017 hän sich drizä ehmolegi Gmaine zur neije Gmaind Bellinzona zämegschlosse. Us em Chrais Giubiasco sin Camorino, Giubiasco, Pianezzo un Sant’Antonio chuu, vum Chrais Ticino grad alli Gmaine – des sin Gnosca, Gorduno, Gudo, Moleno, Monte Carasso, Preonzo un Sementina – und us em Bezirk Riviera un sym glyychnamige Chrais Riviera d Gmain Claro. Zum uf drizä chuu, mues me d Stadt Bellinzona au mitzelle, wo di ainzig Gmain us em Chrais Bellinzona gsii isch, wo bi däre Fusion mitgmacht het, di andere beede hän dr Chrais Arbedo-Castione grindet.

Dr Burgermaischter (Sindaco) vu Bellinzona isch dr Mario Branda (Stand April 2017).

Quälle: Bundesamt für Statistik 2005
Am 31. Dezember 2015 hät Bellinzona 18 308 Yywohner gha. Dur d Fusion mit zwölf umligende Gmaine uf dr 2. April 2017 isch d Bevelkerig uf circa 42'500 aagstige.
Dr lombardisch Dialäkt vu Bellinzona ghert zum Ticinese.








</doc>
<doc id="36992" url="https://als.wikipedia.org/wiki?curid=36992" title="Besazio">
Besazio

Besazio (lombardisch "Besasc", dytsch veraltet "Abläsch", "Ablentschen" oder "Ablentsch") isch e ehmoligi Gmai im Kanton Tessin in dr Schwyz. Si het zum Chrais (circolo) Riva San Vitale im Bezirk Mendrisio ghert. Uf dr 14. April 2013 isch Besazio zue Mendrisio yygmaindet wore.

Besazio lyt weschtlig vu Mendrisio an dr Gränz zue Italie. D Nochbergmaine sin Arzo, Tremona, Rancata, Ligornetto un di italienisch Gmai Clivio.

Besazio isch zum erschte Mol gnännt wore anne 1254 (1335 "Besatio", 15.-18. Jh. Besaccio).

Dr Burgermaischter (Sindaco) vu Besazio isch dr Silvano Gaffuri.

Quälle: Bundesamt für Statistik 2005
Dr lombardisch Dialäkt vu Besazio ghert zum Comasco-Lecchese.





</doc>
<doc id="36993" url="https://als.wikipedia.org/wiki?curid=36993" title="Biasca">
Biasca

Biasca ( veraltet "Abläsch", "Ablentschen" oder "Ablentsch") isch e Gmai im Kanton Tessin in dr Schwyz. Si ghert zum Chrais (circolo) Riviera im Bezirk Riviera.

Biasca lyt am Yygang zum Bleniodaal, 19 km nerdli vu Bellinzona, am lingge Stade vum Tessin und vo däm sim Näbefluss, em Brenno. Zue dr Gmai ghere d Ortschafte Loderio, Ponte, Pontirone, Sant'Anna und Valle.

Biasca isch zum erschte Mol gnännt wore anne 830 as "Aviasca" (1119 "Abiasca"), Loderio anne 1321 as "Lauderium".

Dur e Bärgsturz sin anne 1512 e Huffe Hyyser zerstert wore un Hunderti vu Bewohner um s Läbe chuu. Am 30. Septämber 1513 isch s zuen eme andere Bärgsturz chuu. Dr Brenno, wu dur d Schuttmasse ufgstaut woren isch, het derno ne grosse See bildet, wu s Dorf Malvaglia iberfluetet het. Am 20. Mai 1515 isch dää Damm broche, e Eraignis wu speter as "Buzza de Biasca" bekannt woren isch. Die Wasserfluet het s Tessindaal bis zue dr Magadinoebeni un em Langesee iberschwämmt.

Dr Gmaisbresidänt (Sindaco) vu Biasca isch dr Loris Galbusera.

Quälle: Bundesamt für Statistik 2005
Dr lombardisch Dialäkt vu Biasca ghert zum Ticinese.




</doc>
<doc id="36994" url="https://als.wikipedia.org/wiki?curid=36994" title="Bioggio">
Bioggio

Bioggio (lombardisch "Biöcc") isch e Gmai im Kanton Tessin in dr Schwyz. Si ghert zum Chrais (circolo) Agno im Bezirk Lugano.

Bioggio bstoht us dr Ortsdail Bioggio, Bosco Luganese, Cimo un Iseo. Bioggio lyt im untere Vedeggiodal, Bosco Luganese an dr Häng vum Monte Cervello iber em Val d'Agno, Cimo am Hang vum Monte Santa Maria im mittlere Malcantone un Iseo im Weschte vum Monte Santa Maria im obere Malcantone.

Di Gmai Bioggio isch entstande am 4. April 2004 dur d Fusion vu dr alte Gmai "Bioggio" mit dr bishärige Gmaine Bosco Luganese (bis 1912 "Bosco") un Cimo. Am 20. April 2008 isch au d Nochbergmai Iseo zue Bioggio yygmaindet wore.

Bioggio isch zum erschte Mol gnännt wore anne 1335 as "Biegio", Bosco Luganese anne 1335 unter em Name "Cadelmario Inferiore", Cimo anne 1335 as "Gimo" un Iseo anne 1335 as "Yse".

Dr Burgermaischter (Sindaco) vu Bioggio isch dr Mauro Bernasconi.

Quälle: Bundesamt für Statistik 2005
Dr lombardisch Dialäkt vu Bioggio ghert zum Comasco-Lecchese.





</doc>
<doc id="36995" url="https://als.wikipedia.org/wiki?curid=36995" title="Bissone">
Bissone

Bissone (dytsch veraltet "Byssen") isch e Gmai im Kanton Tessin in dr Schwyz. Si ghert zum Chrais (circolo) Ceresio im Bezirk Lugano.

Bissone lyt fimf Kilometer sidlig vu Lugano am Stade vum Luganersee vis-à-vis vu Melide am eschtlige Änd vum Damm vu Melide.

Bissone isch zum erschte Mol gnännt wore anne 735 as "Blixuni".

Dr Burgermaischter (Sindaco) vu Bissone isch dr Ludwig Grosa.

Quälle: Bundesamt für Statistik 2005
Dr lombardisch Dialäkt vu Bissone ghert zum Comasco-Lecchese.





</doc>
<doc id="36996" url="https://als.wikipedia.org/wiki?curid=36996" title="Blenio">
Blenio

Blenio (lombardisch "Bregn") isch e Gmai im Kanton Tessin in dr Schwyz. Si ghert zum Chrais (circolo) Olivone im Bezirk Blenio.

Dr Bann vu dr Gmai umfasst s ober Bleniodal. Uf däm Gebiet, wo sich vom Greinapass bis zum Lukmanierpass erstreckt, sind d Quälle vom Brenno und zwee Stauseeä. D Nochbergmaine sin Malvaglia, Acquarossa, Faido, Campello, Calpiogna, Mairengo, Osco un Quinto im Kanton Tessin un Medel, Vrin, Vals un Hinterrhy im Bünderland.

D Gmai Blenio isch entstande am 22. Oktober 2006 dur d Fusion vu dr bishärige Gmaine Aquila (mit dr Wyler Dangio, Grumarone, Pinaderio un Ponto Aquilesc), Campo, Ghirone (mit dr Wyler Baselga, Cozzera un Aquilesco), Olivone (lombard. "Rivöi", rätorom. friejer "Luorscha") un Torre. Aigetli hätt die Fusion scho im Friehjohr 2006 solle stattfinde, aber e Yysproch vu dr Gmai Aquila het zuen ere Verzegerig gfiert. Am 18. April 2006 het s Bundesgricht die Chlag abgwise.

Aquila isch zum erschte Mol gnännt wore anne 1196 as "Aquili", Campo 1205 as "Campo", Ghirone 1200 as "Agairono",
Olivone as "1193 Alivoni" (1205 "Orivono", Torre 1182 as "Turre".

Dr Burgermaischter (Sindaco) vu Blenio isch dr Marino Truaisch.

Quälle: Bundesamt für Statistik 2005
Dr lombardisch Dialäkt vu Blenio ghert zum Ticinese.





</doc>
<doc id="36997" url="https://als.wikipedia.org/wiki?curid=36997" title="Bodio TI">
Bodio TI

Bodio (lombardisch "Böit") isch e Gmai im Kanton Tessin in dr Schwyz. Si ghert zum Chrais (circolo) Giornico im Bezirk Leventina.

Bodio lyt uf dr linke Dalsyte in dr untere Valle Leventina.

Bodio isch zum erschte Mol gnännt wore anne 1227 as "Boidi". Im 15. Jh. isch e große Dail vum Dorf dur e Bärgrutsch zerster5t wore. Greßeri Iberschwämmige dur dr Ticino het s in dr Johr 1817, 1829, 1834, 1839 un 1868 gee. Z Bodio het di richtig Fleßerei uf em Ticono agfange. Bis zum Dorf sin d Baumstämm frei aabegschwämmt wore, do het mer si derno im "fosso", eme Sammelbecki, zue Fleß zämmebunde.

Dr Burgermaischter (Sindaco) vu Bodio isch dr Marco Costi.

Quälle: Bundesamt für Statistik 2005
Dr lombardisch Dialäkt vu Bodio ghert zum Ticinese.






</doc>
<doc id="36999" url="https://als.wikipedia.org/wiki?curid=36999" title="Bogno">
Bogno

Bogno isch e ehmoligi Gmai im Kanton Tessin in dr Schwyz. Si het ghert zum Chrais (circolo) Sonvico im Bezirk Lugano ghert. Zum 14. April 2013 isch Bogno zue dr Stadt Lugano yygmaindet wore un ghert jetz zum neie Stadtquartier Val Colla.

Bogno lyt im obere Val Colla, am Sidfueß vum 2116 m hoche Gazzirola, wu d Quellbäch vum Cassarate zämmechemme. Iber dr Pass San Lucio (1541 m) chunnt mer in s italienisch Val Cavargna.

Bogno isch zum erschte Mol gnännt wore im 13. Jh. as "Bonio". Chilchlig het sich Bogno anne 1811 vu dr Bfaarei Colla glest. 

Dr Burgermaischter (Sindaco) vu Bogno isch dr Mario Campana.

Quälle: Bundesamt für Statistik 2005
Dr lombardisch Dialäkt vu Bogno ghert zum Comasco-Lecchese.




</doc>
<doc id="37000" url="https://als.wikipedia.org/wiki?curid=37000" title="Breggia TI">
Breggia TI

Breggia TI (lombardisch "Brencia") isch e Gmai im Kanton Tessin in dr Schwyz. Si ghert zum Chrais (circolo) Caneggio im Bezirk Mendrisio.

D Gmai lyt uf dr linke Syte vum Valle di Muggio. Zum Ortsdail Cabbio ghere no d Wyler Uggine un s hite verlosse Gaggio, zue Morbio Superiore ghert dr Wyler Lattecaldo, zue Muggio ghere d Wyler Scudellate un Roncapiano, zue Sagno ghert dr Wyler Trevalle. Bis 2004 het zue Caneggio no dr Wyler Campora am Abhang visà-vis ghert, wu derno zue Castel San Pietro chuu isch.

Breggia isch entstande am 25. Oktober 2009 dur d Fusion vu dr bishärige Gmaine Bruzella, Cabbio, Caneggio, Morbio Superiore, Muggio un Sagno. Dr Name vu dr neie Gmai isch vum Fluss "Breggia" ibernuu wore. 

Bruzella isch zum erschte Mol gnännt wore anne 852 as "Brusella", Cabbio anne 1188 as "Cabio", Caneggio anne 1209 as "Canegio" (1335 "Canezio"), Morbio Superiore anne 1116 as "Morbio de Supra", Muggio anne 852 as "Mugio", Sagno 1296-99 as "Sagnio".

Dr Burgermaischter (Sindaco) vu Breggia isch dr Piermario Croci.

Quälle: Bundesamt für Statistik 2005
Dr lombardisch Dialäkt vu Breggia ghert zum Comasco-Lecchese.




</doc>
<doc id="37001" url="https://als.wikipedia.org/wiki?curid=37001" title="Brione (Verzasca)">
Brione (Verzasca)

Brione (Verzasca) (lombardisch "Briom") isch e Gmai im Kanton Tessin in dr Schwyz. Si ghert zum Chrais (circolo) Verzasca im Bezirk Locarno.

Brione lyt im oberen Verzascadal.

Im Mittelalter isch Brione e Dorfschaft (squadra) in dr Dalgmainschaft Verzasca gsii. Bis 1852 het zue dr Nochberschaft Brione au no Gerra ghert, wu syter anne 2008 e Dail vu dr Gmai Cugnasco-Gerra isch.

Dr Burgermaischter (Sindaco) vu Brione (Verzasca) isch dr Claudio Berger.

Quälle: Bundesamt für Statistik 2005
Dr lombardisch Dialäkt vu Brione (Verzasca) ghert zum Ticinese.




</doc>
<doc id="37002" url="https://als.wikipedia.org/wiki?curid=37002" title="Brione sopra Minusio">
Brione sopra Minusio

Brione sopra Minusio (lombardisch "Brion sura Minüs") isch e Gmai im Kanton Tessin in dr Schwyz. Si ghert zum Chrais (circolo) Navegna im Bezirk Locarno.

Brione sopra Minusio lyt oberhalb vu Minusio am Bärghang mit Blick uf dr Langesee, vier 4 km nordeschtlig vu Locarno.

Brione sopra Minusio isch zum erschte Mol gnännt wore anne 1313 as "Briono".

Dr Gmaisbresidänt (Sindaco) vu Brione sopra Minusio isch dr Edy Salmina.

Quälle: Bundesamt für Statistik 2005
Dr lombardisch Dialäkt vu Brione sopra Minusio ghert zum Ticinese.





</doc>
<doc id="37003" url="https://als.wikipedia.org/wiki?curid=37003" title="Brissago TI">
Brissago TI

Brissago (lombardisch "Brissagh", dytsch veraltet "Brisa") isch e Gmai im Schwyzer Kanton Tessin. Si ghert zum Chrais (circolo) Isole im Bezirk Locarno.

Brissago lyt am Nordstade vum Langesee sidweschtlig vu Ascona an dr Gränz zue Italie. Zue dr Gmai ghere au no d Wyler Bassuno, Caccio, Cadogno, Cartogna, Corte, Gadero, Incella, Madonna di Ponte, Nevedone, Noveledo, Piazza, Piodina, Porta, Rossorino un Tecetto, dezue no di beede Insle "Isola Grande" un "Sant’Apollinare," wo me besser under em Name Brissago-Insle gchännt.

Brissago isch zum erschte Mol gnännt wore anne 1289 as "Brixago". Dr Ortsname isch wohrschynts vum latynische Personename Briccius abglaitet.

Im 13. Jaarhundert isch Brissago rychsunmittelbar gsy, isch aso diräkt em röömisch-tüütsche Kaiser understande. 1520 häts sich für en unabhängigi Republik erchläärt, aber scho 1521 den Äidgnosse underworffe. Syt 1803 isch es Gmäind vom nöiggründete Kanton Tessin.

Syt 1856 gits z Brissago e Zigarefabrik. Spööter hät de Turismus aazoge, und 1907 isch drum es Grand-Hôtel uuftaa woorde.

I de jüngere Zyt hät d Bouwuet und di nöi Straass zmittst dur s Doorff dure vil kabutt gmachet, und au s Grand-Hôtel isch 1993 abgrisse woorde.

Dr Gmaispresidänt (Sindaco) vu Brissago isch dr Giancarlo Kuchler.

Quälle: Bundesamt für Statistik 2005
Dr lombardisch Dialäkt vu Brissago ghert zum Ticinese "(Tesines)".






</doc>
<doc id="37004" url="https://als.wikipedia.org/wiki?curid=37004" title="Brusino Arsizio">
Brusino Arsizio

Brusino Arsizio isch e Gmai im Kanton Tessin in dr Schwyz. Si ghert zum Chrais (circolo) Ceresio im Bezirk Lugano.

Brusino Arsizio lyt am Fueß vum Monte San Giorgio am Stade vum Luganersee. Zue dr Gmai gehre au no d Fraktione Finate un Serpiano.

Brusino Arsizio isch zum erschte Mol gnännt wore anne 1167 as "Bruxia".

Dr Burgermaischter (Sindaco) vu Brusino Arsizio isch dr Gianfranco Poli.

Quälle: Bundesamt für Statistik 2005
Dr lombardisch Dialäkt vu Brusino Arsizio ghert zum Comasco-Lecchese.





</doc>
<doc id="37005" url="https://als.wikipedia.org/wiki?curid=37005" title="Cademario">
Cademario

Cademario (lombardisch "Canvee") isch e Gmai im Kanton Tessin in dr Schwyz. Si ghert zum Chrais (circolo) Agno im Bezirk Lugano.

S Dorf im obere Malcantone. zue dr Gmai ghere d Wyler Renera un Bogno. Nochbergmaien sin Alto Malcanton, Aranno un Bioggio

Cademario isch zum erschte Mol gnännt wore anne 1163 as "Cademerio", 1335 "Cadelmario Superiore".

Dr Burgermaischter (Sindaco) vu Cademario isch dr Adriano Servalli.

Quälle: Bundesamt für Statistik 2005
Dr lombardisch Dialäkt vu Cademario ghert zum Comasco-Lecchese.





</doc>
<doc id="37006" url="https://als.wikipedia.org/wiki?curid=37006" title="Cadempino">
Cadempino

Cadempino (lombardisch "Cadempin") isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

Cadempino lyt am linke Stade vum Vedeggio. Zue dr Gmai ghere d Fraktione Ronchetto, Cadempino di sopra un Cadempino di sotto. Nochbergmaine sin Cureglia, Lamone, Manno un Vezia.

Cadempino isch zum erschte Mol gnännt wore anne 1004 as "Cadampinus".

Dr Burgermaischter (Sindaco) vu Cadempino isch dr Marco Lehner.

Quälle: Bundesamt für Statistik 2005
Dr lombardisch Dialäkt vu Cadempino ghert zum Comasco-Lecchese.





</doc>
<doc id="37008" url="https://als.wikipedia.org/wiki?curid=37008" title="Cadenazzo">
Cadenazzo

Cadenazzo isch e Gmai im Kanton Tessin in dr Schwyz. Si ghert zum Chrais (circolo) Sant’Antonino im Bezirk Bellinzona.

Cadenazzo lyt in dr Magadinoebeni am Nordfueß vum Monte Ceneri. Dr hegscht Punkt vum Bann isch dr Matro mit Zum Ortsdail Robasacco ghert au d Fraktion San Leonardo. Nochbergmaine sin Bellinzona (frijer Gudo, Camorino, Pianezzo un Sant’Antonio), Cugnasco-Gerra, Gambarogno, Isone, Locarno, Monteceneri, Ponte Capriasca un Sant'Antonino.

Cadenazzo isch zum erschte Mol gnännt wore anne 1335 as "Catenacii", San Leonardo anne 1205 as "S. Leonardi", Robasacco anne 1719. Bis 1805 isch Robasacco Dail vu dr Gmai Medeglia, wu hite zue dr Gmai Monteceneri ghert, gsii. S Biet um d "Alpe di Caneggio", wu rund fimf Kilometer eschtlig vu Cadenazzo lyt, ghert as Gmainschaftbiet ("Kommunanz", ital. "Comunanza") zue Robasacco un Medeglia.

Zum 14. März 2005 het sich d Nochbergmai Robasacco zämmegschlosse mit Cadenazzo.

Uf dr 2. April 2017 het d Gmai Cadenazzo zäme mit Isone un Sant’Antonino us em Chrais Giubiasco in Chrais Sant’Antonino gwechslet, wo neu grindet wore isch.

Dr Burgermaischter (Sindaco) vu Cadenazzo isch dr Flavio Petraglio.

Quälle: Bundesamt für Statistik 2005
Dr lombardisch Dialäkt vu Cadenazzo ghert zum Ticinese.




</doc>
<doc id="37009" url="https://als.wikipedia.org/wiki?curid=37009" title="Cadro">
Cadro

Cadro (lombardisch "Cadru") isch e ehemolegi Gmai im Kanton Tessin in dr Schwyz. Si het zum Chrais (circolo) Sonvico im Bezirk Lugano ghert.

De Ort lyt am Fueß vu dr Denti della Vecchia im Cassaratedal. Nochbergmaine sin Canobbio un di italienisch Gmai Valsolda gsi.

Cadro isch zum erschte Mol gnännt wore anne 735 as "Cadelo". Zue Cadro het friejer au no dr Wyler Dassone ghert, wu no anne 1591 bewohnt gsii isch un wahrschyns noch ere Peschtepidemi ufgee woren isch.

E Zämmeschluss mit dr Stadt Lugano hän d Stimmburger am 30. Septämber 2007 mit 585 gege 542 Stimme abglähnt.

Sit em 14. April 2013 isch Cadro e Quartier vo de politische Gmai Lugano.

Dr Burgermaischter (Sindaco) vu Cadro isch dr Fabrizio Beretti gsi.

Quälle: Bundesamt für Statistik 2005
Dr lombardisch Dialäkt vu Cadro ghert zum Comasco-Lecchese.





</doc>
<doc id="37010" url="https://als.wikipedia.org/wiki?curid=37010" title="Calpiogna">
Calpiogna

Calpiogna (lombardisch "Calpiögna") isch bis Endi März 2012 e Gmai im Kanton Tessin in dr Schwyz gsii. Si hät zum Chrais (circolo) Faido im Bezirk Leventina ghert.

Am 1. April 2012 hät si mit de Gmeinde Anzonico, Campello, Cavagnago, Chironico, Mairengo und Osco zu de bestehende Gmeind Faido fusioniert.

Calpiogna lyt uf ere Terrasse uf ere Hechi vu uf dr linke Dalsyte vum mittlere Valle Leventina. Zue dr Gmai ghere "Prodör" un dr Wyler "Primadengo" uf 975 m.

Calpiogna isch zum erschte Mol gnännt wore anne 1246 as "Calpiognia". Bis anne 1853 het au no d Nochbergmai Campello zue Calpiogna ghert. In ere Abstimmig im Merz 2004 hän d Stimmburger gege ne Zämmeschluss mit dr Gmaine Faido, Osco, Mairengo, Campello, Anzonico, Rossura, Calonico, Chiggiogna, Cavagnago un Sobrio gstimmt.

Dr Burgermaischter (Sindaco) vu Calpiogna isch dr Maurice Del Pietro gsii (bis März 2012).

Quälle: Bundesamt für Statistik 2005
Dr lombardisch Dialäkt vu Calpiogna ghert zum Ticinese.




</doc>
<doc id="37011" url="https://als.wikipedia.org/wiki?curid=37011" title="Camorino">
Camorino

Camorino (lombardisch "Camorin") isch e Dorf in dr politische Gmai Bellinzona im Kanton Tessin in dr Schwyz.

Camorino lyt am Fluss Morobbia im Balligsruum vu dr Stadt Bellinzona. Zue dr ehmolige Gmai hend d Fraktione Arla, Comelina, Margnetti, Monti, Scarsetti, Storni un Vigana di sopra ghert. Nochbergmaine sin Isone, Sant’Antonino, Giubiasco un Pianezzo gsi.

Camorino isch zum erschte Mol gnännt wore anne 1237.

D Gmai Camorino het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Giubiasco ghert, wo weg seller Fusion ufglest wore isch.

Dr letscht Burgermaischter (Sindaco) vu Camorino isch dr Vincenzo Mozzini gsi.

Quälle: Bundesamt für Statistik 2005
Dr lombardisch Dialäkt vu Camorino ghert zum Ticinese.





</doc>
<doc id="37012" url="https://als.wikipedia.org/wiki?curid=37012" title="Campello TI">
Campello TI

Campello TI (lombardisch "Campell") isch bis Endi März 2012 e Gmai im Kanton Tessin in dr Schwyz gsii. Si hät zum Chrais (circolo) Faido im Bezirk Leventina ghert.

Am 1. April 2012 hät si mit de Gmeinde Anzonico, Calpiogna, Cavagnago, Chironico, Mairengo und Osco zu de bestehende Gmeind Faido fusioniert.

Campello lyt uf am Sidhang vu dr mittlere Valle Leventina. Zue dr Gmai ghert s Dorf Carì uf 1'622 m, wu friejer e Maiesäss gsii isch un syter 1950 zuen eme Ferieort uusböue woren isch.

Campello isch zum erschte Mol gnännt wore anne 1400 as "Campello". Bis 1853 het d Gmai zue Calpiogna ghert.

Dr Burgermaischter (Sindaco) vu Campello isch Endi März 2012 dr Jean Brentini gsii.

Quälle: Bundesamt für Statistik 2005
Dr lombardisch Dialäkt vu Campello ghert zum Ticinese.




</doc>
<doc id="37013" url="https://als.wikipedia.org/wiki?curid=37013" title="Campo (Vallemaggia)">
Campo (Vallemaggia)

Campo (Vallemaggia) (lombardisch "Camp" oder "Chièmp") isch e Gmai im Kanton Tessin in dr Schwyz. Si ghert zum Chrais (circolo) Rovana im Bezirk Vallemaggia.

Campo lyt im obere "Valle di Campo" un bstoht us dr Ortsdail Cimalmotto (1405 m), Campo (Mezzo), Piano un Niva (955 m).

Im 15. Jh. het s Valle di Campo mit Cevio, Bignasco un Cavergno d "Roana Superior" bildet. Bis 1513 het Campo zue dr Bfarrei Cevio ghert.

Dr Gmaisbresidänt (Sindaco) vu Campo isch dr Piergiorgio Campagnoli.

Quälle: Bundesamt für Statistik 2005
Dr lombardisch Dialäkt vu Campo ghert zum Ticinese.





</doc>
<doc id="37014" url="https://als.wikipedia.org/wiki?curid=37014" title="Canobbio">
Canobbio

Canobbio (lombardisch "Canöbi") isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

Canobbio lyt uf ere Aahechi nerdlig vu Lugano. Zue dr Gmai ghere d Fraktione Corba, Ganna, Maglio un Cartiera. Nochbergmaine sin Capriasca, Comano, Lugaggia, Lugano un Porza.

Canobbio isch zum erschte Mol gnännt wore anne 712 as "Canobli". S Dorf Conago, wu no anne 1335 gnännt woren sich, isch in dr Gmai Canobbio ufgange. Chilchlig het Canobbio urspringli zu dr Pfarrei Lugano ghert, isch derno anne 1472 zue dr Bfarrei Comano chuu un isch syter 1643 e aigeständigi Bfarrei.

Dr Burgermaischter (Sindaco) vu Canobbio isch dr Roberto Lurati.

Quälle: Bundesamt für Statistik 2005
Dr lombardisch Dialäkt vu Canobbio ghert zum Comasco-Lecchese.

Chilche "S. Siro", s erscht Mol gnännt anne 863, dr hitig Böu stammt us em 17. Jh.




</doc>
<doc id="37015" url="https://als.wikipedia.org/wiki?curid=37015" title="Capriasca">
Capriasca

Capriasca (lombardisch "Cavriasca") isch e Gmai im Kanton Tessin in dr Schwyz. Si ghert zum Chrais (circolo) Capriasca im Bezirk Lugano.

Capriasca lyt im Capriascadal. Zum Ortsdail Bidogno ghert no d Fraktion "Lupo", zue Cagiallo "Almatro", "Bettagno", "San Matteo-Muralta" un "Sarone", zue Corticiasca ghere "Albumo" un "Carusio", zue Lopagno "Oggio", "Somazzo" un "Treggia", zue Lugaggia ghert d Fraktion "Sureggio" un zue Sala Capriasca ghere d Fraktione "Sala", "Bigorio", "Lelgio" un "Pezzolo".

Capriasca isch entstande anne 2001 dur d Fusion vu dr bishärige Gmaine Cagiallo, Lopagno, Roveredo-Capriasca (dt. veraltet "Roferit"), Sala Capriasca, Tesserete un Vaglio TI. Scho anne 1976 isch Campestro mit Tesserete fusioniert wore. Am 20. April 2008 sin au no Bidogno, Corticiasca, Lugaggia zue dr Gmai Capriasca yygmaindet wore.

Bidogno isch zum erschte Mol gnännt wore anne 1570 as "Biadonia", Cagiallo im 13. Jh. as "Guzallo" (1335 "Cazallo"), Corticiasca anne 1574 as "Cortizascha", Lopagno anne 1335 as "Lopagnio", Lugaggia anne 1217 as "Lugaza", Roveredo anne 1583 as "Roveretro", Sala Capriasca anne 1078 as "Sale" (1467 Salla"), Vaglio anne 1241 as "Valio"/"Vallio".

Dr Burgermaischter (Sindaco) vu Capriasca isch dr Andrea Pellegrinelli.

Quälle: Bundesamt für Statistik 2005
Dr lombardisch Dialäkt vu Capriasca ghert zum Ibergang zwisch em Ticinese un em Comasco-Lecchese.




</doc>
<doc id="37017" url="https://als.wikipedia.org/wiki?curid=37017" title="Carabietta">
Carabietta

Carabietta (bis 1959 offiziäll "Carabbietta", lombardisch "Carabieta") isch bis zum 31. März 2012 e ehemolegi politischi Gmai im Kanton Tessin in dr Schwyz gsii. Si hed zum Chrais (circolo) Carona im Bezirk Lugano ghert.

S Dorf Carabietta lyt am Luganersee, am eschtlige Staad vum Arm vu Agno.

Carabietta isch zum erschte Mol gnännt wore anne 1335 as "Carabio", 1375 "La Carabieta". Vu 1806 bis 1816 het s Dorf zue dr Gmai Morcote ghert. Nochher isch es e sälbständigi politischi Gmai worde. Sit em 1. April 2012 isch si mit de bestehende Gmai Collina d’Oro fusioniert.

Dr Burgermaischter (Sindaco) vu Carabietta isch dr Davide Bonvicini gsi (Stand 2012).

Quälle: Bundesamt für Statistik 2005
Dr lombardisch Dialäkt vu Carabietta ghert zum Comasco-Lecchese.




</doc>
<doc id="37018" url="https://als.wikipedia.org/wiki?curid=37018" title="Carona TI">
Carona TI

Carona isch e ehemolegi Gmai im Kanton Tessin in dr Schwyz. Si het zum Chrais (circolo) Carona im Bezirk Lugano ghert.

Carona lyt unterhalb vum Monte San Salvatore uf dr Halbinsle "Ceresio", wu zwische Agno un Lugano in dr Luganersee uusegoht. Zue dr Gmai het au no dr Wyler Ciona ghert.

Carona isch zum erschte Mol gnännt wore anne 926 as "Calauna", Ciona anne 1213. Sit em 14. April 2013 isch Carona e Quartier vo de politische Gmai Lugano.

Dr Burgermaischter (Sindaco) vu Carona isch dr Stefano Bernasconi gsi.

Quälle: Bundesamt für Statistik 2005
Dr lombardisch Dialäkt vu Carona ghert zum Comasco-Lecchese.

Z Carona het dr Hermann Hesse am 24. Juli 1919 syy zwooti Frau, d Ruth Wenger, chänneglehrt. In syre Verzellig "Klingsors letzter Sommer" spilt d Ort as „Kareno“ e zäntrali Roll.






</doc>
<doc id="37019" url="https://als.wikipedia.org/wiki?curid=37019" title="Caslano">
Caslano

Caslano (lombardisch "Caslan") isch e Gmai im Kanton Tessin in dr Schwyz. Si ghert zum Chrais (circolo) Magliasina im Bezirk Lugano.

Caslano lyt am Luganersee. Zue dr Gmai ghere au no d Wyler Magliasina un Torrazza. Nochbergmaine sin Magliaso, Ponte Tresa un Pura.

Magliasina isch no heftige Kämpf mit dr Gmai Lavena (hite Italie) im "Vertrag vu Varese" zwische dr aidgnessische Ort un em Herzogtum Mailand anne 1604 ändgiltig Caslano zuegsproche wore.

Dr Burgermaischter (Sindaco) vu Caslano isch dr Emilio Taiana.

Quälle: Bundesamt für Statistik 2005
Dr lombardisch Dialäkt vu Caslano ghert zum Comasco-Lecchese.





</doc>
<doc id="37020" url="https://als.wikipedia.org/wiki?curid=37020" title="Castel San Pietro TI">
Castel San Pietro TI

Castel San Pietro TI (lombardisch "Castel San Pedru") isch e Gmai im Kanton Tessin in dr Schwyz. Si ghert zum Chrais (circolo) Balerna im Bezirk Mendrisio.

Castel San Pietro umfasst di wechtlig Syte vum Muggiotal ("ital." Valle di Muggio). Zue dr Gmai ghere d Fraktione Campora, Casima, Corteglia, Gorla, Loverciano, Monte un Obino. Nochbergmaine sin Balerna, Breggia, Coldrerio, Melano, Mendrisio, Morbio Inferiore, Rovio un di italienisch Gmai San Fedele Intelvi.

Castel San Pietro isch zum erschte Mol gnännt wore anne 865 (1171 "Castellum Sancti Petri"), Casima anne 1507, Monte anne 1420 as "de Monte".

Im Johr 2004 sin di ehmolige Gmaine Casima un Monte zue Castel San Pietro yygmaindet wore, derzue au Campora, wu bis dert zue Caneggio ghert het.

Dr Burgermaischter (Sindaco) vu Castel San Pietro isch dr Lorenzo Bassi.

Quälle: Bundesamt für Statistik 2005
Dr lombardisch Dialäkt vu Castel San Pietro ghert zum Comasco-Lecchese.






</doc>
<doc id="37023" url="https://als.wikipedia.org/wiki?curid=37023" title="Cavagnago">
Cavagnago

Cavagnago (lombardisch "Cavagnèi") isch bis Endi Merz 2012 e Gmai im Kanton Tessin in dr Schwyz gsii. Si hät zum Chrais (circolo) Giornico im Bezirk Leventina ghert.

Cavagnago lyt uf am linke Hang vum Valle Leventina an dr Strada Alta. Zämme mit Anzonico, Calonico un Sobrio bildet Cavagnago di sognännt "Traversa".

Cavagnago isch zum erschte Mol gnännt wore anne 1270 as "Cavagnago".

In ere Volksabstimmig im Merz 2004 hän d Burger vu Cavagnago d Fusion vu ihre Gmai mit Faido, Osco, Mairengo, Calpiogna, Campello, Rossura, Anzonico, Chiggiogna, Calonico un Sobrio aagnuu. Wel di andre Gmaine s Projäkt abglähnt ghaa hän, isch s aber nit zue däm Zämmeschluss chuu.

Am 1. April 2012 hät d Gmai mit de Gmaine Anzonico, Calpiogna, Chironico, Mairengo und Osco zu de bestehende Gmain Faido fusioniert und dodermit au de Bezirk gwächslet.

Di gring Yywohnerzahl un di prekär finanziäll Lag vu dr Gmai hän derzue gfiert, ass dr Kanton Tessin im Novämber 2005 e Gmaindsverwalter fir Cavagnago ernännt het. Vu däm Zytpunkt a het d Gmai kai Exekutive me gha.

Quälle: Bundesamt für Statistik 2005
Dr lombardisch Dialäkt vu Cavagnago ghert zum Ticinese.




</doc>
<doc id="37024" url="https://als.wikipedia.org/wiki?curid=37024" title="Cavigliano">
Cavigliano

Cavigliano isch e ehmoligi Gmai im Kanton Tessin in dr Schwyz. Si het zum Chrais (circolo) Melezza im Bezirk Locarno ghert. Uf dr 14. April 2013 het Cavigliano mit dr Nochbergmaine Tegna un Verscio zue dr neie Gmai Terre di Pedemonte fusioniert.

Cavigliano lyt am Yygang vum Onsernonedal an dr Bahnlinie dur s Centovalli uf Italie. Zämme mit Tegna un Verscio bildet s Dorf d Region "Terre di Pedemonte". Nochbergmaine sin Intragna, Maggia, Verscio, Losone un Isorno.

Cavigliano isch zum erschte Mol gnännt wore anne 1213 as "Caveliano" (1591 "Caviano, Pedemonte di sopra, Terra di cima").

Am 22. Septämber 2002 het s e Volksabtimmig gee iber d Fusion vu dr Gmaine Tegna, Verscio un Cavigliano zue dr neie Gmai "Pedemonte". Wel d Burger vu Tegna s Projäkt abglähnt hän, isch s nit zum Zämmeschluss chuu. Am 25. Septämber 2011 hän d Burger vu dr drei Gmaine eme neie Fusionsbrojäkt mit Tegna un Verscio zue dr neie Gmai Terre di Pedemonte zum 14. April 2013 zuegstimmt.

Dr Burgermaischter (Sindaco) vu Cavigliano isch bis 2013 dr Fabrizio Garbani-Nerini gsi.

Quälle: Bundesamt für Statistik 2005
Dr lombardisch Dialäkt vu Cavigliano ghert zum Ticinese.




</doc>
<doc id="37025" url="https://als.wikipedia.org/wiki?curid=37025" title="Centovalli TI">
Centovalli TI

Centovalli , offiziell "Comune delle Centovalli", isch e Gmai im Kanton Tessin in dr Schwyz. Si ghert zum Chrais (circolo) Melezza im Bezirk Locarno.

D Gmai isch im undere Deil vom Daal, wo dr Fluss Melezza drin flüüsst; das Daal het scho früener dr Name "Centovalli" gha. Zoberscht isch s Dorf Borgnone mit de Frakzione Camedo, Costa un Lionza; die sind linggs vo de Melezza. Zunderscht isch Intragna und zue däm ghere d Frakzione Golino, Verdasio, Pila, Vosa, Cremaso, Calezzo, Costa, Corcapolo un syt 1972 Rasa, wu bis 1864 zue dr Gmai Palagnedra ghert het. Zu Palagnedra, wo am rächte Bärghang lyt, ghere d Frakzione Bordei, Moneto un Cresto-Monadello.

Di hütig Gmai Centovalli isch entstande am 25. Oktober 2009 dur d Fusion vu dr bishärige Gmaine Borgnone, Intragna un Palagnedra. Die drei Gmaine sind aber erscht ane 1838 sälpschtändig worde, wo die früeneri Gmai, wo vorhäär au scho "Centovalli" ghäisse het und wos sid em Middelalter ggä het, uufdailt worden isch.

S Dorf Borgnone isch zuem erschte Mol anne 1364 as "Brugnono", Intragna 1272 as "Intranea", Palagnedra anne 1236 (1379: "Pallagnidrio") erwäänt.

Dur s Daal und durd Gmai goot d Kantonsstraass und d Baanlinie vu dr Centovallibaan, wo ane 1923 eröffnet worden isch und wo im Gebiet vo Centovalli wäg de vile Felsvorsprüng nünzää Dunnel het. Id Bärgdörfer ue hets es baar Luftsäilbaane. Uf de schmale Bärgrügge und Gräät beidsyts vom Daal sind schöni Wanderwääg.
Dr Burgermaischter (Sindaco) vu Centovalli isch dr Ottavio Guerra.

Quälle: Bundesamt für Statistik 2005
Dr lombardisch Dialäkt vu Centovalli ghert zum Ticinese.





</doc>
<doc id="37026" url="https://als.wikipedia.org/wiki?curid=37026" title="Cerentino">
Cerentino

Cerentino (lombardisch "Cerentin") isch e Gmai im Kanton Tessin in dr Schwyz. Si ghert zum Chrais (circolo) Rovana im Bezirk Vallemaggia.

Cerentino lyt 25 km nordweschtli vu Locarno am Zämmeschluss vum "Val di Bosco" un em "Valle di Campo". Zue dr Gmai ghere d Fraktione Corte di sotto, Corte di sopra, Casa Giunzi, Corino, Camanoglio, Pedipiodi, Ca'Torelli, Casa Bazzi un Collinasca. Nochbergmaine sin Gurin, Campo (Vallemaggia), Cevio un Linescio.

Dr Burgermaischter (Sindaco) vu Cerentino isch dr Silvano Leoni.

Quälle: Bundesamt für Statistik 2005
Dr lombardisch Dialäkt vu Cerentino ghert zum Ticinese.





</doc>
<doc id="37027" url="https://als.wikipedia.org/wiki?curid=37027" title="Certara">
Certara

Certara isch e ehmoligi Gmai im Kanton Tessin in dr Schwyz. Si het zum Chrais (circolo) Sonvico im Bezirk Lugano ghert. Zum 14. April 2013 isch Certara zue dr Stadt Lugano yygmaindet wore un ghert jetz zum neie Stadtquartier Val Colla.

Certara lyt am linke Hang vum obere Val Colla zwische dr Bärg Denti della Vecchia un Gazzirola an dr Gränz zue Italie.

Certara isch zum erschte Mol gnännt wore anne 1264 as "Certara".

Dr Burgermaischter (Sindaco) vu Certara isch dr Marco Moresi.

Quälle: Bundesamt für Statistik 2005
Dr lombardisch Dialäkt vu Certara ghert zum Comasco-Lecchese.




</doc>
<doc id="37028" url="https://als.wikipedia.org/wiki?curid=37028" title="Cevio">
Cevio

Cevio (lombardisch "Cevi") isch e Gmai im Kanton Tessin in dr Schwyz. Si ghert zum Chrais (circolo) Rovana im Bezirk Vallemaggia. Cevio isch de Hauptort vom Bezirk Vallemaggia und vom Chrais Rovana, drum isch s Chraisamt z Cevio.

Cevio lyt 23 km nordwechstli vu Locarno im obere Maggiadal am Zämmefluss vu Maggia un Rovana. Zue Cevio ghere d Fraktione Alnedo, Bietto, Bolla, Bignasco, Boschetto, Boscioli, Cavergno, Chiosso, Faedo, Fontana, Fontanellata, Foroglio, Mondada, Piano, Ritorto, Roseto, Rovana, Sabbione, S. Carlo (im Bavonatal), S. Carlo (im Pecciatal), Sonlerto un Visletto. Nochbergmaine sin Bedretto, Bosco/Gurin, Brione, Campo, Cerentino, Formazza (Italie), Lavizzara, Linescio un Maggia.

Cevio isch zum erschte Mol gnännt wore anne 1335 as "Zevio". Bis 1858 het Linescio zue Cevio ghert. Zum 22. Oktober 2006 isch Cevio mit dr Nochbergmaine Cavergno un Bignasco zämmegschlosse wore. D Fusion isch scho uf dr 23. Jänner 2005 blant gsii, het aber no mieße zruckgstellt wäre, wel d Gmai Bignasco gege die Zwangsfusion gchlagt het. Im April 2006 isch die Chlag vum Bundesgricht abgwise wore.

Dr Burgermaischter (Sindaco) vu Cevio isch dr Pierluigi Martini.

Quälle: Bundesamt für Statistik 2005
Dr lombardisch Dialäkt vu Cevio ghert zum Ticinese.





</doc>
<doc id="37029" url="https://als.wikipedia.org/wiki?curid=37029" title="Chiasso">
Chiasso

Chiasso (lombardisch "Ciass", dytsch veraltet "Pias") isch e Gmai im Kanton Tessin in dr Schwyz. Si ghert zum Chrais (circolo) Balerna im Bezirk Mendrisio.

Chiasso lyt im Sottoceneri sidlig vu Mendrisio zwisch em Luganersee un em Comersee an dr Gränz zue Italie. Zue dr Gmai ghere d Fraktione Pedrinate, Seseglio un Boffalora. Pedrinate bildet mit em Gränzstai 75B dr sidligscht Punkt vu dr Schwyz. Südlig drvo isch s Piet vo dr iteliänische Gmeind Colverde.

D Nochbergmaine sin Balerna, Morbio Inferiore, Novazzano, Vacallo un di italienische Gmaine Cavallasca, Como, Colverde un Ronago i dr Provinz Como.

D Sidlig Chiasso lyt im Taal vom Fluss "Breggia", wo in Comersee flüsst. Vo Südweschte chunt us Italie dr Näbefluss "Faloppia" zum Baanhof vo Chiasso und flüsst denn underirdisch dur s dicht beboute Gmeindgebiet, und denn mündet er a dr Landegränze id Breggia.

Chiasso isch zum erschte Mol gnännt wore anne 1140 as "Claso", Pedrinate anne 1291 as "Pedrenate", Seseglio anne 1335 as "Sicylio", Boffalora anne 1536.

1874 isch dr Baanhof in Betriib gnoo worde. Sid 1960 goot d Autobaan uf Como.

Anne 1976 isch d Gmai Pedrinate zue Chiasso yygmaindet wore.

Dr Presidänt (Sindaco) vu Chiasso isch dr Bruno Arrigoni.

Quälle: Bundesamt für Statistik 2005
Dr lombardisch Dialäkt vu Chiasso ghert zum Comasco-Lecchese.




</doc>
<doc id="37030" url="https://als.wikipedia.org/wiki?curid=37030" title="Chironico">
Chironico

Chironico (lombardisch "Cüróni") isch es Dorf i de Gmai Faido vom Kanton Tessin in dr Schwyz. Chironico isch bis Endi März 2012 en aigni Gmai gsii und hät zum Chrais (circolo) Faido im Bezirk Leventina ghert.

Chironico lyt uf am rächte Hang vu dr mittlere Leventina. Dr Bann vo dr ehmolige Gmai isch vum Fluss Ticino uf dr Hechi vu dr Biaschina-Schlucht (450 m) bis zum Pizzo Campo Tencia (3'072 m) im obere Piumognadal ufe gange. Zue dr Gmai händ no d Fraktione Grumo un Nivo ghert. D Wyler Cala, Doro, Olina, Osadigo un Chiesso sin hite nimmi bewohnt.
Chironico isch zum erschte Mol gnännt wore anne 1202 as "Cuirono".

Am 1. April 2012 hät Chironico mit de Gmainde Anzonico, Calpiogna, Cavagnago, Mairengo und Osco zu de bestehende Gmaind Faido fusioniert.

Dr Burgermaischter (Sindaco) vu Chironico isch bis Endi März 2012 dr Edy Campagna gsii.

Quälle: Bundesamt für Statistik 2005
Dr lombardisch Dialäkt vu Chironico ghert zum Ticinese.





</doc>
<doc id="37031" url="https://als.wikipedia.org/wiki?curid=37031" title="Cimadera">
Cimadera

Cimadera (lombardisch "Scimadéra" oder "Sciümadéra") isch e ehmoligi Gmai im Kanton Tessin in dr Schwyz. Si het zum Chrais (circolo) Sonvico im Bezirk Lugano ghert. Zum 14. April 2013 isch Cimadera zue dr Stadt Lugano yygmaindet wore un ghert jetz zum neie Stadtquartier Val Colla.

Cimadera lyt am linke Sytehang vum obere Val Colla an dr Gränz zue Italie. Nochbergmaine sin Certara, Sonvico, Valcolla un di italienische Gmaine Val Rezzo un Valsolda.

Cimadera isch zum erschte Mol gnännt wore anne 1422 as "cima d'Era".

Dr Burgermaischter (Sindaco) vu Cimadera isch dr Cherubina Ravasi.

Quälle: Bundesamt für Statistik 2005
Dr lombardisch Dialäkt vu Cimadera ghert zum Comasco-Lecchese.




</doc>
<doc id="37032" url="https://als.wikipedia.org/wiki?curid=37032" title="Claro TI">
Claro TI

Claro (lombardisch "Cree") isch e Dorf in dr politische Gmai Bellinzona im Kanton Tessin in dr Schwyz.

Claro ligt circa 10 km nördlig vu dr Stadt Bellinzona im undere Tail vu dr Riviera. Zue dr ehmolige Gmai hen d Fraktione "Scubiago", "Duno", "Brogo", "Cassero" un "Torrazza" ghert. Nochbergmaine sin Arbedo-Castione, Cresciano, Gnosca, Lumino, Preonzo un d Bündner Gmai San Vittore gsi.

Claro isch zum erschte Mol gnännt wore anne 1120 as "locus Clari". Vu 1499 bis 1798 het d Gmai zue dr Landvogtei Riviera ghert, ere gmaine Herrschaft vu Uri, Schwyz un Nidwalde.

D Gmai Claro het uf dr 2. April 2017 mit elf anderne Gmaine zu Bellinzona fusioniert un dodrmit in Chrais un Bezirk Bellinzona gwechslet. Si het friejer zum Chrais (circolo) Riviera im Bezirk Riviera ghert.

Dr letscht Burgermaischter (Sindaco) vu Claro isch dr Roberto Keller, PLR gsi.

Quälle: Bundesamt für Statistik 2005
Dr lombardisch Dialäkt vu Claro ghert zum Ticinese.





</doc>
<doc id="37033" url="https://als.wikipedia.org/wiki?curid=37033" title="Coldrerio">
Coldrerio

Coldrerio (lombardisch "Coldré") isch e Gmai im Kanton Tessin in dr Schwyz. Si ghert zum Chrais (circolo) Mendrisio im Bezirk Mendrisio.

S Dorf lyt rund zeh Kilometer nordweschtli vu vu Chiasso in dr Nechi vu dr Gränz zue Italie. Zue dr Gmai ghere d Franktione Centro, Villa, Madonna di Villa, Bongio, Campagnola, Castello, Valletta, Mezzana, Costa di Sopra, Motta, Tognano un Mercole. Nochbergmaine sin Balerna, Castel San Pietro, Mendrisio un Novazzano.

Coldrerio isch zum erschte Mol gnännt wore anne 852 as "Caledrano" (1170 "Calderario", 1185 "Caldirera", 1187 "Coldrario").

Dr Burgermaischter (Sindaco) vu Coldrerio isch dr Corrado Solcà.

Quälle: Bundesamt für Statistik 2005
Dr lombardisch Dialäkt vu Coldrerio ghert zum Comasco-Lecchese.





</doc>
<doc id="37034" url="https://als.wikipedia.org/wiki?curid=37034" title="Collina d’Oro">
Collina d’Oro

Collina d’Oro (lombardisch "Colina d'Or") isch e Gmai im Kanton Tessin in dr Schwyz. Si ghert zum Chrais (circolo) Paradiso im Bezirk Lugano.

Collina d’Oro lyt am Luganersee. Zue dr Gmai ghere d Fraktione Agra, Bigogno, Carabietta, Arasio, Pian Roncate, Gentilino, Viglio, Montagnola, Certenago, Al Guasto, Cadepiano un Scairolo. Nochbergmaine sin Agno, Caslano, Grancia, Lugano, Magliaso, Muzzano un Sorengo.

Collina d’Oro isch entstande im April 2004 dur d Fusion vu dr bishärige Gmaine Agra, Gentilino un Montagnola. Uf de 1. April 2012 isch au no Carabietta dezuechoo.

Gentilino isch zum erschte Mol gnännt wore anne 1210 as "Gentarino", Montagnola anne 1226 as "Montegnola", Bigogno anne 1270 as "Bigonio". Carabietta isch anne 1335 as "Carabio" un 1375 as "La Carabieta" zum erschte Mol gnännt wore.

D Burgermaischteri (Sindaco) vu Collina d’Oro isch d Sabrina Romelli Riva.

Quälle: Bundesamt für Statistik 2005
Dr lombardisch Dialäkt vu Collina d’Oro ghert zum Comasco-Lecchese.

Vu 1919 bis zue syym Dod anne 1962 het dr Hermann Hesse z Montagnola gläbt. Am 2. Juli 1997, em 120. Geburtstag vun em, isch s "Museum Hermann Hesse" ufgmacht wore. 

Au dr Charles Eugene Lancelot Brown, dr Gunter Böhmer, dr Max Horkheimer, dr Georg Meistermann, dr Friedrich Pollock un dr Hans Purrmann hän zytwys z Montagnola gläbt. Syt 2006 het d Stiftig "Fondazione Ursula e Gunter Böhmer, Gentilino" ihre Sitz in dr Casa Albisetti im Ortsdail Barca.

Uf em Chilchhof z Gentilino vis-à-vis vu dr Chilche S. Abbondio lige d Greber vum Hugo Ball un syre Frau Emmy Ball-Hennings, vu dr Ursula un em Gunter Böhmer, vum Hermann un dr Ninon Hesse un au s Familiegrab vum Bruno Walter.





</doc>
<doc id="37035" url="https://als.wikipedia.org/wiki?curid=37035" title="Comano TI">
Comano TI

Comano (lombardisch "Cuman") isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

Comano lyt im Norde vu Lugano. Nochbergmaine sin Canobbio, Capriasca, Cureglia, Origlio un Porza.

Comano isch zum erschte Mol gnännt wore anne 1159 as "Cumano".

Dr Burgermaischter (Sindaco) vu Comano isch dr Marco Valli.

Quälle: Bundesamt für Statistik 2005
Dr lombardisch Dialäkt vu Comano ghert zum Comasco-Lecchese.





</doc>
<doc id="37036" url="https://als.wikipedia.org/wiki?curid=37036" title="Corippo">
Corippo

Corippo (lombardisch "Corip") isch e Gmai im Kanton Tessin in dr Schwyz. Si ghert zum Chrais (circolo) Verzasca im Bezirk Locarno. Vu dr Yywohnerzahl här isch si di chlaischt Gmai vu dr Schwyz.

Corippo lyt am Weschthang vum Verzascadal am nerdlige Stade vum Stausee Lago di Vogorno. Nochbergmaine sin Gordevio, Lavertezzo, Mergoscia un Vogorno.

Corippo isch zum erschte Mol gnännt wore anne 1224 as "Culipo", 1374 "Quorippo".

Dr Burgermaischter (Sindaco) vu Corippo isch dr Claudio Scettrini.

Quälle: Bundesamt für Statistik 2005
Dr lombardisch Dialäkt vu Corippo ghert zum Ticinese.

Dr gsamt Dorfchärn stoht unter Dänkmolschutz. D Chilche "Beata Vergine Annunciata", speter "Beata Vergine del Carmine", stammt us em frieje 17. Jorhhundert un isch im 18. Johrhundert vergreßeret wore.




</doc>
<doc id="37037" url="https://als.wikipedia.org/wiki?curid=37037" title="Cresciano">
Cresciano

Cresciano (lombardisch "Carscèi") isch e Dorf in dr politische Gmai Riviera im Kanton Tessin in dr Schwyz. Es ghert zum Chrais (circolo) Riviera im Bezirk Riviera.

Cresciano lyt nerdlig vu Bellinzone. Zue dr ehemolige Gmai händ d Fraktione Cavri un Sul Sasso ghert. Nochbergmaine sin Claro, Lodrino, Moleno, Osogna, Preonzo un d Bindner Gmaine Arvigo un San Vittore gsii.

Cresciano isch zum erschte Mol gnännt wore anne 978 as "cortis Crissianicum" (1269 "Crazano").

Am 2. April 2017 hät Cresciano mit den ehemolige Gmaine Iragna, Lodrino un Osogna zur neue Gmai Riviera fusioniert.

Dr letscht Burgermaischter (Sindaco) vu Cresciano isch dr Ferruccio Tognini gsii.

Quälle: Bundesamt für Statistik 2005
Dr lombardisch Dialäkt vu Cresciano ghert zum Ticinese.





</doc>
<doc id="37038" url="https://als.wikipedia.org/wiki?curid=37038" title="Croglio">
Croglio

Croglio (lombardisch "Cröi") isch e Gmai im Kanton Tessin in dr Schwyz. Si ghert zum Chrais (circolo) Sessa im Bezirk Lugano.

Croglio lyt im mittlere Malcantone an dr Gränz zue Italie. Zue dr Gmai ghere d Fraktione Castelrotto, Ronco, Madonna del Piano, Croglio, Barico, Purasca un Biogno-Beride. Nochbergmaine sin Bedigliora, Monteggio, Ponte Tresa, Pura, Sessa un di italienische Gmaine Cadegliano-Viconago un Lavena Ponte Tresa. 

Croglio het vu 1953 bis 1976 "Croglio-Castelrotto". Anne 1976 het sich d Gmai mit dr Nochbergmai "Biogno-Beride" zämmegschlosse, wu anne 1907 dur d Fusion vu dr Derfer Biogno un Beride entstande isch.

Croglio isch zum erschte Mol gnännt wore anne 1335 as "burgus de Crolio".

Dr Burgermaischter (Sindaco) vu Croglio isch dr Georges Kaufmann.

Quälle: Bundesamt für Statistik 2005
Dr lombardisch Dialäkt vu Croglio ghert zum Bosino.





</doc>
<doc id="37039" url="https://als.wikipedia.org/wiki?curid=37039" title="Cugnasco-Gerra">
Cugnasco-Gerra

Cugnasco-Gerra isch e Gmai im Kanton Tessin in dr Schwyz. Si ghert zum Chrais (circolo) Navegna im Bezirk Locarno.

Cugnasco-Gerra lyt am Rand vu dr Magadinoebeni. Zue Cugnasco ghere d Fraktione Boscioredo, Bosco, Cugnasco, Massarescio, Medoscio, Moncucco, Pianrestello un Sciarana. Zue Gerra ghere d Enklave Gerra Piano un Agarone in dr Ebeni un Gerra Valle uf 826 m im Verzascadal.

D Gmai Cugnasco-Gerra isch entstande am 20. April 2008 dur d Fusion vu dr bishärige Gmaine Cugnasco un Gerra (Verzasca).

Cugnasco isch zum erschte Mol gnännt wore anne 1374 as "Cunyascho". Di eltschte Sidlige sin d Maiesäss vu Ditto un Curogna im Verzascadal, d Sidlige in dr Ebeni, wu vilmol vu Wildbäch un em Fluss Tessin iberschwämmt wore sin, sin erscht speter entstande. D Ortschaft Cugnasco isch vu Hirte grindet wore, wu als mit ihrem Vih in dr Magadinoebeni iberwinteret hän. Im 13. un 14. Jh. sin e Hufe Lyt us em Verzascatal un vu dr Maiesäss Ditto un Curogna in d Ebeni zoge.

Gerra isch zum erschte Mol gnännt wore anne 1387 as "Giera". Bis 1852 het s Dorf zue Brione ghert. D Enklave Gerra Piano un Agarone sin anne 1920 zue Gerra chuu, wu d Steibsitz Locarno, Minusio un Mergoscia im Biet vu dr Terricciole ufghobe woren isch.

Dr Burgermaischter (Sindaco) vu Cugnasco-Gerra isch dr Luigi Gnesa.

Quälle: Bundesamt für Statistik 2005
Dr lombardisch Dialäkt vu Cugnasco-Gerra ghert zum Ticinese.





</doc>
<doc id="37040" url="https://als.wikipedia.org/wiki?curid=37040" title="Cureglia">
Cureglia

Cureglia (lombardisch "Cüréja") isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

S Dorf lyt nerdlig vu Lugano uf dr Wasserschaide zwisch em "Val Vedeggio" un em "Valle del Cassarate". Nochbergmaine sin Cadempino, Comano, Lamone, Origlio, Porza un Vezia.

Cureglia isch zum erschte Mol gnännt wore anne 1335 as "Curea, Curilia".

Dr Burgermaischter (Sindaco) vu Cureglia isch dr Emilio Martinenghi.

Quälle: Bundesamt für Statistik 2005
Dr lombardisch Dialäkt vu Cureglia ghert zum Comasco-Lecchese.





</doc>
<doc id="37041" url="https://als.wikipedia.org/wiki?curid=37041" title="Curio TI">
Curio TI

Curio (lombardisch "Cür") isch e Gmai im Kanton Tessin in dr Schwyz. Si ghert zum Chrais (circolo) Magliasina im Bezirk Lugano.

Curio lyt im Malcantone am Sidhang vum Gheggio. Zue dr Gmai ghert no d Fraktion Bombinasco. Nochbergmaine sin Aranno, Astano, Bedigliora, Bioggio, Neggio, Novaggio, Pura, Sessa un Vernate.

Curio isch zum erschte Mol gnännt wore anne 1196 as "Coira", 1298 "Cuyri". Bombinasco isch anne 1850 zue Curio chuu.

Dr Burgermaischter (Sindaco) vu Curio isch dr Paolo Colin.

Quälle: Bundesamt für Statistik 2005
Dr lombardisch Dialäkt vu Curio ghert zum Bosino.





</doc>
<doc id="37042" url="https://als.wikipedia.org/wiki?curid=37042" title="Dalpe">
Dalpe

Dalpe (lombardisch "Dalp") isch e Gmai im Kanton Tessin in dr Schwyz. Si ghert zum Chrais (circolo) Quinto im Bezirk Leventina.

Dalpe isch e Dorf uf ere Terasse iber em Piottino uf am Yygang vum Val Piumogna, eme rächte Sytedal vum Valle Leventina. Zue dr Gmai ghert no dr Ortsdail Cornone. Nochbergmaine sin Faido, Lavizzara un Prato.

Dalpe isch zum erschte Mol gnännt wore anne 1217 as "Albe". Bis 1866 het Dalpe no zue Prato ghert.

Dr Burgermaischter (Sindaco) vu Dalpe isch dr Marzio Eusebio.

Quälle: Bundesamt für Statistik 2005
Dr lombardisch Dialäkt vu Dalpe ghert zum Ticinese.





</doc>
<doc id="37043" url="https://als.wikipedia.org/wiki?curid=37043" title="Faido">
Faido

Faido (, lombardisch "Fait", dytsch veraltet "Pfaid") isch e Gmai im Kanton Tessin in dr Schwyz. Si ghert zum Chrais (circolo) Faido im Bezirk Leventina.

Faido lyt im middlere Valle Leventina (Livinedal) am Fluss Tessin.

D Gmai Faido isch es erschtsmol gwagse am 29. Jänner 2006 dur d Fusion vu dr bishärige Gmaine Faido, Chiggiogna, Rossura (dt. veraltet "Rossur") un Calonico. Am 1. April 2012 sind d Gmaine Anzonico, Calpiogna, Cavagnago, Chironico, Mairengo und Osco au no dezue cho. Uf de 10. April 2016 het au d Gmai Sobrio mit Faido fusioniärt.

Faido isch zum erschte Mol gnännt wore anne 1171 as "Faedo", Chiggiogna anne 1209 as "Gazonia", 1515 "Chisogna", Rossura anne 1201 as "Resora", "Resura", Calonico anne 1227 as "Callonego", 1300 "Callonico".

Quälle: Bundesamt für Statistik 2005

Dr Burgermaischter (Sindaco) vu Faido isch dr Roland David.

Dr lombardisch Dialäkt vu Faido ghert zum Ticinese.




</doc>
<doc id="37044" url="https://als.wikipedia.org/wiki?curid=37044" title="Frasco">
Frasco

Frasco (lombardisch "Frasch") isch e Gmai im Kanton Tessin in dr Schwyz. Si ghert zum Chrais (circolo) Verzasca im Bezirk Locarno.

Frasco lyt im obere Verzascadal uf rund 880 m Hechi. Dur d Gmai fließt d "Efra". Nochbergmaine sin Cugnasco-Gerra, Faido, Lavertezzo, Personico un Sonogno.

Frasco isch zum erschte Mol gnännt wore anne 1235 as "Felasco". Vu 1395 bis 1843 hän Frasco un Sonogno ai bolitisch Gmai bildet.

Dr Burgermaischter (Sindaco) vu Frasco isch dr Fabio Badasci.

Quälle: Bundesamt für Statistik 2005
Dr lombardisch Dialäkt vu Frasco ghert zum Ticinese.





</doc>
<doc id="37045" url="https://als.wikipedia.org/wiki?curid=37045" title="Gambarogno TI">
Gambarogno TI

Gambarogno (lombardisch "Gambarögn") isch e Gmai im Kanton Tessin in dr Schwyz. Si ghert zum Chrais (circolo) Gambarogno im Bezirk Locarno.

Es git kai Ortschaft, wo Gambarogno haisst. D Gmai, wo us verschidene Dörfer bestoht, lyt am nordeschtlige Stad vum Langesee am Fueß vum Bärg Gambarogno (). Nochbergmaine sin Alto Malcantone, Ascona, Locarno, Minusio, Monteceneri, Tenero-Contra un di italienische Gmaine Curiglia con Monteviasco un Veddasca.

Zue Caviano ghere no d Fraktione Scaiano, Dirinella un Monti di Caviano, zue Gerra d Fraktione Ronco, Riva un Scimiana, zue Magadino d Fraktione Quartino un Orgnana, zue Piazzogna d Fraktion Alabardia, zue San Nazzaro d Fraktione Casenzano, Taverna un Vairano, zue Sant’Abbondio d Fraktione Calgiano, Ranzo un Garaverio un zue Vira d Fraktione Corognola, Fosano un Scesana. 

Gambarogno isch entstande am 25. April 2010 dur d Fusion vu dr bishärige Gmaine Caviano, Contone, Gerra, Indemini, Magadino (dt. veraltet "Megadin"), Piazzogna, San Nazzaro, Sant’Abbondio un Vira.

Caviano isch zum erschte Mol gnännt wore anne 1258 as "Caviliano", Contone anne 1152 as "Gondono", Ronco anne 1591, Indemini anne 1260 as "Indemine", Magadino anne 1254 as "de Magadino", Piazzogna anne 1337 as "Piazognia", San Nazzaro anne 1258 as "sancto Nazario", Sant’Abbondio anne 1192 as "Sancto Abundio", Vira anne 1305 as "Vira".

Magadino het bis anne 1843 zue Vira ghert. 

Di ehmolig Gmai San Nazzaro isch entstande anne 1930 dur dr Zämmeschluss vu dr Gmaine Vairano un Casenzano.

Dr Gmaisbresidänt (Sindaco) vu Gambarogno isch dr Tiziano Ponti.

Quälle: Bundesamt für Statistik 2005
Dr lombardisch Dialäkt vu Gambarogno ghert zum Ticinese.





</doc>
<doc id="37046" url="https://als.wikipedia.org/wiki?curid=37046" title="Giornico">
Giornico

Giornico (lombardisch "Sgiurnì", dytsch veraltet "Irnis") isch e Gmai im Kanton Tessin in dr Schwyz. Si ghert zum Chrais (circolo) Giornico im Bezirk Leventina.

Giornico lyt in dr Dalsohle vu dr Leventina uf boode Syte vum Tessin. Zwische dr Dorfdail lyt im Fluss e bewohnti Insle. Zue dr Gmai ghert au no dr Wyler "Altirolo" im Nordweschte. Nochbergmaine sin Bodio, Faido, Frasco, Personico un bis im April 2016 isch au Sobrio e Nochbergmain gsii.

Giornico isch zum erschte Mol gnännt wore anne 935–940 as "de Iudicibus Giornicensis", 1202 "Iornico", ca. 1210-58 "Zurnigo".

Am 28. Dezämber 1478 isch s in dr Gegnig zue dr Schlacht bi Giornico (ital. "Battaglia dei Sassi Grossi") chuu zwische dr Aidgnosse un em Herzogtum Mailand.

Dr Burgermaischter (Sindaco) vu Giornico isch dr Giovanni Bardelli (Stand 2018).

Quälle: Bundesamt für Statistik 2005
Dr lombardisch Dialäkt vu Giornico ghert zum Ticinese.


Gschicht

Chunschtgschicht



</doc>
<doc id="37047" url="https://als.wikipedia.org/wiki?curid=37047" title="Giubiasco">
Giubiasco

Giubiasco (lombardisch "Giübiasch", dytsch veraltet "Siebenäsch", ) isch e Dorf in dr politische Gmai Bellinzona im Kanton Tessin in dr Schwyz.

Giubiasco lyt in dr Magadinoebeni zwische Sant’Antonino un dr Stadt Bellinzona. Dr "Piazza Grande" (dr Groß Blatz) lyt uf ere Hechi vu , dr hegscht Punkt isch dr "Sasso Terriccio" mit , dr diefscht "Mondetta" mit . Zue dr Gmai hend d Fraktione Lôro, Motti, Palasio, Pedevilla un Sasso Piatto ghert. Nochbergmaine sin Bellinzona, Camorino, Gudo, Monte Carasso, Pianezzo, Sant’Antonino un Sementina gsi.

Giubiasco isch zum erschte Mol gnännt wore anne 1186 as "apud Cibiascum", 1195 "Zibiassco".

D Gmai Giubiasco het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Giubiasco ghert, wo weg seller Fusion ufglest wore isch. Giubiasco isch dozmol Hauptort un Sitz vum Chraisamt gsi.

Dr letscht Burgermaischter (Sindaco) vu Giubiasco isch dr Andrea Bersani gsi.

Quälle: Bundesamt für Statistik 2005
Dr lombardisch Dialäkt vu Giubiasco ghert zum Ticinese.





</doc>
<doc id="37048" url="https://als.wikipedia.org/wiki?curid=37048" title="Gnosca">
Gnosca

Gnosca isch e Dorf in dr politische Gmai Bellinzona im Kanton Tessin in dr Schwyz.

Gnosca lyt am rächte Stade vum Fluss Tessin am Yygang zue dr Riviera. Nochbergmaine sin Arbedo-Castione, Claro, Gorduno un Preonzo gsi.

Gnosca isch zum erschte Mol gnännt wore anne 1198 as "Niosca".

D Gmai Gnosca het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Ticino ghert, wo weg seller Fusion ufglest wore isch.

Dr letscht Burgermaischter (Sindaco) vu Gnosca isch dr Moreno Pedrazzi gsi.

Quälle: Bundesamt für Statistik 2005
Dr lombardisch Dialäkt vu Gnosca ghert zum Ticinese.




</doc>
<doc id="37049" url="https://als.wikipedia.org/wiki?curid=37049" title="Gordola">
Gordola

Gordola (lombardisch "Gordora") isch e Gmai im Kanton Tessin in dr Schwyz. Si ghert zum Chrais (circolo) Navegna im Bezirk Locarno.

Gordola lyt am Uusgang vum Verzascadal uf em linke Stade vum Fluss. Dr Bann gränzt an dr Spychersee Lago di Vogorno un am Langesee. Zue dr Gmai ghere d Fraktione Burio, Gaggiole, Scalate, Gordemo, Monti di Motti, Rongia un Sant'Antonio. Nochbergmaine sin Cugnasco-Gerra, Lavertezzo, Locarno, Mergoscia, Tenero-Contra un Vogorno.

Gordola isch zum erschte Mol gnännt wore anne 1200 as "Gordora", 1219 "Gordolla/e".

Dr Gmaisbresidänt (Sindaco) vu Gordola isch dr Armando Züllig.

Quälle: Bundesamt für Statistik 2005
Dr lombardisch Dialäkt vu Gordola ghert zum Ticinese.





</doc>
<doc id="37050" url="https://als.wikipedia.org/wiki?curid=37050" title="Gorduno">
Gorduno

Gorduno (lombardisch "Gurdün") isch e Dorf in dr politische Gmai Bellinzona im Kanton Tessin in dr Schwyz.

Gorduno lyt nerdlig vu dr Stadt Bellinzona am rächte Stade vum Fluss Tessin. Nochbergmaine sin Gnosca, Preonzo, Monte Carasso, Bellinzona un Arbedo-Castione gsi.

Gorduno isch zum erschte Mol gnännt wore anne 1182 as "medius locus de Gorduno".

D Gmai Gorduno het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Ticino ghert, wo weg seller Fusion ufglest wore isch.

Dr letscht Burgermaischter (Sindaco) vu Gorduno isch dr Romeo Pellandini gsi.

Quälle: Bundesamt für Statistik 2005
Dr lombardisch Dialäkt vu Gorduno ghert zum Ticinese.





</doc>
<doc id="37051" url="https://als.wikipedia.org/wiki?curid=37051" title="Grancia">
Grancia

Grancia (lombardisch "Granscia") isch e Gmai im Kanton Tessin in dr Schwyz. Si ghert zum Chrais (circolo) Carona im Bezirk Lugano.

Grancia lyt im Scairolodal 5 km sidlig vu Lugano un 5 km nerdlig vu Morcote.

Grancia isch zum erschte Mol gnännt wore anne 1309 as "in loco Grancie". Bis 1825 het d Gmai zue Carabbia ghert.

Dr Burgermaischter (Sindaco) vu Grancia isch dr Francesco Regazzoni.

Quälle: Bundesamt für Statistik 2005
Dr lombardisch Dialäkt vu Grancia ghert zum Comasco-Lecchese.




</doc>
<doc id="37052" url="https://als.wikipedia.org/wiki?curid=37052" title="Gravesano">
Gravesano

Gravesano (lombardisch "Gravesan") isch e Gmai im Kanton Tessin in dr Schwyz. Si ghert zum Chrais (circolo) Taverne im Bezirk Lugano.

Gravesano lyt im mittlere Vedeggiodal. Zue dr Gmai ghert no dr Wyler Grumo. Nochbergmaine sin Alto Malcantone, Bedano, Lamone un Manno.

Gravesano isch zum erschte Mol gnännt wore anne 1254 as "de Gravaxana".

Dr Burgermaischter (Sindaco) vu Gravesano isch dr Carlo Zoppi.

Quälle: Bundesamt für Statistik 2005
Dr lombardisch Dialäkt vu Gravesano ghert zum Comasco-Lecchese.





</doc>
<doc id="37053" url="https://als.wikipedia.org/wiki?curid=37053" title="Gresso">
Gresso

Gresso isch es Dorf in dr politische Gmai Onsernone im Kanton Tessin in dr Schwyz. Es ghert zum Chrais (circolo) Onsernone im Bezirk Locarno.

Gresso lyt uf dr linke, gääche Syte vum Vergelettodal uf ere Hechi vu 999 m i Meer. Nochbergmaine sin bis im April 2016 Maggia, Onsernone un Vergeletto gsii.
Gresso isch zum erschte Mol gnännt wore anne 1316 as "Agrassio". Vu 1803 bis 1882 het d Gmai zue Vergeletto ghert. Vor 1803 het s Dorf zue dr Squadra vu Russo ghert. Am 10. April 2016 het Gresso mit dän ehemolige Gmaine Isorno, Mosogno und Vergeletto i d Gmai Onsernone fusioniert.

Dr Burgermaischter (Sindaco) vu Gresso isch dr Marco Garbani Nerini gsii.

Quälle: Bundesamt für Statistik 2005
Dr lombardisch Dialäkt vu Gresso ghert zum Ticinese.




</doc>
<doc id="37054" url="https://als.wikipedia.org/wiki?curid=37054" title="Gudo TI">
Gudo TI

Gudo isch e Dorf in dr politische Gmai Bellinzona im Kanton Tessin in dr Schwyz.

Gudo lyt uf dr rächte Syte vu dr Magadinoebeni. Zue dr ehmolige Gmai het d Fraktione Progero, Cimalloco, Caneggio, Malacarne, Malcantone, Mondato, Casa Cima, Pian Marnino, Rotonda, Santa Maria, San Nazzaro un Sasso Grande ghert. Nochbergmaine sin Cadenazzo, Cugnasco-Gerra, Giubiasco, Sant’Antonino un Sementina gsi.

Gudo isch zum erschte Mol gnännt wore anne 1277 as "Gudio".

D Gmai Gudo het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Ticino ghert, wo weg seller Fusion ufglest wore isch.

Dr letscht Burgermaischter (Sindaco) vu Gudo isch dr Guglielmo Minotti gsi.

Quälle: Bundesamt für Statistik 2005
Dr lombardisch Dialäkt vu Gudo ghert zum Ticinese.





</doc>
<doc id="37055" url="https://als.wikipedia.org/wiki?curid=37055" title="Iragna">
Iragna

Iragna isch e Dorf in dr politische Gmai Riviera im Kanton Tessin in dr Schwyz. Si ghert zum Chrais (circolo) Riviera im Bezirk Riviera.

Iragna lyt am Uusgang vum Val d'Iragna in d Valle Leventina, dr Bann goht bis zum Val Verzasca. Im Val d'Iragna het s friejer Alpwirtschaft gee, aber d Alpe sin hite alli ufgee. Nochbergmaine sin Biasca, Lavertezzo, Lodrino, Osogna un Personico.

Iragna isch zum erschte Mol gnännt wore anne 1210 as "Inagna".

Dr Burgermaischter (Sindaco) vu Iragna isch dr Igor Cima.

Quälle: Bundesamt für Statistik 2005
Dr lombardisch Dialäkt vu Iragna ghert zum Ticinese.





</doc>
<doc id="37056" url="https://als.wikipedia.org/wiki?curid=37056" title="Isone">
Isone

Isone (lombardisch "Ison", dytsch veraltet "Son") isch e Gmai im Kanton Tessin in dr Schwyz. Si ghert zum Chrais (circolo) Sant’Antonino im Bezirk Bellinzona.

S Dorf lyt im obere Vedeggiodal. Nochbergmaine sin Cadenazzo, Bellinzona (friejer Camorino un Pianezzo), Capriasca, Monteceneri, Ponte Capriasca un Sant’Antonino.

Isone isch zum erschte Mol gnännt wore anne 1237 as "Yxono".

E Zämmeschluss mit dr Gmaine Bironico, Camignolo, Medeglia, Rivera un Sigirino zue dr Gmai Monteceneri hän d Stimmburger vu Isone un Mezzovico-Vira bi dr Abstimmig am 25. Novämber 2007 abglähnt.

Uf dr 2. April 2017 het d Gmai Isone zäme mit Cadenazzo un Sant'Antonino us em Chrais Giubiasco in Chrais Sant'Antonino gwechslet, wo neu grindet wore isch.

Dr Burgermaischter (Sindaco) vu Isone isch dr Giorgio Bulloni.

Quälle: Bundesamt für Statistik 2005
Dr lombardisch Dialäkt vu Isone ghert zum Ticinese.





</doc>
<doc id="37057" url="https://als.wikipedia.org/wiki?curid=37057" title="Isorno TI">
Isorno TI

Isorno TI isch es Dorf i de politische Gmai Onsernone im Kanton Tessin in dr Schwyz. Es ghert zum Chrais (circolo) Onsernone im Bezirk Locarno.

D Gmai Isorno im Onsernonedal het ihre Name vum glychnamigte Fluss iberchuu, wu vum italienische Gebiet häärchunnt un derno dur s Onsernonedal fliesst. Nochbergmaine sin Cavigliano, Centovalli, Maggia, Mosogno un Onsernone. Zum Ortsdail Berzona ghert au no dr Wyler Seghelina, zue Loco d Wyler Niva un Rossa gsii.

Isorno isch entstande anne 2001 dur d Fusion vu dr bishärige Gmaine Auressio, Berzona un Loco.

Auressio isch zum erschte Mol gnännt wore anne 1233 as "Oraxio", Berzona anne 1265 as "Berzona", Loco anne 1224 as "Loco".

Am 10. April 2016 het Isorno mit dän ehemolige Gmaine Gresso, Mosogno und Vergeletto i d Gmai Onsernone fusioniert.

Dr Burgermaischter (Sindaco) vu Isorno isch dr Athos Rima gsii.

Quälle: Bundesamt für Statistik 2005
Dr lombardisch Dialäkt vu Isorno ghert zum Ticinese.


Noch em Zweete Wätchrieg sin e Raie vu bekannte Chinschtler un Schriftsteller zytwys z Berzone gwohnt, unter anderem dr Max Frisch vu 1964 bis zue sym Dod 1991, dr Alfred Andersch vu 1958 bis zue sym Dod 1980 un dr Golo Mann.




</doc>
<doc id="37058" url="https://als.wikipedia.org/wiki?curid=37058" title="Lamone">
Lamone

Lamone (lombardisch "Lamon") isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

Lamone lyt am linke Stade vum Vedeggio am Fueß vum San Zeno. zue dr Gmai ghert au dr Wyler Ostarietta. Nochbergmaine sin Bedano, Cadempino, Cureglia, Gravesano, Manno, Origlio un Torricella-Taverne.

Lamone isch zum erschte Mol gnännt wore anne 854 as "Namonni", 1295 "Lamono".

Dr Burgermaischter (Sindaco) vu Lamone isch dr Marco Balerna.

Quälle: Bundesamt für Statistik 2005
Dr lombardisch Dialäkt vu Lamone ghert zum Comasco-Lecchese.





</doc>
<doc id="37059" url="https://als.wikipedia.org/wiki?curid=37059" title="Lavertezzo">
Lavertezzo

Lavertezzo (lombardisch "Vertezz") isch e Gmai im Kanton Tessin in dr Schwyz. Si ghert zum Chrais (circolo) Verzasca im Bezirk Locarno.

Lavertezzo isch e Dorf im Verzascadal uf 545 m Hechi, wu au dr Wyler Aquino, Rancone un Sambugaro derzue ghere. Derzue chunnt no d Exklave Lavertezzo Piano in dr Magadinoebeni mit dr Ortsdail Riazzino, Montedato un Bugaro. Nochbergmaine sin Avegno-Gordevio, Brione (Verzasca), Corippo, Cugnasco-Gerra, Frasco, Gordola, Iragna, Locarno, Lodrino, Personico, Preonzo un Vogorno.

Anne 1920 isch d "Terricciole" ufglest wore, e gmainsame Straibsitz vu Locarno, Minusio un Mergoscia, doderby isch Riazzino dr Gmai Lavertezzo zuedailt wore.

Lavertezzo isch zum erschte Mol gnännt wore anne 1327 as "Laverteze".

Dr Burgermaischter (Sindaco) vu Lavertezzo isch dr Roberto Bacciarini.

Quälle: Bundesamt für Statistik 2005
Dr lombardisch Dialäkt vu Lavertezzo ghert zum Ticinese.



</doc>
<doc id="37060" url="https://als.wikipedia.org/wiki?curid=37060" title="Lavizzara">
Lavizzara

Lavizzara isch e Gmai im Kanton Tessin in dr Schwyz. Si ghert zum Chrais (circolo) Lavizzara im Bezirk Vallemaggia.

Lavizzara umfasst dr nordeschtlig Dail vum Valle Maggia, also au s Val Lavizzara. Zue dr Gmai ghere d Fraktione Broglio, Brontallo, Fusio, Menzonio, Mogno, Monti di Rima, Peccia, Piano di Peccia, Prato, San Carlo, Sant'Antonio un Sornico. Nochbergmaine sin Airolo, Bedretto, Brione (Verzasca), Cevio, Dalpe, Faido, Maggia, Prato (Leventina), Quinto un Sonogno.

Lavizzara isch entstande am 4. April 2004 dur d Fusion vu dr bishärige Gmaine Broglio, Brontallo, Fusio, Menzonio, Peccia un Prato-Sornico. Prato-Sornico isch anne 1864 dur dr Zämmeschluss vu dr Wyler Prato un Sornico. Dr Wyler Mogno isch anne 1936 zue Fusio yygmaindet wore.

Broglio isch zum erschte Mol gnännt wore anne 1361 as "Brono", Brontallo anne 1574 as "Bruntalo", Fusio anne 1258 as "Fuxio", Menzonio anne 1364 as "Menzone", Peccia anne 1374 as "Petia", Prato-Sornico anne 1374 as "Prato".

Dr Burgermaischter (Sindaco) vu Lavizzara isch dr Michele Rotanzi.

Quälle: Bundesamt für Statistik 2005
Dr lombardisch Dialäkt vu Lavizzara ghert zum Ticinese.





</doc>
<doc id="37061" url="https://als.wikipedia.org/wiki?curid=37061" title="Ligornetto">
Ligornetto

Ligornetto (lombardisch "Ligornett") isch e ehemaligi Gmai im Kanton Tessin in dr Schwyz und hät zum Chrais (circolo) Stabio im Bezirk Mendrisio ghört. Am 14. April 2013 isch Lignoretto nach Mendrisio ygmändät wordä und ghört sither zum Chräis Mendrisio.

Ligornetto lyt zeh Kilometer vu Chiasso an dr Gränze zue Italie.

Ligornetto isch zum erschte Mol gnännt wore anne 789 as "Logurno".

Dr Burgermaischter (Sindaco) vu Ligornetto isch dr Marco Pina.

Quälle: Bundesamt für Statistik 2005
Dr lombardisch Dialäkt vu Ligornetto ghert zum Comasco-Lecchese.






</doc>
<doc id="37062" url="https://als.wikipedia.org/wiki?curid=37062" title="Linescio">
Linescio

Linescio (lombardisch "Linesc") isch e Gmai im Kanton Tessin in dr Schwyz. Si ghert zum Chrais (circolo) Rovana im Bezirk Vallemaggia.

Linescio lyt im unterschte Dail vum Valle di Campo uf dr linke Syte vu dr Rovana, 26 km nordweschtli vu Locarno. Nochbergmaine sin Cerentino un Cevio.

Linescio isch zum erschte Mol gnännt wore anne 1437 as "Lignazio", 1602 "Linezio". Bis 1858 isch Linescio Dail vu Cevio gsii.

Dr Burgermaischter (Sindaco) vu Linescio isch d Daniela Moretti (sit 2017).

Quälle: Bundesamt für Statistik 2005
Dr lombardisch Dialäkt vu Linescio ghert zum Ticinese.





</doc>
<doc id="37063" url="https://als.wikipedia.org/wiki?curid=37063" title="Locarno">
Locarno

Locarno (lombardisch "Locarn," dytsch veraltet "Luggarus" un "Lucaris," aber no im Walserdialäkt vo Bosco/Gurin "Liggåårasch") isch e Gmai im Schwyzer Kanton Tessin. Si ghert zum Chrais (circolo) Locarno im Bezirk Locarno.

D Stadt Locarno lyt am Nordstade vum Langesee un am Oschtrand vum Maggia-Delta. Zue dr Stadt ghere d Fraktione Brè, Cardada-Colmanicchio, Gerre di Sotto, Isola Martella, Monda di Contone, Ponte Brolla-Vattagne un Solduno. Nochbergmaine sin Ascona, Avegno-Gordevio, Cadenazzo, Cugnasco-Gerra, Gordola, Lavertezzo, Losone, Minusio, Muralto, Orselina, Gambarogno, Tegna un Tenero-Contra. Zum Bann vu dr Stadt ghert au d "Gerre di Sotto," ne großi Flechi in dr Magadinoebeni, wu nit mit em ibrige Stadtbiet zämmehangt.

Locarno isch zum erschte Mol gnännt wore anne 807 as "Leocarni".

Dr Stadtbresidänt (Sindaco) vu Locarno isch syd 2015 dr Alain Scherrer.

Quälle: Bundesamt für Statistik 2005
Dr lombardisch Dialäkt vu Locarno ghert zum Ticinese.



Dr FC Locarno isch de Fuessballklub vu Locarno, wu aktuäll in dr Promotion League spiilt.




</doc>
<doc id="37064" url="https://als.wikipedia.org/wiki?curid=37064" title="Lodrino TI">
Lodrino TI

Lodrino (lombardisch "Ludrín") isch e Dorf un e ehmolegi Gmai im Kanton Tessin in dr Schwyz. S ghert hit zur Gmai Riviera im glyychnamige Chrais (circolo) im Bezirk Riviera.

Lodrino lyt im Valle di Lodrino, uf dr rächte Syte vum Fluss Tessin. Zue dr Gmai hei no d Fraktione Prosito, Rodaglio un Verscio ghert. Nochbergmaine sin Iragna, Biasca, Osogna, Cresciano, Moleno, Preonzo un Lavertezzo gsii.

Lodrino isch zum erschte Mol gnännt wore anne 857 as "Ludrini", 1193 "Ludrino", Prosito im 13. Jh. as "Proxedrium".

Am 2. April 2017 hät Lodrino mit den ehemolige Gmaine Cresciano, Iragna un Osogna zur neue Gmai Riviera fusioniert.

Dr letscht Burgermaischter (Sindaco) vu Lodrino isch dr Carmelo Mazza gsii.

Quälle: Bundesamt für Statistik 2005
Dr lombardisch Dialäkt vu Lodrino ghert zum Ticinese.





</doc>
<doc id="37065" url="https://als.wikipedia.org/wiki?curid=37065" title="Losone">
Losone

Losone (lombardisch "Loson") isch e Gmai im Kanton Tessin in dr Schwyz. Si ghert zum Chrais (circolo) Isole im Bezirk Locarno.

Losone lyt am rächte Stade vu dr Maggia. Zue dr Gmai ghere d Fraktione Arcegno (es Dorf, wo chli oberhalb vu Losone lyt), Gerre, Saleggi, San Rocco, San Lorenzo un San Giorgio. Nochbergmaine sin Ascona, Centovalli, Locarno un Terre di Pedemonte (ehmols Cavigliano, Tegna un Verscio.

Losone isch zum erschte Mol gnännt wore anne 1061 as "Loxono", 1200 "de losono".

Dr Burgermaischter (Sindaco) vu Losone isch dr Corrado Bianda (Stand 2017).

Quälle: Bundesamt für Statistik 2005
Dr lombardisch Dialäkt vu Losone ghert zum Ticinese.





</doc>
<doc id="37066" url="https://als.wikipedia.org/wiki?curid=37066" title="Ludiano">
Ludiano

Ludiano isch bis Endi Merz 2012 e Gmai im Kanton Tessin in dr Schwyz gsii. Si hät zum Chrais (circolo) Malvaglia im Bezirk Blenio ghert.

Ludiano liit im untere Bleniodal uf dr rächte Dalsyte. Nochbargmaine sin Acquarossa, Blenio, Hinderrhii GR, Mesocco GR, Rossa GR, Biasca, Pollegio, Bodio un Sobrio.

Ludiano isch zum erschte Mol gnännt wore anne 1211 as "Luguilano".

Am 1. April 2012 hät Ludiano mit de Gmaine Malvaglia und Semione zu de nöie Gmain Serravalle fusioniert.

Dr Burgermaischter (Sindaco) vu Ludiano isch bis Endi Merz 2012 dr Gloria Caccialanza gsii.

Dr lombardisch Dialäkt vu Ludiano ghert zum Ticinese.




</doc>
<doc id="37067" url="https://als.wikipedia.org/wiki?curid=37067" title="Lumino TI">
Lumino TI

Lumino (lombardisch "Lümin", dytsch veraltet "Lugmin") isch e Gmai im Kanton Tessin in dr Schwyz. Si ghert zum Chrais (circolo) Arbedo-Castione im Bezirk Bellinzona.

Lumino lyt an dr Moesa am Yygang vum Misox (it. "Val Mesolcina"). S Dal duruf chunnt mer zum San Bernardino-Pass. Vu Lumino goht e Sailbahn uf d "Monti Savorù" (1000–1300 m) uffe. Nochbergmaine sin Arbedo-Castione un Bellinzona (friejer Claro) im Tessin, un Roveredo un San Vittore z Graubinde.

Lumino isch zum erschte Mol gnännt wore anne 1168 as "locus Lugomini".

Uf dr 2. April 2017 het d Gmai Lumino zäme mit Arbedo-Castione us em Chrais Bellinzona in Chrais Arbedo-Castione gwechslet, wo neu grindet woren isch.

Dr Burgermaischter (Sindaco) vu Lumino isch dr Curzio De Gottardi.

Quälle: Bundesamt für Statistik 2005
Dr lombardisch Dialäkt vu Lumino ghert zum Ticinese.





</doc>
<doc id="37068" url="https://als.wikipedia.org/wiki?curid=37068" title="Maggia TI">
Maggia TI

Maggia (lombardisch "Magia") isch e Gmai im Kanton Tessin in dr Schwyz. Si ghert zum Chrais (circolo) Maggia im Bezirk Vallemaggia.

Maggia lyt uf bode Syte vu dr Maggia im untere un mittlere "Maggiadal" nordweschtlig vu Locarno. Nochbergmaine sin Avegno-Gordevio, Brione, Campo, Cavigliano, Cevio, Lavizzara, Onsernone un Verscio.

Di hitig Gmai Maggia isch entstande am 4. April 2004 dur d Fusion vu dr bishärige Gmaine Aurigeno, Coglio, Giumaglio, Lodano, Maggia, Moghegno un Someo. D Ortschaft Maggia sälber isch zum erschte Mol gnännt wore anne 1200 als "de madia" (1225 "Madiis", 1270 "Madia"), Aurigeno anne 1276 as "Urigeno", Coglio anne 1237 as "Cono", Giumaglio anne 1224 as "Zumano", Lodano anne 1224 as "Lodino", Moghegno anne 1335 as "Mogeno", Someo anne 807 as "Summade" (1335 "Somay").

Dr Burgermaischter (Sindaco) vu Maggia isch dr Aron Piezzi.

Quälle: Bundesamt für Statistik 2005
Vo de ehemolige Gmai:

Syt de Fusion:
Dr lombardisch Dialäkt vu Maggia ghert zum Ticinese.





</doc>
<doc id="37069" url="https://als.wikipedia.org/wiki?curid=37069" title="Magliaso">
Magliaso

Magliaso (lombardisch "Majas") isch e Gmai im Kanton Tessin in dr Schwyz. Si ghert zum Chrais (circolo) Magliasina im Bezirk Lugano.

Magliaso lyt am Luganersee nerdlig vum Magliasina-Deltas. D Gmai bstoht us zwai Ortsdail, Magliaso un Castellaccio. Nochbergmaine sin Agno, Caslano, Collina d’Oro, Neggio un Pura.

Magliaso isch zum erschte Mol gnännt wore anne 769 as "de Maliacis", 854 "de vico Maliaci".

Dr Burgermaischter (Sindaco) vu Magliaso isch dr Marino Monti.

Quälle: Bundesamt für Statistik 2005
Dr lombardisch Dialäkt vu Magliaso ghert zum Bosino.





</doc>
<doc id="37070" url="https://als.wikipedia.org/wiki?curid=37070" title="Mairengo">
Mairengo

Mairengo (lombardisch "Mairengh") isch bis Endi 2012 e Gmai im Kanton Tessin in dr Schwyz gsii. Si hät zum Chrais (circolo) Faido im Bezirk Leventina ghert.

Mairengo lyt uf eme Boode vu dr linke Dalsyte in dr mittlere Leventina. Zue dr Gmai ghere au no d Wyler Tortengo, Raslina un Polmengo.

Mairengo isch zum erschte Mol gnännt wore anne 1201 as "Mairencho".

In ere Volksabstimmig im Merz 2004 häm d Burger vu Mairengo gege ne Fusion vu ihre Gmai mit dr Nochbergmaine Faido, Osco, Cavagnago, Calpiogna, Campello, Rossura, Anzonico, Chiggiogna, Calonico un Sobrio gstimmt.

Am 1. April 2012 hät d Gmai mit de Gmaine Anzonico, Calpiogna, Cavagnago, Chironico und Osco zu de bestehende Gmeind Faido fusioniert.

Dr Burgermaischter (Sindaco) vu Mairengo isch bis Endi März 2012 dr Severino Longhi gsii.

Quälle: Bundesamt für Statistik 2005
Dr lombardisch Dialäkt vu Mairengo ghert zum Ticinese.



</doc>
<doc id="37071" url="https://als.wikipedia.org/wiki?curid=37071" title="Malvaglia">
Malvaglia

Malvaglia (dytsch veraltet "Manglia") isch bis Endi Merz 2012 e Gmai im Kanton Tessin in dr Schwyz gsii. Si hät zum Chrais (circolo) Malvaglia im Bezirk Blenio ghert.

Malvaglia lyt im untere Bleniodal. Zue dr Gmai ghere d Fraktione Anzano, Brugaio, Canè, Chiesa, Ciavasch, Cregua, Dagro, Dandrio, Madra, Orino, Pontei, Rongie un Sciarce. Nochbergmaine sin Acquarossa, Blenio, Biasca, Pollegio, Bodio un Sobrio im Tessin un Hinterrhii, Mesocco un Rossa z Graubinde.

Malvaglia isch zum erschte Mol gnännt wore anne 1205 as "de Malvallia".

Am 1. April 2012 hät Gmai Malvaglia mit de Gmaine Ludiano und Semione zu de nöie Gmain Serravalle fusioniert.

Am 30. Septämber 1513 isch s zuen eme Bärgsturz z Biasca vorne chuu. Dr Brenno, wu dur d Schuttmasse ufgstaut woren isch, het derno ne grosse See bildet, wu s Dorf Malvaglia und d Umgebig iberfluetet het. D Gegend isch öpe anderthalb Johr lang under Wasser gsii. Am 20. Mai 1515 isch dää Damm broche, e Eraignis wu speter as "Buzza di Biasca" bekannt woren isch. Die Wasserfluet het s Tessindal bis zue dr Magadinoebeni un em Langesee iberschwämmt. D Bevölkerig vo Malvaglia isch beschuldiged worde, si hebi dur en Zauber dä Dammbruch usglöst und sich so vo dene Wassermasse befreit. Ime Prozäss im Johr 1517 sind dänn d Lüüt vom Dorf freigsproche worde.

Dr Gmaisbresidänt (Sindaco) vu Malvaglia isch bis Endi Merz 2012 dr Moreno Grandi gsii.

Dr lombardisch Dialäkt vu Malvaglia ghert zum Ticinese.





</doc>
<doc id="37072" url="https://als.wikipedia.org/wiki?curid=37072" title="Manno TI">
Manno TI

Manno (lombardisch "Mann") isch e Gmai im Kanton Tessin in dr Schwyz. Si ghert zum Chrais (circolo) Taverne im Bezirk Lugano.

Manno lyt nordweschtli vu Lugano im Vedeggiodal. Nochbergmaine sin Alto Malcantone, Bioggio, Cadempino, Gravesano, Lamone un Vezia.

Manno isch zum erschte Mol gnännt wore anne 1184 as "Manno".

Dr Burgermaischter (Sindaco) vu Manno isch dr Giancarlo Bernasconi.

Quälle: Bundesamt für Statistik 2005
Z Manno stoht syt 1992 s Hochlaischtigsrächezäntrum vu dr ETH Züri (Centro Svizzero di Calcolo Scientifico, CSCS).


Dr lombardisch Dialäkt vu Manno ghert zum Comasco-Lecchese.




</doc>
<doc id="37073" url="https://als.wikipedia.org/wiki?curid=37073" title="Maroggia">
Maroggia

Maroggia (lombardisch "Marogia") isch e Gmai im Kanton Tessin in dr Schwyz. Si ghert zum Chrais (circolo) Ceresio im Bezirk Lugano.

Maroggia am Oschtstade vum Luganersee. Nochbergmaine sin Arogno, Bissone, Melano, Riva San Vitale un Rovio.

Maroggia isch zum erschte Mol gnännt wore anne 962/966 as "Marogia".

Dr Burgermaischter (Sindaco) vu Maroggia isch dr Oscar Ferraroni.

Quälle: Bundesamt für Statistik 2005
Dr lombardisch Dialäkt vu Maroggia ghert zum Comasco-Lecchese.

Z Maroggia git s e chlaine TCS-Camping-Blatz, wu "„Piazzale Mara“" haißt.





</doc>
<doc id="37074" url="https://als.wikipedia.org/wiki?curid=37074" title="Massagno">
Massagno

Massagno (lombardisch "Masagn") isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

Massagno lyt im Nordweschte vu dr Agglomeration Lugano. Zue dr Gmai ghert au no d Fraktion Gerso. Nochbergmaine sin Lugano un Savosa.

Massagno isch zum erschte Mol gnännt wore anne 1146 as "Masagnio", 1198 "Maxanio". Anne 1804 isch e Dail vu dr ehmolige Gmai Rovello zue Massagno chuu. 

Dr Burgermaischter (Sindaco) vu Massagno isch dr Giovanni Bruschetti.

Quälle: Bundesamt für Statistik 2005
Dr lombardisch Dialäkt vu Massagno ghert zum Comasco-Lecchese.






</doc>
<doc id="37075" url="https://als.wikipedia.org/wiki?curid=37075" title="Melano">
Melano

Melano (lombardisch "Melàn") isch e Gmai im Kanton Tessin in dr Schwyz. Si ghert zum Chrais (circolo) Ceresio im Bezirk Lugano.

Melano lyt am Oschtstade vum Luganersee am Fueß vum Monte Generoso. Nochbergmaine sin Castel San Pietro, Maroggia, Mendrisio, Riva San Vitale un Rovio.

Melano isch zum erschte Mol gnännt wore anne 799 as "Mellani", 1192 "Melano".

Dr Burgermaischter (Sindaco) vu Melano isch dr Daniele Maffei.

Quälle: Bundesamt für Statistik 2005
Dr lombardisch Dialäkt vu Melano ghert zum Comasco-Lecchese.




</doc>
<doc id="37076" url="https://als.wikipedia.org/wiki?curid=37076" title="Melide TI">
Melide TI

Melide (lombardisch "Melì") isch e Gmai im Kanton Tessin in dr Schwyz. Si ghert zum Chrais (circolo) Carona im Bezirk Lugano.

Melide lyt unterhalb vum Monte San Salvatore am Weschtstade vum Luganersee am Änd vum glychnamige Damm an dr Gränz zue Italie. Nochbergmaine sin Bissone, Lugano, Vico Morcote un di italienisch Gmai Campione d'Italia.

Melide isch zum erschte Mol gnännt wore anne 1034 as "Melede".

Dr Burgermaischter (Sindaco) vu Melide isch dr Aldo Albisetti.

Quälle: Bundesamt für Statistik 2005
Dr lombardisch Dialäkt vu Melide ghert zum Comasco-Lecchese.






</doc>
<doc id="37077" url="https://als.wikipedia.org/wiki?curid=37077" title="Mendrisio">
Mendrisio

Mendrisio (lombardisch "Mendrìs", dytsch veraltet "Mendris") isch e Gmai im Kanton Tessin in dr Schwyz. Si ghert zum Chrais (circolo) Mendrisio im Bezirk Mendrisio.

Mendrisio lyt rund 18 km sidli vu Lugano in dr Nechi vu dr Gränz zue Italie. Nochbergmaine sin Brusino Arsizio, Castel San Pietro, Coldrerio, Melano, Novazzano, Riva San Vitale, Stabio un di italienische Gmaine Besano, Bizzarone, Clivio, Porto Ceresio, Saltrio un Viggiù.

Di hitig Gmai isch entstande am 5. April 2009 dur d Fusion vu dr friejere Gmaine Arzo, Capolago, Genestrerio, Mendrisio, Rancate un Tremona. Di ehmolig Gmai Salorino het sich scho am 4. April 2004 mit Mendrisio zämmegschlosse. Uf dr 14. April 2013 sin Besazio un Meride yygmaindet wore.

Mendrisio isch zum erschte Mol gnännt wore anne 793 as "Mendrici", Arzo anne 1335 as "Arzio", Capolago anne 1296 as "Codelago", Genestrerio anne 1375 as "Cassina de Zenestrario", Rancate anne 1190 as "Rancade", Salorino anne 1287 as "Selorino", Tremona anne 864 as "Tremona".

Dr Burgermaischter (Sindaco) vu Mendrisio isch dr Carlo Croci.

Quälle: Bundesamt für Statistik 2005
Dr lombardisch Dialäkt vu Mendrisio ghert zum Comasco-Lecchese.





</doc>
<doc id="37078" url="https://als.wikipedia.org/wiki?curid=37078" title="Mergoscia">
Mergoscia

Mergoscia isch e Gmai im Kanton Tessin in dr Schwyz. Si ghert zum Chrais (circolo) Navegna im Bezirk Locarno.

Mergoscia lyt im untere Verzascadal uf dr weschtlige Syte iber em Stausee Lago di Vogorno. Nochbergmaine sin Avegno, Brione sopra Minusio, Corippo, Gordevio, Gordola, Tenero-Contra un Vogorno.

Mergoscia isch zum erschte Mol gnännt wore anne 1061 as "Mergossia", 1300 "Mergosia".

Dr Burgermaischter (Sindaco) vu Mergoscia isch dr Jacqueline Bianconi Maurer.

Quälle: Bundesamt für Statistik 2005
Dr lombardisch Dialäkt vu Mergoscia ghert zum Ticinese.




</doc>
<doc id="37079" url="https://als.wikipedia.org/wiki?curid=37079" title="Meride">
Meride

Meride (lombardisch "Merad" oder "Merid") isch e ehmoligi Gmai im Kanton Tessin in dr Schwyz. Si het zum Chrais (circolo) Riva San Vitale im Bezirk Mendrisio ghert. Uf dr 14. April 2013 isch Meride zue Mendrisio yygmaindet wore.

Meride lyt 7,5 km nordweschtli vu Chiasso am Fueß vum Monte San Giorgio.

Meride isch zum erschte Mol gnännt wore anne 852 as "Melede" (963: "Melade", 1430 "Merede", 1443: "Meredo", 1591: "Merito").

Dr Burgermaischter (Sindaco) vu Meride isch bsi 2013 dr Pascal Cattaneo gsi.

Quälle: Bundesamt für Statistik 2005
Dr lombardisch Dialäkt vu Meride ghert zum Comasco-Lecchese.





</doc>
<doc id="37080" url="https://als.wikipedia.org/wiki?curid=37080" title="Mezzovico-Vira">
Mezzovico-Vira

Mezzovico-Vira (lombardisch "Mezzvich-Vira") isch e Gmai im Kanton Tessin in dr Schwyz. Si ghert zum Chrais (circolo) Taverne im Bezirk Lugano.

D Gmai bstoht us dr zwai Derfer Mezzovico un Vira an dr alte Stroß zum Monte Ceneri. Nochbergmaine sin Capriasca un Monteceneri.

Am 25. Novämber 2007 hän d Stimmburger vu dr sibe Gmaine im Vedeggiondal iber e Fusion zue aire Gmai abgstumme. Isone un Mezzovico-Vira hän die Fusion abglähnt, di andere Gmaine (Bironico, Camignolo, Medeglia, Rivera un Sigirino) hän sich derno zue dr Gmai Monteceneri zämmegschlosse.

Mezzovico isch zum erschte Mol gnännt wore anne 1335 as "Medio Vico", Vira im nämlige Johr as "Vira".

Dr Burgermaischter (Sindaco) vu Mezzovico-Vira isch dr Mario Canepa.

Quälle: Bundesamt für Statistik 2005
Dr lombardisch Dialäkt vu Mezzovico-Vira ghert zum Ibergang zwisch em Ticinese un em Comasco-Lecchese.




</doc>
<doc id="37081" url="https://als.wikipedia.org/wiki?curid=37081" title="Miglieglia">
Miglieglia

Miglieglia (lombardisch "Mijoia") isch e Gmai im Kanton Tessin in dr Schwyz. Si ghert zum Chrais (circolo) Breno im Bezirk Lugano.

Miglieglia lyt uf ere Terrasse am Fueß vum Monte Lema im obere Malcantone an dr Gränz zue Italie. Nochbergmaine sin Alto Malcantone, Aranno, Novaggio un di italienische Gmaine Curiglia con Monteviasco un Dumenza.

Miglieglia isch zum erschte Mol gnännt wore anne 1214 as "Mullielia".

Zue dr Gmai ghere im Norde au Dail vum Bann vum ehmolige Dorf Tortoglio (1335 "Tortolio"), wu im 16. Jh. dur e Epidemi uusglescht wore soll syy.

Dr Burgermaischter (Sindaco) vu Miglieglia isch dr Marco Marcozzi.

Quälle: Bundesamt für Statistik 2005
Dr lombardisch Dialäkt vu Miglieglia ghert zum Bosino.




</doc>
<doc id="37082" url="https://als.wikipedia.org/wiki?curid=37082" title="Minusio">
Minusio

Minusio (lombardisch "Minüs", dytsch veraltet "Maniss", schwyzerdütsch "Minüüs") isch e Gmai im Kanton Tessin in dr Schwyz. Si ghert zum Chrais (circolo) Navegna im Bezirk Locarno.

Minusio lyt zwisch em Langesee un em Monte Cardada. Zue dr Gmai ghere d Fraktione Borenco, Brighirolo, Cadogno, Ceresol, Ciossi, Fontile, Frizzi, Mappo, Mezzo, Mondacce un Rivapiana. Nochbergmaine sin Avegno, Muralto, Orselina, Brione und Tenero-Contra

Minusio isch zum erschte Mol gnännt wore anne 1061 as "Menuxio", 1200 "Menuxio".

Dr Gmaisbresidänt (Sindaco) vu Minusio isch dr Felice Dafond.

Quälle: Bundesamt für Statistik 2005
Dr lombardisch Dialäkt vu Minusio ghert zum Ticinese.






</doc>
<doc id="37083" url="https://als.wikipedia.org/wiki?curid=37083" title="Moleno">
Moleno

Moleno isch e Dorf in dr politische Gmai Bellinzona im Kanton Tessin in dr Schwyz.

Moleno lyt im Dal vum glychnamige Fluss nerdlig vu dr Stadt Bellinzona. Nochbergmaine sin Claro, Cresciano, Lodrino un Preonzo gsi.

Moleno isch zum erschte Mol gnännt wore anne 1213 as "Moleno", 1256 "a Rivo de Moline".

D Gmai Moleno het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Ticino ghert, wo weg seller Fusion ufglest wore isch.

Dr letscht Burgermaischter (Sindaco) vu Moleno isch dr Angelo Jam gsi.

Quälle: Bundesamt für Statistik 2005
Dr lombardisch Dialäkt vu Moleno ghert zum Ticinese.




</doc>
<doc id="37084" url="https://als.wikipedia.org/wiki?curid=37084" title="Monte Carasso">
Monte Carasso

Monte Carasso isch e Dorf in dr politische Gmai Bellinzona im Kanton Tessin in dr Schwyz.

Monte Carasso lyt sidweschtlig vu dr Stadt Bellinzona am rächte Stade vum Fluss Tessin uf eme Schuttchaigel. Nochbergmaine sin näbe Bellinzona au no Cugnasco-Gerra, Giubiasco, Gorduno, Preonzo un Sementina gsi.

Monte Carasso isch zum erschte Mol gnännt wore anne 1348 as "Monte Carassio".

D Gmai Monte Carasso het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Ticino ghert, wo weg seller Fusion ufglest wore isch.

Dr letscht Burgermaischter (Sindaco) vu Monte Carasso isch dr Flavio Guidotti gsi.

Quälle: Bundesamt für Statistik 2005
Dr lombardisch Dialäkt vu Monte Carasso ghert zum Ticinese.





</doc>
<doc id="37085" url="https://als.wikipedia.org/wiki?curid=37085" title="Monteceneri">
Monteceneri

Monteceneri isch e Gmai im Kanton Tessin in dr Schwyz. Si ghert zum Chrais (circolo) Taverne im Bezirk Lugano.

D Gmai lyt im Vedeggiodal am Fueß vum Monte Ceneri. Nochbergmaine sin Alto Malcantone, Cadenazzo, Camorino, Capriasca, Gambarogno, Isone, Mezzovico-Vira, Pianezzo, Ponte Capriasca un Torricella-Taverne.

Innerhalb vo de Gmai sin d Dörfer Bironico, Camignolo, Medeglia, Rivera und Sigirino. Zue Rivera ghere d Ortsdail Soresina, Sorencino un Capidogno.

D Gmai Monteceneri isch entstande am 21. Novämber 2010 dur d Fusion vu dr bishärige Gmaine Bironico, Camignolo, Medeglia, Rivera un Sigirino. Scho am 25. Novämber 2007 hän d Stimmburger vu däne fimf Gmaine iber e Zämmeschluss abgstumme, wu au no d Gmaine Isone un Mezzovico-Vira umfasst gha het. Wel die zwoo Gmaine aber d Fusion abglähnt ghaa hän un dr Staatsrot nit het welle ne Zwangsfusion vorschlaa, het s Kantonsbarlemänt am 2. Dezämber 2008 entschide, dass di nei gmai nume us fimf Gmaine sott bildet wäre. Dodergege hän e Dail Yywohner Yyspruch vor em Bundesgricht erhobe, wu die Bschwärde im Novämber 2009 guetghaiße het, derno isch in däne fimf Gmaine nomol extra abgstumme wore. 

Bironico isch zum erschte mol gnännt wore anne 1296 as "Bironico", Camignolo anne 1296 as "Camigiollo", Medeglia anne 1195 as "Medellia", Rivera anne 1348 as "Rivera", Sigirino anne 1335 as "Sezelino", Sorencino anne 1296 as "Sorenzino".

Bis 1805 isch Robasacco, wu hite zue dr Gmai Cadenazzo ghert, Dail vu dr Gmai Medeglia gsii. S Biet um d "Alpe di Caneggio", wu rund fimf Kilometer eschtlig vu Cadenazzo lyt, ghert as Gmainschaftbiet ("Kommunanz", ital. "Comunanza") zue Robasacco un Medeglia.

Dr Burgermaischter (Sindaco) vu Monteceneri isch dr Emilio Filippini.

Quälle: Bundesamt für Statistik 2005
Dr lombardisch Dialäkt vu Monteceneri ghert zum Ibergang zwisch em Ticinese un em Comasco-Lecchese.





</doc>
<doc id="37086" url="https://als.wikipedia.org/wiki?curid=37086" title="Monteggio">
Monteggio

Monteggio (lombardisch "Montégg") isch e Gmai im Kanton Tessin in dr Schwyz. Si ghert zum Chrais (circolo) Sessa im Bezirk Lugano.

Monteggio lyt im im untere Malcantone an dr Gränz zue Italie. Zue dr Gmai ghere d Fraktione Bosco, Bruciata, Busino, Cassinone, Castello, Crocivaglio, Fonderia, Fornasette, Genestraio, Isole, Lisora, Molinazzo, Persico, Pirla, Ponte Cremenaga, Ramello, Rancina, Ressiga, Roncaccio, Ronchetto, Rovedera, Selvacce, Suino, Termine un Tiradelsa. Nochbergmaine sin Croglio, Sessa un di italienische Gmaine Cadegliano-Viconago, Cremenaga, Dumenza un Luino.

Monteggio isch zum erschte Mol gnännt wore anne 1466 as "da Montegio".

Dr Burgermaischter (Sindaco) vu Monteggio isch dr Vittorino Papa.

Quälle: Bundesamt für Statistik 2005
Dr lombardisch Dialäkt vu Monteggio ghert zum Bosino.





</doc>
<doc id="37087" url="https://als.wikipedia.org/wiki?curid=37087" title="Morbio Inferiore">
Morbio Inferiore

Morbio Inferiore (lombardisch "Morbi da Sott") isch e Gmai im Kanton Tessin in dr Schwyz. Si ghert zum Chrais (circolo) Balerna im Bezirk Mendrisio.

Morbio Inferiore lyt an dr Breggia nerdlig vu Chiasso. Nochbergmaine sin Balerna, Breggia, Castel San Pietro, Chiasso un Vacallo.

Morbio Inferiore isch zum erschte Mol gnännt wore anne 1148 as "Morbio Subteriori", 1198 "Morbio inferiori".

Am 25. Novämber 2007 hän d Stimmburger vu Morbio Inferiore gege ne Fusion mit Chiasso un Vacallo gstumme.

Dr Burgermaischter (Sindaco) vu Morbio Inferiore isch dr Angelo Albisetti.

Quälle: Bundesamt für Statistik 2005
Dr lombardisch Dialäkt vu Morbio Inferiore ghert zum Comasco-Lecchese.





</doc>
<doc id="37088" url="https://als.wikipedia.org/wiki?curid=37088" title="Morcote">
Morcote

Morcote (lombardisch "Murcò", dytsch veraltet "Marchon") isch e Gmai im Kanton Tessin in dr Schwyz. Si ghert zum Chrais (circolo) Carona im Bezirk Lugano.

Morcote lyt zeh Kilometer sidweschtlig vu Lugano am Luganersee vis-à-vis vum italienische Porto Ceresio, am Fueß vum 822 Meter hoche Monte Arbòstora. Nochbergmaine sin Brusino Arsizio, Lugano, Vico Morcote un di italienische Gmaine Brusimpiano un Porto Ceresio.

Morcote isch zum erschte Mol gnännt wore anne 926 as "Murcao" (1353 "Murchoe", 1453 "Murchote"). Noch em Pestjohr 1432 hän z Morcote nume no siibe Familie gläbt. Zue dr Gmai het bis 1588 au Vico Morcote ghert un vu 1803 au 16 Carabietta. Bi me Ärdrutsch anne 1862 sin siibe Hyyser im See versunke.

Dr Burgermaischter (Sindaco) vu Morcote isch dr Fausto Bizzini.

Quälle: Bundesamt für Statistik 2005
Dr lombardisch Dialäkt vu Morcote ghert zum Comasco-Lecchese.






</doc>
<doc id="37089" url="https://als.wikipedia.org/wiki?curid=37089" title="Mosogno">
Mosogno

Mosogno isch es Dorf i de Gmai Onsernone im Kanton Tessin in dr Schwyz. Es ghert zum Chrais (circolo) Onsernone im Bezirk Locarno.

Mosogno lyt im obere Onsernonedal. Zue dr Gmai hen d Fraktione Chiosso, Al Bairone un Mosogno-sotto ghert. Nochbergmaine sin bis am 9. April 2016 Centovalli, Isorno un Onsernone gsii.

Mosogno isch zum erschte Mol gnännt wore anne 1277 as "Mosogno", 1352 "Muxognio".

Uf dr 10. April 2016 het Mosogno, Gresso, Isorno un Vergeletto zur noie Gmai Onsernone fusioniert.

Dr Burgermaischter (Sindaco) vu Mosogno isch dr Mario Ferrari gsii (Stand 2012).

Quälle: Bundesamt für Statistik 2005
Dr lombardisch Dialäkt vu Mosogno ghert zum Ticinese.





</doc>
<doc id="37090" url="https://als.wikipedia.org/wiki?curid=37090" title="Muralto">
Muralto

Muralto (lombardisch "Müralt") isch e Gmai im Schwyzer Kanton Tessin. Si ghert zum Chrais (circolo) Locarno im Bezirk Locarno.

Muralto lyt am Langesee am Oschtrand vum Maggia-Delta un isch Dail vu dr Agglomeration Locarno. Zue dr Gmai ghere au no d Fraktione San Vittore un Burbaglio. Nochbergmaine sin näbe Locarno Minusio, Orselina un Gambarogno.

Muralto isch zum erschte Mol gnännt wore anne 1235 as "Muralto".

Muralto isch langi Zyt wichtiger gsy weder Locarno. I de Römerzyt isch deet en grooße Vicus gläge, mit Wonviertel, Gschäftsviertel, Nekropoole und Truppelaager. E Chile gits syt em 5. oder 6. Jaarhundert, und di hüttig Stifts-Chile vo 1190/1200 isch bis 1816 au d Pfarchile vo Locarno gsy. Im früene 19. Jaarhundert häts aber sy Bidüütig a di nööchgläge Stadt verloore, wo die 1825/26 en nöie Hafe poue ghaa hät. Mit der Ysebaan, wo z Muralto 1874 aachoo isch, isch d Bidüütig wider gstige: De Tourismus hät afa blüe, und s Grand Hôtel Locarno vo 1874/76 lyt uf Muralter Bode. Hüt isch es mit sym Meerzwäck-Kongrässzäntrum wider es Oort vo regionaaler Bidüütig.

Vo 1803 bis 1881 hät Muralto zue Orselina ghöört ghaa, hät sich dän aber nach eme Stryt sälbständig gmachet.

Dr Gmaisbresidänt (Sindaco) vu Muralto isch dr Stefano Gilardi.

Quälle: Bundesamt für Statistik 2005
Dr Dialäkt vu Muralto ghert zum "Tesines," ere Mundartgruppe vum Weschtlombardisch.






</doc>
<doc id="37091" url="https://als.wikipedia.org/wiki?curid=37091" title="Muzzano TI">
Muzzano TI

Muzzano (lombardisch "Müzàn") isch e Gmai im Kanton Tessin in dr Schwyz. Si ghert zum Chrais (circolo) Agno im Bezirk Lugano.

Muzzano lyt weschtlig vu Lugano am "Lago di Muzzano". Zue dr Gmai ghere d Fraktione "Muzzano", "Agnuzzo", "Piodella" un "Molini". Nochbergmaine sin Agno, Bioggio, Collina d’Oro, Lugano un Sorengo.

Muzzano isch zum erschte Mol gnännt wore anne 1189 as "Muciano".

Dr Burgermaischter (Sindaco) vu Muzzano isch dr Oliver Korch.

Quälle: Bundesamt für Statistik 2005
Dr lombardisch Dialäkt vu Muzzano ghert zum Comasco-Lecchese.






</doc>
<doc id="37092" url="https://als.wikipedia.org/wiki?curid=37092" title="Neggio">
Neggio

Neggio (lombardisch "Negg") isch e Gmai im Kanton Tessin in dr Schwyz. Si ghert zum Chrais (circolo) Magliasina im Bezirk Lugano.

Neggio lyt im untere Malcantone uf ere Aahechi iber Magliaso zwische Lugano un Ponte Tresa. Zue dr Gmai ghere d Fraktione Guasti, Mulini, Careggio un Maglio di Neggio. Nochbergmaine sin Agno, Caslano, Curio, Magliaso, Pura un Vernate.

Neggio isch zum erschte Mol gnännt wore anne 807 as "Nego", 1335 "Negio".

Dr Burgermaischter (Sindaco) vu Neggio isch dr Luigi Albisetti.

Quälle: Bundesamt für Statistik 2005
Dr lombardisch Dialäkt vu Neggio ghert zum Bosino.





</doc>
<doc id="37093" url="https://als.wikipedia.org/wiki?curid=37093" title="Novaggio">
Novaggio

Novaggio (lombardisch "Nuvasc") isch e Gmai im Kanton Tessin in dr Schwyz. Si ghert zum Chrais (circolo) Breno im Bezirk Lugano.

Novaggio lyt im im mittlere Malcantone. Nochbergmaine sin Aranno, Astano, Bedigliora, Curio, Miglieglia un di italienisch Gmai Dumenza.
Novaggio isch zum erschte Mol gnännt wore anne 1244 as "Novagio".

Dr Burgermaischter (Sindaco) vu Novaggio isch dr Felice Campana.

Quälle: Bundesamt für Statistik 2005
Dr lombardisch Dialäkt vu Novaggio ghert zum Bosino.





</doc>
<doc id="37094" url="https://als.wikipedia.org/wiki?curid=37094" title="Novazzano">
Novazzano

Novazzano (lombardisch "Novazzan") isch e Gmai im Kanton Tessin in dr Schwyz. Si ghert zum Chrais (circolo) Stabio im Bezirk Mendrisio.

S Dorf lyt zeh Kilometer weschtli vu Chiasso an dr italienische Gränz. Zue dr Gmai ghere d Fraktione Brusata, Boscherina, Casate, Canova, Castel di Sotto un Pobia. Nochbergmaine sin Balerna, Chiasso, Coldrerio, Mendrisio un di italienische Gmaine Bizzarone, Ronago un Uggiate-Trevano.

Novazzano isch zum erschte Mol gnännt wore anne 875 as "Nepotiano", 1152 "Novezano".

Dr Burgermaischter (Sindaco) vu Novazzano isch dr Adriano Piffaretti.

Quälle: Bundesamt für Statistik 2005
Dr lombardisch Dialäkt vu Novazzano ghert zum Comasco-Lecchese.






</doc>
<doc id="37095" url="https://als.wikipedia.org/wiki?curid=37095" title="Onsernone">
Onsernone

Onsernone (lombardisch "Onsernom") isch e Gmai im Kanton Tessin in dr Schwyz. Si ghert zum Chrais (circolo) Onsernone im Bezirk Locarno.

Onsernone lyt im obere Dail vum Valle Onsernone. Zue dr Gmai ghere d Fraktione Russo, Crana, Vocaglia, Corbella, Comologno, Cappellino un Spruga. Nochbergmaine sin Centovalli, Maggia un Terre di Pedemonte un di italienische Gmaine Craveggia un Re.

D Gmai Onsernone isch entstande am 1. Jänner 1995 dur d Fusion vu dr bishärige Gmaine Comologno, Crana un Russo. Am 10. April 2016 hän d Gmaine Gresso, Mosogno, Vergeletto und Isorno mit Onsernone fusioniert.

Comologno isch zum erschte Mol gnännt wore anne 1438 as "Comolognium", Crana anne 1228 as "Grana" (1265 "Crana"), Russo anne 1231 as "de Ruxi" (1277 "Rusio").

Dr Burgermaischter (Sindaco) vu Onsernone isch dr Fernando Poncioni.

Quälle: Bundesamt für Statistik 2005
Dr lombardisch Dialäkt vu Onsernone ghert zum Ticinese.





</doc>
<doc id="37096" url="https://als.wikipedia.org/wiki?curid=37096" title="Origlio">
Origlio

Origlio (lombardisch "Urij") isch e Gmai im Kanton Tessin in dr Schwyz. Si ghert zum Chrais (circolo) Capriasca im Bezirk Lugano.

Origlio nerdlig vu Lugano im Valle Capriasca am "Lago di Origlio", wu unter Naturschutz stoht. Zue dr Gmai ghert au no d Fraktion Carnago. Nochbergmaine sin Capriasca, Comano, Cureglia, Lamone, Ponte Capriasca un Torricella-Taverne.

Origlio isch zum erschte Mol gnännt wore anne 1335 as "Orellio".

Dr Burgermaischter (Sindaco) vu Origlio isch dr Ernestina Mascioni.

Quälle: Bundesamt für Statistik 2005
Dr lombardisch Dialäkt vu Origlio ghert zum Comasco-Lecchese.




</doc>
<doc id="37097" url="https://als.wikipedia.org/wiki?curid=37097" title="Orselina">
Orselina

Orselina (lombardisch "Urselina") isch e Gmai im Kanton Tessin in dr Schwyz. Si ghert zum Chrais (circolo) Locarno im Bezirk Locarno.

S Dorf lyt am Hang oberhalb vu Muralto. Zue dr Gmai ghert au no d Fraktion "San Bernardo".

Orselina isch zum erschte Mol gnännt wore anne 1182 as "Concilio Meziano", 1323 "Orsarina". Vu 1803 bis 1881 hän Orselina un Muralto ai Gmai bildet.

Dr Gmaisbresidänt (Sindaco) vu Orselina isch dr Luca Pohl.

Quälle: Bundesamt für Statistik 2005
Dr lombardisch Dialäkt vu Orselina ghert zum Ticinese.





</doc>
<doc id="37098" url="https://als.wikipedia.org/wiki?curid=37098" title="Osco">
Osco

Osco (lombardisch "Vosch") isch bis Endi Merz e Gmai im Kanton Tessin in dr Schwyz gsii. Si hät zum Chrais (circolo) Faido im Bezirk Leventina ghert.

Osco lyt uf eme Boode am linke Hang vu dr Valle Leventina uf an dr Strada Alta. Zue dr Gmai ghere au no d Fraktione "Vigera", "Freggio", "Brusgnano" un "Modrengo".

Osco isch zum erschte Mol gnännt wore anne 1171 as "Hoscho", 1237 "Osco".

E Zämmeschluss mit dr Gmaine Faido, Cavagnago, Mairengo, Calpiogna, Campello, Rossura, Anzonico, Chiggiogna, Calonico un Sobrio hän d Stimmburger vu Osco in ere Abstimmig im Merz 2004 abglähnt.

Am 1. April 2012 hät d Gmai mit de Gmaine Anzonico, Calpiogna, Cavagnago, Chironico und Mairengo zu de bestehende Gmain Faido fusioniert.

Dr Burgermaischter (Sindaco) vu Osco isch bis Endi Merz dr Fabiano Canonica gsii.

Quälle: Bundesamt für Statistik 2005
Dr lombardisch Dialäkt vu Osco ghert zum Ticinese.




</doc>
<doc id="37099" url="https://als.wikipedia.org/wiki?curid=37099" title="Osogna">
Osogna

Osogna (lombardisch "Osögna", dytsch veraltet "Usonien") isch e Dorf in dr politische Gmai Riviera im Kanton Tessin in dr Schwyz. Si ghert zum Chrais (circolo) Riviera im Bezirk Riviera.

Osogna lyt 15 km nerdlig vu Bellinzona un 5 km sidlig vu Biasca, am linke Stade vum Fluss Tessin. Dur s Dorf fließt dr Fluss Nala, dr hegscht Bärggipfel isch dr Torrone d’Orza (2952 m). Nochbergmaine sin Cresciano, Lodrino, Iragna un Biasca im Tessin un Arvigo im Kanton Graubinde.

Osogna isch zum erschte Mol gnännt wore anne 1210-58 as "Usonia".

Dr Burgermaischter (Sindaco) vu Osogna isch dr Alberto Pellanda.

Quälle: Bundesamt für Statistik 2005
Dr lombardisch Dialäkt vu Osogna ghert zum Ticinese.





</doc>
<doc id="37100" url="https://als.wikipedia.org/wiki?curid=37100" title="Paradiso TI">
Paradiso TI

Paradiso (lombardisch "Paradìs") isch e Gmai im Kanton Tessin in dr Schwyz. Si ghert zum Chrais (circolo) Carona im Bezirk Lugano.

Paradiso lyt am Stadtrand vu Lugano am Luganersee vis-à-vis vu dr italienische Exklave Campione d’Italia, am Fueß vum Monte San Salvatore. Zue dr Gmai ghere d Fraktione Paradiso, Fontana, Geretta, Boggia, Calprino, Carzo, Corona, Guidino superiore, Guidino inferiore, Morchino un San Martino e Valle.

Paradiso isch zum erschte Mol gnännt wore anne 1335 as "Calprino", 1835 zum erschte Mol unter em Name "Paradiso", wu syt 1929 dr offiziäll Name isch.

Dr Burgermaischter (Sindaco) vu Paradiso isch dr Ettore Vismara.

Quälle: Bundesamt für Statistik 2005
Dr lombardisch Dialäkt vu Paradiso ghert zum Comasco-Lecchese.





</doc>
<doc id="37101" url="https://als.wikipedia.org/wiki?curid=37101" title="Personico">
Personico

Personico (lombardisch "Parsoni") isch e Gmai im Kanton Tessin in dr Schwyz. Si ghert zum Chrais (circolo) Giornico im Bezirk Leventina.

Personico lyt uf dr linke Dalsyte vu dr untere Leventina. Zue dr Gmai ghere au d Sytedäler Val d'Ambra, Val Marcri un Val Nèdro. Nochbergmaine sin Biasca, Bodio, Frasco, Cugnasco-Gerra, Giornico, Iragna, Lavertezzo un Pollegio.

Personico isch zum erschte Mol gnännt wore anne 1227 as "Prexonego".

Dr Burgermaischter (Sindaco) vu Personico isch dr Stefano Imelli (Stand 2018).

Quälle: Bundesamt für Statistik 2005
Vu 1736 bis 1869 het s z Personico ne Glasfabrik gee.

Im Val d'Ambra isch anne 1962–67 s Wasserchraftwärch "Nuova Biaschina" mit ere Staumuure böue.

Derzue git s e chlaini Getränkefabrik, wu d "Gazzosa Ticinese" (Zitrone-, Mandarine- un Himbeerilimonade) i dr Bügelfläsche vu dr Marke "Fizzy" härstellt.

Dr lombardisch Dialäkt vu Personico ghert zum Ticinese.




</doc>
<doc id="37102" url="https://als.wikipedia.org/wiki?curid=37102" title="Pianezzo">
Pianezzo

Pianezzo isch es Dorf in dr politische Gmai Bellinzona im Kanton Tessin in dr Schwyz.

Pianezzo lyt sidlig vu dr Stadt Bellinzona am Yygang vum Valle Morobbia. Zue dr ehmolige Gmai het au no d Fraktion Paudo ghert. Nochbergmaine sin Bellinzona, Sant’Antonio, Camorino un Giubiasco gsi. Im Side het Pianezzo an d Kommunanz Medeglia-Cadenazzo gränzt.

Pianezzo isch zum erschte Mol gnännt wore anne 1382 as "Planezio". Bis 1831 het Pianezzo mit "Sant’Antonio" un "Vallemorobbia in Piano" (syt 1867 zue Giubiasco) d Gmai "Vallemorobbia" bildet.

D Gmai Pianezzo het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Giubiasco ghert, wo weg seller Fusion ufglest wore isch.

Dr letsch Burgermaischter (Sindaco) vu Pianezzo isch dr Monica Pini gsi.

Quälle: Bundesamt für Statistik 2005
Dr lombardisch Dialäkt vu Pianezzo ghert zum Ticinese.





</doc>
<doc id="37103" url="https://als.wikipedia.org/wiki?curid=37103" title="Pollegio">
Pollegio

Pollegio (lombardisch "Puléisg", dytsch veraltet "Klösterli") isch e Gmai im Kanton Tessin in dr Schwyz. Si ghert zum Chrais (circolo) Giornico im Bezirk Leventina.

Pollegio lyt uf dr Dalsohle vu dr untere Leventina. Zue dr Gmai ghert au no d Fraktion "Pasquerio", wu mit Biasca zämmegwagsen isch. Nochbergmaine sin Biasca, Bodio, Personico un Serravalle.

Pollegio isch zum erschte Mol gnännt wore anne 1237 as "Poleccio/Puletio", 1256 "de Polecci,".

Dr Burgermaischter (Sindaco) vu Pollegio isch dr Marcoli John (Stand 2018).

Quälle: Bundesamt für Statistik 2005
Dr lombardisch Dialäkt vu Pollegio ghert zum Ticinese.


Uf em Bann vu dr Gmai isch anne 1999 dr riisig Inschtallationsblatz fir s Sidportal vum neie Gotthard-Basistunäll entstande. Im Merz 2003 isch s Bsuecherzäntrum Gotthard-Sid ufgmacht wore, wo noch dr Ereffnig vom Tunäll, im Juni 2016 wider gschlosse woren isch. Ebefalls uf em Gmaisbann stoht d Betriibszentrale vom Basistunäll. S Sidportal sälber lyt hinter dr Gmaigränz z Bodio.



</doc>
<doc id="37104" url="https://als.wikipedia.org/wiki?curid=37104" title="Ponte Capriasca">
Ponte Capriasca

Ponte Capriasca (lombardisch "Punt Cavriasca") isch e Gmai im Kanton Tessin in dr Schwyz. Si ghert zum Chrais (circolo) Capriasca im Bezirk Lugano.

Ponte Capriasca lyt nerdlig vu Lugano im Valli di Lugano an dr Gränz zue Italie. Nochbergmaine sin Cadenazzo, Capriasca, Isone, Monteceneri, Origlio, Sant'Antonio, Torricella-Taverne, Valcolla un di italiänisch Gmai Cavargna.

Ponte Capriasca isch zum erschte Mol gnännt wore anne 1335 as "Ponte", 1491 "Ponte Criviascha".

Dr Burgermaischter (Sindaco) vu Ponte Capriasca isch dr Marco Consonni.

Quälle: Bundesamt für Statistik 2005
Dr lombardisch Dialäkt vu Ponte Capriasca ghert zum Ticinese.





</doc>
<doc id="37105" url="https://als.wikipedia.org/wiki?curid=37105" title="Porza">
Porza

Porza (lombardisch "Purza") isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

Porza lyt nordweschtlig vu Lugano. Zue dr Gmai ghere au no d Fraktione Vira, Trevano un Belvedere am Hang un Cornaredo un Resega im Dal.

D Nochbergmaine vu Porza sin Canobbio, Comano, Cureglia, Lugano, Savosa un Vezia.

Porza isch zum erschte Mol gnännt wore anne 1297 bis 1299 as "Porza".

Dr Burgermaischter (Sindaco) vu Porza isch dr Franco Citterio.

Quälle: Bundesamt für Statistik 2005
Dr lombardisch Dialäkt vu Porza ghert zum "Comasco-Lecchese".






</doc>
<doc id="37106" url="https://als.wikipedia.org/wiki?curid=37106" title="Prato (Leventina)">
Prato (Leventina)

Prato (Leventina) (vu 1902 bis 1939 "Prato-Fiesso", lombardisch "Prò", dytsch veraltet "Pratt") isch e Gmai im Kanton Tessin in dr Schwyz. Si ghert zum Chrais (circolo) Quinto im Bezirk Leventina.

S Dorf lyt uf dr rächte Syte vum Valle Leventina uf 1043 Meter. Zue dr Gmai ghere au no d Fraktione "Mascengo", "Morasco", "Rodi" un "Fiesso". Nochbergmaine sin Quinto, Faido un Dalpe in dr Leventina, un Lavizzara im Maggiatal.

Prato (Leventina) isch zum erschte Mol gnännt wore anne 1211 as "de Prato".

Dr Burgermaischter (Sindaco) vu Prato (Leventina) isch dr Eros Hürlimann.

Quälle: Bundesamt für Statistik 2005
Dr lombardisch Dialäkt vu Prato (Leventina) ghert zum Ticinese.




</doc>
<doc id="37107" url="https://als.wikipedia.org/wiki?curid=37107" title="Preonzo">
Preonzo

Preonzo isch es Dorf in dr politische Gmai Bellinzona im Kanton Tessin in dr Schwyz.

Preonzo lyt am rächten Stade vum Fluss Tessin zwische dr Stadt Bellinzona un Biasca. Nochbergmaine sin Claro, Cresciano, Cugnasco-Gerra, Gnosca, Gorduno, Lavertezzo, Lodrino, Moleno, Monte Carasso un Vogorno gsi.

A de steile Häng oberhalb vo Preonzo häts i de Vergangeheit immer wider Erdrütsch ge. D Narbe im Wald chame zum Teil no guet gseh. I de Nacht vom 14. uf de 15. Mai 2012 sind rund 300'000 Kubikmeter Gröll vo de 800'000 m³ Gsteinsmasse, wo i Bewegig gsi sind, obenabe cho. Zum Teil isch s Material bis an Rand vom Industriigebiet vo Preonzo grutscht.

Preonzo isch zum erschte Mol gnännt wore anne 1335 as "Prevonzo".

D Gmai Preonzo het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Ticino ghert, wo weg seller Fusion ufglest wore isch.

Dr letscht Burgermaischter (Sindaco) vu Preonzo isch dr Fabio Pasinetti gsi.

Quälle: Bundesamt für Statistik 2005
Dr lombardisch Dialäkt vu Preonzo ghert zum Ticinese.





</doc>
<doc id="37108" url="https://als.wikipedia.org/wiki?curid=37108" title="Pura TI">
Pura TI

Pura (lombardisch "Püra", dytsch veraltet "Purren") isch e Gmai im Kanton Tessin in dr Schwyz. Si ghert zum Chrais (circolo) Magliasina im Bezirk Lugano.

Pura lyt sidweschtlich vu Lugano uf em Boode iber dr Magliasina, im mittlere Malcantone. Zue dr Gmai ghere au no d Fraktione Magliasina un Moriscio. Nochbergmaine sin Bedigliora, Caslano, Croglio, Curio, Magliaso, Neggio un Ponte Tresa.

Pura isch zum erschte Mol gnännt wore 751-60 (1173: "Puira").

Dr Burgermaischter (Sindaco) vu Pura isch dr Emilio Luvini.

Quälle: Bundesamt für Statistik 2005
Dr lombardisch Dialäkt vu Pura ghert zum Bosino.






</doc>
<doc id="37109" url="https://als.wikipedia.org/wiki?curid=37109" title="Quinto TI">
Quinto TI

Quinto (lombardisch "Quint", dytsch veraltet "Quint im Livinental") isch e Gmai im Kanton Tessin in dr Schwyz. Si ghert zum Chrais (circolo) Quinto im Bezirk Leventina.

Quinto lyt an beede Häng vum dr obere Valle Leventina. Zue dr Gmai ghere au no d Fraktione Altanca, Ambrì, Catto, Deggio, Lurengo, Piora, Piotta, Ronco, Scruengo un Varenzo. Nochbergmaine sin Airolo, Blenio, Faido, Lavizzara, Prato un d Gmaine Medels un Tavetsch z Graubinde.

Quinto isch zum erschte Mol gnännt wore anne 1227 as "Quinto".

Dr Burgermaischter (Sindaco) vu Quinto isch dr Valerio Jelmini.

Quälle: Bundesamt für Statistik 2005
Dr lombardisch Dialäkt vu Quinto ghert zum Ticinese.





</doc>
<doc id="37110" url="https://als.wikipedia.org/wiki?curid=37110" title="Riva San Vitale">
Riva San Vitale

Riva San Vitale isch e Gmai im Kanton Tessin in dr Schwyz. Si ghert zum Chrais (circolo) Riva San Vitale im Bezirk Mendrisio.

Riva San Vitale lyt am sidlige Änd vun eme Arm vum Luganersee am Fueß vum Monte San Giorgio. Zue dr Gmai ghert au no d Fraktion Pojana. Nochbergmaine sin Bissone, Brusino Arsizio, Maroggia, Melano un Mendrisio.

Riva San Vitale isch zum erschte Mol gnännt wore anne 774 as "Primo Sobenno", 1115 "Ripa Sancti Vitalis".

Dr Burgermaischter (Sindaco) vu Riva San Vitale isch dr Fausto Medici.

Quälle: Bundesamt für Statistik 2005
Dr lombardisch Dialäkt vu Riva San Vitale ghert zum Comasco-Lecchese.





</doc>
<doc id="37111" url="https://als.wikipedia.org/wiki?curid=37111" title="Ronco sopra Ascona">
Ronco sopra Ascona

Ronco sopra Ascona, lombardisch "Rónch" [], isch e Gmai im Schwyzer Kanton Tessin. Si ghert zum Chrais (circolo) Isole im Bezirk Locarno.

Ronco sopra Ascona lyt zwische Ascona un Brissago uf ere Felseterrasse iber em Langesee. Zue dr Gmai ghere under anderem d Fraktione Fontana Martina, Gruppaldo un Porto Ronco. Nochbergmaine sin Ascona und Brissago und über de See au Gambarogno un di italienisch Gmai Maccagno con Pino e Veddasca (mit irer Fraktion Pino sulla Sponda del Lago Maggiore).

Ronco sopra Ascona isch zum eerschte Maal ane 1264 as "Roncha" gnännt woorde, 1498 dänn as "Ronca de Scona". De Name "Ronco" bidüütet «frisch grodts Land, wo mer uurbar macht; Räbbäärg».

Z Ronco isch de Maaler Antonio Ciseri (1821–1891) uf d Wält choo, wo dänn z Floränz Kariääre gmachet hät, aber au s Altaarbild i de Chile vo Ronco gmaalet hät. Hauptsächli i der eerschte Helfti und de Mitti vom 20. Jaarhundert händ i de schöön glägene Gmäind sälber vil Künschtler und anderi Kulturlüüt gläbt, drunder de Richard Seewald (1889–1976, spööter Profässer a de Münchner Akademy), de Manfred Henninger (1894–1986, spööter Abtäiligsläiter und Räkter a de Stuegerter Akademy), der Erich Maria Remarque (1898–1970, Autor vo «Im Westen nichts Neues») und syni Frau, d Paulette Goddard (1910–1990, under anderem i Film zäme mit em Charlie Chaplin und em Gary Cooper), und hütt d Eveline Hasler (* 1933, Autoori vo de «Wachsflügelfrau»). De Wyler "Fontana Martina" isch vom Bäärner Buechtrucker Hans Jordan 1923 gchaufft und wider uufpoue woorde und hät dän e gwüssi Zyt as Künschtlerkolony funkzioniert, wo underem anderem de Heinrich Vogeler (1872–1942, vorane z Worpswede und nachanen i de Sowjetunion), de Clément Moreau (1903–1988) und de Paul Klee (1879–1940) gwürkt händ. Au Uusstyger im Umfäld vom Monte Verità händ im früene 20. Jaarhundert i alte, uufggääne Hüüser zwüsched Ascona und Ronco gwont.

Dr Gmaisbresidänt (Sindaco) vu Ronco sopra Ascona isch dr Paolo Senn.

Quälle: Bundesamt für Statistik 2005
Dr Dialäkt vu Ronco sopra Ascona ghert zum "Tesines," ere Mundartgruppe vum Weschtlombardische.

S Doorff hät en mittelalterliche Chäärne, wo spööter i de Barockzyt erwyteret und umpoue woorden isch. Us em Spaatmittelalter sind die schmaale, hööche Hüüser mit groosse, schwääre Stäi um d Türen und d Fäischter; und us em Barock sind d Hüüser mit Loggie i den obere Stockwäärch und däne chlyne Balköndli mit fyne Gländer. Tipisch isch au, das d Gassen a männgem Oort under eme Huus oder Huustäil duregönd – dänen Underfüerige säit mer im Tialäkt "barchétt".

Da e paar bsunderi Exämpel vo Hüüser:




</doc>
<doc id="37112" url="https://als.wikipedia.org/wiki?curid=37112" title="Rovio">
Rovio

Rovio (lombardisch "Röv") isch e Gmai im Kanton Tessin in dr Schwyz. Si ghert zum Chrais (circolo) Ceresio im Bezirk Lugano.

Rovio lyt uf dr linke Dalsyte vum, dr Bann goht uffe bis zum Monte Generoso uf 1704 m. Nochbergmaine sin Arogno, Castel San Pietro, Maroggia, Melano un di italienische Gmaine Pellio Intelvi un San Fedele Intelvi.

Rovio isch zum erschte Mol gnännt wore anne 852 as "Rovi".

Dr Burgermaischter (Sindaco) vu Rovio isch dr Danilo Vicari.

Quälle: Bundesamt für Statistik 2005
Dr lombardisch Dialäkt vu Rovio ghert zum Comasco-Lecchese.



</doc>
<doc id="37113" url="https://als.wikipedia.org/wiki?curid=37113" title="Sant’Antonino TI">
Sant’Antonino TI

Sant’Antonino (lombardisch "Sant'Antunin") isch e Gmai im Kanton Tessin in dr Schwyz. Si ghert zum Chrais (circolo) Sant’Antonino im Bezirk Bellinzona.

Sant’Antonino lyt in dr Magadinoebene am nerdlig Hang vum Monte Ceneri. Zue dr Gmai ghere no d Fraktione Paiardi un Vigana. Nochbergmaine sin Bellinzona (friejer Gudo, Giubiasco un Camorino), Isone un Cadenazzo.

Sant’Antonino isch zum erschte Mol gnännt wore anne 1219 as "Sancto Antorino".

Uf dr 2. April 2017 het d Gmai Sant’Antonino zäme mit Cadenazzo un Isone us em Chrais Giubiasco in Chrais Sant’Antonino gwechslet, wo neu grindet wore isch.

Dr Burgermaischter (Sindaco) vu Sant’Antonino isch dr Christian Vitta.

Quälle: Bundesamt für Statistik 2005
Dr lombardisch Dialäkt vu Sant’Antonino ghert zum Ticinese.





</doc>
<doc id="37114" url="https://als.wikipedia.org/wiki?curid=37114" title="Sant’Antonio TI">
Sant’Antonio TI

Sant’Antonio isch es Dorf i de politische Gmai Bellinzona im Kanton Tessin in dr Schwyz.

Sant’Antonio lyt an dr Gränz zue Italie un umfasst s ganz ober Valle Morobbia. Zue dr ehmolige Gmai hend au no d Fraktione Carena, Carmena, Melera, Melirolo un Vellano ghert. Nochbergmaine sin Arbedo-Castione, Bellinzona, Cadenazzo, Monteceneri, Pianezzo, Ponte Capriasca, Roveredo z Graubinde un di italienische Gmaine Cavargna, Gravedona ed Uniti un San Nazzaro Val Cavargna gsi.

Sant’Antonio isch e Dail vu dr alte Gmai Vallemorobbia gsii, erscht anne 1831 isch s Dorf e aigeständigi Gmai wore. Vu 1464 bis 1831 isch z Carena Yyseärz abböue wore.

D Gmai Sant’Antonio het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Giubiasco ghert, wo weg seller Fusion ufglest wore isch.

Dr letscht Burgermaischter (Sindaco) vu Sant’Antonio isch dr Athos Codiroli gsi.

Quälle: Bundesamt für Statistik 2005
Dr lombardisch Dialäkt vu Sant’Antonio ghert zum Ticinese.




</doc>
<doc id="37115" url="https://als.wikipedia.org/wiki?curid=37115" title="Savosa">
Savosa

Savosa (lombardisch "Savùsa") isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

Savosa lyt im Nordweschte vu dr Agglomeration Lugano. Zue dr Gmai ghere d Fraktione Savosa, Crocifisso un Rovello. Nochbergmaine sin Lugano, Massagno, Porza un Vezia.

Savosa isch zum erschte Mol gnännt wore anne 1335 as "Savoxa", Rovello anne 1078. Rovello isch anne 1804 zue Savosa chuu.

Dr Burgermaischter (Sindaco) vu Savosa isch dr Raffaele Schärer.

Quälle: Bundesamt für Statistik 2005
Dr lombardisch Dialäkt vu Savosa ghert zum Comasco-Lecchese.





</doc>
<doc id="37116" url="https://als.wikipedia.org/wiki?curid=37116" title="Sementina">
Sementina

Sementina isch es Dorf in dr politische Gmai Bellinzona im Kanton Tessin in dr Schwyz.

Sementina lyt weschtli vu dr Kantonshauptstadt Bellinzona am Uusgang vum glychnamige Dal uf eme Schuttchaigel am rächte Stade vum Ticino. Zue dr ehmolige Gmai het no d Fraktion "Piancalardo" ghert. D Nochbergmaine sin Cugnasco-Gerra, Giubiasco, Gudo und Monte Carasso gsi.

Sementina isch zum erschte Mol gnännt wore anne 1230 as "Somentina".

D Gmai Sementina het uf dr 2. April 2017 mit elf anderne Gmaine zu Bellinzona fusioniert un dodrmit in Chrais Bellinzona gwechslet. Si het friejer zum Chrais (circolo) Ticino ghert, wo weg seller Fusion ufglest wore isch.

Dr letscht Burgermaischter (Sindaco) vu Sementina isch dr Riccardo Calastri gsi.

Quälle: Bundesamt für Statistik 2005
Dr lombardisch Dialäkt vu Sementina ghert zum Ticinese.





</doc>
<doc id="37117" url="https://als.wikipedia.org/wiki?curid=37117" title="Semione">
Semione

Semione isch bis Endi Merz 2012 e Gmai im Kanton Tessin in dr Schwyz gsii. Si hät zum Chrais (circolo) Malvaglia im Bezirk Blenio ghert.

Semione lyt im untere Valle di Blenio. Zue dr Gmai ghert au no d Fraktion "Navone". Nochbergmaine sin Acquarossa, Blenio, Biasca, Pollegio, Bodio un Sobrio im Tessin un Hinterrhii, Mesocco un Rossa z Graubinde.

Semione isch zum erschte Mol gnännt wore anne 1192 as "Xamiono", 1343 "Simionum".

Am 1. April 2012 hät Semione mit de Gmaine Ludiano un Malvaglia zu de nöie Gmain Serravalle fusioniert.

Dr Burgermaischter (Sindaco) vu Semione isch bis Endi Merz 2012 dr Corrado Tomyslak gsii.

Dr lombardisch Dialäkt vu Semione ghert zum Ticinese.




</doc>
<doc id="37118" url="https://als.wikipedia.org/wiki?curid=37118" title="Sessa TI">
Sessa TI

Sessa (lombardisch "Sèsa") isch e Gmai im Kanton Tessin in dr Schwyz. Si ghert zum Chrais (circolo) Sessa im Bezirk Lugano.

Sessa lyt im mittlere Malcantone an dr Gränz zue Italie. Zue dr Gmai ghere d Fraktione Costa, Beredino, Lanera, Bonzaglio un Suino. Nochbergmaine sin Astano, Bedigliora, Croglio, Curio, Monteggio un di italienisch Gmai Dumenza.

Sessa isch zum erschte Mol gnännt wore anne 1335 as "Sexa".

Dr Burgermaischter (Sindaco) vu Sessa isch dr Lindo Deambrosi.

Quälle: Bundesamt für Statistik 2005
Dr lombardisch Dialäkt vu Sessa ghert zum Bosino.




</doc>
<doc id="37119" url="https://als.wikipedia.org/wiki?curid=37119" title="Sobrio">
Sobrio

Sobrio (lombardisch "Souri") isch es Dorf und en ehemolegi politischi Gmai im Kanton Tessin in dr Schwyz. Si hät zum Chrais (circolo) Giornico im Bezirk Leventina ghert.

Sobrio lyt uf eme Boode am linke Hang vum mittlere Valle Leventina uf 1091 m an dr Strada Alta. Zue dr Gmai hän d Fraktione "Villa" un "Ronzano" ghert. Nochbergmaine sin Acquarossa, Bodio, Faido, Giornico un Serravalle gsi.

Sobrio isch zum erschte Mol gnännt wore anne 1225 as "Sourio". Anne 1759 isch dr Ortsdail Villa fascht ganz abbrännt.

Im Friejohr 2004 hän d Stimmburger vu Sobrio in ere Volksabstimmig gege d Fusion vu ihre Gmai mit dr Gmaine Anzonico, Calonico, Calpiogna, Campello, Cavagnago, Chiggiogna, Faido, Mairengo, Osco un Rossura gstimmt. Am 10. April 2016 het Sobrio mit Faido fusioniärt.

Dr Burgermaischter (Sindaco) vu Sobrio isch dr Giorgio Jamusci gsi.

Quälle: Bundesamt für Statistik 2005
Dr lombardisch Dialäkt vu Sobrio ghert zum Ticinese.





</doc>
<doc id="37120" url="https://als.wikipedia.org/wiki?curid=37120" title="Sonogno">
Sonogno

Sonogno (lombardisch "Senögn") isch e Gmai im Kanton Tessin in dr Schwyz. Si ghert zum Chrais (circolo) Verzasca im Bezirk Locarno.

Sonogno isch di hinterscht Gmai im Verzascadal un lyt in ere Muelde bim Zämmefluss vu dr Gebirgsbäch us em Redorta- un Vogornessodal. Zue dr Gmai ghert no d Fraktion Seccada. Nochbergmaine sin Brione (Verzasca), Cugnasco-Gerra, Faido, Frasco un Lavizzara.

Sonogno isch zum erschte Mol gnännt wore anne 1200 as "Sornono", 1417 "Senognio".

Dr Burgermaischter (Sindaco) vu Sonogno isch dr Renato Patà.

Quälle: Bundesamt für Statistik 2005
Dr lombardisch Dialäkt vu Sonogno ghert zum Ticinese.





</doc>
<doc id="37121" url="https://als.wikipedia.org/wiki?curid=37121" title="Sonvico">
Sonvico

Sonvico (lombardisch "Sonvìch", dytsch veraltet "Sonvix") isch e ehemolegi Gmai im Kanton Tessin in dr Schwyz. Si het zum Chrais (circolo) Sonvico im Bezirk Lugano ghert.

Sonvico lyt am Nordrand vum Cassaratedal. Zue dr Gmai hät au d Fraktion Dino ghert. Nochbergmaine sin Cadro, Capriasca, Cimadera, Lugano, Valcolla un di italienisch Gmai Valsolda gsi.

Sonvico isch zum erschte Mol gnännt wore anne 1146 as "Summo Vico", 1206 "Somovico". Bis anne 1878 het Cimadera zue Sonvico ghert. Sit em 14. April 2013 isch Sonvico e Quartier vo de politische Gmai Lugano.

Dr Burgermaischter (Sindaco) vu Sonvico isch dr Michele Malfanti gsi.

Quälle: Bundesamt für Statistik 2005
Dr lombardisch Dialäkt vu Sonvico ghert zum Comasco-Lecchese.





</doc>
<doc id="37122" url="https://als.wikipedia.org/wiki?curid=37122" title="Sorengo">
Sorengo

Sorengo isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

Sorengo lyt uf ere Aahechi zwisch em Luganersee un em See vu Muzzano. Zue dr Gmai ghere d Fraktione Cortivallo un Cremignone. Nochbergmaine sin Collina d’Oro, Lugano un Muzzano.

Sorengo isch zum erschte Mol gnännt wore anne 1189 as "Sourengo".

Dr Burgermaischter (Sindaco) vu Sorengo isch dr Guido Santini.

Quälle: Bundesamt für Statistik 2005
Dr lombardisch Dialäkt vu Sorengo ghert zum Comasco-Lecchese.






</doc>
<doc id="37123" url="https://als.wikipedia.org/wiki?curid=37123" title="Stabio">
Stabio

Stabio (lombardisch "Stabi") isch e Gmai im Kanton Tessin in dr Schwyz. Si ghert zum Chrais (circolo) Stabio im Bezirk Mendrisio.

S Dorf lyt zeh Kilometer weschtlig vu Chiasso an dr Gränz zue Italie. Zue dr Gmai ghere au no d Fraktione Gaggiolo un San Pietro. Nochbergmaine sin Mendrisio un di italienische Gmaine Bizzarone, Cantello, Clivio un Rodero. 

Stabio isch zum erschte Mol gnännt wore anne 1067 as "Stabio".

Dr Burgermaischter (Sindaco) vu Stabio isch dr Claudio Cavadini.

Quälle: Bundesamt für Statistik 2005
Dr lombardisch Dialäkt vu Stabio ghert zum Comasco-Lecchese.






</doc>
<doc id="37124" url="https://als.wikipedia.org/wiki?curid=37124" title="Tegna">
Tegna

Tegna isch e ehmoligi Gmai im Kanton Tessin in dr Schwyz. Si het zum Chrais (circolo) Melezza im Bezirk Locarno ghert. Uf dr 14. April 2013 het Tegna mit dr Nochbergmaine Cavigliano un Verscio zue dr neie Gmai Terre di Pedemonte fusioniert.

Tegna lyt im untere Onsernonedal. Zue dr Gmai ghert no d Fraktion Ponte Brolla. Nochbergmaine sin Avegno-Gordevio, Locarno, Losone un Verscio.

Tegna isch zum erschte Mol gnännt wore anne 1238 as "Tenia".

Am 22. Septämber 2002 hän d Stimmburger vu Tegna di blant Fusion mit dr Gmaine Verscio un Cavigliano zue dr neie Gmai "Pedemonte" abglähnt. Des Brojäkt isch derno vorerscht ufgee wore. Am 25. Septämber 2011 hän d Burger eme neie Fusionsbrojäkt mit Cavigliano un Verscio zue dr neie Gmai Terre di Pedemonte zum 14. April 2013 zuegstimmt.

Dr Burgermaischter (Sindaco) vu Tegna isch bis 2013 dr Omar Balli gsi.

Quälle: Bundesamt für Statistik 2005
Dr lombardisch Dialäkt vu Tegna ghert zum Ticinese.





</doc>
<doc id="37125" url="https://als.wikipedia.org/wiki?curid=37125" title="Tenero-Contra">
Tenero-Contra

Tenero-Contra isch e Gmai im Kanton Tessin in dr Schwyz. Si ghert zum Chrais (circolo) Navegna im Bezirk Locarno.

D Gmai lyt am em rächte Stade am Uusgang vum Verzascadal un goht vu Tenero am Stade vum Langesee bis uf Contra am Bärghang. Zue dr Gmai ghere d Fraktione Campei, Contra di Sotto, Costa, Fraccia un Reggia. Nochbergmaine sin Brione sopra Minusio, Gordola, Mergoscia un Minusio.

Tenero isch zum erschte Mol gnännt wore anne 1235 as "Tendero", Contra im nämlige Johr as "Contra".

Dr Burgermaischter (Sindaco) vu Tenero-Contra isch dr Paolo Galliciotti.

Quälle: Bundesamt für Statistik 2005
Dr lombardisch Dialäkt vu Tenero-Contra ghert zum Ticinese.





</doc>
<doc id="37126" url="https://als.wikipedia.org/wiki?curid=37126" title="Torricella-Taverne">
Torricella-Taverne

Torricella-Taverne (lombardisch "Toresèla-Tavèrn") isch e Gmai im Kanton Tessin in dr Schwyz. Si ghert zum Chrais (circolo) Taverne im Bezirk Lugano.

Torricella-Taverne lyt am rächte Stade vum Vedeggio sidlig vum Monte Barro. Zue dr Gmai ghere d Fraktione Taverne superiore, Taverne inferiore, Motto un Torricella. Nochbergmaine sin Alto Malcantone, Bedano, Lamone, Monteceneri, Origlio un Ponte Capriasca.

Torricellab un Taverne sin zum erschte Mol gnännt wore anne 1254 as "Torexella", 1437 "Tabernas de Torexella", 1473 "Torricella, Taverne".

Dr Burgermaischter (Sindaco) vu Torricella-Taverne isch dr Antonello Gatti.

Quälle: Bundesamt für Statistik 2005
Dr lombardisch Dialäkt vu Torricella-Taverne ghert zum Comasco-Lecchese.





</doc>
<doc id="37127" url="https://als.wikipedia.org/wiki?curid=37127" title="Vacallo">
Vacallo

Vacallo isch e Gmai im Kanton Tessin in dr Schwyz. Si ghert zum Chrais (circolo) Caneggio im Bezirk Mendrisio.

Vacallo lyt uf eme Biel nerdlig vu Chiasso an dr Gränz zue Italie. Zue dr Gmai ghere d Fraktione Pizzamiglio, Roggiana, San Simone un Vacallo Alta. Nochbergmaine sin Chiasso, Morbio Inferiore, Breggia un di italienische Gmaine Cernobbio, Como un Maslianico. 

Vacallo isch zum erschte Mol gnännt wore anne 1202 as "Vacallo".

Am 25. Novämber 2007 hän d Stimmburger vu Vacallo e Zämmeschluss mit dr Gmaine Chiasso un Morbio Inferiore abglähnt.

Dr Burgermaischter (Sindaco) vu Vacallo isch dr Pietro Zanotta.

Quälle: Bundesamt für Statistik 2005
Dr lombardisch Dialäkt vu Vacallo ghert zum Comasco-Lecchese.






</doc>
<doc id="37128" url="https://als.wikipedia.org/wiki?curid=37128" title="Valcolla">
Valcolla

Valcolla isch e ehmoligi politischi Gmai im Kanton Tessin in dr Schwyz gsii. Si het zum Chrais (circolo) Sonvico im Bezirk Lugano ghert. Zum 14. April 2013 isch Valcolla zue dr Stadt Lugano yygmaindet wore un bildet jetz zämme mit dr ehmolige Gmaine Bogno, Certara un Cimadera s nei Stadtquartier Val Colla.

Valcolla isch us dr Ortsdail Colla, Cozzo, Curtina, Insone, Maglio di Colla, Molino, Piandera, Scareglia un Signôra bstande. Nochbergmaine sin Capriasca, Ponte Capriasca un di italienisch Gmai Cavargna gsii.

Valcolla isch zum erschte Mol gnännt wore anne 1264 as "Colla".

Am 20. Novämber 2011 hän d Stimmburger vu Valcolla ere Fusion mit Lugano zum 1. April 2013 zuegstimmt. Uf de 13. April 2013 isch Valcolla mit anderne Gmainde de Stadttail Val Colla vo Lugano worde.

Dr Burgermaischter (Sindaco) vu Valcolla isch dr Pierino Petralli gsii.

Quälle: Bundesamt für Statistik 2005
Dr lombardisch Dialäkt vu Valcolla ghert zum Comasco-Lecchese.




</doc>
<doc id="37129" url="https://als.wikipedia.org/wiki?curid=37129" title="Vergeletto">
Vergeletto

Vergeletto isch es Dorf i de Gmai Onsernone im Kanton Tessin in dr Schwyz. Es ghert zum Chrais (circolo) Onsernone im Bezirk Locarno.

Vergeletto lyt im oberschte Dail vum Onsenonedal an dr Gränz zue Italie. Nochbergmaine sin bis am 9. April 2016 Campo (Vallemaggia), Gresso, Maggia, Onsernone un di italienische Gmaine Craveggia un Santa Maria Maggiore gsii.

Vergeletto isch zum erschte Mol gnännt wore anne 1681 as "Vergeledo". Uf dr 10. April 2016 het Vergeletto, Gresso, Isorno, Mosogno un Onsernone zur noie Gmeind Onsernone fusioniert.

Dr Burgermaischter (Sindaco) vu Vergeletto isch dr Cristiano Terribilini gsii.

Quälle: Bundesamt für Statistik 2005
Dr lombardisch Dialäkt vu Vergeletto ghert zum Ticinese.



</doc>
<doc id="37130" url="https://als.wikipedia.org/wiki?curid=37130" title="Vernate TI">
Vernate TI

Vernate (lombardisch "Vernàa") isch e Gmai im Kanton Tessin in dr Schwyz. Si ghert zum Chrais (circolo) Agno im Bezirk Lugano.

Vernate lyt im untere Malcantone uf eme Boode am eschtlige Hang vum Monte Santa Maria. Nochbergmaine sin Agno, Bioggio, Curio un Neggio.

Vernate isch zum erschte Mol gnännt wore anne 1335 as "Vernate".

Dr Burgermaischter (Sindaco) vu Vernate isch dr Giovanni Cossi.

Quälle: Bundesamt für Statistik 2005
Dr lombardisch Dialäkt vu Vernate ghert zum Bosino.





</doc>
<doc id="37131" url="https://als.wikipedia.org/wiki?curid=37131" title="Verscio">
Verscio

Verscio (lombardisch "Versc") isch es Dorf i dr Gmai Terre di Pedemonte, wo zum Chrais (circolo) Melezza im Bezirk Locarno vum Kanton Tessin in dr Schwyz ghert. Uf dr 14. April 2013 het Verscio mit dr Nochbergmaine Cavigliano un Tegna zue dr neie Gmai "Terre di Pedemonte" fusioniert.

Verscio ligt nördlig vu dr Melezza am Iigang zum Centovalli, zwüsch em Maggiatal im Oschte und em Onsernonetal im Nordweschte. Nochbergmaine vu Verscio sin vor dr Fusion im 2013 d Gmaine Avegno-Gordevio, Cavigliano, Losone, Maggia un Tegna gsi. 

Verscio isch zum erschte Mol gnännt wore anne 1335 as "Varzio", 1366 "Vercio".

Am 22. Septämber 2002 het s e Volksabtimmig gee iber d Fusion vu dr Gmaine Tegna, Verscio un Cavigliano zue dr neie Gmai "Pedemonte". Wel d Burger vu s Projäkt abglähnt hän, isch s nit zum Zämmeschluss chuu. Am 25. Septämber 2011 hän d Burger eme neie Fusionsbrojäkt mit Cavigliano un Tegna zue dr neie Gmai Terre di Pedemonte zum 14. April 2013 zuegstimmt.

Dr Burgermaischter (Sindaco) vu Verscio isch bis 2013 dr Bruno Caverzasio gsi.

Quälle: Bundesamt für Statistik 2005
Dr lombardisch Dialäkt vu Verscio ghert zum Ticinese.

Bsundrigs bekannt isch Verscio wäg dr Theaterschuel Accademia Teatro Dimitri (Scuola Teatro Dimitri), wo vom Clown Dimitri im 1975 gründet wore isch, und wäg em "Museo Comico", wo sit em Johr 2000 dört im erschte Stock isch.





</doc>
<doc id="37132" url="https://als.wikipedia.org/wiki?curid=37132" title="Vezia">
Vezia

Vezia (lombardisch "Vèscia") isch e Gmai im Kanton Tessin in dr Schwyz. Si ghert zum Chrais (circolo) Vezia im Bezirk Lugano.

Vezia lyt am Fueß vum Biel San Martino nordweschtlig vu dr Agglomeration Lugano. Zue dr Gmai ghert au no d Fraktion Vezia Beach. Nochbergmaine sin Bioggio, Cadempino, Cureglia, Lugano, Manno, Porza un Savosa.

Vezia isch zum erschte Mol gnännt wore anne 1467 as "Vezia".

Dr Burgermaischter (Sindaco) vu Vezia isch dr Bruno Ongaro.

Quälle: Bundesamt für Statistik 2005
Dr lombardisch Dialäkt vu Vezia ghert zum Comasco-Lecchese.





</doc>
<doc id="37133" url="https://als.wikipedia.org/wiki?curid=37133" title="Vico Morcote">
Vico Morcote

Vico Morcote (lombardisch "Vich Murcò") isch e Gmai im Kanton Tessin in dr Schwyz. Si ghert zum Chrais (circolo) Carona im Bezirk Lugano.

Vico Morcote lyt zwisch em Luganersee un em Monte Arbostora. zue dr Gmai ghere d Fraktione Vico Lago (Olivella, Colombaio un Preabella), Villaggio Olivella, Pradoni, Nisorino, Via Piana, Gér un Pizóra. Nochbergmaine sin Brusino Arsizio, Lugano, Melide un Morcote.

Vico Morcote isch zum erschte Mol gnännt wore anne 1416 as "Vico Morcote".

Dr Burgermaischter (Sindaco) vu Vico Morcote isch dr Luido Bernasconi.

Quälle: Bundesamt für Statistik 2005
Dr lombardisch Dialäkt vu Vico Morcote ghert zum Comasco-Lecchese.





</doc>
<doc id="37134" url="https://als.wikipedia.org/wiki?curid=37134" title="Vogorno">
Vogorno

Vogorno (lombardisch "Vegorn") isch e Gmai im Kanton Tessin in dr Schwyz. Si ghert zum Chrais (circolo) Verzasca im Bezirk Locarno.

Vogorno lyt am Stausee Lago di Vogorno, oberhalb vum Staudamm Selvatica. E Dail vum Dorf isch bi Ufstaue vum See im Summer 1965 gfluetet wore, d Hyyser sin am Hang iber em See nei ufböue wore. Zue Vogorno ghere d Fraktione Berzona, Sant'Antonio un San Bartolomeo. Nochbergmaine sin Corippo, Cugnasco-Gerra, Gordola, Lavertezzo, Mergoscia un Preonzo.

Dr Burgermaischter (Sindaco) vu Vogorno isch dr Ivo Bordoli.

Quälle: Bundesamt für Statistik 2005
Dr lombardisch Dialäkt vu Vogorno ghert zum Ticinese.



</doc>
<doc id="37142" url="https://als.wikipedia.org/wiki?curid=37142" title="Juan Gris">
Juan Gris

Dr Juan Gris (* 23. Merz 1887 z Madrid; † 11. Mai 1927 z Boulogne-sur-Seine, Frankriich; äigentlig "José Victoriano Carmelo Carlos González-Pérez") isch e schbanische Mooler gsi. 

Näben em Pablo Picasso und em Georges Braque isch er dr Hauptverdräter vom sünthetische Kubismus. Dr Gris het vor Allem Stilllääbe gmoolt. In deene het er Bildelimänt as Collasche näben- und überenander gsetzt. Dr Gris het die nöije Gstaltigsbrinzipie vom Kubismus in e razionaals Süsteem integriert und het sich wääred sim aktive Lääbe immer Müe gee, au d Theorii hinder siner Kunst z erklääre.





</doc>
<doc id="37146" url="https://als.wikipedia.org/wiki?curid=37146" title="Michael Theurillat">
Michael Theurillat

Dr Michael Theurillat (* 1961 z Basel) isch e Schwizer Autor vo Krimi.

Dr Michael Theurillat het Wirtschaftswüsseschafte, Kunstgschicht und Gschicht studiert. Er het in Finanzwüsseschaft bromoviert und het bim Schwizerische Bankeveräin gschafft. Er isch an dr Fusion vom Bankveräin mit dr Schwizerische Bankgsellschaft involviert gsi, und isch Managing Director vo dr UBS worde. Im Joor 2000 het er bi dr Bank kündet zum Zit für zum Schriibe haa. 

Dr Theurillat schribt Kriminalromään. Dr Protagonist vo sine Gschichte isch dr Kommissar Eschenbach vo dr Zürcher Bolizei. Er het bis jetzt (2012) vier Romään uusegee, wo kommerziell seer erfolgriich gsi si. S dritts Buech "Sechseläuten" isch uf en erst Blatz vo dr Schwizer Bestsellerliste choo, wo s erschiine isch. Noch dr Basler Zitig isch er äine vo de erfolgriichste Schwizer Krimiautoore.

Im Joor 2011 het "Der Bund" gschriibe, ass dr Theurillat in sim Romaan "Rütlischwur" Text us dr Wikipedia abgschriibe häig, ooni d Kwelle aazgee. 




</doc>
<doc id="37154" url="https://als.wikipedia.org/wiki?curid=37154" title="Seelisberg">
Seelisberg

Selisbäärg (amtl. "Seelisberg") isch e politischi Gmeind im Kanton Uri i de Schwiiz.

Äs liit öppe 400 Meter überem Vierwaldstättersee und isch die nördlichscht Gmeind im Kanton Uri. 
Zu Selisbäärg ghört ebefalls s Rütli. S Rütli isch en Wise am Ufer vom Vierwaldstättersee miteme Restaurant und ere Schiffsaalegestell, also kei eigentliche Sidlig. En witere Ort am See isch Treib. Vo de säbe Schiffstazion us fahrt e Standseilbahn uf Selisbäärg ufe.

D Nachbergmeinde vo Selìsbäärg sind d Nidwaldner Gmeind Emette, im Kanton Üüri Ìsìdall und Baawä, und über em Vierwaldstättersee d schwyzer Gmainde Ingebohl und Morschach.

Selìsbäärg isch zum erschte Mal gnamset worde im Jahr Um 1280 als "Zingeln" (um 1316 als "Sewelisberg").

Quälle: Bundesamt für Statistik 2005

Dr Üüsländeraateil isch 2010 bi 13,6 % gläge.

4,7 % vo dr Iiwooner sind evangelisch-reformiert, 80,2 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 45,4 %, CVP 34,6 %, GP 17,6 %, Suschtigi 2,4 %.

Dr Gmeindspräsident vo Selìsbäärg isch dr Karl Huser (Stand 2016).

D Arbetslosigkeit isch im Jaar 2011 bi 1,0 % gläge.

Bi dr Volkszellig 2000 hend vo dr 592 Iiwohner 97,1 % Diitsch als Haiptsprach aagää, 0,8 % Franzesisch, 0,3 % Italienisch und 2,1 % anderi Sprache.

Dr hekschtalemannisch Dialäkt vo Selìsbäärg ghert zue dr Nidwaldner Mundart.




</doc>
<doc id="37155" url="https://als.wikipedia.org/wiki?curid=37155" title="Malcantone">
Malcantone

Dr Malcantone isch e Region im Bezirk Lugano im Schwyzer Kanton Tessin. Si bstoht us em Magliasina-, em Lisora- un eme chlaine Dail vum Vedeggiodal un goht vum Luganersee uf ca. 300 m i.M. iber e Zone mit Biel in d Bärg bis uf iber 1600 m (Monte Lema 1624 m i.M.). S Biet vum Malcantone umfasst 7635 ha, dodervu iber 65 % Wald.

D Region wird unterdailt in drei Zone mit insgamt 19 Gmaine:

Dr Name vu dr Region isch zum erschte Mol gnännt wore anne 1644 as "Malus angulus".

Traditionäll isch im Biet e Subsistänzlandwirtschaft mit Alpwaide bedribe wore. Saisonal sin Handwärcher us dr Region als uf Nord- un Mittelitalie, Frankrych un in d Innerschwyz un hän dert as vor allem Ziegelbränner, Muurer un Stuckateur gschafft. Vor allem im 19. un am Aafang vum 20. Jh. sin si zum Dail derno ganz uusgwanderet. Im 19. Jh. sin z Sessa, z Astano un z Miglieglia Goldbärgwärch bedribe wore, uf em Monte Torri ne Yysenerzmine.

Syt dr 1950er Johr hän sich e greßeri Agglomeration an dr Achse Bioggio-Ponte Tresa lang bildet. Am Aafang vum 21. Jh. isch dr Malcantone ganz in dr Wirtschaftsruum Lugano integriert.



</doc>
<doc id="37157" url="https://als.wikipedia.org/wiki?curid=37157" title="Kanton Kapellen">
Kanton Kapellen

Dr Kanton Kapellen isch e Kanton im Distrikt Lëtzebuerg im Großherzogtum Luxeburg. Är lyt im Sidweschte vum Land. Im Norde gränzt er an d Kanton Réiden un Miersch, im Oschte an dr Kanton Lëtzebuerg, im Side an dr Kanton Esch-Uelzecht un im Weschte an di belgisch Provinz Lëtzebuerg. Hauptort vum Kanton isch Kapellen.

Zum Kanton Kapellen ghere zeh Gmaine (Yywohnerzahle vum ).


Di ehmolige Gmaine Nidderkäerjeng un Kënzeg hänn zum 1. Jänner 2012 zue Käerjeng zämmegschlosse.


</doc>
<doc id="37159" url="https://als.wikipedia.org/wiki?curid=37159" title="Verismus">
Verismus

Dr Verismus (ital. "verismo", vo "vero" ‚woor‘) het ursprünglig e Ströömig in dr italiänische Liddratuur im 19. Joorhundert mit sozialkritische Ziil bezäichnet, wo s Lääbe vo de Buure und Fischer genau beschriibe het. Vo däm ursprünglige begriff us het mä am Ändi vom 19. Joorhundert ere Richdig vo dr italiänische Opere eso gsäit. Sit em Aafang vom 20. Joorhundert het dr veristischi Film z Italie en äigeni Dradizioon usgmacht. Sit de 1920er Joor het mä dr Begriff z Dütschland au in dr Kunstkritik brucht. 

As "Verismus" bezäichnet mä e Ströömig in dr italiänische Liddratuur sit öbbe 1830, wo konzeptuell em Realismus und em Naturalismus äänlig isch. D Liddratuur het sich mit dr Geegewart und em Alldaag befasst, dr Volkssprooch und de undere soziaale Schichte. E groosse Iifluss häi die franzöösische Naturaliste wie dr Emile Zola und die russische realistische Autoore wie dr Lew Nikolajewitsch Tolstoi uf e Verismus ghaa. 

D Hauptverdräter vom Verismus z Italie si dr Giovanni Verga und dr Luigi Capuana gsi. Dr Capuana isch au Theoretiker gsi und het d „poesia del vero“ eso definiert: Im Underschiid zum Naturalismus brobiert dr Verismus nit möögligst unpersöönlig und „objektiiv“ z beschriibe, sondern het en äigene Standpunkt und erkläärt dä. Wäärend dr Verga und dr Capuana sich hauptsächlig mit Sizilie befasst häi – dr Giovanni Verga het 1880 die Siziianische Novälle veröffentligt –, get s veristischi Autoore für anderi Regioone gee, wie übbe d Grazia Deledda für Sardinie.



</doc>
<doc id="37161" url="https://als.wikipedia.org/wiki?curid=37161" title="Pittura metafisica">
Pittura metafisica

D Pittura Metafisica (Metaphüsischi Moolerei) isch en italiänischi Ströömig in dr Moolerei, wo sich vo öbbe 1910 aa entwicklet het und bis in d Middi vo de 1920er-Joor gangen isch. Dr Naame chunnt vo Metafüsik, was d Leer vo de Gründ und Zämmehäng vo däm wo isch, bedütet. Im Joor 1917 häi dr Giorgio de Chirico, si Brueder Alberto Savinio und dr Futurist Carlo Carrà d "Scuola Metafisica" z Ferrara gründet.

Als charakteristisch für d Pittura Metafisica cha gälte, ass s Übersinnligi, das, wo mä nume dur s Dänke cha erkenne und s Gäistige, wo usserhälb vo dr Wält vo de Sinn lit, s Transzendänte, zum e bildnerische Süsteem erhoobe wird. D Folge vo de Bildinhalt lige drbi vilmol äänedraa vom sinnlig Erfaarbaare und e zwäiti gheimnisvolli Wirklikäit versteckt sich hinder de sichtbare Ding.

D Moolerei vo dr Pittura Metafisica zäigt Blätz, wo mäistens menscheleer si und e chli wie Büünene usgseen. S Schaner isch brägt dur verändereti Broborzioone, unrealistischi Farbe, unkorräkti Widergoob vo Liecht und Schatte, und meereri perspektivischi Fluchtpünkt.
Wil d Luftperspektive, wo dr Iidruck vo Diefi git, feelt, gseen e Hufe Gmäld us, wie wenn si e Vakuum wurde zäige. Im Inhalt nooch wird vilmol zäigt, wie bestehendi Wärt iire Wärt ändere und eso wird e Verbindig zum Widersprüchlige gmacht.

Drei bekannti Verdräter vo dr Pittura metafisica si:


</doc>
<doc id="37166" url="https://als.wikipedia.org/wiki?curid=37166" title="Spielzeug Welten Museum Basel">
Spielzeug Welten Museum Basel

S Spiilzüüg Wälte Museum Baasel, bis 2012 Diddihuusmuseum Basel, befindet sich in dr Schwizer Stadt Basel und isch s grösste Museum vo siner Art in Europa. Es ghöört dr Mäzenin Gigi Oeri und isch vo iire ufbaut worde. D Eröffnig isch 1998 gsi.

S Museumsgeböid isch am Barfüesserblatz zmidst in dr Stadt und stammt us em Joor 1867. Es isch vo Grund uf renowiert worde und uf em nöiste Stand vo dr Technik. Alli Ustelligsrüüm, vom Barderr bis zum oberste Stock, si für Rollstuelfaarer zuegängig. S Museum het vier Stöck und en Usstelligsflechi vo 1000 m². Es zäigt mee as 6000 Exponat in fantasiivoll arrangschierte Szeene. Mä cha Diddi und Diddihüüser, Lääde, Wiichäller, Mässständ und anderi Miniatuure bewundere. D Teddybääreustellig het mee as 2500 Stück und isch vo iirem Umfang und iirer Qualidäät us äinzigartig uf dr ganze Wält. In dr ständige Ustellig vo neapolitanischer Volkskunst cha mä italiäänischi Alldaagsszeene gsee. Es git en interaktivs Informazioonssüsteem, wo d Hintergründ vo de Usstelligsstück erkläärt.

Es finde au regelmäässig Sonderusstellige statt. So isch 2005/2006 e Modäll vom Bärnstäizimmer im Katharinebalast bi Sankt Petersburg usgstellt worde, wo dr Uwe Habermann us Nordfriesland zwüsche 1993 und 2003 im Massstaab vo 1:12 nochbaut het. Aber nid alli Ustellige häi diräkt öbbis mit Spiilzüüg z due. So het s im 2011 en Ustellig über d Brülle gee.



</doc>
<doc id="37170" url="https://als.wikipedia.org/wiki?curid=37170" title="Uhrenhäuschen Basel">
Uhrenhäuschen Basel

S Zithüüsli am Noodlebärg isch vo 1886 bis 1987 s Häim vo dr Basler Mueteruur gsi. Die Hauptuur het alli sächzig Sekunde en elektrischs Signaal an die öffentlige Uure z Basel gschickt.

D Basler häi iiri öffentlige Uure scho früe ärnst gnoo. 1753 het e Maa mit em Naame Schneider dr Boste übercho, sich um siibe Stadtuure z kümmere. Under em Schneider sim Nochfolger si s 1794 scho zää Uure gsi. 1862 het s Bauamt en Ornig für e Stadtuuremacher erloo, und wo vier Joor druf d Baslerzit 37 Sekunde voorgangen isch, isch dr Stadtuuremacher zruggdräte.
Die ersti Basler Mueteruur isch 1870 im Stadthuus installiert worde. Am 28. August 1886 isch si in e chliises Hüüsli am Noodlebärg 11a cho, wo dr Stadtuuremacher si Wärkstatt gha het. Uf em Dach vom Zithüüsli isch e Mast gsi, wo die elektrische Läitige zu de öffentlige Basler Uure draa aagschlosse gsi si. Zerst sis säggs Uure gsi, 
1895 scho zää und im 20. Joorhundert schliessig vierezwanzig. Wäge dere rasche Entwicklig het mä 1900 afo brüefe, öb die Elektrische Wärk Basel d Uure sötte übernee. Es isch denn aber immer no e Zitli, genauer bis zum 1. Januar 1931, gange, bis s EW d Verantwortig für Stadtuuremacherei überchoo het. In de Joor druf si s aber immer weeniger Uure worde, wo aagschlosse gsi si, bis es denn in de 1980er Joor numme no d Uur am Spiegelhoof gsi isch. 1987 isch d Mueteruur am Noodlebärg abgstellt worde. 

Hauptuure, wo Nääbeuure stüüre, het s aber immer no gee, nume d Technik het sich gänderet. 1994 si d Läitige abgschafft worde und d Synchronisazioon isch denn per Funksignaal gmacht worde. Die letzti vollmechanischi Mueteruur isch im Basler Chinderspital im Chläibasel gsi, wo erst 1995 iiri Funkzioon as Hauptuur het müesse ufgee. Am Ändi vom 20. Joorhundert häi 170 Mueteruure 1939 Zifferbletter gstüürt.

S Zithüüsli am Noodlebärg isch denn s wüsseschaftlige Archiv für d Gschicht vo dr Farmazii worde und s Geböid isch verchoo. 2006 het mä s renowiert und het au dr Mast mit de Isolatoore wider uf s Dach ufmontiert. Das isch no s Äinzige, wo an d Mueteruur im Zithüüsli erinneret.


</doc>
<doc id="37172" url="https://als.wikipedia.org/wiki?curid=37172" title="Basler Zeit">
Basler Zeit

As Basler Zyt oder Basler Uur wird en äigeni Zitmässig in dr Schwizer Stadt Basel bezäichnet, wo en anderi Zit ghaa het as s Land um d Stadt ume und wo über 400 Joor gültig gsi isch. D Basler Uure si äi Stund voorgange und häi, wenn d Sunne am Middaag am höggste gstande isch, nit Zwölfi sondern Äins ghaa.

Um s Joor 1380 ume si die erste Schlaaguure ufchoo und dr Daag isch in zwäimol zwölf Stunde iidäilt worde (Chliini Uur). Für d Basler si aber dr Middaag und d Middernacht nit uf die zwölfti Stund gfalle, wo ablauft, sondern uf die ersti Stund wo aagfange het. Si häi dr middelalterlig Bruuch, wie si de Hore (Gebätsstunde) gsäit häi, uf die modärne Stunde überdräit. Dorum isch uf de domoolige Basler Uure und Sunnenuure d Ziffere 1 und nit d Ziffere 12 in dr Middi obe bezieigswiis unde gstande.

Es git zwäi verbräiteti Legände:

Die ersti verzellt. ass Stadt Basel vo Find iigschlosse gsi und belageret worde isch. E baar Lüt in dr Stadt, wo unzufriide gsi si, häi welle, ass d Stadt erooberet wurd. Dorum häi si e Blaan usgheckt, wie d Stadt in dr finstere Nacht chönnt überrumplet und iignoo wärde, und das hätt mit em Middernachtsschlaag vo dr Uur sötte aafoo. Wo dr Durmwärter churz vor Middernacht drvo ghöört und er nid gnueg Zit ghaa het, zum d Wach alarmiere, het er d Uur e Stund vorgstellt und eso s Zäiche zum Aagriff verhinderet. D Verschwörer si unsicher worde, und jede het glaubt, er häig die richdig Stund verbasst. Underdesse het dr Durmwärter gnueg Zit ghaa, zum dr Stadtkommandant warne und für Versterkig rüefe. De Verrööter isch nüt übrig bliibe, als in iiri Hüüser zruggzschliiche, und d Belaagerer häi ufgee.

Noch dr zwäite Legände häige in dr Zit vom Konzil vo Basel (1431 bis 1449) d Konzilsdäilnäämer d Uur am Münster um e Stund voorgstellt, zum die lange Sitzige abchürze und schneller zum Middagässe choo.

Für über vierhundert Joor het mä in dr Stadt d Stunde eso zelt. 1779 het dr Stadtroot beschlosse, z Basel die üübligi Stundezelig iizfüere, und het en Erlass erloo. Die mäiste Lüt häi sich aber nit an dä ghalte, und es het e groosses Duurenander gee. Wo s drei Wuche lang nid gangen isch, het mä d Stundereform vorlöifig ufgee. 
Erst 1798 mit em Ändi vo dr Alte Äidgenosseschaft, wo die Helvetisch Republik iigfüert worden isch, het au für d "Basler Zyt" die letschti Stund gschlaage. Mä het s aber nid uf äi Chlapf gmacht. In de letschte Dääg vom Januar 1798 het mä jeede Daag alli Uure zää Minute zruggstellt und am 1. Februar 1798 si alli Basler Uure uf die woori Ortszit umgstellt gsi.

In de Basler Museä git s non e baar Uure und Sunnenuure, wo s Äins häi, wo hüte s Zwölfi wer.

Au am Basler Münster het s no Sunnenuure, wo dr sänkrächt Staabschatte am Woore Middag uf d Ziffere Äins fallt. D Durmuur drunder zäigt nüme die Woori Ortszit aa sondern die Mittelöiropäischi Zit (MEZ), wo sit 1894 au z Basel gültig isch.



</doc>
<doc id="37176" url="https://als.wikipedia.org/wiki?curid=37176" title="Hans Buchner">
Hans Buchner

Dr Hans Buchner (* 26. Okdobr 1483 z Raveschburg, † Merz 1538 en Konschdanz) ischt a deitscher Kombonischt ond Organischt gwäa. Zeitweis hôt’r sein Familianama au andersch gschriiba, zom Beischbiil Puchner, Buschner odr (ladinisiirt) Bocherus. Dia Leit, wo viil mit-em zo doa ghet hend, händ-an reschbektvoll da Moischtr Hans von Constantz ghoißa.

Dr Hans Buchner ischt am 26. Okdobr 1483 z Raveschburg uff d Welt komma. Em Aldr vo 17 Jôhr ischt’r Schialer vom berihmda eschtreichischa Kirchamusiker Paul Hofhaimer (1459 bis 1537) wôrra, wo-nem en de nägschde viir Jôhr beibrôcht hôt, wia mr uff dr Orgl schbiilt. Des ischt em Buchner so guat glonga, dass’r 1506 vom Konschdanzer Domkabitl fir fenf Jôhr a Ôstellong als Organischt am Minschtr "Unserer lieben Frau" kriagt hôt. Wia dui Zeit romgwäa ischt, hôt mr-em sein Arbeitsvrtrag uff Lebenszeit vrlengret. Sei Orgl en dera Kirch hôt 27 Regischtr ghet ond ischt dô drmit oina vo de graischde vo ganz Deitschland gwäa. 

Zo seira Zeit hôt dr Buchner em deitsch-schbrôchiga Room an hervorragenda Ruaf als oiner vo de bedeidenschde Organischda ond Orglkombonischda ghet. Drom hôt’r au Kondakt pfleagt zo de andre musikalische Greeßa vo dr dômôliga Zeit, zom Beischbiil zom Flama Heinrich Isaac (1450 bis 1517), zom Schweizer Ludwig Senfl (1490 bis 1543 [dia Dada send omstridda!]) ond zom Deitscha Heinrich Finck (1445 bis 1527). Stilischdisch wuud dr Buchner zom Doil zor Schbätgodik ond zom Doil zor Renaissance zuagrechnet.

Wia sich em friha 16. Jôhrhondert en de siddeitsche Reichsstedt d Reformazioo ausbroidet hôt, ischt au Konschdanz drvoo betroffa gwäa. Drom ischt em Jôhr 1526 dr kadolisch Bischof mit seim Domkabitl zerscht nôch Meersburg ond bald druff nôch Ibrlenga omzoga, ond dr Buchner hôt sich deane ôôgschlossa. Vo dô ôô hôt’r em Ibrlenger Minschdr sein Denscht vorrichdet.

Seine ledschde Lebensjôhr hôt dr Buchner en Not ond Armuat vorbrôcht. Ôfang Merz 1538 – da gnaua Dag woiß mr nemme – hôt’r em Altr vo 54 Jôhr seine Auga fir emmr gschlossa.

Em Buchner sei Hauptwerk ischt s "Fundamentum", wo-nr so om s Jôhr 1520 rom gschriiba hôt. Dô dren fend mr an Haufa theoredischa Darlegonga ond prakdische Beischbiil, wo hauptsächlich fir Orglschialer wertvoll send. Wiaviil vo de Kombosiziona en deam Werk vom Buchner selbr send, ischt et bekannt. D Ôgaba dô drzua ganget en de vrschiidene Quella weit ausnandr. Uff jeda Fall isch des "Fundamentum" oina vo de bedeidenschde Quella vo dr friha deitscha Orglmusik.

Ibrliifret vom Buchner seine Kombosiziona send au noh a baar viirstemmige Motedda, Liadr ond Tenz.




</doc>
<doc id="37177" url="https://als.wikipedia.org/wiki?curid=37177" title="Liste der Kulturgüter von nationaler Bedeutung im Kanton Basel-Stadt">
Liste der Kulturgüter von nationaler Bedeutung im Kanton Basel-Stadt

In dere Liste si alli Kulturgüeter (A-Objekt) im Kanton Basel-Stadt, wo nazionaal bedütend si und wo in dr Usgoob 2009 vom Schwizerische Inwentaar vo de Kulturgüeter mit nazionaaler und regionaaler Bedütig ufglistet si. Si isch noch bolitische Gmäinde sortiert; es het din 70 Äinzelbaute, 32 Sammlige und drei archeologischi Fundstelle.




</doc>
<doc id="37178" url="https://als.wikipedia.org/wiki?curid=37178" title="Trompe-l’œil">
Trompe-l’œil

E Trompe-l’œil [] (frz. „düsch s Aug“, vo "tromper" „düsche“ und "l’œil" „s Aug“) isch e illusionistischs Gmäld, wo mit ere gschickte perspektivische Daarstellig e Rüümlikäit vordüscht, wo nit vorhande isch. So bezäichnet mä as Trompe-l’œils bsundrigs au Wand- und Deckimoolereie, wo mit perspektivische Middel d Archidektuur gröösser lön lo usgsee oder Blick uf Fantasiilandschafte zäige.

Die eltiste erhaltene Bischbil kennt mä us Pompeii; in dr Rönässans isch d Technik uferstande, wo mä d Perspektive widerentdeckt het. In dr profane Moolerei het mä Trompe-l’œils hüfig iigsetzt, zum unklaari Ruumzueschnitt esthetisch verbessere oder au fantasiivolli Usblick uf arkadischi Landschafte us de Woonrüüm mööglig mache.

Dr Trompe-l’œil-Stil het sich in dr Rönässans entwicklet dank dr Entdeckig vo dr Perspektive und de wüsseschaftlige Fortschritt im Beriich vo dr Optik. As Motiiv het mä hüfig Nische mit Blueme- und Früchtstillääbe, chliini Mööbel (Regaal, Schränkli) mit Wärtsache, Brätterwänd mit Grafike und Brief und au Jagdstillääbe mit Wild und Waffe. Vilmol het e Künstler e gwüsses Motiv in meerere Wariante gmoolt. So git s vom Spezialist für Jagdmotiiv Johannes Leemans mindestens drei "Stillääbe mit Jagdgräät" mit eme Vogelchäfig in dr Middi und Bulverhörner und Waffe zringsum, wo enander seer äänlig si. Äi Exemplaar befindet sich im Kunstgwärbmuseum Berlin, die andere si vor e baar Joor vo zwäi internazionaale Aukzioonshüüser z Amsterdam verstäigeret worde.

Sit em 14. und 15. Joorhundert het mä brobiert vor Allem in Innerüüm mit ere gmoolte Schiinarchidektuur es eso lo usgsee wie wenn s Fänster häig, wo mä uf d Landschaft chönnt uuseluege, oder über em Ruum Kupple siige und dr Ruum eso gröösser wurd usgsee. E guets Bischbil für das si d Fresken in dr Camera degli Sposi, (Mantua, Castel San Giorgio), wo dr Andrea Mantegna für e Luigi III. Gonzaga zwüsche 1465 und 1474 goolt het. Au an Ussefassaade git s Trompe-l’œil in dr Form vo Schiinarchidektuur und Lüftlmoolerei.

In dr sakraale Moolerei het d Blüetezit vom Trompe-l’œil mit dr Geegereformazioon aagfange. Uf d Deckigwölb in de manieristische Chille vo de Jesuite het mä Himmelfaarte vom Jesus oder dr Maria gmoolt und eso dr Himmel ufdoo. Im Rokoko si d Darstellige wider brofaaner worde und häi Theme us dr klassische Antike ghaa, zum Bischbil Bilder vo Götter.

Vilmol bruche d Lüt d Usdrück Trompe l'œil und Kwodlibet as Sünonüüm. Mäistens bezäichnet mä aber mit Quodlibet Bilder, won e Hufe beliebigi chliini Sache zäige. Abgsee vo däm si Kwodlibets vilmol in Form vo grafische Bletter gmacht, Trompe l'œil hingege hüfiger as Gmäld. E bekannts Kwodlibet-Motiiv si Schriftstück mit Egge, wo zum Däil iigrollt si; sonigi Bilder gseen mänggisch düschend ächt us. Kwodlibets zäige vilmol Geegestand wo an ere Wand us Holz ufghänkt si und wo so nätüürlig usgseen, ass mä sä fast aalängt. 

Kwodlibets si e wäsentlige Bestanddäil in dr Entwicklig vo dr Stilläbemoolerei in Europa, wo sich bsunders z Holland und in Flandere im spoote 17. und im 18. Joorhundert usebildet het, z. B. "Quod Libet" vom Edward Collier (1701) und "Quodlibet" vom Cornelis Gijsbrechts (1675).

Hützudags chunnt s Trompe-l’œil as Inneruumgstaltig vor, wo d Wandmoolerei sit öbbe 1980 e dütligi Widerbeläbig gha het. Zu de Künstler, wo die Rönessans vorberäitet häi, ghöört under andere dr Ängländer Graham Rust. Usserdäm läbt s Trompe-l’œil au in dr Stadtgstaltig wider uf, zum archidektonischi Brobleem an Fassade z verstecke oder zum steriile stedtische Leerrüüm e beläbti Atmosphääre gee. Dr Filosof Robert Pfaller bezäichnet Trompe-l’œil as „interpassivi Praxis“.




</doc>
<doc id="37183" url="https://als.wikipedia.org/wiki?curid=37183" title="Kaiser-Wilhelms-Land">
Kaiser-Wilhelms-Land

Chaiser-Wilhelms-Land isch dr nordeschtlig Dail vu dr Insle Neiginea gnännt wore, wu bis anne 1914 zum dytsche Kolonialrych ghert het. Zämme mit em Bismarck-Archipel, dr nerdlige Salomone, dr Karoline, Palau, Nauru, dr Marshallinsle un dr Mariane het s s chaiserli Gouvernement un dytschi Koloni Dytsch-Neiginea bildet.

S Biet isch no Weschte vum niderländische (hite Wescht-Papua) un no Side vum britische (ab 1906 auschtralische) Dail vu dr Insle begränzt gsii. S isch vu 141° eschtlige Lengi no Oschte gange un im Side bis 8° sidlige Braiti. D Landflechi het 181.650 km² umfasst mit dertemol 110.000 Yywohner (Stand: 1902).

Dr Inseldail bstoht in dr Hauptsach us Gebirg, nume im usserschte Norde het s Ebene am Chaiseri-Augusta-Fluss un am Ramu. Im Side het s Gebirgszig, wu zum Dail bis uf iber 4000 m uffegehn: Kraetkegebirg, Bismarckgebirg un Hagengebirg. D Wasserlaif sin zmaischt Gebirgsfliss.

Wu Großbritannie im Augschte 1884 dr Oschtdail vu Neiginea (→Britisch-Neiginea) fir d Chrone veryynahmt ghaa het, het dr Agänt vum Neuginea-Konsortium Otto Finsch im Dezämber 1884 dr Aaspruch uf d Nordkischte vu Neiginea un dr Bismarck-Archipel gstellt.
Am 17. Mai 1885 het d Neuguinea-Kompagnie (d Noofolgeri vum Neuguinea-Konsortium) dr chaiserlig „Schutzbrief“ fir d Hohaitsrächt iber Chaiser-Wilhelms-Land (Nordoscht-Neiginea) un dr Bismarck-Archipel iberdrait kriegt. Ab 1889 isch dr Weschtdail vu Neiginea e Koloni vu dr Niderlande wore (→Niderländisch-Neiginea).

D Hauptverwaltigssitz vu Dytsch-Neiginea, wu bis 1899 vu dr Inveschtore vu dr private Neuguinea-Kompagnie verwaltet woren isch, sin in dr erschte Johrzehnt im Chaiser-Wilhelms-Land gläge. Dr erscht Landeshauptmann isch dr Georg von Schleinitz wore, wu ab 1886 z Finschhafen Quartier gnuu het. Bis zue dr große Malaria-Epidemi anne 1891 isch dr Hafe Sitz vum Landeshauptmann blibe, derno isch dr Ort ufgee un erscht anne 1901 widergrindet wore. E churzi Zytlang isch Stephansort in dr Astrolabe-Bucht Hauptort gsii, am 17. Septämber 1892 isch d Landesverwaltig derno uf Friedrich-Wilhelmshafen (hite Madang) verlait wore. Mit em Änd vu dr Verwaltig dur d Neuguinea-Kompagnie 1899 un dr Ibernahm vu dr Bsitzige dur s Dytsch Rych isch dr Haupverwaltigssitz vu dr Koloni uf d Insle Neu-Pommern (hite Neibritannie) uf Herbertshöhe (hite Kokopo) verlait wore.

Ab 1921 isch s Biet velkerrächtlig e auschtralisch Mandatsbiet wore. Anne 1975 isch s mit em auschtralische Papua zue Papua-Neiginea veraint un unabhängig.

Im Johr 1882 hän di bode Firme Deutsche Handels- und Plantagengesellschaft (d Noofolgeri vu Godeffroy) un Robertson & Hernsheim (speter Hernsheim & Co.) di dytsche Handelsinträsse in dr Nechi vu Neiginea verdrätte. Fir di erschte Schritt vun ere dytsche Konialisierig uf dr Insle sälber isch vu Finanzlyt, wie em Adolph von Hansemann, dr 45-jehrig Otto Finsch uusgwehlt wore.

Dr Finsch isch aafangs 1884 uf Neiginea graist un het vu Mioko uus uf drei Raise fascht di ganz Nordkischte bsuecht. Bi syyne Raise het er sibe Häfe un dr Chaiseri-Augusta-Fluss entdeckt, het mit Yyhaimische Verdreg abgschlosse iber Landchaif un het di dytsch Flagge ufzoge. Di erscht Station isch am 5. Novämber 1885 z Finschhafen grindet wore. Si het dr Ursprung vu dr Neuguinea-Compagnie bildet. Bal derno sin Hatzfeldhafen un Konstantinhafen chuu, 1888 Stephansort, 1890 Erima un speter no anderi. Fir d Vermässig vu dr Gränz zwische Dytsch-Neiginea un em Territorium Papua, wu unter dr Verwaltig vu Auschtralie gstanden isch, isch vu Novämber 1908 bis Oktober 1909 di Dytsch-änglisch Neiginea-Gränzexpedition durgfiert wore, fir d Bstimmig vu dr Lag vum Gränzmeridian 141 Grad eschtliger Lengi, zwische Dytsch-Neiginea un Niderländisch-Neiginea, vum Februar 1910 bis Februar 1911 di Dytsch-holländisch Neiginea-Gränzexpedition statt.



</doc>
<doc id="37185" url="https://als.wikipedia.org/wiki?curid=37185" title="Jorge de Meneses">
Jorge de Meneses

Dr Jorge de Meneses (* um 1498) isch e portugiesische Seefahrer un Statthalter uf "Ternate" gsii.

Är het im frieje 16. Johrhundert gläbt un het wahrschyns vun ere marranische Familie abgstammt.

As erschte Europäer isch er anne 1526 uf Neiginea glandet, wun er vum Kurs uf d Gwirzinsle abdribe woren isch. Är het s Biet mit dr Inselgruppe drumumme „Islas do Papua“ gnännt, noch em malaiische Wort "Papuwah" fir „Chruselhoor“, was di malaiisch Schiffsbsatzig fir di melanesische Yywohner brucht het. Dr Meneses isch fascht e ganz Johr z Wasai uf dr Insle Waigeo nordweschtlig vu Neiginea blibe, wel er d Monsunsaison abgwartet het fir syy Wyterfahrt. 


</doc>
<doc id="37186" url="https://als.wikipedia.org/wiki?curid=37186" title="Camembert (Käse)">
Camembert (Käse)

Kamamber isch en ursprünglig franzöösische Wissschimmelchees. Under em Naame Camembert de Normandie AOC het er e gschützti Härkumftsbezäichnig: Nume eme Kamamber, wo in dr Normandii us Roomilch gmacht isch, daf mä "Camembert de Normandie" sääge. Dr Name "Camembert" hingeege daf jede bruche.

D Kamamberläib si klassischerwiis öbbe 250 Gramm schweer, mäistens kräisförmig, sältener ovaal oder eggig und von ere wisse Edelschimmelrinde überzooge. Dr Däig vom Kamamber isch je noch däm, wie rif dr Chees isch, hell- bis goldgääl. Wäärend em Rifigsbrozäss chönne Gäärlöcher entstoo, wo aber dr Gschmack vom Chees nit beiiflusse.

Dr Gschmack isch liicht scharf und nussig. Dr Chees isch e chli weeniger fett as dr Brie, und eso e chli „drochniger“ im Gschmack. Wenn er die richdigi Rifi het, isch er milder. Überrife Kamamber, wo verlauft, wenn män en aaschniidet, entwicklet vilmol e Ammoniaknoote, wo as unaagnääm empfunde wird.

Dr rif Kamamber het e relatiiv wäichi, greemigi Konsistänz und mä chan en liicht uf e Brootschnitte oder e Weggli striiche. Dr Chääs cha paniert bröötlet wärde oder mä chan en zum Überbache bruuche.

100 Gramm Kamamber mit 45 Brozänt Fett in dr Drochemasse häi en Energiiwärt vo öbbe 1250 kJ (300 kcal). Dä Wärt cha je noch em Brodukzioonsverfaare e chli schwanke.

D Herstellig vom dradizionelle Kamamber us früscher Roomilch brucht öbbe drei Wuche. Am erste Daag wird d Milch gsüürt und im ene ghäizte Ruum (28 bis 30 °C) in groosse Chessel uf öbbe 36 °C aagwermt und mä duet Lab drii, ass es grinnt. D Gallerte wo mä eso überchunnt, wird vorsichtig, ooni si z bräche, in übbe fümf Schichte in äinzelni Cheesforme doo; eso blibt im Chees e Hufe Molke, und er bechunnt e greemigi Textuur.
Wenn dr Chees gnueg aadrochnet isch, dräit män en um.

Am zwäite Daag nimmt mä dr Chees us dr Form und im Salzruum, wo s 18 bis 20 °C warm isch, ströit mä Salz uf en vo alle Siite und behandlet män en mit em wisse Edelschimmel "Penicillium camemberti", wo für s Waggse vo dr wäiche Bilzflora uf dr Oberflechi vom Chees sorgt. Am dritte Daag chunnt dr Chees in dr Rifiruum, wo s immer e Tämpratuur zwüsche 10 und 14 °C het. Für zum rif wärde brucht er je noch dr Jooreszit öbbe 12 Dääg, denn cha män en verpacke. Denn loot mä sä nonemol vier bis fümf Dääg bi öbbe 9 °C lo rife, bis si schliesslig in Handel chömme.




</doc>
<doc id="37187" url="https://als.wikipedia.org/wiki?curid=37187" title="Hyperrealismus">
Hyperrealismus

Dr Hüperrealismus, au Superrealismus, isch e Kunstrichdig, wo d Moolerei und Skulptuur, aber au d Fotografii und dr Film umfasst. Dr Realismus isch immer e wichdigs Elimänt in dr Räije vo de Stilrichdige in dr Kunst gsi. Dr Hüperrealismus isch e Witerentwicklig vom Realismus und nooch zur Pop Art. Si Ideaal isch nit umbedingt en exakti, lääbensdröiji Nochbildig, wie si für e Realismus tüpisch isch, sonder e fotorealistischi Überstäigerig vo dr Wirklichkäit, en „überscherfti Realidäät“. D Abstrakzioon wird abgleent.

E wäsentligs Elimänt vom Hüperrealismus isch, ass dr Künstler uf e subjektiivi Interpretazioon verzichdet. Dr Hüperrealismus brucht Usdrucksmiddel vom Fotorealismus, wo d Bilder mit ere Gnauigkäit im Detäi gmoolt wärde, wo an e Fotigrafii erinneret. Wäärend dr Fotirealismus brilliant und realistisch darstellt und vor allem will schöön si, zäigt dr Hüperrealismus d Wirklichkäit in ere chüele, brofaane, „überspitzt verstörende“ Form und stellt d Froog noch em Wääse vo de Ding in e Konteggst, wo fast scho ironisch und existenzialistisch isch. D Landschaftsgmäld vom Gottfried Helnwein zum Bischbil si zum grösste Däil fotorealistisch, wil si in erster Linie „schöön“ si, und nit dr verstöörend Charakter vo sine Bordret häi. Die hingeege muess mä wäge de Narbe und Wunde, wo dr Künstler sichtbar macht, eender zum Hüperrealismus zelle; d Gränze si fliessend, und es isch „irrelevant, öb die Bilder fotigrafiert oder gmoolt si“.



</doc>
<doc id="37188" url="https://als.wikipedia.org/wiki?curid=37188" title="D’Entrecasteaux-Inseln">
D’Entrecasteaux-Inseln

D D’Entrecasteaux-Insle (Tok Pisin "Donterecasto Ailan") sin e Inselgruppe in der Salomonesee, eschtli vu Neiginea. Si ghere bolitisch zue dr Provinz Milne Bay vu Papua-Neiginea. 

Zum Archipel vu dr D’Entrecasteaux-Insle ghere Moratau ("Fergusson"), Nidula ("Goodenough"), Duau ("Normanby"), Sanaroa un Dobu, derzue ne Huffe chlaineri Insle. Vu Neiginea sin d Insle drännt dur di 30 km brait Ward Hunt-Stroß im Norde un di 18 km brait Goschen-Stroß im Side.

D Insle, wu ne vulkanische Ursprung hän, gehn iber 160 km un hän zämme ne Landflechi vu rund 3.100 km², d Yywohnerzahl lyt bi rund 45.000. Dr hegscht Bärg isch dr Mount Vineuo uf Nidula mit 2566 m. 

Gnännt sin d D’Entrecasteaux-Insle noch em franzesische Seefahrer Joseph Bruny d’Entrecasteaux, wu anne 1792 uf dr Suechi noch em Jean-François de La Pérouse, wu syter anne 1788 in dr Sidsee verscholle gsii isch, as erschte Europäer uf dr Insle gsii isch.

Anne 1874 isch dr britisch Seefahrer John Moresby mit dr HMS Basilisk in s Biet chuu un het Vermässige vu dr Insle gmacht.

Im Johr 1891 hän auschtralischi Methodischte di erscht Missionsstation uf Dobu ufgmacht. Di Yyhaimisch sin aagworbe wore fir Goldmine un Kopra-Plantasche. E zwooti Missionsstation isch 1898 z Bwaidoga, Mud Bay, im Side vu Nidula ufgmacht wore.

D Inselgruppe isch e Brännpunkt im Zweete Wältchrieg woore, wu japanischi Druppe anne 1942 uf Nidula abgsetztt wore sin, churz voreb si vu dr auschtralische 2/12th Battalion aagriffe wore sin. Vum Juni 1943 bis zum Augschte 1944 isch Vivigani Airfield uf Nidula e Uusgangspunkt vu dr Royal Australian Air Force fir Operation z Neiginea gsii. D US Navy het e Basis uf Moratau ghaa, d Brite wahrschyns e ghaimi Basis uf Duau.


</doc>
<doc id="37191" url="https://als.wikipedia.org/wiki?curid=37191" title="Lavongai">
Lavongai

Lavongai (dt. veraltet "Neu-Hannover", ängl. au "New Hanover Island") isch e Insle im Bismarck-Archipel. Si ghert bolitisch zue dr Provinz New Ireland z Papua-Neiginea.

D Vulkaninsle umfasst e Flechi vu rund 1.186 km². 

Si wird vu Oscht no Wescht vum Tirpirtz-Gebirg durzoge. Di hechscht Hebig isch dr Mount Deimling mit 957 m i. NN. Nume an dr Kischte vu däre bärgige Insle het s Kokospalme.

Uf der Insel Lavongai git s nume zwoo Suugerarte, Fläädermyysarte Nyctimene albiventer un Rousettus amplexicaudatus. D Mohrenunne Lonchura nigerrima, e chlaini Prachtfinkenart mit eme fascht ganz schwarze Gfider, chuunt uusschließlig uf däre Insle vor.

Anne 2009 hän uf dr Insle 17160 Mänsche gläbt, im Johr 1960 no rund 5000. D Yywohner vu Lavongai schätze in dr Hauptsach Tungag, e auschtronesischi Sproch us dr New Ireland-Gruppe.

Di erschte Europäer, wu zue dr Insle chuu sin, sin di niderländische Seefahrer Jakob Le Maire un Willem Schouten gsii, wu anne 1616 dr Bismarck-Archipel entdeckt hän. Im Johr 1767 het dr britisch Seefahrer Philipp Carteret dr Insle dr Name "New Hanover Island" gee.

Anne 1964 isch uf dr Insle dr „Johnson Cargo Cult“ entstande, wu aber mee Ziig vun eme bolitsche Theater het un weniger e richtige Cargo-Kult isch. 



</doc>
<doc id="37192" url="https://als.wikipedia.org/wiki?curid=37192" title="Symbolismus (Bildende Kunst)">
Symbolismus (Bildende Kunst)

Dr Sümbolismus bezäichnet e Kunstströömig in dr Moolerei und dr Bildhauerei am Ändi vom 19. Joorhundert, si Hoochfaase isch in dr Zit zwüsche öbbe 1880 und 1910 gsi. 

En entschäidende Impuls het s „Sümbolistische Manifest“ vom franzöösische Dichder Jean Moréas im Joor 1886 gee. E Kärnsatz in däm Manifest goot eso: "»Die wäsentligi Äigeschaft vo dr sümbolistische Kunst bestoot din, ass e Idee nie begrifflig fixiert oder diräkt usgsproche wird«". Dr Sümbolismus isch 1889 bi dr Wältustellig z Bariis ere bräite Öffentlikäit bekannt gmacht worde und het sich denn vo Frankriich us über ganz Öiropa usbräitet. 

In dr Epoche vom Realismus (Hauptverdräter: Gustave Courbet), wo grad vorhär cho isch, het eme Hufe Künstler die "seelischi Diefi" gfeelt, won e Kunstwärk müess usdrucke. Dr Sümbolismus isch gege die niidrigi Dröiji im Detäi vom Naturalismus gsi und au gege die verkläärti Schwärmerei vo dr Romantik. Er het d Wält und deren iiri Aspäkt nume als Sümbool von ere diefere Wirkligkäit gsee, und d Kunst as Vermiddlere zwüsche deene Ebene.

E Schbiilart vom Sümbolismus isch d "Décadence", wo brobiert het, dr Verfall und Undergang von ere Epoche künstlerisch z begläite und iir Häil in ere überspitzte Sinneslust het welle finde. 

Dr Sümbolismus het e Hufe Paralleele zum Jugendstil. Bäidi gälte zämme als Bindegliid zwüschen em Impressionismus vorhär und em Expressionismus nochhär. Usserdäm wärde d Sümboliste au as Vorlöifer vo de Surrealiste bezäichnet.

In de Wärk vom Sümbolismus git s bsundrigi Motiv us dr antike Müthologii und biblischi Allegorie. E Hufe Bilder stelle Dröüm und Ekstaase dar, ufgwüelti Gfüül, Unerkläärligs, Chranket, Dood, Sünd und Liideschaft und zäige gäistigi Wirklikäit, Fantasii, Visioon, Halluzinazioon, Meditazioon und Empfindig. 

D Sümboliste häi s "Räine, Edle und Erhabene" im Sinn vo de Preraffaelite verherrligt, aber au die "dunkli Site" um d Themekomplex Sünd, Gschlächt, Dood und Düüfel. Motiiv in dr erste Richdig si Ängel, Hirtenidüll, religiöösi Motiiv, und "räini und köischi" Frauegstalte, mäistens in lange, wisse Gwänder. Typischi Verdräter si z. B. dr Pierre Puvis de Chavannes, Maurice Denis, oder Michail Wassiljewitsch Nesterow und dr Michail Alexandrowitsch Wrubel.





</doc>
<doc id="37193" url="https://als.wikipedia.org/wiki?curid=37193" title="Kot">
Kot

Schissdräck oder echli netter au Gaggi – medizinisch Fäzes oder "Faeces," woorschinlig im 19. Joorhundert us em französische Adjektiv "fécal;" vgl. Fekaalie as Leenwort im Dütsche – isch s Brodukt vo dr Verdauig (Usschäidig, Exkrement) vo Mensche und Dier, wo dur e Darm usgschiide wird. Er isch mäistens fest und bestoot us Wasser, Darmbakterie, doote Zälle vo dr Darmschliimhut, Sekreet vo de Verdauigsdrüese, Naarigsbestanddäil, wo nit resorbiert worde si, und Brodukt vo dr Gäärig und vom Verfuule.
Die griechisch Bezäichnig für Dräck, Mist, Schissdräck isch "kopros". Das isch Däil vo Begriff wie

Die wüsseschaftligi Undersuechig vo Fekaalie bezäichnet mä as „Skatologii“.



</doc>
<doc id="37194" url="https://als.wikipedia.org/wiki?curid=37194" title="Lugo">
Lugo

Lugo isch e Stadt vo Galicie in Spanie, wo knapp 97'635 Ywoner hätt . Iir Gebiet umfasst 329,78 km².

Um en alt Stadtkärn ume het s e römischi Muure us em dritte Joorhundert, wo zwäi Kilometer lang isch. Si het wuchdigi halbkräisförmigi Bastioone alli 100 bis 200 m. D Muure isch zwüsche acht und zwölf Meter dick und an dr höggste Stell öbbe zwölf Meter hooch. Ursprünglig het si fümf Door ghaa, hüte si s zää. D Schtadt schtoht uf de Lischte vom Wältkulturerb vo dr UNESCO.

Lugo isch die eltisti Stadt z Galizie. Si isch vo de Römer in dr Zit vom Kaiser Augustus gründet worde für zum dr Nordweste vo dr Iberische Halbinsle z beherrsche.



</doc>
<doc id="37195" url="https://als.wikipedia.org/wiki?curid=37195" title="Koprophagie">
Koprophagie

As Koprofagii (vo griechisch κόπρος, "kópros" = Schissdräck, Mist, Dräck und φαγεῖν, "phageín" = ässe) bezäichnet mä s Ässe vo Fekaalie (Fäzes).

D Koprofaage däilt mä in zwäi Gruppe ii:

E Hufe Saprofaage verwärte as Koprofaage die orgaanische Stoff, wo im Dung vo andere Dier no din si. Si si e wichdigs Elimänt im ökoloogische Stoffkreislauf. Bischbil für die Diergrubbe si verschidnigi Faadewürm, Milbe oder e baar Blatthornchääfer wie d Mistchääfer und dr Häilig Billedräijer (Scarabaeus sacer).

Zu de Arte, wo iiri äigene Exkremänt frässe, ghööre d Chüngel und Haase und e Hufe Naager, wie Meersöili und Chinchilla. Si si vilmol nit in dr Laag, vo dr pflanzlige Naarig (Näärstoff, Vitamin) gnueg z resorbiere, wenn si nume äimool duur e Darm goot. D Brodukzioon vo Protein wird, äänlig wie bi Döier, vo sümbiotische Bakterie usgfüert. Bi de Naager si die aber im Blinddarm („Gärchammere“, zwüschen em Dünn- und em Dickdarm) aagsiidlet. Wil d Protein im Dünndarm ufgnoo wärde, müese d Exkremänt zämme mit de usgschiidene Protein no äinisch gfrässe wärde.

D Koprofagii chunnt au bi Affe, au Menscheaffe wie z. B. de Gorilla vor, au do vermuetlig, zum die pflanzligi Naarig besser usznütze bzw. wenn s nit gnueg Nährstoff git.
As Sümptom von ere Stöörig het mä d Koprofagii bi Dier mit Langwiil und Thiaminmangel in Verbindig brocht.

Au zu de Koprofaage zele e baar Arte vo de Dokterfisch. Die si seer schlächti Fueterverwärter, so dass in iire Exkremänt hüfig no halbverdauti Pflanzeräst si. Wenn si sä frässe, verliere die Fisch, wo im näärstoffarme Koralleriff lääbe, die vorverdauti Naarig, d Verdauigsenzüm, wo Zelluloose spalte, und d Mikroorganisme nit .

Bim Mensch betrachdet mä d Koprofagie däilwiis as en Underform vom Pica-Sündroom und mä gseet s hauptsächlig bi psüchische und nöirologische Stöörige. Chrankhäite, wo e Sümptoom von ene Koprophagii cha si, si:

Therapöitisch setzt mä e Verhaltenstherapii ii oder en understützendi Psüchotherapii, Haloperidol und nöieri, sog. atüpischi Neuroleptika und d Elektrochrampftherapii.

E Koprofagii cha au as äi Erschiinigsbild vo dr Koprofilii (ere Exkrementofilii, ere Sonderform von ere Parafilii) vorchoo. Dr Schissdräck wird denn as Fetisch brucht. S Ässe bzw. Assemüesse (i. S. v. „zwunge wärde“) vo Schissdräck chunnt au as e Schbiilart in gwüsse, mäistens sadomasochistische) Sexualpraktike vor.




</doc>
<doc id="37196" url="https://als.wikipedia.org/wiki?curid=37196" title="Westliche Inseln">
Westliche Inseln

Di Weschtlige Insle (Tok Pisin "Westen Ailan") sin e Gruppe vu Insle un Inselgruppe im Bismarck-Archipel. D Insle ghere bolitisch zue dr Provinz Manus z Papua-Neiginea.

Di Weschtlige Insle lige im weschtlige Dail vum Pazifische Ozean, vor dr Nordoschtkischte vu Neiginea. Zue dr Weschtlige Insle ghere:

D Insle lige zwische 0o44' un 1o45' sidliger Braiti un 142o45' East un 145o33' eschtliger Lengi.

Dr erscht Europäer, wu zue dr Weschtlige Insle chuu isch, isch dr spanisch Seefahrer Ynigo Ortiz de Retes gsii, wu am 19. Augschte 1545 Wuvulu un Aua entdeckt het. Är het d Insle Islas de Hombres blancos gnännt. Am 19. Septämber 1767 het dr britisch Seefahrer Philip Carteret Durour (Aua) un Wuvula entdeckt. D Insle Wuvula het er Maty Island gnännt noch em Mathew Maty vu dr Royal Society z London. Dr erscht Europäer, wu zue dr Kaniet- un dr Ninigo-Insle chuu isch, isch dr Franzos Louis Antoine de Bougainville anne 1768. Anne 1781 het dr spanisch Seefahrer Francisco Antonio Maurelle d Eremite-Insle erforscht.

D Sproche, wu uf uf dr Weschtlige Insle gschwätzt wäre, ghere zue dr Auschtronesische Sproche, un do zue dr Untergruppe "Admirality Islands" vu dr Ozeanische Sproche. Noch em Ethnologue wäre drei Sproche uf dr Insle gschwätzt, aini isch uusgstorbe:



</doc>
<doc id="37197" url="https://als.wikipedia.org/wiki?curid=37197" title="Alte Meister">
Alte Meister

Under de Alte Mäister duet mä in dr Kunst d „Mäister vo dr Moolerei“ vom 14. bis zum 18. Joorhundert und iiri Wärk zämmefasse. In deere Zit si bsundrigs geegeständligi Gmäld entstande, wo zerst fast usschliesslig religiöösi Motiiv ghaa häi, spööter aber au wältligi.

Allgemäiner bezäichnet mä historischi Künstler vo alle Zite churz as "Mäister", vor allem wenn iiri Nääme nit bekannt si wie öbbe "„die alte Mäister vom griechische Tämpelbau“".

Im dütschsproochige Ruum git s die Sammlige vo Alte Mäister:
Witeri bedütendi öiropäischi Sammlige vo Alte Mäister git s in de Museum vo Bariis, Floränz, Rom, Madrid, Brüssel, Antwärpe, Den Haag, Amsterdam, Rotterdam, London, Edinburgh, Budapest und Sankt Petersburg. In Amerika het die National Gallery of Art z Washington DC hervorragendi Wärk vo Alte Mäister.


</doc>
<doc id="37203" url="https://als.wikipedia.org/wiki?curid=37203" title="Anthologie">
Anthologie

En Anthologii oder Blüetelääsi (gr. "anthología" „Sammlig vo Blueme“, vgl. die latiinischi Leenübersetzig "florilegium") isch e Sammlig vo usgweelte Text vo verschiidene Autore oder e themebezoogeni Zämmestellig vo literarische, musikalische oder grafische Wärk. E Sonderform vo dr Anthologii isch s Lääsibuech.

Dr Begriff "anthología", wo im antike Griechische zerst emol ganz konkret „Sammle vo Blueme“ bezäichnet het, isch für d Lehrsatzsammlig "Anthologiae" vom griechische Astronoom Vettius Valens (2. Joorhundert n. Chr.) zum erste Mol as Ditel für e Sammelwärk brucht worde. Zämme mit dr Nääbeform ("anthológion") und dr latiinische Leenbildig "florilegium" het mä dr Begriff über die büzantinischi Zit bzw. s latiinische Middelalter bis in d Nöizit brucht. Im 18. Joorhundert het er sich au in de Nazionaalsprooche allgemäin für Sammlige vo Lyrik, Aphorisme oder Erzäälige duregsetzt.


</doc>
<doc id="37208" url="https://als.wikipedia.org/wiki?curid=37208" title="Feni-Inseln">
Feni-Inseln

D Feni-Insle (lokale Name: "Anir") sin e Inselgruppe vu zwoo Vulkaninseln, eschtli vu Neiirland im Bismarck-Archipel im Weschtpazifik. Bolitisch ghere si zue dr Provinz New Ireland z Papua-Neiginea. Uf alte Charte findet mer au d Näme St. Jan, St. John, Wuneram, Wonneram oder Bournandinsle.

D Feni-Insle sin Dail vu dr "Tabar-Lihir-Tanga-Feni-Inselchette". Di grescht Insle vu dr Gruppe isch Ambitle (87 km²). Di zwoot Insle, Babase (23 km²), isch dur di nume 100 m brait "Salat-Stroß" vu Ambitle drännt. Babase vorglageret isch di chlai Näbeinsle Balum. D Inseln sin buckelig, felsig un waldig. Drotz ass dr letscht groß Vulkanuusbruch scho rund 2300 Johr här isch, git s vor allem uf Ambitle allno ne starki vulkanischi Aktivitet mit e Huffe Geysire, chochige Schlammhäfe un Thermalquälle vor dr Kischte.

Uf Ambitle isch e Goldlagerstätt entdeckt wore, wu geologisch dr porphyre Lagerstätte vu Bougainville un dr greschte porphyre Goldlagerstätt vu dr Wält uf Niolam (Lihir-Insle) ähnlig isch.

Uf dr Insle läbe rund 2000 Mänsche. Gschwätzt wird uf dr Feni-Insle dr Feni-Dialäkt vum Tangga, ere auschtronesische Sproch, wu au uf dr Tanga-Insle un in drei Derfer uf Neirland gschwätzt wird.
Di erschte Europäer, wu zue dr Feni-Insle chuu sin, sin di niderländische Seefahrer Jacob Le Maire un Willem Cornelisz Schouten im Juni 1616 gsii. Vu 1885 bis 1899 het d Inselgruppe zum sognännte „Dytsche Schutzbiet“ un vu 1899 bis 1914 zue dr Koloni Dytsch-Neiginea, Verwaltigsbezirk Neumecklenburg-Süd mit em Sitz z Namatanai ghert. Anne 1914 sin d Insle vu auschtralische Druppe eroberet un noch em Erschte Wältchrieg as Mandat vum Velkerbund vu Auschtralie verwaltet wore. Syt 1975 sin si Dail vum unabhängige Staat Papua-Neiginea.



</doc>
<doc id="37209" url="https://als.wikipedia.org/wiki?curid=37209" title="Historienmalerei">
Historienmalerei

D Historiemoolerei isch e Kunstgattig, wo iiri Ursprüng in dr Epoche vo dr Rönessans het. Dr Gattigsnaame Historie oder Historiemoolerei leitet sich etümologisch us em Wort "historia" oder au "istoria" ab. In dr Historiemoolerei wärde historischi, aber au religiöösi, mythisch-saagehafti oder au lidderarischi Stoff dargstellt, wo uf en äinzige, ahistorische Momänt verdichtet si. Vilmol stoot e Held im Middelpunkt, e groossi Äinzelpersöönlikäit, wo zäigt wird, wie si autonom handlet. Historiebilder si käini realistische Darstellige vo historische Eräigniss, sondern die wärde mit voller Absicht verkläärt und zum Gschichtsmüthos überhööt. Dorum si s vilmol Herrscher, wo dr Ufdraag für sä geen, si chaufe oder usstelle.




</doc>
<doc id="37210" url="https://als.wikipedia.org/wiki?curid=37210" title="Goldener Schnitt">
Goldener Schnitt

Bim Goldige Schnitt (latiinisch: "sectio aurea") oder au bi dr "Goldige Däilig" – sältener bim "Göttlige Schnitt" oder bi dr "Göttlige Däilig" (latiinisch: "proportio divina") – entstoot e bestimmts Verheltnis zwüsche zwäi Zaale oder zwäi Gröössene. Das Verheltnis isch die Goldigi Zaal formula_1 (Phi) (oder s "Goldige Verheltnis" oder s "Göttlige Verheltnis") und het dr Wärt

Zum Bischbil stöön zwäi Däil von ere Strecki im Verheltnis formula_1, wenn sich dr gröösseri zum chliinere Däil verhelt wie die ganzi Strecki zum gröössere Däil.

Streckeverheltniss wie bim Goldige Schnitt wärde sit dr griechische Antike as dr Imbegriff vo dr Esthetik und Harmonii aagluegt. Si wärde as ideali Proporzioone in dr Kunst und dr Archidektuur aagwändet, chömme aber au in dr Natur vor. S Goldige Verheltnis findet mä hüfig bi dr Bildkomposizioon in dr Moolerei und es wird hüte vilmol in dr Fotografii verwändet. Es het e Räije vo bsundrige mathematische Äigeschafte.

In dr Umgangssprooch brucht mä dr "Goldig Schnitt" au für die "Goldigi Zaal" bezieigswiise für s "Goldige Verheltnis".






</doc>
<doc id="37211" url="https://als.wikipedia.org/wiki?curid=37211" title="Lihir-Inseln">
Lihir-Inseln

D Lihir-Insle sin e Inselgruppe vu fimf Vulkaninseln, nerdli vu Neiirland im Bismarck-Archipel im Weschtpazifik. Bolitisch ghere si zue dr Provinz New Ireland z Papua-Neiginea. Fir d Insle git s au d Nämme Lir, Gardenijs, Gerrit Denys, Gerrit de Nijs, Garde Neys, Gerard de Nys, Isle du Bouchage oder Day.

D Lihir-Insle sin Dail vu dr "Tabar-Lihir-Tanga-Feni-Inselchette". Niolam (oder "Aniolam") isch di grescht Insle vu dr Lihir-Insle. Si wird zmaischt Lihir gnännt. Näbeinsle vu Niolam/Lihir sin Mali (au San Antonio), Mahur (au San Francisco), Masahet (au Massait oder Sankt-Joseph-Insle) un Sanambiet.

Uf Niolam git s ais vu dr greschte Goldvorchuu vu dr Wält, wu geologisch dr porphyre Lagerstätte vu Bougainville un Ambitle (Feni-Insle) ähnlig isch. D Goldmine weird vu dr auschtralische Newcrest Mining Limited bedribe.

Dr erscht Europäer, wu zue dr Lihir-Insle chuu isch, isch dr niderländisch Seefahrer Abel Tasman im April 1643 gsii. Vu 1885 bis 1899 het d Inselgruppe zum sognännte „Dytsche Schutzbiet“ un vu 1899 bis 1914 zue dr Koloni Dytsch-Neiginea, Verwaltigsbezirk Neumecklenburg-Süd ghert. Anne 1914 sin d Insle vu auschtralische Druppe eroberet un noch em Erschte Wältchrieg as Mandat vum Velkerbund vu Auschtralie verwaltet wore. Syt 1975 sin si Dail vum unabhängige Staat Papua-Neiginea.

Uf dr fimf Insle hän im Oktober 2005 rund 17.300 Mänsche gläbt, dervu 13.600 Lihirianer un rund 3.700 Yywanderer us andere Dail vu Papua-Neiginea.

D Yywohner vu dr Lihir-Insle schwätze "Lihir", e auschtronesischi Sproch, wu fimf Numeri het: Singular, Dual, Trial, Paukal un Plural.



</doc>
<doc id="37212" url="https://als.wikipedia.org/wiki?curid=37212" title="Marià Fortuny">
Marià Fortuny

Dr Marià Fortuny, äigentlig Marià Josep Maria Bernat Fortuny i Carbó, au Marià Josep Maria Bernat Fortuny i Marsal, (* 11. Juni 1838 z Reus in Katalonie; † 21. Novämber 1874 z Rom, isch e schbanische Mooler, Graphiker und Zäichner und Radierer gsi.

Dr Fortuny het uf dr Akademii z Barcelona studiert under em Claudio Lorenzález, eme Schüeler vom Friedrich Overbeck. E baar Lithographie vom Paul Gavarni häi en inspiriert. In ere Schuelkonkurränz het er gwunne und as Briis e Räisestipendium uf Rom überchoo, won er 1856 aachoo isch. 

Er isch im Marokkofäldzug 1859–1860 gsi under em Generaal Juan Prim. Bevor er uf Rom zrugg isch, isch er uf Bariis, won er zum Jean-Louis-Ernest Meissonier gangen isch und dr Jean-Léon Gérôme kennegleert het. Denn isch er au uf Madrid, won er vor allem dr Goya studiert het. 1866 isch dr Fortuny wider z Rom gsi. Er het für e Bariiser Kunsthändler Goupil e baar Bilder gmacht, wo 1869 uf ere Usstellig Beachdig gfunde häi. 

D Gmäld "Hochzit in dr Vicaria z Madrid" und "Dr marokkanisch Schlangebändiger" si bsundrigs bekannt. Zu sine letzte Wärk ghööre "D Arkadier und d Akademiker". Dr Fortuny het au
Historie gmoolt, drunder e groossformatigi Allegorii für d Chille vom häilige Augustin z Barcelona und e Deckimoolerei für e Balast vo dr Köönigin Maria Christina. Er het non e baar Räise uf Schbanie gmacht, aber sust het er z Rom gläbt, won er am 21. Oktober 1874 gstorbe isch. Er het e Hufe Studie, Skizze und Gmäld, wi nid fertig worde si, hinderloo, drunder "D Schlacht bi Tanger". E baar vo sine Wärk us dr Sammlig vo sim Soon Mariano cha mä hüte im Palazzo Fortuny z Venedig gsee.





</doc>
<doc id="37213" url="https://als.wikipedia.org/wiki?curid=37213" title="Stadtbrand von Basel 1417">
Stadtbrand von Basel 1417

Dr Stadtbrand vo Basel im Joor 1417 isch äini vo de schlimmste Katastroofe gsi, wo s middelalterlige Basel erläbt het.

Es isch scho au bassiert, ass e Blitz e Füür aazündet oder e Brandstifder zünzerlet het, aber dr Hauptgrund für Bränd in middelalterlige Stedt isch gsi, ass vil offnigs Füür brucht worden isch, sigs offeni Füürstelle für s Choche oder zum Häize und Cherze und Ööllampe für s Belüüchde, und e Hufe Handwärker häi Füür bi iirer Arbet brucht. Die si aber offesichdlig vorsichdiger gsi und häi relative wenig Bränd verursacht. Die mäiste Füür si au nid im Summer usbroche, wie mä chönnt vermuete, wil denn s Bauholz droche gsi wer und sich liichder hät chönne entzünde, sondern im Winter, wenn mä mee Füür zum Belüüchde und Häize brucht het. E bsundrigi Gfoor isch vo de Chemmi usgange, wil die hüfig nid richdig baut gsi si und mä sä au nid reegelmässig butzt und undersuecht het.

Wil die mäiste Basler Hüüser im Middelalter zum e groosse Däil us Holz baut und d Gasse äng gsi si, isch us eme chliine Füür rasch e Brand worde, wo groossi Däil vo dr Stadt het chönne verwüeste. Dr erst grooss bekannti Brand isch im Joor 1238 usbroche und het au s Bredigerchlooster verwüestet. Am 4. Februar 1257 isch d Helfti vo dr Stadt aabebrennt. Au in de Joor 1294, 1298 und 1377 het s Bränd gee. Im Chläibasel het s Füür in de Joor 1327 und 1354 gwüetet, und im groosse Ärdbeebe vo 1356 isch e Stadtbrand noch em Beebe usbroche, und dr Schaade, won er aagstellt het, isch riisig gsi, gröösser as dä vom Ärdbeebe sälber.

Dr katastrofaalst Basler Stadtbrand isch aber 1417 bassiert. Mee as dreihundert Geböid si aabebrennt drbii, e Driddel vo dr Stadt, und elf Lüt si umchoo. Dr Brand isch am 5. Juli 1417 in dr Stritgass usbroche, möögligerwiis in ere Baadstube, anderi sääge im Huus zur Danne. Vo dört het es sich bärguf bis uf e Münsterhüügel usbräitet und s Spidaal uf Burg und e groose Däil vo de Hüüser an dr Freie Strooss si aabebrennt. Vom Münsterhüügel us het s Füür sich gege Oste keert und an dr Riddergass under anderem d Ulrichkiirche und d Niiderlassig vo de Dütschritter zerstöört. Denn si im s Chloster in dr Dalbe und d Voorstadt zum Opfer gfalle.

Basel het in siner Noot Hilf vo alle mööglige Site überchoo. Dr dütsch Köönig Sigismund het scho im Früelig noch eme chlinere Brand d Basler drvo befreit, am Fäldzug gege dr gächdeti Herzog Friedrich IV. vo Östriich drbii z si. Delsbärg het dr Stadt e Wald gschänkt zum d Hüüser wider ufbaue.

Am wichdigste für d Zuekumft vo dr Stadt isch aber gsi, ass si ändlig Maasnaame vorgnoo het, zum eso groossi Bränd z verhindere. Scho im Joor 1356 het mä brobiert, d Stadt mit nöije Bauvorschrifte mee brandsicher z mache, aber vil het das nit ghulfe. 1417 isch e Wändepunkt gsi. Mä het sich vorgnoo, d Schindeldächer mit Ziegeldächer z ersetze. Für das isch e zwäite Ziegelhoof ufdoo und dr Briis vo de Ziegel gsänkt worde. Für d Wänd si Leem und Chalch anstatt vom billigere Holz vorgschriibe worde, und d Stadt het aagfange, d Chemmi kontrolliere, öb si sicher sige. Mä het au brobiert, d Lüt drzue z bringe, im Umgang mit Füür vorsichdiger z si. Dorum het s Gäldstroofe gee für die, won e Füür in iirem Huus usbroche isch und mä het müesse Alarm schloo.
1422 het dr Root e ziviili Füürweer iigrichdet. D Verantwordig für d Bekämpfig vo Bränd isch de Zümft überdräit worde. D Stadt het Füürweerläitere kauft und jedi Zumft het zwäi von ene müesse bi sich laagere. Au uf d Wasserküübel us Lääder, wo d Stadt sächzig von ene anstatt vo de schweere Holzküübel kauft het, häi d Zümft und Eeregsellschafte müesse ufbasse. Vier Küübler si in dr nöije Füürornig vorgsee gsi, wo bsundrigi Pflichde ghaa häi. Jeede het vier groossi Zuuber bi sich gha und isch für s Stadtvierdel, won er din gwoont het, verantwordlig gsi. Im Fall vom ene Brand häi sich die Züübermäister um d Wasserversorgig kümmeret, und für das häi si käi Weerdienst müesse läiste.


</doc>
<doc id="37214" url="https://als.wikipedia.org/wiki?curid=37214" title="Tabar-Inseln">
Tabar-Inseln

D Tabar-Insle sin e Gruppe vu Vulkaninsle, nerdli vu Neiirland im Bismarck-Archipel im Weschtpazifik. Bolitisch ghere si zue dr Provinz New Ireland z Papua-Neiginea. Fir d Insle git s au d Nämme "Gardner"- oder "Gardenerinsle" oder "Visscherinsle". 

D Tabar-Insle sin Dail vu dr "Tabar-Lihir-Tanga-Feni-Inselchette". Tabar (au "Big Tabar" oder "Nabakur") im Side isch mit 218 km² di grescht Insle vu dr Tabar-Insle. Tatau lyt zäntral un isch vu Tabar nume dur e schmale Kanal drännt. Im Norde lige Simberi un e baar chlaineri Insle.

Di erschte Europäer, wu zue dr Tabar-Insle chuu sin, sin di niderländische Seefahrer Jacob Le Maire un Willem Cornelisz Schouten im Juni 1616 gsii. Vu 1885 bis 1899 het d Inselgruppe zum sognännte „Dytsche Schutzbiet“ un vu 1899 bis 1914 zue dr Koloni Dytsch-Neiginea, Verwaltigsbezirk Neumecklenburg-Süd ghert. Anne 1914 sin d Insle vu auschtralische Druppe eroberet un noch em Erschte Wältchrieg as Mandat vum Velkerbund vu Auschtralie verwaltet wore. Syt 1975 sin si Dail vum unabhängige Staat Papua-Neiginea.

Uf Simberi wird Gold im Dageböu gwunne. Aine vu dr erschte, wu uf Tabar Gold gfunde ghaahte, isch dr schwedisch Seefahrer Carl Pettersson gsii, wu fir d Astrid Lindgren as historischi Vorlag fir dr "Efraim Langstrumpf", dr Vater vu dr "Pippi Langstrumpf" dient het.

Uf dr Insle hän anne 2000 3,920 Mänsche gläbt. D Yywohner vu dr Tabar-Insle schwätze "Mandara" (au "Tabar", ISO 639-3 Sproch-Code: tbf), e auschtronesischi Sproch, mit dr drei Dialäkt Simberi, Tatau un Tabar.


</doc>
<doc id="37215" url="https://als.wikipedia.org/wiki?curid=37215" title="Tanga-Inseln">
Tanga-Inseln

D Tanga-Insle sin e Inselgruppe, 55 Kilometer nordeschtli vu Neiirland im Bismarck-Archipel im Weschtpazifik. Bolitisch ghere si zue dr Provinz New Ireland z Papua-Neiginea. Fir d Insle git s au d Näme "Anthony-Caens-Insle" oder "D'Oraisongruppe".

D Tanga-Insle sin di chlaischt Gruppe vu dr "Tabar-Lihir-Tanga-Feni-Inselchette". Malendok un Boang sin di bode greschte Insle, chlaineri sin Lif, Tefa, Bitlik un Bitbok. D Insle sin entstande us Schichtvulkan, wu zue Caldera zämegheit sin.

Dr erscht Europäer, wu zue dr Tanga-Insle chuu isch, isch dr niderländisch Seefahrer Abel Tasman im April 1643 gsii. Vu 1885 bis 1899 het d Inselgruppe zum sognännte „Dytsche Schutzbiet“ un vu 1899 bis 1914 zue dr Koloni Dytsch-Neiginea, Verwaltigsbezirk Neumecklenburg-Süd ghert. Anne 1914 sin d Insle vu auschtralische Druppe eroberet un noch em Erschte Wältchrieg as Mandat vum Velkerbund vu Auschtralie verwaltet wore. Syt 1975 sin si Dail vum unabhängige Staat Papua-Neiginea.

Im Zensus vu 1990 isch d Zahl vu dr Yywohner vu dr Tanga-Insle mit rund 5000 aagee wore. Gschwätzt wird uf dr Insle dr glychnamig Dialäkt vu dr Tanga-Sproch (au Tangga, ISO 639 Sproch-Code: tgg), ere auschtronesische Sproch, wu au uf dr Feni-Insle un in drei Derfer uf Neirland gschwätzt wird.
Dr Julius Chan, dr friejer Bremierminischter vu Paupa-Neiginea, isch z Tanga uf d Wält chuu.

Robert J. Foster: "Social Reproduction and History in Melanesia: Mortuary Ritual, Gift Exchange and Custom in the Tanga Islands". Cambridge: Cambridge University Press, 1995.



</doc>
<doc id="37217" url="https://als.wikipedia.org/wiki?curid=37217" title="Papua (Region)">
Papua (Region)

Papua isch näbe Highlands, Islands un Momase aini vu dr vier Regione vu Papua-Neiginea. 

Si bstoht us em "National Capital District" (dr Hauptstadt Port Moresby) un dr Provinze

D Region umfasst e Flechi vu 202542 km², d Yywohnerzahl isch noch em Zensus vu anne 2000 bi 852,408 gläge.

Zum friejere Territory of Papua het au dr grescht Dail vu dr Southern Highlands Province ghert un e chlaine Dail vu dr Chimbu Province.


</doc>
<doc id="37218" url="https://als.wikipedia.org/wiki?curid=37218" title="Highlands (Region)">
Highlands (Region)

Highlands (alem. "Hochland") isch näbe Papua, Islands un Momase aini vu dr vier Regione vu Papua-Neiginea. 

Si bstoht us dr sibe Provinze

D Region umfasst e Flechi vu 62.400 km², d Yywohnerzahl isch noch em Zensus vu anne 2000 bi 1.973.996 gläge. Di grescht Stadt in dr Region isch Mount Hagen.


</doc>
<doc id="37219" url="https://als.wikipedia.org/wiki?curid=37219" title="Islands (Region)">
Islands (Region)

Islands (alem. "Insle") isch näbe Papua, Highlands un Momase aini vu dr vier Regione vu Papua-Neiginea. 

Si bstoht in dr Hauptsach us em Bismarck-Archipel un dr Nerdlige Salomone un isch unterdailt in die fimf Provinze:

D Region umfasst e Flechi vu 89.803 km², d Yywohnerzahl isch noch em Zensus vu anne 2000 bi 918.151 gläge. Di grescht Stadt isch Arawa.


</doc>
<doc id="37220" url="https://als.wikipedia.org/wiki?curid=37220" title="Momase (Region)">
Momase (Region)

Momase (vu Morobe-Madang-Sepik) isch näbe Papua, Highlands un Islands aini vu dr vier Regione vu Papua-Neiginea. 

Si bstoht us dr vier Provinze

D Region umfasst e Flechi vu 142.600 km², d Yywohnerzahl isch noch em Zensus vu anne 2000 bi 1.424.752 gläge. D Hauptstadt vu dr Region isch Lae.


</doc>
<doc id="37221" url="https://als.wikipedia.org/wiki?curid=37221" title="Summerlied">
Summerlied

S Summerlied isch e Lieder- un Dànzfestival, wie àll zwei Johr ìm Auigscht z Ohlunge stàttfìndt. Züe dere Animation kumme Liedermàcher, Songwriter, Kàbàretischte un Kinschtler üs em gànze Elsàss un àndre Regione vun Frànkrich oder Europa. S ìsch s grescht Liederfestival ìm Elsàss un hite e feschter Draffpunkt vun dr elsassische Müsiker ìm Johr.

S erscht Summerlied-Festival ìsch ànne 1997 gsin, s zweit ìm Johr 1998 un àb do ìsch s drno àll zwei Johr gsin: 2000, 2002, 2004, 2006, 2008, 2010, 2012, 2014, 2016. S nechscht Summerlied ìsch ìm Auigscht 2018.

Àm Ànfang ìsch s e Festival fìr elsassischi Lieder gsin, ìm Lauif vun dr Johre ìsch àwer aui àll meh tràditionelle Müsik vun Regione üs gànz Europa un aui üs dr gànze Walt drzüe kumme, vor àllem Müsik, wie Ìn àndre frànzesche Regione gspìlt wurd oder mìt Inwànderer üs dr gànze Walt no Frànkrich kumme ìsch.

Uf vier Bihne fìnde d Ufdrìtt vun dr Müsiker stàtt:

E Animation, wie rund ums Summerlied-Festival organisiert wurd, ìsch s Bàbbeldorf, e Dorf vun dr Sproch:

Im "Summerlied-Dorf" fìndt mr kline Gschaftla un Stand vun Organisatione un Institutione.

Pàrtner vum Festival Summerlied, wie mithalfe bi dr Finànzierung un dr Orgànisation, sin d Région Alsace, dr Conseil Général Bas-Rhin, s elsassisch Sprochamt (OLCA), d Mairie Schwaighüse, d Sivom de Schweighouse et Environs, d Direction régionale des Affaires Culturelles Alsace (DRAC) un e Hüffe àndere Institütione. D Europäische Union ferdert s Summerlied ìwer s Progràmm "Pamina".

Àm 21. Oktober 2006 hàt s Festival Summerlied vum Institut des Arts et Traditions populaires d’Alsace d "Goldene Bretzel" ("le Bretzel d’Or") fìr sine Bitràà àn dr Üstràhlung vun dr regionàle Kültur bikumme.



</doc>
<doc id="37223" url="https://als.wikipedia.org/wiki?curid=37223" title="Feuerwehr">
Feuerwehr

D Füürweer isch e Hilfsorganisazioon, wo bi Notfäll und Kataschtroofe tuet hälfe.

Iri wichtigschten ufgoobe sind, bi Bränd, Umfäll, Schtüürm, Überschwemmige und äänligen Ereigniss Hilf z läiste, das bedüütet: Mensche, Dier und Sachwärt z rette und z schütze.

Füürweere het’s scho i de antike Stedt gha.

Wil in de letzte Joorzäänt d Zaal vo de Bränd teils zrugggange isch, übernimmt d Füürweer immer mee Ufgoobe, wo über die tradizionelli Brandbekämpfig uusegönge. Die nöije Ufgoobe und d Struktuure vo dr Füürweer si regionaal seer underschiidlig; so cha au d Verhinderig vo Umwältschääde e Füürweeriisatz uslööse.

In Öiropa isch für alli 27 Mitgliidsstaate vo dr Öiropäische Unioon im Dezämber 2008 mit em Euronotruef 112 en äihäitligi Delifonnummere für Bolizei, Rettigsdienst und Füürweer iigrichdet worde., jeedes Land entschäidet sälber, weeli Organisazioon (z. B.: Bolizei, Rettigsdient, Füürweer) s Delifon as ersti abnimmt.



</doc>
<doc id="37224" url="https://als.wikipedia.org/wiki?curid=37224" title="St.-Matthias-Inseln">
St.-Matthias-Inseln

D St.-Matthias-Insle (au Mussau-Insle) sin e Gruppe vu zeh Vulkaninsle, nerdli vu Neiirland im Bismarck-Archipel im Weschtpazifik. Bolitisch ghere si zue dr Provinz New Ireland z Papua-Neiginea.

Di grescht un au nerdligscht vu dr Insle isch Mussau. Di hegscht Hebig isch dr Eunainaun uf Mussau mit 650 m. In Richtig Sidweschte lige derno d Insle Eloaua, Emananus, Boliu, Emussau, Ebanalu, Ekaleu un e baar chlaineri Insle. In Richtig Oschte vu Mussau uus gsääne lige Emirau un Tench Island.

D St.-Matthias-Insle sin vu BirdLife International as Vogelschutzbiet fir endemischi Vogelarte (Endemic Bird Areas, EBA) yygstuft wore. E Unterart vu dr Spächtpapageie, dr St.-Matthias-Spechtpapagei "(Micropsitta meeki proxima)" chunnt nume uf Mussau un Emirau vor. Dr Wyssrucke-Monarch oder St.-Matthias-Monarch "(Monarcha menckei)" un dr Schwarzbruscht-Fächerschwanz "(Rhipidura matthiae)" sin endemisch un au as „fascht bedroht“ yygstuft. 

Di erschte Europäer, wu zue dr Tabar-Insle chuu sin, sin di niderländische Seefahrer Jacob Le Maire un Willem Cornelisz Schouten im Juni 1616 gsii. Vu 1885 bis 1899 het d Inselgruppe zum sognännte „Dytsche Schutzbiet“ un vu 1899 bis 1914 zue dr Koloni Dytsch-Neiginea, Verwaltigsbezirk Neumecklenburg-Süd ghert. 

Uf Mussau sin am 1. April 1901 bin eme Aagriff vu Yyhaimische, dr Finanzier un Laiter vu dr Mencke-Expedition, dr Bruno Mencke un drei vu syner Beglaiter um s Läbe chuu. As Reaktion dodruf hän im Summer 1901 Aagherigi vu dr Bolizeidruppe un e Landigsabdailig vum Chryzer "SMS Cormoran" unter em Kommandant Korvettekapitän Max Grapow bin ere „Strofexpedition“ e Massaker unter dr Bewwohner vu dr Insle aagrichtet.

Anne 1914 sin d Insle vu auschtralische Druppe eroberet un noch em Erschte Wältchrieg as Mandat vum Velkerbund vu Auschtralie verwaltet wore. Syt 1975 sin si Dail vum unabhängige Staat Papua-Neiginea.



</doc>
<doc id="37225" url="https://als.wikipedia.org/wiki?curid=37225" title="Vitu-Inseln">
Vitu-Inseln

D Vitu-Insle oder "Witu-Insle" (friejer au "Franzesischi Insle" oder "Frenchinsle") sin e Gruppe vu acht Vulkaninseln, nerdli vu Neibritannie im Bismarck-Archipel im Weschtpazifik. Bolitisch ghere si zue dr Provinz West New Britain z Papua-Neiginea.

D Inselgruppe umfasst e Biet vu 49.730 km². Di acht Insle sin Witu (au Garove, Garowe oder Deslacs), Mundua, Wingoru, Tschiling, Wambu, Undaga, Naraga un Unea (au "Bali"). D Vitu-Insle sin ais vu dr Hauptaaböubiet vu Kopra z Papua-Neiginea.

Dr erscht Europäer, wu zue dr Vitu-Insle chuu isch, isch dr niderländisch Seefahrer Abel Tasman im Juni 1643 gsii. Anne 1793 isch dr franzesische Seefahrer Joseph Bruny d’Entrecasteaux zue dr Insle chuu un het "Isles francaises" ("Französische Insle") gnännt. Vu 1885 bis 1899 het d Inselgruppe zum sognännte „Dytsche Schutzbiet“ un vu 1899 bis 1914 zue dr Koloni Dytsch-Neiginea ghert. 

Dr dytsch Plantaschebsitzer Karl Vieweg het sich doi vum 23. bis zum 25. Novämber 1908 verirrt. Dodriber brichtet s Buech "Big Fellow Man", uusegee vu sym Suhn Burkhard Vieweg. 

Anne 1914 sin d Insle vu auschtralische Druppe eroberet un noch em Erschte Wältchrieg as Mandat vum Velkerbund vu Auschtralie verwaltet wore. Syt 1975 sin si Dail vum unabhängige Staat Papua-Neiginea.

Uf Witu un Mudua un dr chlainere Insle wird Mudupa (au Vitu oder Witu; ISO 639-Code: wiv) gschwätzt, uf Unea d Sproch Uneapa (au Bali oder Bali-Vitu; ISO 639-Code: bbn). Die bode Sproche ghere zue dr auschtronesische Sproche un bilde do zämme ne Untergruppe vum Meso-Melanesisch innerhalb vu dr Ozeanische Sproche.




</doc>
<doc id="37228" url="https://als.wikipedia.org/wiki?curid=37228" title="Neuirland">
Neuirland

Neiirland (Tok Pisin "Niu Ailan", dytsch veraltet "Neumecklenburg") isch e Insle nerdlig vu Neiginea im Weschtpazifik. Si ghert zue dr Provinz New Ireland z Papua-Neiginea.

Neiirland isch no Neibritannie di zwotgrescht Insle vum Bismarck-Archipel Si lyt am eschtlige Rand vum Archipel zwische 2 un 3 Grad sidlig vum Äquator un goht vu Nordwescht no Sidoscht. Neiirland umfasst e Flechi vu rund 8.650 km² un isch iber 400 km lang, aber nume im usserschte Sidoschte braiter wie segs bis zeh Kilometer. D Insle isch decktr mit tropische Rägewald un arg bärgig. Dr Mount Taron im Hans-Meyer-Gebirg isch di hegscht Hebig (). Dr nerdlig Dail, s Schleinitz-Gebirg isch noch em Georg von Schleinitz gnännt. Neiirland lyt zwischen der Bismarcksee uf dr Sidwescht-Syte un em Pazifik uf dr nordeschtlige Syte. Uf dr Sidoschtsyte verlauft dr St.-Georgs-Kanal zwische Neiirland un Neibritannien mit dr Duke-of-York-Insle. Hauptort isch Kavieng am Nordkap ("North Cape"), wu au d Hauptstadt vu dr Provinz isch. S sidli Kap vu dr Insle haißt Sankt Georgs-Kap".

Di frieschte mänschlige Spure uf Neiirland sin rund 33.000 Johr alt Vor rund 3500 Johr sin Auschtronesier uf d Insle chuu (Lapita-Kultur).

Di erschte Europäer, wu zue Neiirland chuu sin, sin di niderländische Seefahrer Jacob Le Maire un Willem Cornelisz Schouten anne 1616 gsii. An dr Sidspitze hän d Schiff vu dr Holländer un dr Spanier in dr Johrhundert dernoo als s Frischwasser ufgfillt. Dr britisch Seefahrer Philipp Carteret het am 29. Augschte 1767 entdeckt, ass Neiirland un Neibritannie drännti Insle sin un het Neiriland derno dr Name „Nova Hibernia“ gee. 

Um 1875 isch Neiirland Opfer vu europäische Mänschejeger wore, wu vil Neiirländer as Zwangsarbaiter in d Zuckerrohrfälder vu Nordauschtralie un Samoa verschlaipft hän. Dr Abenteurer "Marquis de Ray" het im Johr 1879 Neiirland zum Schaublatz vun eme großaaglaite Betrug gmacht. Är het wyssi Kolonischte mit falsche Versprächige uf d Insle glockt un het ene Hunderti Hektar mit wärtlosem Land verchauft. E Huffe sin an Malaria un Hunger gstorbe, vorbe dr Räscht grettet un uf Auschtralie brocht woren isch. Dr Marquis isch speter in ere franzesische Irrenaastalt gstorbe.

Neiirland isch vu 1885 bis 1899 Dail vum Dytsche Schutzbiet (Neuguinea-Kompagnie) un vu 1899 bis 1914 Dail vu dr Koloni Dytsch-Neiginea gsii un in isch däre Zyt "Neumecklenburg" gnännt wore. Z Neiirland het s e rund 250 km langi Stroß us verchlepfte Koralle an dr Nordoschtkischte, wu d Ortschafte Orte Samo, Namatanai, Kanam, Malom, Logia un Mangai mit dr Provinzhauptstadt Kavieng verbindet. D Stroße isch scho in dr dytsche Kolonialzyt böue wore, ass mer besser zue dr profitable Kopra-Plantasche chuu isch. Noch em dytschen Inselverwalter us däre Zyt, em Franz Boluminski, drait d Stroß syter anne 1975 dr Name "Boluminski Highway". 

Anne 1914 isch d Insle Insle vu auschtralische Druppe eroberet un noch em Erschte Wältchrieg as Mandat vum Velkerbund vu Auschtralie verwaltet wore. Im Zweete Wältchrieg isch Neiirland vu dr japanische Armee bsetzt wore. D Kapitulationszeremoni vu dr Japaner uf Neiirland isch am 18. Septämber 1945 an Bord vu dr "HMAS Swan (U74)" abghalte wore.

Syt 1975 isch d Insle Dail vum unabhängige Staat Papua-Neiginea.

Uf Neuirland läbe rund 100.000 Mänsche. Gschwätzt wäre uf Neiirland noch em Ethnologue 16 Sproche, wu bis uf aini alli zue dr Auschtronesische Sproche un do zue dr "New Ireland"-Gruppe ghere. 

Zue däre Gruppe ghere au no Mandara (tbf; Madara, Tabar) uf dr Tabar-Insle, Tiang (tbj; Djaul) uf dr Djaul-Insle un Tungag (lcm; Lavongai) uf Lavongai.


Zue däre Gruppe ghere au no Kuanua (ksd) uf Neibritannie un Ramoaaina (rai) uf dr Duke-of-York-Insle. D Patpatar-Tolai-Sprochgruppe ghert innerhalb vu dr New Ireland-Sproche zue dr South New Ireland-Northwest Solomonic-Sproche, wu no anderi Sproch uf Neibritannie, Bougainville un dr Nerdlige Salomone derzue ghere.

Zue däre Gruppe ghert Lihir uf dr Lihir-Insle.

Derzue wird uf Neiriland in nyn Derfer an dr Nordweschtkischte no di isoliert Sproch Kuot (kto; Kuat, Panaras) gschwätzt. 

Karakteristisch fir di traditionäll Kultur vu dr Yywohner vu Neiirland sin d Ritekomplex Malagan (au Malangga), Kabai un Tumbuan. Malagan wird hite nume no uf dr Tabar-Insle un e baar Nalik-Derfer praktiziert, friejer hän au d Biet vu dr Madak, Kuot, Noatsi, Kara, Tigak, Lavongai un Djaul zum Malagan-Kultur-Chrais ghert. Im Zäntrum vum Malagan stehn Rite mit Holz-Larve un d Jagd uf Hai. Im Zäntrum vu dr Kabai-Fescht stehn Sei, Muschelgäld un Taro. Tumbuan isch e Manne-Bund, wu au bi dr Tolai uf Neibritannie vorchunnt. In dr Region vu dr Madak sin d Uli-Figure im Mittelpunkt vu dr Kultur gstande, wu im 19. Jh. au z Europa bekannt wore sin.



</doc>
<doc id="37229" url="https://als.wikipedia.org/wiki?curid=37229" title="Kitsch">
Kitsch

Für dr Begriff Kitsch git s käi gueti Definition. Es wird brucht, für Sache, wo in de Auge vom Bedrachder e minderwärtige Gfüülsusdruck uslööse, wo, im Geegesatz zur Kunst, wo brobiert s Woore oder s Schööne uszdrugge, sentimental, klischeehaft und driviaal, ebe kitschig, isch. Kitsch wird hüfig as Massewaar härgstellt und verchauft, oder gseet eso us.

In dr Postmodärne het mä dr Begriff Kitsch zum Däil dur s änglische Wort Trash ersetzt, wo gwüssi Arte vo Kitsch zum Kult erkläärt und eso die negatiivi Konnotazioon umcheert. 

Mä wäiss nid genau, vo das Wort chunnt, aber es isch in de 1870er Joor im Münchner Kunsthandel bekannt worde. Dr eltisti Beleeg, wo bis jetz bekannt isch, stammt us em Joor 1878. Es handlet sich um e satirischs Epigramm vom Max Bernstein uf s Gmäld „Bosnische berittene Insurgenten“ vom Franz Adam, wo denn z Münche usgstellt worden isch: 

Es isch mööglig, ass dr Begriff vom mundartlige "kitsche" (Stroossedräck oder Schlamm zämmewüsche, klatsche und klitsche) stammt. Mä het au vorgschlaage, ass es vom änglische "sketch" für „Skizze“ oder „flüchdigi Moolerei“ abstammi, wie si änglischi oder amerikanischi Turiste in sällere Zit für wenig Gäld as Suveniir am Kunstmärt häi welle chaufe. Dr Abraham Moles ("Psychologie des Kitsches", Carl Hanser Verlag 1971) läitet dr Begriff vom jiddische "verkitsche" ab, was so vil bedütet wie „öbberem öbbis aadräije, won er nit brucht“.





</doc>
<doc id="37235" url="https://als.wikipedia.org/wiki?curid=37235" title="Henrique Capriles Radonski">
Henrique Capriles Radonski

Dr Henrique Capriles Radonski (* 11. Juli 1972) isch a venezolanischer Politiker. 

Vo 2000 bis 2008 isch der Capriles Schuldes von der Caracas-Gmaai Baruta gsi. Im Johr 2008 hat er als Kandidat für die Regierung im Staat Miranda poschdiert. Im November 2008 isch er dann zum Gouverneur von Miranda gwählt worde. Dr Capriles isch as Kandidat mit Aussichd uff Erfolg bei de venezolanische Präsidentschaftswahle von 2012 aagluegt worde, wo dr Hugo Chávez denn doch gwunne het.


</doc>
<doc id="37236" url="https://als.wikipedia.org/wiki?curid=37236" title="Giorgio de Chirico">
Giorgio de Chirico

Dr Giorgio de Chirico (* 10. Juli 1888 z Volos, Griecheland; † 19. Novämber 1978 z Rom; anderi Schriibwiis "Giorgio Di Chirico") isch en italiänische Mooler und Grafiker gsi. Er gältet as dr Hauptverdräter vo dr "Pittura metafisica", dr sogenannte "Metaphüsische Moolerei", wo as äine vo de wichdigste Vorlöifer vom Surrealismus aagluegt wird.

Im De Chirico sini Eltere si d Gemma Cervetto und dr Evaristo Di Chirico gsi. Bäidi si us Italie cho, aber dr Vater het as Inscheniöör z Griechenland im Iisebaanbau gschafft. Si Brueder Alberto Savinio isch e Komponist gsi. Dr Giorgio de Chirico het zerst dr Inscheniöör gmacht und denn Moolerei studiert, zerst am Polytechnikum z Athen und noch em Dood vo sim Vater vo 1906 bis 1909 an dr Königlige Akademii vo de Künst z Münche. Dört het er im gliiche Zimmer wie dr Jorgos Busianis, wo us Athen cho isch und e chli elter gsi isch, gwoont.

In de Münchner Sammlige häi en vor allem die romantisch-müstische Gmäld vom sümbolistische Schwizer Mooler Arnold Böcklin beiidruckt, wo spööter vo Surrealiste wie vom Salvador Dalí und vom Max Ernst as äine vo iire Vorlöifer aagluegt worden isch. Au d Draumbilder vom dütsche Mooler, Bildhauer und Grafiker Max Klinger häi en beiiflusst. Wie fast alli Künstler us dere Epoche het er Arthur Schopenhauer und Friedrich Nietzsche glääse. Im Nietzsche sini Beschriibige vo gspängstisch leere Blätz z Turin mit Arkaade und Statue drum ume, häi em d Vorlaag für si Schaffe gee. 

Die draumäänlige Stadtaasichte vom de Chirico bestöön us Dürm, Arkaade und menscheleere Idealarchidektuure, mänggisch in zentral-, mänggisch in multiperspektivischi Ruumkonstrukzioone. Die äinzige Geegestück zur sträng archidektonische Gstaltig vo dere Kulissewält si figürligi Schatte und "manichini" (Gliidermannkä), wo do und dört vorchömme. Spööter het dr de Chirico s draumhafte, umbewusste Elimänt in sine Komposizioonen versterkt, und het Detäi wie Uure, Iisebaane (in Erinnerig an si Vater) und verfremdeti Gliider in surreali Bezieig zunenander gsetzt. 

Vo 1911 aa het dr de Chirico z Bariis gwoont. Dört het er sini Bilder in ere Usstellig vom Salon d’Automne und bi de Indépendants zäigt. In dr franzöösische Kunstmetropole isch er mit bedütende Künstlern vo siner Zit zämmechoo wie zum Bischbil mit em Pablo Picasso, mit em André Derain, Constantin Brâncuși und em Dichder und Kritiker Guillaume Apollinaire.

Im Joor 1915 isch er us Bariis furt und in s italiänische Ferrara züüglet. Dört het er sich uf die drei Motiiv Stedt, „Manichini“ (Gliidermannkä) und Interiöör konzentriert. Öbbe vo 1915 bis 1925 het dr de Chirico vor Allem Stilllääbe gmoolt. Tüpisch si die gsichtloose Mannkä und antike Statuemotiiv. Vo 1918 bis 1919 isch au dr Giorgio Morandi dr Pittura metafisica nooch gstande und het in zää Wärk brobiert, öb si für sini Ziil nützlig sig. Dr de Chirico beschribt in sinere Autobiographii, wie fest er sich zämme mit em Carlo Carrà, Ardengo Soffici und Giorgio Morandi immer Müe gee häig, dr Sinn für d Dradizioon wider in die rächte Baane z länke, wil si in Italie vo dr offizielle, psöidoakademische Kunst und de glunggihafte Pfuschereie vo sezessionistische Duubel duurenander brocht und verdorbe worde isch.

1916/17 het dr de Chirico mit sim Brueder Alberto Savinio und em italiänische Futurist Carlo Carrà d "scuola metafisica" gründet. Das isch e Strömig gsi, wo dr Stil vo de Surrealisten scho zää Joor vor dene brucht het. Si het bis zum Joor 1920 existiert. D Künstler häi in iiren Wärk reali und imaginäri Elimänt verbunde, wo underenander käi Bezug gha häi oder nume e sonige, wo mä cha aane. Die künstlerischi Fantasii isch e Däil vom Bildufbau worde. Dr assoziativi Charakter vo de Wärk het draumäänligi Szenerie füürebrocht, wo e magisch-metafüsischi Stimmig gha häi. Zämme mit em Carlo Carrà het dr de Chirico 1920 au no d Zitschrift "Pittura metafisica" gründet.

Im Joor 1919 cha mä e Stilwäggsel in sim Moole feststelle. Dr de Chirico het aagfange, realistischer z moole und het sich am akademische Stil usgrichdet. So isch im Joor 1926 s Wärk mit em Ditel „Zwäi Akt“ entstande. Im Joor 1924 isch er äine vo de Gründer vo dr Zitschrift "La Révolution surréaliste" gsi. 1924 isch dr de Chirico wider uf Bariis, won en d Surrealiste, wo d Moolerei von ene sinere so vol z verdanke het, begeisteret empfange häi. 

E Zesuur in sim Schaffe markiert s Joor 1930: Statt sich witer an nöiere Kunstströmige z orientiere, het sich dr de Chirico ganz vo dr Pittura metafisica abkeert. Aber sini metafüsische Bilder häi immer no vil Iifluss uf d Surrealiste usgüebt. Er het uf en Art afo moole, wo bedoont barock und pathetisch gsi isch, het die modärni Moolerei scharf kritisiert und het vo denn aa im ene klassizistische, akademische Stil gmoolt. Wil er mit dene Bilder nit gnueg verdient het, het er au Wärk us siner metafüsische Epüoche kopiert und verchauft. Dorum isch s vilmol nid äifach "ächdi" Chiricos z datiere. Vo 1939 bis zu sim Dood het dr de Chirico wider z Italie gläbt. 

E baar vo sine Wärk si uf dr documenta 1 (1955), dr documenta II (1959) und dr documenta III im Joor 1964 z Kassel usgstellt worde.

Si Woonhuus z Rom an dr Piazza di Spagna isch sit 1999 e Museum und zäigt e Wärkschau vom Künstler. 

Im Giorgio de Chirico si Graab befindet sich z Rom in dr Chille San Francesco a Ripa. Dört het mä die ersti Sitekapälle linggs vom Iigang bis in s Geböid vom Kultusministerium nääbedra verlengeret. Dr Graabruum vom de Chirico isch also uf em Boode vom Kultusministerium – iine cha mä aber nume vo dr Site vo dr Chille us.






</doc>
<doc id="37237" url="https://als.wikipedia.org/wiki?curid=37237" title="Paradoxon">
Paradoxon

E Paradox(on) (au Paradoxii; Plural: Paradoxa oder Paradoxie (vo altgriechisch , vo "para" ‚gege‘ und "dóxa" ‚Mäinig, Aasicht‘) isch e Widerspruch, wo schiinbar oder daatsächlig unuflösbaar isch.

Es git verschidnigi logischi Forme vom Paradox:


Vo ächte Paradox sött mä schiinbari Widersprüch underschäide, wo sich uflööse, wemm mä sä gnauer analüsiert. S paradoxe an dere Art vo Paradox isch, ass es äigentlig gar käini si. D Analüse vo schiinbare Paradox, zum Bischbil im Raame vom ene Gedankeexperimänt, het scho mänggisch zu wichdige Erkenntniss in dr Wüsseschaft, Filosofii und Mathematik gfüert. Dr Widerspruch bestoot do vilmol zwüsche dr intuitive und dr exakte Löösig. E Bischbil für das isch s Gäissebrobleem, wo mä logisch und mathematisch exakt cha lööse, wo aber dr Intuizioon vo vile Mensche, ihrem „gsunde Menscheverstand“ widerspricht.
Eme Widerspruch, wo mä nid cha uflööse, säit mä au Aporii.




</doc>
<doc id="37238" url="https://als.wikipedia.org/wiki?curid=37238" title="Sint-Truiden">
Sint-Truiden

Sint-Truiden (Limburgisch: "Sintruin", Franzesisch "Saint-Trond") isch e Stadt im Side vu dr belgische Provinz Limburg. Si lyt rund 15 Kilometer sidweschtlig vu Hasselt in dr fruchtbare Landschaft Haspengau un het 38.828 Yywohner (Stand: 1. Jänner 2008).

Stadtdail vu Sint-Truden sin Aalst, Brustem, Duras, Engelmanshoven, Gelinden, Gorsem, Groot-Gelmen, Halmaal, Kerkom-bij-Sint-Truiden, Ordingen, Runkelen, Velm, Wilderen un Zepperen.





</doc>
<doc id="37240" url="https://als.wikipedia.org/wiki?curid=37240" title="Ernest Meissonier">
Ernest Meissonier

Dr Jean Louis Ernest Meissonier (* 21. Februar 1815 z Lyon; † 31. Januar 1891 z Bariis) isch äine vo de bekanntiste franzöösische Mooler in de 1850 und 1860er Joor gsi.

Dr Meissonier isch no jung gsi, won er uf Bariis cho und Schüeler vom Léon Cogniet worden isch. Gliichzitig het er aagfange, im Louvre niiderländischi Mäister wie dr Peter Paul Rubens oder dr Anthonis van Dyck z kopiere. Us finanzielle Gründ het er am Aafang vo siner Karriere Ufdraagsarbeite für verschiideni Buechdrucker m[esse mache. So si Illustrazioone für meereri Usgoobe vo dr Bible und für verschidnigi Wärke vom Jacques Bénine Bossuet entstande. „Dr raasendi Roland“ vom Ludovico Ariosto isch vo Meissonier genauso illustriert worde wie im Jacques-Henri Bernardin de Saint-Pierre si „Paul und Virginie“ und „Dii indischi Hütte“.

Won er 21 gsi isch, het dr Meissonier denn 1836 bin ere Usstellig vom Bariiser Salon mit sim Schanerebild „Dr chlii Boot und dr Schachschbiiler“ si Debü gee. Mit däm het er au scho si Stil gfunde und in de neggste Joor het er meereri Wärk gmacht, wie 1838 „E Mönch, won e Chranke duet drööste“ oder 1840 „Dr Lääser“. S Publikum het die Süsche begeisteret ufgnoo und au die offizielli Kunstkritik het fast immer nume loobendi Wort gfunde. Si Gmäld „D Schachbartii“ isch uf dr Usstellig vom Bariiser Salon vo 1841 mit ere Medallie bremiert worde.

Dr Meissonier het mit Vorliebi Persoone us dr Zit vom Louis XIV. und Louis XV. gmoolt. Es si denn e Hufe Bilder cho, won er immer mit üsserster Gwüssehaftigkäit usgfüert het, mäistens in ere scharfe, aber chüele Charakteristik, wo nit allzu dief in d Seel iidrunge isch, und in ere eligante Stoffmoolerei.

Gläägentlig het er au Motiv us dr nöiere Gschicht gmoolt, die Fäldzüüg vom Napoleon I. und vom Napoleon III.. Er het aber nume denn e gröösseri Wirkig ghaa, wenn er sich uf nume e baar Figuure in chliinem Maassstaab beschränkt het. Für Komposizioone mit e Hufe Figuure (zum Bischbil d Kürassier vo 1805) und für Bilder mit gröösserem Format het im Meissonier si Usdrucksfähigkäit nit glängt.

1867 isch dr Meissonier iiglaade worde, an dr Wältusstellig z Bariis mitzmache. Er isch mit fümf Gmäld, „Vorlääsig bim Diderot“, „Dr Kapitän“, „Kavalier vor eme Wirtshuus“, „Dr General Desaix bi dr Rhiiarmee“ und „D Ordonanz“, verdräte gsi. E baar vo deene het er äxtra für dä Aalass gmoolt.

Si Wärk „D Wach“ isch 1874 uf dr Usstellig vom Bariiser Salon lobend erwäänt worde. Dr Meissonier het nid e Hufe Schüeler gha; zu deene häi si Soon Jean Charles Meissonier (* 1848) ghöört, dr Jean Baptiste Edouard Detaille und au dr dütsch Mooler Fritz Werner.

Dr Meissonier isch im Alter vo 75 am 31. Januar 1891 z Bariis gstorbe.

Im Meissonier sis ganze künstlerische Wärk isch immer dr Moode underworfe gsi. Sini Öölgmäld, gradso wie siie Grafike und Zäichnige bildeniiri Süsche ab, si aber fast immer e bitzeli ooni Lääbe.



</doc>
<doc id="37241" url="https://als.wikipedia.org/wiki?curid=37241" title="Pop Art">
Pop Art

Pop Art isch e Kunstrichdig, vor allem in dr Moolerei und Skulptuur, wo in dr Middi vo de 1950er Joor unabhängig vonenander z Ängland und in de USA entstande isch. In de 1960er Joor isch si zu äinere vo de vorherrschende künstlerische Usdrucksforme vo Nordamerika und Europa worde.

D Motiiv si hüfig us dr Alldaagskultur, dr Wält vom Konsum, de Massemedie und dr Wärbig. D Darstellig isch fotorealistisch und mäistens überdimensioniert.

Pop Art – d Bezäichnig wird em änglische Kunstkritiker Lawrence Alloway zuegschriibe – wird hüfig as Reakzioon uf die abstrakti Kunst charakterisiert, wo bedoont intellektuell gsi isch, und git sich mit em Driviaale ab. Dr Popkünstler verlangt die absoluti Realidäät, das häisst, ass alli Elimänte räin und klar definierbari Geegestands-Elimänt müesse si. D Forme wärde von e baar Künstler wie in Comic-Heftli mit schwarze Linie umrandet (Outlines). Vilmol si die dargstellte Geegeständ wie uf eme Blakaat ooni Diefi, also flechig gstaltet. D Farbe si immer klar, es wärde mäistens nume Graudöön und Primärfarbe aagwändet.
Banaali Geegeständ us em Alldaag wärde isoliert und äntwääder elläi oder in Kollaasche verfremdet und verarbäitet. D Pop Art verchnüpft Realitäät und Kunst mit äigene abstrakte Middel.
Innerhalb vo dr Pop Art cha mä zwäi verschidnigi Grundhaltige usmache: uf dr äinte Site e aafängligi Begäisterig für dr Woolstand, wo d Lüt noch em Zwäite Wältchrieg erläbt häi und d Konsumgsellschaft, wo drmit verbunde isch, uf dr andere Site e kritischi Haltig, wo spööter cho isch. Die cha mä zruggfüere uf was denn in dr Bolitik bassiert isch: dr Vietnamchrieg, d Ermordig vom John F. Kennedy, d Rasseunrueje und dr stiigend Droogekonsum in de USA in de 1960er Joor. Das alles het vorgfüert wie verwundbar die schinbar perfekti Woolstandsgsellschaft isch.





</doc>
<doc id="37242" url="https://als.wikipedia.org/wiki?curid=37242" title="Auferstehung">
Auferstehung

Vo Ufersteeig (griech. ανάστασις, Infinitiv ανίστημι; lat. "resurrectio") redet mä, wenn äi oder alli Doote noch oder us iirem Dood zum ene nöije Lääbe erweckt wärde. E Hufe Religione hoffe uf en Ufersteeig.

Dr Usdruck isch in verschidnige Kulturkräis in dr Antike für underschiidligi religiöösi Vorstellige brucht worde. Mä cha die uf bestimmti Grundtüpe zruggfüere:


</doc>
<doc id="37243" url="https://als.wikipedia.org/wiki?curid=37243" title="Desoxyribonukleinsäure">
Desoxyribonukleinsäure

D Desoxyribonukleinsüüri – churz DNS, änglisch DNA – isch e Biomoleküül, wo d Erbinformazioon träit und in alle Lääbewääse und DNA-Vire vorchunnt.

Dr Begriff isch es Kunstwort, wo us latinische, französische und griechische Wortteil zämegsetzt isch.

Uf däm Moleküül si d Gen, wo d Informazioon für d Härstellig vo de Ribonukleinsüürene (RNA, im Dütsche au RNS) enthalte. In ere wichdige Grubbe vo de RNA, d mRNA, isch d Informazioon für e Bau vo de Protein din, wo für die biologischi Entwicklig vom ene Organismus und für e Stoffwäggsel in dr Zälle nöötig si.

D Abfolg vo de Base innerhalb vo de Protein-codierende Gen läit d Abfolg vo de Aminosüürene vom jewiilige Protein fest: Im genetische Cood stöön jewiils drei Base für e bestimmti Aminosüüri.

Im Normalzuestand isch d DNA in dr Form von ere Doppelhelix ufbout. Chemisch gsee handlet es sich um Nukleinsüürene, langi Chettimoleküül (Polymer), wo us vier verschidnige Baustäin, de Nukleotide, ufbaut si. Jedes Nukleotid bestoot us eme Phosphat-Räst, em Zucker Desoxyribose und äinere vo de vier organische Base Adenin, Thymin, Guanin und Cytosin, vilmol abkürzt mit A, T, G und C.

In de Zälle vo Öikariote, wo d Bflanze, d Dier und d Bilz drzueghö;re, isch s mäiste vo dr DNA im Zällkärn als Chromosome organisiert, e chliine Däil befindet sich in de Mitochondrie vo de Zälle. Bflanze und Alge häi usserdäm DNA in iire Chloroplaste, de Organälle, wo Fotosünthese mache.

Bi Bakterie und Archaeä, de Brokariote, wo käi Zällkärn häi, lit d DNA im Cytoplasma.

Es git Vire, die sogenannte RNA-Vire, wo käi DNA, sondern RNA häi und mit däm die genetischi Informazioon spiichere.

Im allgemäine Sproochgebruch wird d Desoxyribonukleinsüüri mit dr änglische Abchürzig DNA (deoxyribonucleic acid) bezäichnet; die dütschi Abchürzig DNS wird sältener brucht und isch noch em Duden „veraltend“.




</doc>
<doc id="37245" url="https://als.wikipedia.org/wiki?curid=37245" title="DNS">
DNS

DNS isch en Abchürzig für:


</doc>
<doc id="37248" url="https://als.wikipedia.org/wiki?curid=37248" title="Francis Crick">
Francis Crick

Dr Francis Harry Compton Crick OM (* 8. Juni 1916 z Northampton, Ängland; † 28. Juli 2004 z San Diego, USA) isch en änglische Füsiker und Biochemiker gsi. Zämme mit em James Watson het er d Molekularstruktuur vo dr Desoxyribonukleinsüüri (DNA) entdeckt.

Dr Crick het 1937 am University College z London e Füsikstudium abgschlosse. Er het e Zit lang für die britischi Marine an magnetische und akustische Seemine gschafft. Vo 1947 aa het er no Biologii studiert und het joorelang ooni Erfolg am Cavendish-Laboratorium vo dr Universität Cambridge an siner Promozioon gschafft. Er het sich mit dr röntgekristallografische Undersuechig vom Hämoglobinmoleküül beschafdigt, wo 1951 dr amerikanisch Biochemiker James Watson zun em cho isch und sich die bäide draa gmacht häi, d Strukduur vo dr DNA z entschlüssle. Am 28. Februar 1953 häi si s gschafft und e rüümligs Modäll vo dr DNA-Doppelhelix baut, wo uf d Date vo dr Röntgeböigig vo dr Rosalind Franklin und vom Maurice Wilkins basiert het. Das Modäll, wo si im Ardikel "Molecular Structure of Nucleic Acids: A Structure for Deoxyribose Nucleic Acid" in dr Zitschrift "Nature" am 25. April vorgstellt häi, isch wältberüemt worde und hüt no gültig. 1955 het dr Crick sini „adapter hypothesis“ vorgstellt, wo säit, ass e Strukduur, wo bis denn no unbekannt gsi isch, d Aminosüüre zu iirem Ziilort bringt und dört richdig iibaut (hüte wäiss mä, dass d tRNA as Adaptermoleküül das macht).
1958 het er s zentrale Dogma vo dr Molekulaarbiologii formuliert.

1962 häi dr Crick, dr Wilkins und dr Watson für iir rüümligs Modäll vo dr DNA dr Nobelbriis für Medizin überchoo. 1960 het dr Crick dr Albert Lasker Award for Basic Medical Research, 1961 dr Prix Charles-Léopold Mayer, 1962 e Gairdner Foundation International Award und 1972 d Royal Medal vo dr Royal Society überchoo.

D Forschigsgschicht vom Watson, Wilkins und Crick gältet hützudaag as Musterbischbil für wie Gueti Wüsseschaftligi Praxis nid usgseet. Si häi ooni Erlaubnis Forschigsresultat vo andere Forscher, vor allem vo dr Rosalind Franklin, brucht, wo die nonig veröffentligt gha häi. Über e Wilkins, wo zämme mit dr Franklin am King's College gschafft het, si si ooni z Frooge an deren iiri Date choo.

In de 1970er Joor het dr Crick d Panspermii-Hüpothese ufgriffe, wo säit, ass sich äifachi Lääbensforme über groossi Distanze dur s Universum beweege und so d Aafäng vom Lääbe uf d Ärde brocht häige.

Dr Crick isch scho seer alt gsi, won er an sim äigene Institut im kalifornische La Jolla brobiert het, s Wääse vom Gäist z enträtsle und dur en umfassendi Theorii z erklääre. So het er 1990 bostuliert, ass d Zit rif weer, s Rätsel vom menschlige Gäist naturwüsseschaftlig z undersueche. Er het in sim Buech "The astonishing hypothesis: the scientific search for the soul", wo 1994 erschiine isch, gschriibe, ass was d Mensche aagieng, iiri Fröide und Liide, iiri Erinnerige, iiri Ziil, iir Sinn für iiri äigeni Identidäät und Freiheit vom Wille – bi alldäm handli es sich in Wirkligkäit nume drum, wi sich e riisigi Aasammlig vo Närvezälle und de Moleküül, wo drzue ghööre, wurd verhalte.

Dr Crick isch am 28. Juli 2004 im Alter vo 88 an Darmchräbs gstorbe.




</doc>
<doc id="37250" url="https://als.wikipedia.org/wiki?curid=37250" title="Tenczynek">
Tenczynek

Tenczynek, isch e Dorf in dr Gmina (administrative Distrikt) Krzeszowice, in dr Małopolsnesche Woiwodschaft im südtliche Pole. Es het e chli mee as dreiduusig Iiwooner. 

S Dorf git em Landschaftsschutzpark Tenczynek si Name, wo 1981 iigrichdet worden isch und 117 Quadratkilometer grooss isch.
Z Tenczynek het s e Fabrik, wo Frücht und Gmües verarbeitet und Konsärve, Sirup und Wii broduziert. Si isch im Joor 1700 gründet worde. 

Tenczynek lit guet 25 Kilometer weschtlich vu Kraków.´


</doc>
<doc id="37251" url="https://als.wikipedia.org/wiki?curid=37251" title="Rudno">
Rudno

Rudno isch e Dorf in dr Małopolsnesche Woiwodschaft im südtliche Pole. Es het 787 Iiwooner.

Rudno lit guet 27 Kilometer weschtlich vu Kraków und 6 Kilometer südweschtlich vo Krzeszowice.

Z Rudno het d Familie vo de Tęczyński im Schloss Tenczyn (oder Tęczyn) gwoont. S Schloss isch verfalle und isch jetz e Ruine.

Die mäiste Iiwooner si Römisch-katholisch, es het e chliini Minderhäit vo Jehovas Züüge.


</doc>
<doc id="37252" url="https://als.wikipedia.org/wiki?curid=37252" title="Rudawa">
Rudawa

Rudawa , isch e Dorf in dr Małopolsnesche Woiwodschaft im südtliche Pole. Es het 1'800 Iiwooner.

Rudawa ghöört zur Gmäind Zabierzów im Powiat Krakowski. Näben em Dorf fliesst dr Rudawa-bach, wo z Krakau in d Weichsel mündet. Rudawa lit guet 19 Kilometer weschtlich vu Krakau an dr Strooss vo Krakau uf Trzebinia.


</doc>
<doc id="37253" url="https://als.wikipedia.org/wiki?curid=37253" title="Młoszowa">
Młoszowa

Młoszowa , isch e Ort im Gmina (administrative Distrikt) vo Trzebinia, im Powiat (Landkreis) Chrzanowski in dr Małopolsnesche Woiwodschaft im südliche Pole. Es lit öbbe drei Kilometer süd-östlig vo Trzebinia, acht Kilometer östlig vo Chrzanów, and 33 Kilometer westlig vo Kraków. S Dorf het 2610 Iiwooner.




</doc>
<doc id="37255" url="https://als.wikipedia.org/wiki?curid=37255" title="Colosseum">
Colosseum

S Colosseum (italienisch: "Colosseo") isch en Amphitheater fer 50.000 Zueschauer in Rom und isch zwische 72 und 80 n. Chr. vom Kaiser Titus baut wore. Es isch nid nume s gröscht Amphitheater vom römische Reich, sondern s grösste wo je uf dr ganze Wält baut wore isch. Es het d Form von ere Ellipse und isch 156 Meter bräit, 188 Meter lang und het en Umfang vo 527 Meter und e Hööchi vo 48 Meter.
Im Colosseum het s 50'000 Blätz für Zueschauer ghaa. S "podium", die ersti Räije vo de Sitzblätz, isch für die römische Senatoore reserviert gsi. Au dr Käiser het do si Losche ("pulvinar") ghaa. In de Räije drüüber isch s "Maenianum primum" gsi, wo d Equites ghockt sii. Witeroobe si d "maenianum secundum" gsi, wo im underste Sektor drvo ("imum") die woolhabende Bürger gsässe si, und im oberste ("summum") die ermste Römer. D Fraue vo de Arme häi ganz oobe nooch müesse stoo.
D Arena isch elliptisch, 54 Meter bräit und 86 Meter lang. Si het käini Egge ghaa, so dass d Gladiatoren, zum Dood Verurdäilti oder d Dier sich nid im ene Egge häi chönne verstecke. Dr Boode isch us Holz gsi und druf het mä Sand gströit. Vo doo chunnt dr Begriff Arena, wo uf latiinisch Sand bedütet. Under em Holzboode si Chäller gsi, wo s Cheefig gha het für d Dier und die Verurdäilte.

Es isch mööglig gsi, dr Holzboode uuseznee und d Arena mit Wasser z fülle und denn het mä Seeschlachte chönne organisiere. 




</doc>
<doc id="37258" url="https://als.wikipedia.org/wiki?curid=37258" title="Op-Art">
Op-Art

D Op-Art oder optischi Kunst isch e Stilrichdig in dr bildende Kunst vo de 1960er Joor, wo mit Hilf vo präzise abstrakte Formmuster und geometrische Farbfiguure bim Bedrachter überraschendi oder irritierendi optischi Effekt erzügt, d Vorstellig vo Beweegig, Flimmereffekt und optischi Düschige. 

D Op-Art stammt us de experimentelle Dradizioone vom Bauhaus und vom russische Konstruktivismus: Bäidi Schuele häi zwüschen de Fenomeen Liecht und Farb e strängi Drennigslinie zooge, wo mä mit dr jewiils underschiidlige Rezepzioon begründet. Liecht cha im Ruum as en immaterielle Bewegigszuestand worgnoo wärde − Farb het aber e materielli Bindig an e Flechi und brucht s Licht zum sä gsee. Us däm grundsätzlige Underschiid zwüsche rüümligem Liecht und flechiger Farb chömme zwäi Forme von ere optische Kunst:

Wäge dr Bedoonig vom Optische het dr Josef Albers gsäit, ass alli Moolerei optisch sig. In siner Kritik het er gsäit, ass es genau so sinnloos sig, irgend e Bildkunst as ‘Optische Kunst’ bezäichne wie vo akustischer Muusig z reede oder vo haptischer Skulptuur. 

Noch em Zwäite Wältchrieg het dr Victor Vasarely sini Farbvibrazioonskunst us de chromatische Experimänt vo dr Bauhuusschuel entwicklet. En Op-Art, wo us Farbkontrast abgläitet isch, brucht für iiren Effekt zuesätzlig die serielle Struktuure von ere geometrische Abstrakzioon und verwiist drbii au uf s Ornamänt. 

Dr William C. Seitz het d Usstellig "The Responsive Eye" im Museum of Modern Art z New York im Jahr 1965 kuratiert, wo die optischi Kunst in de Veräinigte Staate bekannt gmacht het. Dr Usdruck "Op-Art" sig e Joor vorhär entstande. Au vom Donald Judd säit mä, as är dr Naame erfunde häig: Dr letzt Satz von ere Kritik von em über d Usstellig "Optical Paintings" vom Julian Stanczak in dr Martha Jackson Gallery si zwäi Wörter gsi: "Op art." In dr Diskussioon über dr Naame wird au dr polnisch Künstler Henryk Berlewi erwäänt. 

Hüte beziet sich scho e nöiji Moolergenerazioon uf die „historischi“ Op-art vo de sächziger Joor und reflektiert sä motivisch und inhaltlig: u. a. dr Amerikaner Philip Taaffe sit em Aafang vo de nünziger Joor.





</doc>
<doc id="37259" url="https://als.wikipedia.org/wiki?curid=37259" title="Wind">
Wind

Wind (vom althochdütsche "wint" «de Wehendi») isch e underschidlich starchi Bewegig vo de Luft innere Atmosfäre.

Wind entstoht bi underschidlichem Luftdruck. Es flüssed solang Luftmasse vome Hochdruckgebiet ine Tüüfdruckzoone bis de Luftdruck uusgliche isch.

D Gschwindigkait vom Wind wird mit verschidne Maass aagee; Meter pro Sekund (m/s), Kilometer pro Stund (km/h) oder i de Schifffahrt au i Knoote (1 kt = 1,852 km/h). För d Windstärchi gilt d Skala vom Bofor ("Beaufort" Bft). En Wind zwüschet 2 und 5 Bft wird als Brise bezaichnet. Windstärchene zwüschet 6 und 8 Bft wird als Wind mit de Abstufige starke, stiife und stürmische Wind bezaichnet. Bi Windstärkene ab 9 Bft ret ma vomene Sturm. Ame Wind mit de Windstärki 12 sait me Orkan. E starki aber churzi Luftbewegig isch e Böe.
De Wind chan us allne Himmelsrichtige cho. Drumm findt me öpe uf alte Charte oder als Zaichnig uf Plätz d Windrose mit de vier Hauptrichtige (Norde, Oste, Süde und Weste) und de Zwüschebezaichnige (Nordoste, Südoste, Südweste und Nordweste).

Je noch Land, Region oder Ort, händ d Lüüt em Wind underschidlichi Näme gee. Bekannti Wind sind; de "Mistral" z Südfrankrich, de "Bora" a de östliche Adriaküste, de "Passat" i Tropische Meeresgebiet und so witer. Underschidlichi Windrichtige oder Windstärchine sind au en Grund för en Name vome bestimmte Wind. So gits am Gempfersee vill Windnäme: la bise noire (N); la bise (NO); le séchard (NO, O); le vaudaire (O, SO; usem Walis); le bornan (S); la maurabia, le vent (SW); le vent blanc (W); le joran (NW, vom Jura); le rebat (e Loft wo vo de Seemitti ufs Land goot); les brises nocturnes (nächtlichi Löft, wo vom Land uf de See gönd und lokal ganz verschidnigi Näme hend). Le joran isch entlang vom ganze Jura bikannt.

Im alemannische Sprochruum gits Regione wo me eme bestimmte Wind au Luft oder Loft sait. D Luft "(f)," wo me dor d Nase iischnuufet, isch nöd de Luft "(m)," wo dors Tal bloost. Do e paar alemannischi Bispil vo underschidliche Bezaichnige för Wind und Lüft.


</doc>
<doc id="37260" url="https://als.wikipedia.org/wiki?curid=37260" title="Brise">
Brise

Briise sait me ame mittelstarche Wind, wo uf de Bofor-Skale 2 bis 5 Bft erraicht. Die Stärchi vom Luft wird im Normalfall no als aagneem empfunde und richtet kei Schäde a. D Bezaichnig Briise brucht me vorallem för Luftströöm, wo dur Konwekzion, also Wärmeströömig, entstönd. Wänn zum Bispiil d Luft öberem Land a de Küste sich erwärmt, uufstigt und demit chüeli Meeresluft noche zücht.



</doc>
<doc id="37265" url="https://als.wikipedia.org/wiki?curid=37265" title="Psychedelisch">
Psychedelisch

Psüchedelisch (vo gr. "ψυχη" (psychḗ, „Seel“) und gr. "δῆλος" (dẽlos, „offebar“)) bezäichnet e veränderete Bewusstsiiszuestand, wo dur dr Konsum vo bestimmte Droge (sogenannte "Psüchedelika"), aber au dur gäistigi und rituelli Braktike (wie öbbe Dransdanz oder Meditazioon) cha erräicht wärde. Dä isch under anderem charakterisiert dur en Ufheebig vo de Gränze zwüschen em Ich und dr Ussewält, wo spirituelli Erlääbniss und Erfaarige vo Alles-isch-äins mööglig mache. In däm Zämmehang reedet mä vilmol au von ere "Bewusstsiiserwiterig". 

Dr Begriff isch 1956 im Briefwäggsel vom Psüchiater Humphry Osmond mit em Schriftsteller Aldous Huxley brägt worde, wo dr Osmond gschriibe het:

To fathom Hell or soar angelic,<br>
Just take a pinch of psychedelic.
Verschidnigi psüchtroopi Substanze chönne e sogenannte "Trip" mit psüchedelische Zueständ uslööse.


D Stilrichdig vo dr psüchedelische Kunst isch nit genau definiert. Si brobiert Iidrück, wo mä im psüchedelische Zuestand erfaart, darzstelle oder z manifestiere.

Gwüssi Richdige in dr Muusig nämme Bezug uf e psüchedelische Bewusstsiiszuestand. Dodrzue ghööre Psychedelic Rock (Acid Rock), Psychedelic Folk, Psychedelic Trance (Goa) und Stoner Rock. Wil s LSD s Diethylamid vo dr Lyserg"süüri" isch, brucht im Naame vom ene Hufe Muusigrichdige, wo as psüchedelisch empfunde wärde, s Wort Acid (änglisch für Süüri) z. B. Acid House, Acid Rap, Acid Techno, Acidcore, Acid Trance und Acid Jazz. 

Au dr Psytrance (oder GOA) wird as psüchedelischi Muusig bezäichnet. Psytrance bestoot im Grund us 4/4-Takt zwüsche ursprünglig 130 und 150 bpm ("beats per minute"), wo mä verschidnigi psüchedelischi Komponänte drzueduet. Dark Psy (vo Dark Psytrance, au Killer-Psy oder Horrortrance) isch en Underart vom "normale" Psytrance und bestoot grundsätzlig us schnällere Takt (145 bis 165 bpm), und die häi Komponänte wo "gruuselig" wirke. Die mäiste Psytrancefans finde das subjektiv as z schnäll, und dänke, ass die psüchedelische Aspäkt in dr Hindergrund wurde dräte.


</doc>
<doc id="37266" url="https://als.wikipedia.org/wiki?curid=37266" title="Louisiade-Archipel">
Louisiade-Archipel

Dr Louisiade-Archipel (Tok Pisin "Luisiad Ailan") isch e Inselgruppe im Sidoschte vu Neiginea z Melanesie. Bolitisch ghert si zue dr Provinz Milne Bay z Papua-Neiginea. Si umfasst ca. 90 Insle un het e Gsamtflechi vu 1.600 km². Dr Hauptort isch Bwagaoia uf dr Insle Misima.

Dr Archipel lyt an dr Gränz zwische Korallemeer un Salomonesee. Di greschte Insle si Vanatinai (au "Tagula" oder "Sudest") mit ere Flechi vu 867 km², Rossel (au "Yela") mit 260 km², Misima mit 260 km², Sideia mit 107 km², Basilaki mit 100 km² un Panaete (au "Deboyne") mit 30 km².

Zum Lousiade-Archipel ghere die Insle un Inselgruppe:

D Insle hän zum Dail e vulkanische, zum Dail e koralline Ursprung. Uf dr Insle Misima git s Goldvorchuu.

Di erschte Europäer, wu d Insle vum Louisiade-Archipel entdeckt hän, sin dr Louis Vaez de Torres anne 1606 (Basilaki, Sudest), dr Louis Antoine de Bougainville anne 1768 (Rossel) un dr Joseph Bruny d’Entrecasteaux anne 1793 (Deboyne-Insle, Misima) gsii.

Uf dr Inselgruppe läbe rund 17.000 Mänsche. D Sproche, wu uf dr Insle vum Lousiade-Archipel gschwätzt wäre, sin in dr Hauptsach auschtronesischi Sproche, wu zue dr Gruppe „Papuan Tip“ ghere, wie z. B. Bwanabwana, Misima-Panaieti, Nimoa, Saliba, Sudest oder Tawala. Uf dr Rossel-Insle wird d Papua-Sproch Yele gschwätzt, wu zue dr Sprochfamilie „Yele-West New Britain“ (no andre Klassifikatione in dr Yele-Salomon-New Britain-Gruppe zue dr Oschtpapua-Sproche) ghert.



</doc>
<doc id="37269" url="https://als.wikipedia.org/wiki?curid=37269" title="Marshall-Bennett-Inseln">
Marshall-Bennett-Inseln

D Marshall-Bennett-Insle sin e Inselgruppe in dr Salomonensee. Bolitisch ghert si zue dr Provinz Milne Bay z Papua-Neiginea.

D Inselgruppe lyt 40 km eschtlig vu dr Woodlark-Insle un 80 km weschtlig vu dr Trobriand-Insle. Zue dr Marshall-Bennett-Insle ghere unter anderem Dugumenu, Gawa, Iwa (au Jouveney-Insle), Kwaiawata un Egum. Dugumenu isch e flachi Koralleriffinsle, di andre Insle sin ghobeni Atoll.

Dr erscht Europäer, wu zue dr Marshall-Bennett-Insle chuu isch, isch im Novämber 1836 dr Robert L. Hunter gsii. Är het d Inslegruppe no sym Walfangschiff, dr "Marshall Bennett" gnännt.

Ußer Dugumenu sin alli Insle bewohnt. Wie uf Woodlark wird uf dr Marshall-Bennett-Insle Muyuw gschwätzt, e auschtronesischi Sproch, wu zue dr Gruppe „Papuan Tip“ ghert. D Insle sin Dail vum Kula-Ring gsii.



</doc>
<doc id="37270" url="https://als.wikipedia.org/wiki?curid=37270" title="James Watson">
James Watson

Dr James Dewey Watson, KBE (* 6. April 1928 z Chicago) isch en amerikanische Biochemiker und Nobelbriisdreeger. Er het zämme mit em Francis Crick, em Maurice Wilkins und dr Rosalind Franklin d Molekularstruktur vo dr Desoxyribonukleinsäure (DNA) entdeckt, won er 1953 veröffentligt het, ooni d Rolle vo dr Franklin z erwääne oder si überhaupt z frooge, öb er iiri Daate döf bruuche. In dr wüsseschaftlige Gmäinschaft gältet er as äine vo de bedütendste Molekularbiologe vo alle Zite. Er isch meermols ufgfalle wäge sine rassistische, sexistische und homofoobe Ussaage und het 2007 sogar as Kanzler vom Cold Spring Harbor Laboratory müesse zruggdräte drwääge. 

S "Time Magazine" het dr Watson zu de 100 iiflussriichste Persoone vom 20. Joorhundert zelt. Sis Buech "Die Doppelhelix", won er din verzelt, wie d DNA-Struktur entdeckt worden isch, isch e internazionale Bestseller gsi. 
Mit andere zämme het er s "Human Genome Project" aagstoosse, wo s Genom vom Mensch sekwenziert het. 

Er het 1962 dr Nobelbriis für Füsiologii oder Medizin überchoo. 1977 het er d Freihäitsmedallei („The Presidential Medal of Freedom“), die höggsti ziviili Uszäichnig in de USA überchoo.





</doc>
<doc id="37271" url="https://als.wikipedia.org/wiki?curid=37271" title="Woodlark-Insel">
Woodlark-Insel

D Woodlark-Insle, au Muyuw oder Murua, Tok Pisin Wudlak Ailan, isch e Insle eschtlig vu Neiginea. Bolitisch ghert si zue dr Provinz Milne Bay z Papua-Neiginea.

D Insle isch 739 km² groß, dr hegscht Punkt lyt uf 410 m i. NN. Greßeri Ortschaft sin Kulumadau, Guasopa un Kaurai. Z Guasopa hets e Landebahn fir Flugzyyg.

Zue dr Inselgruppe vu dr Woodlark zelle au no Madau un Nusam im Weschte, Nubara im Oschte un d Marshall-Bennett-Insle im Sidweschte.

Dr erscht Europäer, wu zue dr Woodlark-Insle chuu isch, isch dr britisch Seefahrer Charles Grimes (1772-1858) anne 1836 gsii, wu d Insle derno "Woodlark" gnännt het.

Im Zweete Wältchrieg isch Woodlark vu dr Japaner bsetzt wore.. Am 30. Juni 1943 sin alliierti Druppe uf dr Woodlark-Insle un Kiriwina glandet („Operation Chronicle“). D Navy-SeaBees hän derno in dr Guasopa-Bucht e große Militerflugblatz yygrichtet, s Woodlark-Airfield, hite dr Guasopa-Flughafe.

Uf Woodlark un uf dr Insle vu dr Gruppe wird Muyuw gschwätzt, e auschtronesischi Sproch, wu zue dr Gruppe „Papuan Tip“ ghert. D Insle isch Dail vum Kula-Ring gsii.

Suuger, wu uf Woodlark vorchemme:



</doc>
<doc id="37272" url="https://als.wikipedia.org/wiki?curid=37272" title="Avantgarde">
Avantgarde

Dr Begriff Avantgarde stammt ursprünglig us em Sproochschatz vom franzöösische Milidäär und bezäichnet d Voorhuet, also dä Drubbedäil, wo vorus isch und esoo as erste mit em Find in Berüerig chunnt.

Im überdräite Sinn verstoot mä under "Avantgarde" bolitischi und künstlerischi Beweegige, mäistens sonigi us em 20. Joohrhundert, wo alli e starki Orientierig an dr Idee vom Fortschritt häi und sich dur e bsundrigi Radikalidäät gegenüber de bolitische Verheltniss oder de vorherrschende esthetische Norme uszäichne.

Im witiste Sinn mäint mä mit em Begriff Avantgarde, ass dä wo so bezäichnet wird, e 'Vorriterrolle' häig. Under Avantgardiste verstoot mä Persoone, wo nöiji Entwicklige, wo für d Zuekumft wäägwiisend si, in Lauf setze. Im Geegesatz zum Trendsetter, wo nume churzfristigi nöiji Moodene under d Lüt bringt, häi d Veränderige, wo vo dr Avantgarde usgöön, e grundsetzligeri und lengerfristigi Wirkig.

Mä cha allgemäin d Avantgarde as e kreativi und innovativi Beweegig verstoo, wo sälte zu de vorherrschende gsellschaftlige und ökonomische Machtelite ghöört. Usserhalb vo sim ursprünglige, milidäärische Kontext daucht dr Begriff vo dr Avantgarde in verschidnige Zämmehäng uf. Er beziet sich aber mäistens äntwääder uf e bolitischi, kulturelli oder künstlerischi Beweegig, wo nöiji Wääg iischloot.



Forschig

Historischi Zitschrifte (Uswaal)



</doc>
<doc id="37273" url="https://als.wikipedia.org/wiki?curid=37273" title="Gerard Dou">
Gerard Dou

Dr Gerard Dou, au "Gerard Douw" oder "Gerrit Dou", (* 7. April 1613 z Leiden; begraabe am 9. Februar 1675 z Leiden) isch e niiderländische Mooler us em Barock gsi. Wäge siner Liideschaft für minuziöösi Detäi und siner volländete Technik gältet er as dr Gründer vo dr Leidener Fiinmoolerei, wo wit bis ins 18. Joorhundert iine pflägt worde isch.
Dr Dou het bi sim Vater Douwe Jansz, eme Glasmooler, e Leer gmacht. 1624 isch er zum Bartholomeus Dolendo gange, denn isch er zwäi Joor bim Glasmooler Pieter Clouwenhorn gsi und schliesslig drei Joor in dr Wärkstatt vom Rembrandt z Leiden. Sit 1632 het er sälbstständig z Leiden gschafft. 1648 isch er Mitgliid vo dr Leidener Lukasgilde worde. Scho zu Läbzite isch er seer berüemt gsi. 

Dr Iifluss vom Rembrandt isch am Aafang grooss gsi. Dr Dou het vo iim vo däm sine Eltere Bortreit gmoolt. Vo 1640 aa si usgezäichneti Schanerbilder vom Dou bekannt, won er in chliinem Format gmoolt het. Die Szeene schbiile sich mäistens in dunkle und änge Rüüm ab. 

Dr Gerard Dou het e Hufe Schüeler und Noochfolger ghaa. Dr bedütendst und dröist isch dr Frans van Mieris gsi.

Öbbe 200 Wärke vom Dou si bekannt. Die wichdigste Arbäite befinde sich hüte im Rijksmuseum Amsterdam, im Louvre z Bariis und in dr National Gallery z London. Au d Gemäldegalerie Alte Meister het mee as e Dotzed vo sine Gmäld, drunder z. B. s Trompe-l'œil "Stilllääbe mit Lüüchter".

Au uf em Kunstmärt si d Wärk vom Dou ghandlet worde. 2001 isch s Mäisterwärk "Dr Zaanarzt" bi Van Ham Kunstauktionen z Köln zum Ufruef choo. Die Holzdaafele, wo 38,8 × 26,6 cm grooss isch, isch 1900 im Amsterdamer Stedelijk Museum usgstellt worde und 1923 vom Berliner Kunsthändler Paul Cassirer verstäigeret worde. Vo 1929 aa isch s Gmäld in ere middelrhiinische Brivaatsammlig gsi. Bim Van Ham isch "Dr Zaanarzt" 2001 für 5,7 Millioone DM verchauft worde und isch noch em Handelsblatt vom 3. Juli 2001, s düürste dütsche Aukzioonsbild gsi. Hüte befindet sich das Wärk im Kimbell Art Museum z Texas. 



</doc>
<doc id="37274" url="https://als.wikipedia.org/wiki?curid=37274" title="Trobriand-Inseln">
Trobriand-Inseln

D Trobriand-Insle, au "Kiriwina Insle", sin e Inselgruppe im Sidoschte vu Neiginea z Melanesie. Bolitisch ghere si zue dr Provinz Milne Bay z Papua-Neiginea. 

D Inselgruppe umfasstt e Biet vu 440 km². Di greschte Insle sin:
D Hauptinsle "Kiriwina" isch rund 50 km lang und an den meisten Stellen sehr schmal und gewunden. Dr Hauptort Losuia lyt an ere Bucht an dr Weschtkischte.

Dr erscht Europäer, wu zue dr Trobriand-Insle chuu isch, isch dr franzesisch Seefahrer Joseph Bruny d’Entrecasteaux mit em Schiff "Espérance" anne 1793 gsii.Är het d Inselgruppe no syym Leutnant Denis de Trobriand gnännt.

Uf dr Trobriand-Insle läbe rund 20.000 Mänsche. Uf dr Insle wird Kilivila gschwätzt, e auschtronesischi Sproch, wu zue dr Gruppe „Papuan Tip“ ghert. 

D Insle isch Dail vum Kula-Ring gsii. Dr polnisch-britisch Anthropolog Bronisław Malinowski het in dr Zyt vum Erschte Wältchrieg (1914 bis 1916 un nomol 1917 bis 1918) Fäldforschig uf dr Trobriand-Insle bedribe un het vor allem dr Kula untersuecht, aber au andri Aschpäkt vu dr Kultur wie magischi Vorstellige oder s Sexualläbe vu dr Trobriander.




</doc>
<doc id="37275" url="https://als.wikipedia.org/wiki?curid=37275" title="Fresnel-Linse">
Fresnel-Linse

E Fresnel-Linse [] oder genauer e Fresnelschi Stuefelinse isch en optischi Linse, wo um 1822 vom franzöösische Füsiker Augustin Jean Fresnel erfunde und ursprünglig für Lüüchtdürm brucht worden isch. Wäge iirem Baubrinzip wärde s Gwicht und s Volume vo groosse Linse chliiner, was bsundrigs bi Linse mit churzer Brennwiti e groosse Underschiid macht, wil Linse mit dr normale Form seer dick und schweer si.

S Volume vo dr Fresnel-Linse wird chliiner, wil d Linse in ringförmigi Beriich iidäilt wird. In jedem vo dene Beriich wird vo usse gege inne d Dicki verchliineret, sodass d Linse e Räije vo ringförmige Stuefe überchunnt. Wil s Liecht nume an dr Oberflechi vo dr Linse broche wird, isch dr Brächigswinkel nit vo dr Dicki abhängig, sondern nume vom Winkel zwüsche de bäide Oberflechene. D Linse wird dünner und het die gliichi Brennwiti, aber d Kwaliteet vo dr Abbildig wird wäge dr Stuefestruktur schlächter.

Im Wääsentlige underschäidet mä zwäi Bauformen vo Fresnel-Linsen: "Schiinwärferlinse" und "Gürtellinse". Schiinwärferlinse si rotazioonssümmetrisch zur optische Aggse.
Si bündlet s Liecht in äi Richdig. E Gürtellinse isch e Hoolzylinder, und d Liechtkwelle befindet sich in däm sim Middelpunkt. S Liecht wird in ere Ebeni sänkrächt zur Zylinderaggse bündlet.



</doc>
<doc id="37278" url="https://als.wikipedia.org/wiki?curid=37278" title="Collage">
Collage

D Kollaasche isch e Technik vo dr bildende Kunst, wo verschidnigi Elimänt uf en Underlaag kläbt wärde (frz. "coller", „chlääbe“) und so e nöis Ganzes gmacht wird. Au eme Kunstwärk, wo mit dere Technik gmacht isch und wo d Gränze vo dr bildende Kunst überschritet, z. B. Muusigvideos im Stil vo Yes We Can oder literaarischi Kollaasche im Stil vom Walter Kempowski, säit mä Kollaasche.

E künstlerischi Kollaasche cha zum Bischbil Zitigsuschnitt, Bänder, farbigi Babbiirstück, Fotografie enthalte, wo uf e feste Undergrund oder uf Liinwand gliimt worde si. Die früeje Kollaasche vom Kubismus nennt mä Papier collé. Witeri Aawändigsgebiet si d Fotikollasche und d Diakollasche, wo ganz oder zum groosse Däil us Fotene, Däil vo Fotene oder Diamaterial bestöön. As Dekollaasche bezäichnet mä, wemm mä Oberflechene abrisst, zum Bischbil s Blakaatabrisse, und eso d Schichte, wo drunder ligge, sichtbar macht.

S Brinzip vo dr Kollaasche het mä au uf anderi Kunstgattige überdräit, öbbe uf d Muusig / Akustischi Kunst (Klang-, Doon- oder Muusigkollaasche, uf d Liddratuur und uf e Film.

D Assamblaasche isch e Kollaasche mit dreidimensionaale Objekt.









Urheeberrächdlig isch d Kollaasche umstritten. Mä cha in ire en unfreiji Bearbäitig gsee, und denn muess mä d Gnäämigung für d Wärk vo de fremder Urheeber überchoo, oder e freiji Bearbeitig. Wenn dr Iidruck vom Originaal gegenüber däm vom nöije Wärk „verblasst“, denn handlet es sich um e freiji Bearbäitig.




</doc>
<doc id="37279" url="https://als.wikipedia.org/wiki?curid=37279" title="Las Meninas">
Las Meninas

Las Meninas (“D Hooffröiläin”) isch e Gmäld vom spanische Mooler Diego Velázquez. Es isch 2,76 Meter × 3,18 Meter grooss, und es isch im Joor 1656 enstande. Hüte befindet es sich im Museo del Prado z Madrid.

"Las Meninas" zäigt e groosse Ruum im Schloss Alcázar vo Madrid, dr Hauptresidänz vom Köönig Philipp em Vierte vo Spanie. Me gseht druf e bar Persoone vom spanische Hoof, wo mä die mäiste äidütig cha identifiziere. Im Middelpunkt stoot die fümfjöörigi Köönigsdochter Margarita, um sä ume si Hooffröiläin, e Wächder, zwäi so genannti Hoofzwärg und e Hund. Linggs von ene stoot dr Velázquez, wo grad an ere groosse Liinwand schafft und in Richdig vo de Bedrachter luegt.

E Spiegel hanget im Hindergrund und reflektiert, wie me cha dänke, d Oberkörper vom Köönig und vo dr Köönigin. Es gseet us, ass s köönigliche Bäärli usserhalb vom abbildete Ruum wurd stoo und, äänlig wie dr Bedrachter vom Gmäld, uf die abbildete Persoone luegti. Es git aber au Kunsthistoriker, wo glaube, dr Spiegel reflektieri nume e Deil vom Gmäld, wo dr Velázquez grad draa schafft. 

"Las Meninas" isch äins vo de mäistdiskutierte Gmäld in dr Kunstgschicht. Dr Barockmooler Luca Giordano het vom Gmäld gseit, ass es d „Theologii vom Moole“ wurd darstelle. Dr Mooler Thomas Lawrence het von em im 19. Joorhundert gsäit, es sig e Wärk über d „Philosophii vo dr Kunst“. Bis hüte wird es immer wider as s bedütendste Gmäld vom Velázquez beschriibe, und es gältet as e sälbstbewussti, duuredänkti Reflexion über das, was e Gmäld cha darstelle.



</doc>
<doc id="37294" url="https://als.wikipedia.org/wiki?curid=37294" title="Venus von Milo">
Venus von Milo

D „Venus vo Milo“ isch näbe dr Laokoon-Grubbe und dr Nike vo Samothrake äins vo de bekanntiste Bischbil vo dr hellenistische Kunst.

Si isch woorschiinlig um 100 v. Chr. entstande und isch am 8. April 1820 vom Buur Georgios Kentrotas uf dr Kykladeinsle Milos in dr Umgääbig vo dr Ruine vom ene griechische Theater entdeckt worde. Er het Stäi as Baumaterial gsuecht und won er bearbäitete Marmor und d Statue entdeckt het, het er s e baar Franzoose gsäit, wo antiki Sache gsuecht häi. Dr Buur het nid begriffe, wie wichdig si Fund gsi isch und isch mit e baar Gäldstück zfriide gsi, won em d Franzoose gee häi.

Dr Marquis de Riviere het Kontakt ghaa und het s fertig brocht, d Statue für Frankriich z „chaufe“. Noch eme Duurenander hätt d Statue zerst uf Konstantinopel sötte gschickt wärde, aber d Franzoose häi das rächtzitig chönne verhindere. Dr Marquis het d Venus denn im franzöösische Köönig Ludwig XVIII. gschänkt. Dä het sä im Louvre z Bariis gee, und dört isch d Statue hüte no.

D Skulptuur isch us Marmor us de Stäibrüch uf dr Kykladeinsle Paros gmacht und sümbolisiert s Ideal vo dr wiiblige Schöönhäit. Dorum het men ere dr Naame vo dr römische Göttin Venus gee. Wil d Venus äigentlig die römischi Entsprächig vo dr griechische Afrodite isch, säit mä dr Statue au „Afrodite vo Melos (Milos)“. Aber es isch nit mee as e Vermuetig, ass es sich um e Darstellig von ere Göttin oder ere andere müthologische Figur handlet.



</doc>
<doc id="37295" url="https://als.wikipedia.org/wiki?curid=37295" title="Objet trouvé">
Objet trouvé

En Objet trouvé (franz. für ‚gfundnige Geegestand‘) isch e Kunstwärk, beziejigswiis e Däil vom ene Kunstwärk, wo us Alldaagsgeegeständ oder Abfäll, wo mä gfunde het, gmacht wird. Mä säit ene Ready-mades, wenn dr Künstler s Objekt, won er gfunde het, gaar nit oder kuum bearbäitet het.

Entstande isch s Objet trouvé im Umkräis vom Dadaismus as skulpturaali Erwiiterig vo dr Kollaasche (Kurt Schwitters, Merz-Baute). Dr "Missbruuch" und die zwäckfreiji Kombinazioon vo driviaale Geegeständ und Materiaalie in Zämmehäng, wo e nöije Sinn gee häi, und d Erheebig zum Kunstwärk häi spiilerischi, anarchischi und provokanti Züüg ghaa.

Im Surrealismus het s Objet trouvé en eender fetischartige Charakter überchoo. Im Lautréamont si Bild, won er scho im 19. Joorhundert formuliert het, „Schöön wie d Begeegnig von ere Näimaschiine mit eme Räägeschirm uf eme Operazionsdisch“ (gmäint isch e junge Maa gsi) isch nit nume zum „Slogan“ vom Surrealismus worde, sondern au s Objet trouvé in dere "surreale" Form literarisch vorwäggnoo. S bekanntiste Bischbil vom surrealistische Objet trouvé isch woorschiinlig dr Meret Oppenheim iir "Das Frühstück im Pelz" (1936): e Dasse, Underdasse und Löffel, alle mit Belz überzooge.

Dr Franzoos Marcel Duchamp het vor de Dadaiste und Surrealiste s Konzept vom Objet trouvé in sine "Ready-mades" wie "Veloraad" (1913), "Fläschedrochner" (1914) und "Fontääne" (1917) verwirkligt und er isch radikaaler gsi as die. S Veloraad isch no e Kombinazioon gsi vom ene Raad, ere Velovordergable und eme Holzhocker, für die bäide andere es Drootgstell für zum Fläschedröchne und e Urinal, wo industriell härgestellt worde si, ganz äifach uf e Sockel gstellt und sä zur Kunst erkläärt.

In dere Dradizioon stoot au im Picasso si "Muunischäädel" (1943), en Abguss in Bronse vom ene Velosaddel as Schäädel mit em Gidoo vom ene Velo as Hörner.

Mit em Multiple (Uflaagenobjekt) "ich kenne kein Weekend" (1971–1972) het dr Joseph Beuys uf em Duchamp sini "Boîtes-en-valises" reflektiert, de dräägbaare Künstlermuseum mit Reprodukzioone und chliine Objekt. Im ene Koffer, eme Ready-made, wo din Künstlergrafike dransportiert wärde, het dr Beuys uf dr Innesite vom Deckel no anderi Ready-mades aagmacht, e Maggifläsche und en Exemplaar vo dr Reclam-Usgoob vom Immanuel Kant siner „Kritik der reinen Vernunft“, mit eme Stämpeldruf wo säit: "BEUYS: ich kenne kein Weekend". Im Boode vom Koffer si – zuedeckt und dorum nit sichtbar – Grafike vom KP Brehmer, Karl Horst Hödicke, Peter Hutchinson, Arthur Køpcke, Sigmar Polke und Wolf Vostell. 

Objet trouvé und Ready-made häi bis hüte immer no e groosse Iifluss – dr „gfundnigi Geegestand“ isch zum Bischbil in dr Pop Art und Land Art e wääsentligs Elimänt.

Für Kunstwärk, wo vor allem us Materiaalie bestöön, wo gfunde worde si, het sich dr Begriff Objektkunst iibürgeret.



</doc>
<doc id="37297" url="https://als.wikipedia.org/wiki?curid=37297" title="Salomon-Inseln">
Salomon-Inseln

D Salomon-Insle sin e Inselgruppe im Sidoschte vu Neiginea z Melanesie im Weschtpazifik. Vor dr Grindig vum unabhängige Inselstaat Salomone isch di ganz Inselgruppe au zum Dail „Salomone“ gnännt wore.

D Salomon-Insle gehen vu Nord no Sidoscht iber rund 1.100 Kilometer (5° Sid, 154° Oscht bis 11° Sid, 162 Oscht). Di nerdlige Insle liege 720 Kilometer eschtlig vu Neiginea, di sidlige rund 600 Kilometer nerdlig vu dr Hauptinsle vu Vanuatu.

Bolitisch bilde di nerdlige Salomon-Insle hite di Autonom Provinz Bougainville z Papua-Neiginea, di sidlige Insle dr sälbständig Inselstaat vu dr Salomone.

Dr erscht Europäer, wu zue dr Salomon-Insle chuu isch, isch dr spanisch Seefahrer Alvaro de Mendaña de Neyra anne 1568 gsii. Är het die Inselgruppe noch em jidische Chenig Salomo gnännt, wel er do großi Mängine Gold vermuetet het.

Im Johr 1767 isch dr britisch Seefahrer Philipp Carteret zue dr Salomon-Insle chuu. D Brite hän d Insle anne 1883 in Bsitz gnuu as Reaktion uf di dytsche Expansionsbsträbige in dr Region. Mit em Abschluss vum Samoa-Vertrag vum 14. Novämber 1899 z Berlin isch d Gränz zwische dr baide Inträssebiet im Oschte vu dr Insle Buka un Bougainville zoge wore, wu hite zue Papua-Neiginea ghere.

Im Zweete Wältchrieg sin d Salomon-Insle vu dr dr Japaner bsetzt wore un sin derno in bluetige Kämpf vu dr Alliierte eroberet wore.

Syt 1975 ghere di nerdlige Insle zum unabhängige Staat Papua-Neiginea, di sidlige Insle sin am 7. Juli 1978 as aigeständige Staat unabhängig wore.


</doc>
<doc id="37300" url="https://als.wikipedia.org/wiki?curid=37300" title="Fünfergericht">
Fünfergericht

E Fümfergricht isch e Grichtshoof, wo fümf Mitgliider het. Fümfergricht het s in verschidnige middelalterlige Stedt gee, drunder Basel, Schaffuuse, Stroossburg und Nürnbärg. De Richder het mä hüfig Fümfer oder Fümferher gsäit.

Z Basel isch s Fümfergricht im 14. Joorhundert  iigrichdet worde. Es het sich vor Allem mit de Aagläägehäite vo de Handwärker abgee. Es isch e Baugricht gsi und isch us baubolizeilige Gründ iigsetzt worde. Ursprünglig isch s us eme Ridder, zwäi Bürger und zwäi Handwärker zämmegsetzt gsi. Dene het mä Fümferhere  gsäit. D Fümfer si vom Root für jewiils äi Joor gweelt worde. Wie im Groossbasel isch denn au im Chläibasel e Fümfergricht iigsetzt worde mit de gliiche Kompetänze im Beriich vom Bauwääse. D Urdäil, wo s Fümfergricht in Meerhäitsentschäid gfellt het, häi Fümferbrief ghäisse.

Z Nürnbärg isch s Fümfergricht e Stroofgricht gsi. 
In Fümfergrichtssache, das häisst Stritsache, wo s Fümfergricht drfür zueständig gsi isch, isch s Fümfergricht die obersti Instanz gsi, und noch eme Beschluss us em Joor 1704 het au s Stadtgricht sich nid döfe in Fümfergrichtssache iimische.



</doc>
<doc id="37301" url="https://als.wikipedia.org/wiki?curid=37301" title="Fünfer">
Fünfer

Under em Begriff Fümfer verstoot mä:


</doc>
<doc id="37303" url="https://als.wikipedia.org/wiki?curid=37303" title="3D">
3D

3D, 3-D oder 3d isch e verbräiteti Abchürzig für dreidimensionaal oder drei Dimensioone (in dr Konstrukzioon "in 3-D") und e Sünonüm für die rüümligi Daarstellig vo Körper. Es isch e Daarstelligsvariante, wo mäistens, aber nit umbedingt us de Ruumdimensioone Lengi, Bräiti und Hööchi bestoot.

Wemm mä en "Objekt in 3-D" will daarstelle, muess mä jede Punkt vo däm Objekt und sini Posizioon im Ruum dur e Vektor abbilde, wo d Komponänte von em d Koordinate im dreidimensionaale Ruum festlege. S Koordinaatesüsteem bezäichnet mä eso:
und speziell für zwäidimensionaali Koordinaatensüsteem mit ere zuesätzlige Hööchikoordinaate:


</doc>
<doc id="37304" url="https://als.wikipedia.org/wiki?curid=37304" title="Baguette">
Baguette

Baguette stoot für: 


Baguette isch dr Familienaame vo dene Persoone: 


</doc>
<doc id="37305" url="https://als.wikipedia.org/wiki?curid=37305" title="Bronze">
Bronze

As Bronse bezäichnet mä Legierige mit mindestens 60 Brozänt Chupfer, usser wenn dr Hauptlegierigszuesatz Zink isch, denn reedet mä vo Messing. D Sammelbezäichnig Bronse wird im Allgemäine nume zämme mit em Hauptlegierigszuesatz, wo vor em Wort Bronse chunnt, brucht. As spezifischi Bezäichnig brucht mä dr Begriff Bronse aber immer no für Zinnbronse, wo die eltisti technischi Legierig überhaupt isch.

Die hütigi Bezäichnig für d Legierig isch zum erste Mol im 17. Joorhundert us em Italiänische ("Bronzo") usgleent worde, spööter no äinisch us em Französische („bronce“). D Vorgschicht isch etümologisch nid klaar. S Wort isch zum erste Mol im 14. Joorhundert us em Oriänt ins Italienische choo. Vermuetlig chunnt s vom persische Wort "birinj" (Birindsch), was äifach Chupfer bedütet.


Deutsches Kupferinstitut (DKI):


</doc>
<doc id="37306" url="https://als.wikipedia.org/wiki?curid=37306" title="Lithografie">
Lithografie

D Lithografii (vo griech.: , "lithos", „Stäi“, und , "grafeïn", „schriibe“) isch s eltiste Flachdruckverfaare und het im 19. Joorhundert zu de Drucktechnike für ei- und meerfarbigi Drucksache ghöört, wo am mäiste brucht worden isch.

Mit Lithografii bezäichnet mä:

E "Lithograaf" isch öbber, wo d Stäizäichnig, also d Text und Bilder, wo mä will drucke, uf eme Lithografiistäi manuell und sitevercheert macht.

Dr Stäidruck basiert uf ere Erfindig vom Alois Senefelder us em Joor 1798. Es isch im 19. Joorhundert s äinzige Druckverfaare gsi, wo gröösseri Uflaage vo farbige Drucksache möglig gmacht het. Als Druckdrääger het mä in Dütschland e Chalkschiiferstäi brucht, wo z Solnhofe in Bayre broche worden isch. Bis um 1930 isch dr Stäidruck e Drucktechnik für verschidnigi Drucksache gsi, wo seer hüfig verwändet worden isch, denn isch si aber no di noo vom Offsetdruck abglööst worde und hüte setzt mä sä nume no im künstlerische Beriich für Druckgrafik ii. Für die hütigi Massebrodukzioon vo Drucksache wär dr Stäidruck nid gäignet, wil er im Vergliich zu andere modärne Drucktechnike unwirtschaftlig isch.




</doc>
<doc id="37309" url="https://als.wikipedia.org/wiki?curid=37309" title="Wahn">
Wahn

Under em Begriff Waan verstoot mä in dr Psüchiatrii en inhaltligi Dänkstöörig. Dr Waan isch en inhaltlig falschi Überzüügig, wo d Lääbensfüerig behinderet und wo dr Paziänt nid ufgit, au wenn si mit dr Realidäät, wo mä objektiv cha nochbrüefe, nit im Äiklang isch. Er isch also e Stöörig vom Urdäile. 

Dr Waan gältet as Zäiche von ere psüchische Stöörig, und cha under anderem bi schizofrene Psüchoose, bi affektive Stöörige (schweri epressioon oder Manii mit psüchotische Sümptoom), bi Demänze und andere psüchische Chrankhäite mit oder ooni diagnostizierbare organische Ursache ufdräte. 

Innerhalb vo de Demänze isch d Prevalänz bi de Demänzarte verschiide usbrägt: Morbus Alzheimer 59 %; Vaskuläri Demänz 72 %; Lewy-Body-Demänz 57 % und frontotemporaali Demänz 62 %. As singuläärs Sümptoom existiert dr Waan au as sogenannte „isolierte Waan“, zum Bischbil in Form vom ene Iifersuchtswaan bi Alkoholabhängigkäit.

Dr Waan isch also zerst emol e Sümptoom für e Chranket, und cha vo verschidnige Chrankäite choo und alli mööglige Ursache haa. Mä gränzt dr Waan ab vom Zwangsgedanke, won em seer äänlig schiint und au im Inhalt nooch fast idäntisch isch, aber bim Zwangsgedanke wüsse die Betroffene, ass iiri Zwangsvorstellige nit dr Realidäät entspräche.

Noch em Karl Jaspers cha mä dr Waan an drei Kriterie erkenne:
Es schint allerdings au Fäll z'geh, wo dr Paziänt nöd immer alli drü Merkmal het.




</doc>
<doc id="37312" url="https://als.wikipedia.org/wiki?curid=37312" title="Antoni Gaudí">
Antoni Gaudí

Dr Antoni Gaudí i Cornet ([]; * 25. Juni 1852 z Reus, möögligerwiis z Riudoms; † 10. Juni 1926 z Barcelona), isch e katalanische Archidekt und e Verdräter vom Modernisme Català gsi. 

Äins vo de bekanntere Bauwärk vom Antoni Gaudí isch si ersts Huus, d Casa Vicens (1883–1885). Do cha mä im Gaudí si Vorliebi für Bruchstäi und Keramikblättli guet gsee.

Bi dr Casa Batlló (1904–1906) zäigt sich, wie fest dr Gaudí in d Detäi verliebt gsi isch. An de gschwungnige Dach- und Wandkonstrukzioone cha mä guet gsee, ass er d Natur zum Vorbild gnoo het.

D Casa Milà isch d Noochfolgere vom Casa Batlló. Au wenn d Casa Batlló scho e Höhepunkt vo sim Schaffe gsi isch, het er no mee Freihäit welle haa. Au doo cha mä die natüürlige Forme seer guet an de gschwungnige Dach- und Wandkonstrukzioone erkenne.

Si Lääbenswärk isch d Sagrada Família-Chille z Barcelona, wo am 7. Novämber 2010 vom Babst Benedikt XVI. gweit und zur bäbstlige Basilica minor erhoobe worden isch. Dr Gaudí het fast sit em Aafang vo sim Bruefslääbe dra gschafft. Hüte isch d Chille "daas" Woorzäiche vo Barcelona, au wenn si immer nonig fertig isch.






</doc>
<doc id="37324" url="https://als.wikipedia.org/wiki?curid=37324" title="Belgien-Rundfahrt">
Belgien-Rundfahrt

D Belgie-Rundfahrt (ndl. "Ronde van België", frz. "Tour de Belgique", syt 2013 offiziäll "Baloise Belgium Tour") isch e belgisch Radränne.

D Rundfahrt wird in mehrere Etappe uusdrait un findet alljohr im Mai statt. S erscht Mol isch s Etapperänne anne 1908 gfahre wore. Syter 2005 ghert s Ränne zue dr UCI Europe Tour in dr Kategori 2.1. 

Rekordsiiger sin nyyn Fahrer, wu s Ränne je zwaimol gwunne hän: d Belgier Louis Mottiat (1914, 1920), Emile Masson (1919, 1923), René Vermandel (1921, 1922), Henri Van Kerckhove (1952, 1954), Noël Foré (1958, 1962), Eddy Merckx (1970, 1971), Roger Swerts (1972, 1974), Stijn Devolder (2008, 2010) un dr Niderländer Frans Maassen (1988, 1990). Mee wie zwai Mol het s no niemer gwunne.

Vu dr 81 Uflage (bis 2011) sin 63 dur Belgier gwunne wore, dr ainzig Siiger vu Dytschland isch dr Tony Martin gsii, wu mit drei Siig vu 2012 bis 2014 au Rekordsiiger isch. Siiger us dr Schwyz het s no kaini gee.



</doc>
<doc id="37326" url="https://als.wikipedia.org/wiki?curid=37326" title="Reformierte Kirche Auenstein">
Reformierte Kirche Auenstein

Di reformiirt Chile vo Gauestei isch di reformiirt Dorfchile von de aargauische Gmeind Gauestei in de Schwiiz. Im Johr 1302 isch si zum erschte Mol in ere Urkund erwähnt worde.

De hütig Chilebau isch in gotischem und spotgotischem Stil und uf de Fundament von ere romanische Chile bauet worde. Si isch nach de erschte Erwähnig vom 1302 immer wider veränderet worde, so zum Bischpil im 15. Johrhundert durch de aabaute Chorruum oder in de Mitti vom 17. Johrhundert, wo me s Chilleschiff erwiteret het. Immer wider isch d Chile renoviirt worde. Dokumentiirt sind Renovatione in de Johr 1572/73, 1893 (usse), 1943 (usse), 1951/52 (inne), 1966 (usse) und 2004 (inne) und im 1984 het d Chilegmeind de Chileturm laa saniire.

Im Chor vo de Chile het's Wappeschiibe, wo in de Ziit um 1500 hergschtellt worde sind. Di Schibe ghöre im Kanton Aargau. D Wappeschiibe, wo im Schiff vo de Chile sind, sind dütlich jünger. Zwei sind us de Ziit vo de Erwiterig vo de Chile ums Johr 1652 und eine us em 1952. Letschteri het de Aargauer Künstler Felix Hoffmann gschaffe. Alli drü Schibe ghöre de Chilegmeind. Sit em August 1966 hanged viir in f, a, c´´ und d´´ gschtimmti Glocke im Turm. D Orgel, wo vo de Firma Metzler Orgelbau errichtet worde-n-isch, isch us em Johr 2008.



</doc>
<doc id="37327" url="https://als.wikipedia.org/wiki?curid=37327" title="Reformierte Kirche Beinwil am See">
Reformierte Kirche Beinwil am See

Di reformiirt Chile vo Böju isch d Dorfchile vo de aargauische Gmeind Böju in de Schwiiz.

Böju het ursprünglich zu de lozärnische Pfarrei Pfeffike ghört und wo im Bärner Aargau im 1528 d Reformation isch iigführt worde, het de Rat vo de Schtadt Bärn sine Untertane, wo zum altgläubige Pfeffike ghört hei, de Bau von erer Chile z Rinach erlaubt. Die Reformiirte vo Böju hei dann bis in 1932 zu de Chilegmeind Rinach ghört und sind dann selbschtändig worde. Scho e paar Johr vorher hei si en eigede Friidhof z Böju aaglägt und dann im Norde vom Friidhof d Chile bauet, wo im 1935 iigweiht worde-n-isch.



</doc>
<doc id="37328" url="https://als.wikipedia.org/wiki?curid=37328" title="Metaphysik">
Metaphysik

D Metafüsik (latiinisch "metaphysiöbbe", vo griechisch μετά, "metá", „nochhär, hinder, enned“, und φύσις, "phýsis", „Natur, natüürligi Beschaffehäit“) isch e Grunddiszipliin vo dr Filosofii. Metafüsischi Süsteementwürf behandle in iire klassische Forme die zentraale Brobleem vo dr theoretische Filosofii: d Beschriibig vo de Fundamänt, Vorussetzige, Ursache oder „erste Gründ“, de allgemäinste Struktuure, Gsetzligkäite und Brinzipie und vom Sinn und Zwäck vo dr ganze Wirkligkäit bzw. vo allem Sii.

Konkret bedütet das, ass die klassischi Metafüsik „letzti Frooge“ verhandlet, zum Bischbil: Git s e letzte Sinn, worum d Wält überhaupt existiert? Und drfür, ass si grad eso isch, wie si isch? Git s e Gott oder Götter und wenn joo, was kchönne mr über iin oder si wüsse? Was macht s Wääse vom Mensch us? Git s so öbbis wie „Gäistigs“, bsunders e grundleegende Underschiid zwüschen em Gäist und dr Materie? Het dr Mensch en unstärbligi Seel oder e Freie Wille? Duet sich alles ändere oder git s au Sache und Zämmehäng, wo immer gliich bliibe?

Geegeständ vo dr Metafüsik sige noch em klassische Erkläärigsaaspruch d Beriich vo dr Wirkligkäit, wo nit dur empirischi Äinzelundersuechige zuegänglig si, sondern deene iiri Basis si. Dr Aaspruch, überhaupt Erkenntniss usserhalb vo de Gränze vo dr sinnlige Erfaarig z formuliere, isch vilmol au kritisiert worde. Aasätzvon ere allgemäine Kritik vo dr Metafüsik begläite die metafüsische Süsteemversuech vo Aafang aa. Si häi sich bsunders im 19. und 20. Joorhundert entwicklet und mä het si hüfig as e Kennzäiche vo dr modärne Wältaaschauig verstande. 
Andrersits het mä Frooge noch eme letzte Sinn und eme „groosse Ganze“, wo systematisch cha beschriibe wärde, as e „Bedürfnis, wo nid cha hinderdriibe wärde“ verstande (Kant). Mä het dr Mensch sogar as "„animal metaphysicum“", as e „Lääbewääse, wo Metafüsik dribt“ bezäichnet (Schopenhauer). Drotz dr klassische analytisch-empiristische und kontinentaale Metafüsikkritik düen Filosofe, wo analytisch gschuelt si, sit dr Middi vom 20. Joorhundert wider komplexi süstemaatischi Debatte über metafüsischi Brobleem abhalte.






</doc>
<doc id="37330" url="https://als.wikipedia.org/wiki?curid=37330" title="Kirche Bergdietikon">
Kirche Bergdietikon

Di Chile Bärgdietike isch di reformiirti Dorfchile in de Gmeind Bärgdietike im Schwiizer Kanton Aargau. De Chilebau isch im 1960 aagfange worde und im 1961 isch d Iiweihig gsi.

Di Reformiirte vo Bärgdietike hei bis im Johr 1940 zu de Zürcher Chilegmeind Dietike-Urdorf ghört. De Grossi Rot vom Kanton Aargau het dann, wo di reformiirti Chilegmeind Schpreitebach gründt worde-n-isch, entschide, dass Bärgdietike als Teilchilegmeind zu dere Chilegmeind chunnt. Sit em 1984 isch di reformiirti Chilegmeind Bärgdietike selbschständig.

S Gebäud het de Architekten Zschokke entworfe und bauet. De Chileruum het d Form vo eme Zält und de Chileturm stoht frei denebe. Im Turm sind viir Glocke, wo d Näme vo de vier Evangelischte übercho hei. In de Chile het's Glasfaischter vo eme Schpreitebacher Künschtler. D Orgle isch vo de Firma Metzler Orgelbau us em benachbarte Dietike bauet worde. Di letzscht Renovation vo de Chile isch im 1985 gsi.



</doc>
<doc id="37331" url="https://als.wikipedia.org/wiki?curid=37331" title="Cennino Cennini">
Cennino Cennini

Dr Cennino Cennini (* um 1370 z Colle di Val d’Elsa, Floränz; † um 1440 z Floränz; au "Cennino d'Andrea Cennini") isch en italiänische Mooler gsi. Er isch in dr Dradizioon vom Giotto di Bondone gstande, wo mä as dr Gründer vo dr italiänische Rönessans Moolerei aaluegt. In de Urkunde daucht er 1388 zum erste Mol uf as Mooler vo Freske über s Lääbe vom Häilige Stefan in dr Chille San Lucchese bi Poggibonsi.
Aber er isch as Verfasser vom ene Handbuech über d Moolerei, em Libro dell'arte o trattato della pittura, berüemt worde. Er het s gege 1400 gschriibe und es isch zerst dur Abschrifte verbräitet worde. Es isch s iiflussriichste Leerbuech über d Moolerei im Spootmiddelalter worde. Au hüte het s no riisigi kulturgschichtligi und kunstgschichtligi Bedütig.


nöijeri Usgoob:



</doc>
<doc id="37338" url="https://als.wikipedia.org/wiki?curid=37338" title="Louis Schittly">
Louis Schittly

Dr Louis Schittly (* 1938) isch e französische Arzt us em elsässische Sundgau. Er isch Mitbegründer vo Médecins Sans Frontières (MSF, Ärzt ohni Grenze).

Dr Louis Schittly isch uf em elterliche Burehof in Bärnwiler ufg'wachse. Als junge Arzt isch er anne 1969 im Uftrag vom Rote Chrüz nach Biafra gange, wo sech vo Nigeria het welle lööse. D Kriegsgräuel in Biafra hän en zsämme mit em Bernard Kouchner und andere zur Gründig vo Médecins Sans Frontières 1971 veralasst. Unter dr Leitig vom Malteser-Orde isch er drno zue n eme medizinische Iinsatz nach Vietnam, wo n er die riesige "Kollateral-Schäde" vo dr amerikanische Kriegsfiehrig für d Zivilbevölkerig kenneg'lehrt het. Die Kriegshandlige im Zsämmehang mit em sowjetische Iinmarsch in Afghanistan 1980 hän en drzue brocht, sich vor Ort für d medizinischi Versorgig vo dr afghanische Landbevölkerig iiz'setzen. Drnoch het er bis 1996 als Arzt in siinere elsässiche Heimet praktiziert. Zsämme mit em Bernard Kouchner isch er 1996 in de Südsudan gange un isch ärztliche Verantwortliche für s Busch-Spital in Boma worde, speziell für d' örtlichi Organisation un d Rekrutierig vo emigrierte Fachkräfte isch er zueständig gsi. Dr Louis Schittly läbt jetzt mit siinere Familie in Bärnwiler.




</doc>
<doc id="37339" url="https://als.wikipedia.org/wiki?curid=37339" title="Reformierte Kirche Birr">
Reformierte Kirche Birr

Di reformiirti Chile Birr isch di reformiirti Dorfchile in de aargauische Gmeind Birr in de Schwiiz. Si isch im Johr 1662 bauet worde, het aber älteri Vorgängerbaute. Di erscht Erwähnig in ere Urkund von ere Chile z Birr isch us em 1370i. Mit de Iiführig vo de Reformation z Bärn isch au Birr und dodermit d Chile reformiirt worde.

Di älteschti Chile z Birr, wo an de selbe Schtell gschtande-n-isch, isch us de Zit ums Johr 1000. Di hütig Chile het mindescht 3 Vorgängerbaute, wo me bi de Grabige im 1972i gfunde het. Di erschti Chile isch öppe halb so breit udn halb so lang gsi, wi di hütigi. An de Wendi vom 12. zum 13. Johrhundert het me di Chile mit ere Apsis erwiteret. Vermuetlich im 14. Johrhundert isch dann s Chileschiff um die gliichi Längi, wo si scho gha het, verlängeret worde. Im 16. Johrhundert het me de Chileturm aabauet und im 1662 isch di hütig Chile errichtet worde und zwar vom Baumeischter Abraham Dünz, wo au di praktisch bauglich Chile z Gräniche bauet het.



</doc>
<doc id="37342" url="https://als.wikipedia.org/wiki?curid=37342" title="Appenzeller Siedwurst">
Appenzeller Siedwurst

D Appezäller Südworst (au Grüeni Worst oder aifach Südwooscht) isch e hälli Brüeworst, wo grüe (roh), kocht oder pasterisiert als Spezialität us de Ostschwiiz verchauft werd. Si gseht fascht us wi a grossi Münchner Wiisworst.

Scho 1873 isch ime Brief inne gschribe gsi, as im Appezällische Rindsdärm als Worsthüt bruucht worde segid. Zum s ganz fiine Brät vo de Südworst z mache bruchts Maschinene als Hilfsmittel. Us dem Grund werd d Enstehig vo de Appezäller Südworst im 19. Johrhundert aagsidlet.

För d Härstellig vo de Appezäller Südworst brucht me Rinds-, Schwii- und Chalbflaisch. Da Flaisch werd mit em Flaischwolf ganz fii gmale. I da Brät chunnt no Späck, Iis, Chochsalz und Gwörz (Chümmi, Chnoble und so witer). Dia Masse werd inen Rindsdarm abgfüllt. A jedem Endi vo de Worst gits en Chnopf in Darm, mit ame Holzspiessli, wo verhinderet as de Chnopf wieder uufgoht. Je noch Metzger werds au aifach mit ere Schnuer zue punde, öperemol werds mit Metallspangen zuegmacht, wia bi anderne Wurstwaren (wia mängmol bim Särwela).

D Appenzäller Südworst, wo maistens als Päärli verchauft wärded, muess me öpa 20 bis 25 Minute i uugfär 70 Grad heissem Wasser züche loo (nöd z haiss - susch verjagt ses). Dia wo bim Chaufe scho koched oder pasterisiert sind, müend nu no haiss gmacht wärde. D Südworst werd als Hoptmohlzit, als Znüüni oder z Väsper gässe.

D Appenzäller Südworst hät en tüpische Chümi- und Chnoblegschmack und werd tradizionell mit Chäshörnli, Chäschnöpfli oder Älplermagrone, zäme mit Öpfelmues gässe. Zum Znüüni langed e Püürli dezue und Sänf isch nöd nötig, wil d Wurst sälber gnueg gwürzt isch.

D Fachlüt send si nöd ainig wie mer d Südworst söll richtig ässa. Di ainte schniided ais Endi aa und drucked de Inhalt uf de Täller use, di andere schniided si längs uf (dänn rutscht d Huut fasch vo sälber ewägg) oder wider anderi schniided d Worst i Rädli und lösed d Huut ainzeln ewägg. Wichtig isch, as me de Südworst sofort noch dem me si us em haisse Wasser use hät, d Huut wäg ninnt. Je länge me warted, je schwiriger isches.



</doc>
<doc id="37345" url="https://als.wikipedia.org/wiki?curid=37345" title="Luca Pacioli">
Luca Pacioli

Dr Luca Pacioli (* um 1445 z Borgo San Sepolcro (hüte Sansepolcro), Toskana; † 1514 oder 1517 z Rom) isch en italiänische Mathematiker und Franziskaner gsi. Bekannt isch er in de Wirtschaftswüsseschafte, wil er 1494 as erste die dobbledi Buechfüerig komplett beschriibe het. 

Vo 1477 aa isch er Brofässer z Perùgia, Rom, Neapel, Pisa, Venedig, Mailand und Florenz gsi. Dr Pacioli het vermuetlig mit em Piero della Francesca Mathematik studiert. Noch däm sim Dood 1492 si mindestens zwäi vom della Francesca siine im Ganze drei mathematische Schrifte in sim Bsitz gsi und er het sä in sine äigene Wärk verarbäitet, v. a. s Draktat über e Abacus (woorschiinlig vor 1460 verfasst). Dr jüngeri Leonardo da Vinci het von em Mathematikunderricht überchoo, isch mit em befründet gsi und het en zu siner Abhandlig über e Goldig Schnitt aagregt, wo 1509 verläit worden isch und wo dr da Vinci illustriert het. Dr Pacioli verdrättet d These, ass d Perspektividäät d Moolerei zun ere mathematische Diszipliin wie d Muusig machi. Die bekannti Zäichnig vom da Vinci vom Mensch im Quadrat und im Kräis (homo ad quadratum et circulum) findet do din e Dütig, wo sich uf s Strääbe vom (ändlige) Mensch noch Erkenntnis vom (unändlige) Gott beziet. Dr Albrecht Dürer isch vo däm Wärk beiiflusst worde. Dr menschlig Körper, bsundrigs die menschligi Hand, aber au die archidektonischi Harmonii und die vo de Buechstaabe in römische Inschrifte het em as "göttligi Proporzioon" gulte.

D Wirkig vom Pacioli gründet sich vor allem uf si Buech "Summa de Arithmetica, Geometria, Proportioni et Proportionalità" (1487 fertig und 1494 druckt, 2. Uflaag 1523), wo woorschinlig s erste druckte Buech vom ene Mathematiker isch und entsprächend vil verwändet worden isch. Es het din wenig äigeständigi Ideä, aber es bündlet s wichdigste mathematische Wüsse, uf dr Grundlaag u. a. vom "Liber Abbaci" vom Leonardo Fibonacci, 1202, 2. Uflaag 1228, wo d Löösige für Gliichige vo dr erste und dr zwäite Ordnig vom Al-Chwarizmi überliiferet het, was aber bis es dr Pacioli wider ufgriffe het, kuum bekannt gsi isch. Dr Pacioli het au d Wärk vom Jordanus Nemorarius verarbäitet, 1236, und vom Johannes de Sacrobosco, 1256). Die Kenntniss si an de domoolige italiänische Abakus-Schuele für Kauflüt gleert worde. Im Buech het s die ersti gschlosseni Beschriibig vo dr „Venezianische Methode“ (dobbledi Buechfüerig), wie si zu dere Zit woorschinlig vo de Venezianer und Medici verwändet worden isch. Allerdings erwäänt er gliichzitig, ass si in de Büecher vo de Finanzbeamte co Genua brucht worde sige. Er isch, au wenn e Hufe s dänke, nit dr Erfinder vo dr dobblede Buechfüerig. Dr Erfinder isch, eso wird s vermuetet, dr Händler Benedetto Cotrugli gsi, wo us Ragusa gstammt het. Im Pacioli si Buech isch in e Hufe Sprooche übersetzt und vo andere Autore kopiert worde, und das het dr dobblede Buechfüerig zum Durchbruch verhulfe. Dr Pacioli het für kubischi Gliichige (x³+mx=n oder x³+n=mx) käi Lösig gfunde und und het am Schluss vo sim Wärk behauptet, die sige noch em Stand vo dr Wüsseschaft so wenig allgemäin lösbar wie d Kwadratuur vom Kräis; es wurd aber d Hoffnig bestoo, ass in dr Zuekumft Löösige gfunde wurde. Und so isch s au wirklig bassiert. Im Pacioli sini Bemerkig het dr Scipione del Ferro und dr Nicolo von Brescia ("Tartaglia" gnennt) aagregt und si häi Löösigwääg gfunde. Dr Pacioli diskutiert au s Däiligsbrobleem.

Um 1500 het dr Pacioli, vermuetlig zämme mit em Leonardo da Vinci, e Buech über s Schachschbiil verfasst, wo in dr Fachliddratuur öfter zitiert worden isch, "De ludo scacchorum", und mä het em "Schifanoia" gsäit. Lang het mä dänkt, ass das berüemte Manuskript verscholle sig, bis dass dr Buechhistoriker Duilio Contin 2006 in dr Bibliothek vo dr Stifdig Palazzo Coronini Cronberg z Görz en Exemplar entdeckt het, wo bis jetzt s äinzige isch. 

Im Wärk "De viribus Quantitatis" het s näbe mathematische Witz und Drick au Erkläärige für Zauberdrick. Die Drickaaläitige, wo mäistens naturwüsseschaftligs Wüsse usnütze, gälte as die eltisti Schrift über d Zauberkunst.

Dr Pacioli het 1509 z Venedig e verbessereti Textfassig vom Johannes Campanus vo Novara siner Übersetzig vom Euklid sine "Elimänt" uusegee.




</doc>
<doc id="37346" url="https://als.wikipedia.org/wiki?curid=37346" title="Brassaï">
Brassaï

Dr Brassaï (bürgerlig "Gyula Halász"; * 9. Septämber 1899 z Kronstadt/Brassó, hüte rum. Brașov, denn z Östriich-Ungarn, hüte z Rumäänie; † 7. Juli 1984 z Nizza) isch e franzöösische Fotograf vo ungarischer Härkumft gsi.

Dr Brassaï isch as "Gyula Halász" uf d Wält choo und het spööter s Psöidonüüm Brassaï („dä wo vo Brassó chunnt“) aagnoo. Er het z Ungarn und Dütschland studiert und isch 1924 uf Bariis cho. Si Fründ André Kertész het en überreedet, si Faszinazioon für s Bariiser (Nacht-)Lääbe in Fotene iizfoo. 1933 isch si Fotibuech "Paris de Nuit" erschiine, won en sofort berüemt gmacht het. Churz druf het men en uf d Usstellig "Photography: 1839-1937" vom Museum of Modern Art iiglaade. Dr Brassaï het vili Talänt ghaa und het sich nid uf d Fotografii beschränkt: Er het zäichnet, gmoolt, as Bildhauer gschafft und gschriibe. Er isch Frönd gsi mit em KünstlerPablo Picasso , em dütsch-britische Fotograaf Bill Brandt und em amerikanische Schriftsteller Henry Miller. Berüemt worde isch si Buech "Conversations avec Picasso", won er 1964 veröffentligt het. 1975 isch si Buech "Henry Miller - D Bariiser Joor" uusechoo.

Im Brassaï si Graab isch uf em Friidhoof Montparnasse z Bariis.

Im Brassaï sini Arbäite si wäägwiisend für si Zit gsi, wil er d Technik vo dr Fotografii bi Nacht, wo denn schwiirig gsi isch, beherrscht het. Er isch aber nid im Technische steckebliibe; in sine Ufnaame het er si Liebe zu Bariis – und zu sine Iiwohner – usdruckt. Noch em L. Fritz Gruber het er e scharfs Aug ghaa für daas, wo sich zwüsche de Mensche vom Schatte abspiilt. ... Dr Brassaï sig in dr Buuch vo dr Stadt iine und häig dört menschligi Schicksaal entdeckt, wo mä nit kennt häig. Sini Bilder si immer ufrichdig und überzügend, wil er die Fotografierte nid überfalle het, sondern er het iir Verdraue überchoo und mit iine zämmegschafft, au wenn si zu dr Underwält ghöört häi. Er het zwaar Schwechene sichtbar gmacht, het sä aber nid lächerlig gmacht; eender cha mä e liises Schmunzle gspüüre.
Dr Brassai het sälber zu däm gsäit, es gääbi vili Fotene, wo voll vo Lääbe, aber au unübersichtlig und schweer zum Merke siige. Es sig d Chraft vom Bild, wo zeli.

Weniger bekannt ish, ass dr Brassaï – näben em Man Ray – au dr Fotograaf vo de Surrealiste gsi isch. Er het Kristall und Gwächs esoo ufgnoo, ass si ihre gwöönlig Zämmehang verloore häi und zu freije Wääsehäite mutiert si.

Im Juni 2011 het s zwäi Usstellige z Berlin gee, wo vom Kylikki Zacharias kuratiert worde si. Si si underschidlige Aspäkt vom Brassaï sim Wärk gwidmet gsi. D Sammlig Scharf-Gerstenberg het Fotene vo Graffiti zäigt, wo dr Fotograaf wäärend vile Joor an Bariiser Huuswänd entdeckt und ufgnoo het. D Sammlig Berggruen nääbedraa het Künstlerbordret vom Pablo Picasso, über e Henri Matisse bis zum Georges Braque aabote.





</doc>
<doc id="37348" url="https://als.wikipedia.org/wiki?curid=37348" title="Atomphysik">
Atomphysik

D Atomfüsik beschäftigt sich mit em Ufbau vo de Atom us Atomkärn und Elektroonehülle und dr Wäggselwirkig zwüsche de Atom und Ione und andere Atom oder Ione, mit Festkörper, mit dr elektromagnetische Straalig, mit elektrische und magnetische Fälder. D Beriich vo dr Atomfüsik und dr theoretische Chemii überschniide sich.

D Atomfüsik isch e Däilgebiet vo dr Füsik, wo sich mit dr Füsik vo dr Atomhülle und de Vorgäng, wo din ablaufe, befasst. Si undersuecht u. a. d Verdäilig vo de Elekdroone uf die kwantemechanische Energiinivoo und beschriibt die beobachtete Spektrallinie vo de Atom, dr Ufbau vom Perioodesüsteem vo de Elemänt und d Grundlaage für s Verständnis vo dr chemische Bindig.

Hüfig wird d Atomfüsik mit dr Kärnfüsik verwäggslet, wo sich mit dr Strukduur vom Atomkärn beschäftigt; für d Atomfüsik isch dr Atomkärn e Baustäi, wo nid underdäilt wird.

D Idee, dass alli Materie us chliinste Däili, de Atom, zämmegsetzt sig, häi scho d Natuurfilosoofe in dr Antike (v. a. der Demokrit) gha. Das isch aber spekulatiiv bliibe, bis im 19. Joorhundert d Undersuechige vom John Dalton, Joseph Louis Gay-Lussac und Ludwig Boltzmann es differenzierters Modäll entwicklet händ. 1895 hett der Henri Becquerel d Radioaktivität vom Atomkern entdeckt. Der Ernest Rutherford hett denn 1920 mit Experimänt chönne bewiise, dass der Kern uus Protone beschtoht. Mit dr Entwicklig vo dr Spektroskopii isch d Froog noch ere innere Strukduur und Dünamik vo de Atom wiiter differenziert worde. Eso het sich schliessli d Kwantemechanik afo entwickle, wil die klassischi Füsik in däm Beriich vollständig versäit het.

Die modärni Atomfüsik isch zum groosse Däil in dr Kwanteoptik ufgange. Si beschäftigt sich under anderem mit Präzisioonsmässige vo de atomare Energiinivoo, wo mä drus Naturkonstante mit hocher Gnauigkäit cha bestimme und fundamentaali Theorie cha teste. Dur Undersuechige an exotische Atom cha mä uf d Frooge vo dr Kärn- und Elementardäilifüsik mit Methode vo dr Atomfüsik Antworte finde. Mit ultrachurze Liechtpuls brobiert mä die dünamische Vorgäng in dr Elektroonehülle diräkt z beobachte. In Ionenfallene chönne äinzelni ionisierti Atom langi Zit gfange und mit höggster Präzisioon undersuecht wärde. D Entwicklig vo dr Leiserchüelig und vo dr magneto-optische Falle (MOT) häi Undersuechige an ultrachalte Gaas und Bose-Einstein-Kondensat, aber au an extreem sältene Isotop mööglig gmacht.

Vo dr Atomfüsik si e Hufe Aawändige choo, drunder dr Leiser und d Atomuur. Undersuechigsmethode, wo ursprünglig für atomfüsikalischi Experimänt entwicklet worde si, wärde hüte in e hufe Aawändigsberiich iigsetzt, wie zum Bischbil d Kärnspinresonanz in dr medizinische Bildgääbig, d Absorpzioons- und Emissionsspektroskopii in dr chemische Analütik, oder d Photoelektronenspektroskopii in dr Materiaalwüsseschaft.





</doc>
<doc id="37349" url="https://als.wikipedia.org/wiki?curid=37349" title="Atom">
Atom

D Atom si Grundbaustäi vo dr Materie. Dr Name läitet sich vom griechische "átomos" ab, was „s Unverschnidbare“ bedütet (vo "a" ‚un-‘ und "témnein" ‚schniide‘, hüfig au übersetzt mit „s Undäilbare“). En Atom isch die chliinsti Äihäit, wo mä d Materie mit mechanische oder chemische Mittel cha zerleege.

Fast zämme mit dr wüsseschaftlig gsicherete Entdeckig vo de Atom am Aafang vom 20. Joorhundert het mä gmerkt, ass au sii nit undäilbar si, sondern us ere Atomhülle mit negativ ufgladene Elektrone und eme positiv glaadene Atomkärn bestöön. Spööter het mä uusegfunde, ass dr Atomkärn us positiv glaadene Protone und unglaadene Nöitrone ufbaut isch. Alli Atomsorte, wo im nöitraalen Zuestand die gliichi Zaal vo Elektrone und Protone häi, ghööre zu gliiche chemische Elemänt. D Zaal vo de Nöitrone in de Atomkärn vom ene Elemänt cha verschiide si, mä reedet vo de Isotop vom ene Elemänt.

D Elektrone chönne dur die elektrischi Anzieig statt an äin au an meereri Atomkärn gliichzitig bunde si und eso sonigi Süsteem zämmeheebe: Si bilde Molekül, die chlinste Däil, won e chemischi Verbindig darstelle.

Vergliche mit daagdääglige Geegeständ si d Atom mit eme Durchmässer vo öbbe 0,1 nm winzig chlii und dütlig chliiner as d Wälleleng vom Liecht. Äinzelni Atom cha män dorum nume mit spezielle Hilfsmiddel wie em Rasterdunnelmikroskoop aaluege. Entsprächend chlii isch d Masse vom ene Atom. E Wasserstoff-Atom isch öbbe 10 kg schweer. Mee as 99,9 % vo dr Masse vom en Atom si im Atomkärn konzentriert, dr Räst möche d Elektrone us.




</doc>
<doc id="37350" url="https://als.wikipedia.org/wiki?curid=37350" title="Bezirk Blenio">
Bezirk Blenio

Dr Bezirk Blenio (ital. "Distretto di Blenio", dt. veraltet "Landvogtei Bollenz") isch ain vu dr acht Bezirk im Kanton Tessin in dr Schwyz. Hauptort isch Acquarossa.

Dr Bezirk bstoht su drei Chrais ("circoli").




</doc>
<doc id="37360" url="https://als.wikipedia.org/wiki?curid=37360" title="Bezirk Bellinzona">
Bezirk Bellinzona

Dr Bezirk Bellinzona (it. "Distretto di Bellinzona", dt. veraltet. "Landvogtei Bellenz") isch ain vu dr acht Bezirk im Kanton Tessin in dr Schwyz. Hauptort isch Bellinzona.

Dr Bezirk bstoht us drei Chrais ("circoli").

Di ainzige Kommunanz, wu s im Dischtrikt Bellinzona no het, isch d Kommunanz Medeglia-Cadenazzo (BFS-Nr. 5391). Bis Merz 2005 isch si "Kommunanz Medeglia-Robasacco" gnännt wore un het bis zum 31. Dezämber 2003 d BFS-Nr. 5020 gfiert.




</doc>
<doc id="37361" url="https://als.wikipedia.org/wiki?curid=37361" title="Bezirk Leventina">
Bezirk Leventina

Dr Bezirk Leventina ( "Distretto di Leventina", veraltet "Livinen") isch ain vu dr acht Bezirk im Kanton Tessin in dr Schwyz. Er erstrekt sich über s chlinner Val Bedretto und s grösser Valle Leventina. Hauptort isch Faido. 

Dr Bezirk bstoht us vier Chrais (ital. "circoli") mit ihrne Gmaine (ital. "comune").




</doc>
<doc id="37363" url="https://als.wikipedia.org/wiki?curid=37363" title="Gustav Schwab">
Gustav Schwab

Dr Gustav Benjamin Schwab, wia-nr mit-em ganza Nâma ghoißa hôt, (* 19. Juni 1792 z Stuegert, wo-nr am 4. Novembr 1850 au gschdôrba ischt) ischt a deitscher Schriftsteller, Lyriker, evangelischr Pfarrer ond Gymnasialprofessr gwäa, wo zor "Schwäbischa Dichtrschual" ond zom "Seracher Dichterkreis" zehlt. 

Dr Guschdav Schwab kommt am 19. Juni 1792 z Stuegert uff d Welt. Sei Vaddr isch dr Geheime Hofrat ond Professr an dr Hoha Karlsschual Johann Christoph Schwab ond sei Muadr d Friederike Schwab geborena Rapp, d Dochtr vo-ma Kaufmôô. Nôch-em Abi studiirt dr Schwab ab 1809 an dr Uni Diibenga zwoi Jôhr Filologii ond Filosofii ond hendrher noh Theologii am Evangelischa Stift. Z Diibenga lernt’r da Justinus Kerner ond da Ludwig Uhland kenna ond freindet sich mit-en ôô. Wia-nr mit seim Studiom ferdich ischt, macht’r 1815 a langa Bildongsreis durch an Haufa deitsche Lendr. Dô drbei kommt’r ondr andrem z Weimar mit-em Johann Wolfgang von Goethe, z Berlin mit-em E. T. A. Hoffmann ond em Adalbert von Chamisso ond en Kassel schliaßlich mit de Briadr Grimm zamma.

Gega End vom Jôhr 1817 kriagt dr Schwab a Stell als Gymnasialprofessr en seira Hoimetstadt. S Jôhr druff heiradet’r d Sophie Gmelin. Dui brengt em Lauf dr Zeit drei Buaba ond zwoi Mädla uff d Welt. Zamma mit-em Adalbert von Chamisso geit dr Schwab vo 1833 bis 1837 da "Deitscha Musenalmanach" raus. 1837 wuud dr Schwab Pfarrer z Gomarenga bei Diibenga am Fuaß vo dr Schwäbischa Alb. Deet schreibt’r seine "Sagen des klassischen Altertums" ond a Biogra ibr da Friedrich Schiller. Zwoi Jôhr druff ondrnemmt’r en seim Urlaub a Reis durch d Schweiz. Wiidr zwoi Jôhr schbätr macht’r mit seim Freind Uhland a Rheinreis. 1842 schliaßlich wuud’r Dekan en Stuegert.

Am 4. Novembr 1850 schliaßt dr Schwab em Altr vo 58 Jôhr en seira Hoimatstadt seine Auga fir emmr. Sei ledschda Ruha fendet’r uff-em Stuegerter Hobbalau-Friidhof. S Grab vo-nem kô-mr, wia mr rechts uff-em Bildle siht, heit noh ôôgucka.

Em Schwab sei Hauptwerk send selle "Sagen des klassischen Altertums", a Buach, wo zo-ma Klassiker vo dr deitscha Jugendlitradur wôrra ischt, emmr môl wiidr nui uffglegt ond au vo Erwachsene gern gleasa wuud. Hervorheba muaß mr abr au, dass’r etliche klassische deitsche Volksbiachr en-ra zeitgemäßa Schbrôch nui rausgäa hôt, sodass-se fir an greeßera Kreis vo Leaser vrstendlich wôrra send. A graußa Zeit lang send au viil vo seine volkstimliche Ballada weit vrbroidet gwäa, z. B. "Der Riese von Marbach", "Das Gewitter" ond vor ällem "Der Reiter und der Bodensee". Et ooerwehnt bleiba därf au, dass dr Schwab an Haufa jonge litrarische Talent ondr seine Fiddich gnomma ond nôch Kräfda ondrstitzt hôt, z. B. da Wilhelm Hauff, da Hermann Kurz, da Eduard Mörike, da Nikolaus Lenau, da Karl von Gerok ond da Ferdinand Freiligrath.

Em Jôhr 1847 hôt d Uni Diibenga em Schwab da Ehradoktr vo dr Theologii vorliha. Nôch seim Ableaba send en viil Gmoinda – et bloß em Schwôbaland – Strôßa ond Bauwerk nôch deam Môô benannt wôrra, zom Beischbiil d „Gustav-Schwab-Grundschule“ z Berlin en dr Stuegerter Strôß 35.


Dr Gschichts- ond Altertumsvorei vo Gomarenga, wo dr Schwab vo 1837 bis 1841 als Pfarrer gwirkt hôt – betreibt seit 1998 en zwoi Zemmer vom Gomarenger Schloss a Gustav-Schwab-Museom.





</doc>
<doc id="37364" url="https://als.wikipedia.org/wiki?curid=37364" title="Kunstgewerbe">
Kunstgewerbe

S Kunstgwärb umfasst die handwärkligi, maschinelli oder industrielli Herstellig vo Gebruuchsgeegeständ mit künstlerischem Aaspruch.

Dr Begriff aagwändeti Kunst umfasst alli Beriich vom kunstgwärblige Schaffe: Witeri Begriffe für Geegeständ, wo au as Kunstgeegeständ chönne verstande wärde, si "Gebruuchskunst" oder "dekoratiivi Kunst".
Im 19. Joorhundert si zum erste Mol Gwärb-Museum, Kunstgwärbmuseum und Kunstgwärbschuele gründet worde, zum Aaschauigsbischbil für künstlerisch gstalteti Gebruuchsgegeeständ z sammle und z bresentiere und Mensche im Handwärk uszbilde, wo sonigi chönne härstelle.

Zu de bekanntiste Schuele vo dr aagwändete Kunst zelt s Bauhaus. Es het vo 1919–1933 bestande und gältet wältwit as Häimstett vo dr Avantgarde vo dr Klassische Modärne uf alle Gebiet vo dr freije und aagwändete Kunst.

S Kunstgwärb cha as Vorlöifer vom Broduktdisäin verstande wärde.

Im Geegesatz zum Kunsthandwärk, wo Unikaat oder Wärk in chliine Serie herstellt, wärde im Kunstgwärb Gebruuchsgeegeständ au in gröössere Serie, maschinell und noch fremde Entwürf reproduziert. Wäge däm het noch em Walter Benjamin siner Schrift "Das Kunstwerk im Zeitalter seiner technischen Reproduzierbarkeit" s äinzelne Brodukt käi Aura, und dorum isch dr Kunstcharakter vo dere Art vo dr Produkzioon in Froog gstellt.

Usserdäm git s au Broduzänte mit „künstlerischem Aaspruch“, wo Wärk herstelle, wo von vile as kitschig empfunde wärde. Au sonigi Wärk sött mä zum „Kunstgwärb“ zelle, si si aber nid umbedingt Kunstwärk.

Dorum brucht mä dr Begriff "Kunstgwärb" vilmol im ene abwärtende Sinn. E tüpischi Iischetzig dönt öbbe eso: „Mäisterhaft usgfüert und doch nume Kunstgwärb“. S Brodukt sig zwar handwärklig solid gmacht, aber nid originell. Äänlig wird argumentiert, wenn Kunst aagääblig im ene falsche Kontext verwändet wird.

Wäge de negatiive Konnotazioone vom Begriff "Kunstgwärb" bruche e Hufe Lüt lieber d Sünonüüm "aagwändeti Kunst" oder "Kunsthandwärk".




</doc>
<doc id="37365" url="https://als.wikipedia.org/wiki?curid=37365" title="Robert Descharnes">
Robert Descharnes

Dr Robert Descharnes (* 1. Januar 1926 z Nevers, Frankriich; † 15. Februar 2014 im Département Indre-et-Loire) isch e Fotograf, Filmmacher vo dr Avantgarde und äine vo de wichdigste Biograafe vom Mooler Salvador Dalí. 

Dr Descharnes het d Gala und dr Salvador Dalí 1950 uf em Passaschierschiff "America" uf ere Räis in d USA kennegleert. Es het sich en ängi Zämmenarbäit zwüsche em Dalí und em Descharnes entwicklet, bsundrigs im Beriich vom Film. 1954 häi si zämme dr Film "Die ungewöhnliche Geschichte von der Spitzenklöpplerin und dem Rhinozeros", wo im Dalí sini Theorie über die logarithmischi Spiraale zum Inhalt ghaa het. Dr Descharnes isch en änge Fründ und Sekretäär vom Mooler worde und gältet as dr füerend Expärte vom Dalí sine Wärk. 

Wo s in de 1980er Joor e Lawiine vo Felschige vom Dali sine Wärk gee het, het dr Dalí dr Descharnes 1986 zum Läiter vom Undernääme Demart gmacht, won er drmit sini Uurheeberrächt het welle schütze. Dr Descharnes het dä Boste bis zu siner Bangsionierig im Joor 2004 ghaa. 




</doc>
<doc id="37366" url="https://als.wikipedia.org/wiki?curid=37366" title="Bezirk Locarno">
Bezirk Locarno

Dr Bezirk Locarno (ital. "Distretto di Locarno", dt. veraltet "Landvogtei Luggarus") isch ain vu dr acht Bezirk im Kanton Tessin in dr Schwyz. Hauptort isch Locarno.

Dr Bezirk bstoht us sibe Chrais ("circoli").




</doc>
<doc id="37367" url="https://als.wikipedia.org/wiki?curid=37367" title="Riedikon">
Riedikon

Riedike (amtlich: "Riedikon") isch än ehemaligi Zifilgmeind und än Ussäwacht fo dä Stadt Uschter im Kanton Züri.
Riedike isch äini fo dä sogenannte Ussäwachte vo dä Gmäind Uschter. Riedike hät sin ländliche Charakter total bewaart und schtaat äsoo im föllige Kontrascht zur Induschtryschtatt Uschter. S Dorf befindät sich am südöschtliche Uufer fom Gryfäsee. Durs Dorf flüsst dä Tüfenbach, wo nordweschtlich fom Dorf in Gryfäsee flüsst. Id de Bach flüsst fo Nossike her dä Klusbach. Die weschtlichi Gränze fo Riedike bildet d Mönchaltorfer Aa. Riedike gränzt im Nordä a Nideruschter, im Oschte a Nossike, im Süde und Sudwescht a Mönchaltorf und im Nordweschte an Gryfäsee.

Dur Riedike füärt d Kantonsschtraass Nr. 716 vo Uschter uf Egg, wo äu zur Uufaart uf d Schnällschtraasss über d Forch uf Züri gaat. Ussärdem gits fo Riedike Schtrasse uf Nideruschter, Nossike und Mönchaltorf. As öffäntlichi Färcheersnetz ischt Riedike dur d Buslinie 842 fom Bahnhof Uschter nach Ötwil aagschlosse. Die Buslinie isch bis 1953 äs Tram gsy, di sogenannti Uschter-Ötwil-Bahn.

Än Grosstäil fo dä Ywonner fo Riedike sind Pändler, wo in Züri oder in Uschter schaffäd. S Dorf sälber hät sin Puurädorfcharakter erhaltä und es git in Riedike no färschidäni Puuräbetryb. Näbed äm öschtliche Färcheerschräisäl hät s ä Tankschtell mit ämänä Ladä, wo täglich bis z Nacht am zähni offe hät. Im Nordä git s links fo dä Schtraas nach Nideruschter ä Chyssgruäb und rächts än Golfplatz.

Di erschti schriftliche Erwäänig fo Riedike datiert us äm Jaar 741 inäre Schänkigsuurkundä fom Chloschtär Sanggallä. Riedike isch somit de Täil fo Uschter, wo als erschtä schriftlich erwäänt worden isch no for Uschter sälber.

Bis Aafang nünzänts Jaarhundärt isch Riedike än äigäti Zifilgmäind gsy. Am 9. Juli 1927 sind di ehemalige Zifilgmäinde fo Uschter zur hüttige politische Gmäind Uschter zämägläit worde.

Di gröschti Sehäswürdigkäit fo Riedike isch natürlich s Naturschutzgebiät rund um dä Gryfäsee. Im Schilf am See läbäd zaalrichi Tier- und Fogälartä, wo zum Täil fom Uusschterbe bedroot sind, untär andärem Wysschtörch.



</doc>
<doc id="37369" url="https://als.wikipedia.org/wiki?curid=37369" title="Bezirk Lugano">
Bezirk Lugano

Dr Bezirk Lugano (ital. "Distretto di Lugano", dt. veraltet "Landvogtei Lauis") isch ain vu dr acht Bezirk im Kanton Tessin in dr Schwyz. Hauptort isch Lugano. 

Dr Bezirk bstoht us zwölf Chrais ("circoli").





</doc>
<doc id="37373" url="https://als.wikipedia.org/wiki?curid=37373" title="Bezirk Mendrisio">
Bezirk Mendrisio

Dr Bezirk Mendrisio (ital. "Distretto di Mendrisio" oder "Mendrisiotto", dt. veraltet "Landvogtei Mendris") isch ain vu dr acht Bezirk im Kanton Tessin in dr Schwyz. Hauptort isch Mendrisio.

Dr Bezirk bstoht us fimf Chrais ("circoli").




</doc>
<doc id="37374" url="https://als.wikipedia.org/wiki?curid=37374" title="Bezirk Riviera">
Bezirk Riviera

Dr Bezirk Riviera (ital. "Distretto di Riviera", dt. veraltet "Landvogtei Riviera") isch ain vu dr acht Bezirk im Kanton Tessin in dr Schwyz. Hauptort isch Biasca. 

De Bezirk Riviera bstoht nu us aim Chrais.


</doc>
<doc id="37375" url="https://als.wikipedia.org/wiki?curid=37375" title="Bezirk Vallemaggia">
Bezirk Vallemaggia

Dr Bezirk Vallemaggia ( "Distretto di Vallemaggia", dt. veraltet "Landvogtei Maiental") isch ain vu dr acht Bezirk im Kanton Tessin in dr Schwyz. Hauptort isch Cevio.

Dr Bezirk bstoht us drei Chrais ("circoli").



</doc>
<doc id="37376" url="https://als.wikipedia.org/wiki?curid=37376" title="Kanton Klierf">
Kanton Klierf

Dr Kanton Klierf isch e Kanton im Distrikt Dikrech im Großherzogtum Luxeburg. Är lyt im Norde vum Land. Im Norde un Weschte gränzt er an Belgie, im Oschte an s dytsch Land Rhyland-Pfalz un im Side an d Kanton Wolz, Dikrech un Veianen. Hauptort vum Kanton isch Klierf.

Zum Kanton Klierf ghere fimf Gmaine (Yywohnerzahle vum ).



</doc>
<doc id="37378" url="https://als.wikipedia.org/wiki?curid=37378" title="Parfüm">
Parfüm

E Barfüm (us franzöösisch "parfum," vo lat. "per fumum" ‚dur Rauch‘; us dr früeje Aawändig vo Röicherstoff) isch e Gmisch us Alkohol und Schmöckstoff, wo mäistens flüssig isch und brucht wird zum aagnäämi Grüch z verbräite. 
Barfüm wärde für e Hufe Zwäck iigsetzt. D Barfüm im ängere Sinn, das häisst d Duftkomposizioone vo dr Barfümerii, brucht mä hüfig, zum sich guet füüle und e gwüsse Iidruck uf anderi mache. 

Ruumdüft wärde verwändet, zum Innerüüm aagnäämi Grüch z gee und unaagnäämi z verstecke. In Verchaufsüüser verbräitet mä mänggisch gwüssi Düft, zum d Kunde zum Chaufe stimuliere. Ruumdüft cha ma as Sprei und as Ufsteller überchoo. 

D Duftstoff sälber, wo in de Barfüm si, wärde au brucht, zum e Hufe Brodukt für d Konsumänte attraktiv mache; viili Brodukt für s Baadzimmer, d Chuchi, im Allgemäine für Huus und Garde si barfümiert. Brodukt, wo en unaagnääm starke Äigegruch häi, wie zum Bischbil Butzmiddel oder Midel zum Hoorfärbe, macht mä für e Chöifer mit Duftstoff aagnääm; in däm Zämmehang reedet mä au vo dr "funkzionaale Barfümerii". 

In dr Lääbensmiddelindustrii gälte Aromastoff au as unverzichtbar – z. B. Vanille, wo hüfig in Barfüm brucht wird, wird vil au in Süessspiise verwändet.



</doc>
<doc id="37381" url="https://als.wikipedia.org/wiki?curid=37381" title="Bildwirkerei">
Bildwirkerei

D Dapisserii isch d Technik vom Wääbe vo Textilie mit bildlige Motiv und au s Brodukt vo dere Technik. Vo dr Dapisserie sött mä d Deppigwirkerei underschäide, wo Deppig mit orientalische Motiv härgstellt wärde. De Dapisserie säit mä hüfig au "Gobelin", was aber nume im Fall vo handgmachde Dapisserie us dr Bariiser "Gobelin"-Manufaktur richdig isch.

En "ächdi" handgwirkti Dapisserii entstoot uf eme sänkrächte Hochwäbstuel ("Hautelisse-Stuel") oder uf eme woogrächte Flachwäbstuel (Basselisse-Stuel). Verarbäitet wärde Liine und Bauelle für die hochstrapazierte Chettifääde, Wulle, Siide, mänggisch Liine und, wenn es sich um seer kostbaari Wärk handlet, Silber und Goldfääde für e Schuss. Gwirkt wird uf dr Hindersite vom Wärk.

D Grundlaag für s Motiiv isch e farbige Entwurf oder au e Gmäld. As Verbindigsgliid zwüschen em Entwurf und em Gwääb brucht mä e Kartong, wo d Kontuure, d Gränze vo de verschidnige Farbflechene und d Farbe sälber druf ufzäichnet si. Dä Kartong wird as Wääbvorlag bim Hochwäbstuel hinder em Wirker ufgstellt und bim Flachwebstuhl under de Chettifääde befestigt. Bim Flachwäbstuel muess dorum s Bild spiegelvercheert zeichnet wärde. Mä cha d Kontuure au vom Karton uf d Chettifääde überdrääge. In bäide Fäll schafft mä mit Spiegel, bim Hochwäbstuel mit eme groosse, so dass mä dr Kartong cha gsee, bim Flachwäbstuel kontrolliert mä d Kwalideet vo dr Vordersite mit eme chliine Handspiegel.




</doc>
<doc id="37382" url="https://als.wikipedia.org/wiki?curid=37382" title="Arma Christi">
Arma Christi

D Arma Christi (Latiin: »Waffe vom Christus«) oder Liideswerchzüüg und Passiooswerchzüüg sind d Utensilie, wo bim Martyrium vom Jesus Christus bruucht wore sind und för d Liide Christi stönd. D Arma Christi sind im Mittelalter i de Volksfrömmigkait recht biliebt gsii. 



</doc>
<doc id="37383" url="https://als.wikipedia.org/wiki?curid=37383" title="Herkommen der Schwyzer">
Herkommen der Schwyzer

S Herchoo vo de Schwyzer, chorz au nume Herchoo gnennt, isch en alti Saag, wo d Abstamig vo de Schwyzer, Underwaldner und Haslitaler us Schwede bihandlet und au erchläärt, wie die Länder zo erem Woppe choo sind. D Saag isch im 15. Joorhundert entstande und scho denn vo de Historiker kritisiert wore. 
Si isch i de 1490er Joor literarisch verarbaitet wore. Vo dem Tegscht sind zwoo latinischi Versione und sechs tütschi Versione erhalte. Denebet gits no verschidnigi Nebetöberlifrige, en usfüerlichi Variante stammt vom vom Historiker Petermann Etterlin († um 1509). Uf de Schwyzer Landsgmaind ane 1531 isch bischlosse wore, as d Schwyzer nochem Bete ono em schwedische Herchoo gidenke sölid.

Zo de Ziit vom schwedische König Cisbert (Gisbertus) und em ostfriesische Herzoog Cristoffel (Cristoferus) isch e groossi Tüüri und Hungersnoot uusbroche. S Volch isch zämechoo und isch öberichoo, as e Tail uuswandere söll, wo dör Löösle bistimmt weri. Zo de 6000 Schwede hend sich 1200 Ostfriese gsellt.

Die Schaar isch denn geg Süüde gwanderet, mit em Ziil Room. Wo si an Rhii choo sind, hend ene d Franke under de Herzöög Priamus (Priamus Francus) und Peter von Mos (Petrus de Paludibus) de Weeg verstellt, miteme Heer, wo viermool gröösser gsii isch, as s Heer vo de Schwede. D Schwede hend as Hoptmane de Schwyter (Suicerus) und de Remus gwäält und d Ostfriese de Wadislaus vo de Stadt Hassnis. Die hend d Franke bisigt und sind deno de Rhii no ufe gwanderet und denn is Lampartisch Pirg choo, bim Berg Freckmünd (Fractis Mons, Brochen Birg).

Wo d Schwede is Tal vo Brunne choo sind, hend si wöle iischiffe, för uf Room. Aber do isch e mächtige Föö uufchoo, wo nöd het wöle ufhöre. Do sind si im Tal umegloffe und hend gfunde, as es äänlich wie eri schwedischi Haimet usgsächi und bischlosse do z blibe. Doch do sind sich de Schwyter und sin Brüeder Schey i d Hoore groote, no welem vo dene baidne da Land binennt were söli. S isch zom Zwaichampf choo und debii het de Schwyter sin Brüeder Schey töött. 

De Remus het mit sinene Lüüt s Land Underwalde bisidlet und d Ostfriese sind öber de Brünig is Taal vo de Aar gwanderet und hend da Tal Hasli gnennt, noch de Haimetstadt Hassnis vom Herzog Wadislaus.

Noch dem de Eugenius - e Haid - z Room de Chaiserthron usurpiert het, hebid de Poopst und de rechtmäässig Chaiser Theodosius I. d Schwyzer um Hilf grueffe. Wäred de Schwyter und de Remus Loiestadt (Leonia) iignoo hebid, hebi de Wadislaus em Gotekönig Alarich I. gholfe, d Stadt Room z erobere um de haidnischi Eugenius z vertriibe und de Poopst z rette. Do wege de Haslitaaler und de Schwyzer ase Room för s Christetum grettet wore sai, hebid de Poopst und de Chaiser ene versproche, eri Wünsch z erfüle.

D Schwyzer hend bette, as si im Land Schwyz för immer lebe töörid und riichsfrai bliibid. Dezue wöled si e roots Banner mit eme chliine wiisse Chrütz, as Zaiche för eri frommi Hilf bi de Rettig vom christliche Room. D Haslitaaler hend ebefalls um d Riichsfraihait bette und im Banner de Chaiseradler wöle haa, well si de Chaiser grettet hebid. Die Bitte saied denn erfüllt wore.

Di literarischi Variante verzichtet uf de Brüederchampf. E bsundrigi früeni Version findet sich bim Sigismund Meisterlin († um 1488) i sim "Chronicon Norimbergense" (Nüreberger Chronik). Denoo hebid sich nochem Tod vom Attila i de Berge Hune niderloo. De Hopma Switter heb im Taal und siin Brüeder Senner uf de Alp z Säge ghaa. Noch dene beede wörid di ante "Bergsenn" und di andere "Schweitzer" gnennt.

Spööteri Versione nened de Füerer vo de Underwalndner Rumo astell vom Reums de vo de Haslitaler Resti astell vom Wadislaus.

D Faanelegende isch nooträglich ergänzt wore. Deno het de Remus, de Füerer vo de Underwaldner, drum bette, as im Woppe de Schlössel vom Petrus abbildet wöre. Wo d Underwaldnaer haiwärts zoge sind, het s aber de Popst graue, as er di pööpstliche Insignie vergee het und het e Pott loosgschickt, um d Underwaldner zruggzhole. Doch die sind schneller gsii und wo de Pott i d Berge choo isch, hets en gförcht und isch uf Room zrugg, ooni siin Uuftraag uszfüere.

De Ursprung vo de Faanelegende und em Herchoo sind verschide. 

D Faanelegende isch i sim Chern - nämli as d Schwyzer em Poopst im Champf gege Haide ghulfe ha söled - scho im früene 15. Joorhundert griiffbar. Di rooti Faane isch sitt grob um 1300 bizüügt, s Eggquartier mit de Arma Christi isch um 1400 dezeuchoo. Erst mit de glehrte literarische Verarbaitig vom Herchoo um 1490 isch d Faanelegende mit eme Text usem 14. Joorhundert verbunde wore, em "Liber Augustalis" vom Benvenutus de Rambaldis (1338?-1390).

S Herchoo isch echli spööter i de Mitti vom 15. Joorhundert entstande. D Ursach törst im Konzil vo Basel (1431-1445) lige. Dozmol hend sich d Förste gstritte, wer am beste Platz im Konzil sitze tööri. De Nicolaus Ragvaldi, de Sprecher vom schwedische König, het inere Reed am 12. November 1434 a de christliche Welt dütli gmacht, as d Gote no vor de Röömer s Christetum agnoo hebid und as de schwedischi König as König vo de Schwede und vo de Gote drom de vorneemsti Först sai. Offebar isch as e Folg vo dere Reed s "Gotetum" noi entdeckt und verherrlicht wore und d Spanier hend schnell entdeckt, as si as Noofaare vo de Westgoote di echte Erhalter vom Christetum saied. D Äänlichkait vom domoolige latinische Name vo Schwede (Suecia) und vo Schwyz (Suicia) isch offebar bi de Aidgnosse ruchbar wore, und drus use isch möglicherwiis denn s Herchoo us Schwede entstande. Ane 1443 het s Basler Konzil versuecht im Alte Zörichrieg zwöschet Zöri und Schwyz z vermittle, wa ebefalls e wittere Uuslöser vo de Saag sii chönnt, scho nume drum, wel asigi Saage imene Chrieg gern uufgnoo wered.

De Felix Hemmerli († 1458/62) het i de Polemik vom Alte Zörichrieg e Hasschrift gege Puure verfasst: "De nobilitate et rusticitate Dialogus" (»Gsprööch zwöschet em Adel und em Puur«) und isch debii ganz wüest öber d Schwyzer herzoge. Er het si as typischi "Chueschwyzer" bischribe, wo nume em Titel noo Buuretrampel saiet, villmee stinket si ase, as d Chüe mainet si wered Artgnosse und no ganz anderi schlimme Vorwüürf bis zum Sex mit Chüe. Denn schriibt er, as si ursprüngli di vom Karl em Groosse bisigte Sachse saiet, wo ane 806 an Gotthart stroofversetzt wore saied. Wo si is Land cho sind hebed si uf sächsisch gsait gha: »Wir wellen hie switten!« (Do wömmer schwitze!). Und dodevo sai de Name Schwyz entstande und well si hüüffig bis uf s Bluet gschwitzt hebid, sai ene e bluetroots Woppe ggee wore. Die ghässigi "Anti-Saag" törst en Indiz sii, ass dozmol im Tal Schwyz d Schwedesaag scho bikannt gsii isch.

Zerstmool schriftlich erwäänt werd d Saag im "Wiisse Buech" (1470/72) vom Hans Schriber:

Interessanterwiis isch au z Schwede selber öber e Verwandtschaft zwösched de Aidgnosse - wo denn scho mengisch au Schwiizer gnennt wore sind - und de Schwede spekuliert wore. De schwedischi Historiker Ericus Olai het 1486 sis Werch "Chronica regni Gothorum" (Gschicht vom Goteriich) useggee und gschribe, as Schwede früener us fööf, denn us zwai Königriich bistande hebi, nämli us Schwede (schwed. "Sverige") und usem Goteriich (schwed. "Götland"). Drum werdi Schwede "Zwerike" »Zwai Riich« ("duo regna") gnennt und dodevo sai "Zurik" entstande und uf latiinisch "Turegum", wa au »Zwai Riich« bidüüti. Und d Aidgnosse wered noch Schwede ("Suecia") au "Sueci" gnennt.

I de 1520er Joore het Schwyz e Sittemandat usegee, wo sich geg d Reformation ggrichtet het. So sind religiösi Diskusione verbotte wore und di völigi Troiji gegenöber em Bischof vo Chostez isch gforderet wore. De Paragraph 11 verlangt debii, as jede bim Mittag- und Bettlüüte föf Paternoster, föf Avemareje und s Apostolischi Credo bette söll, under anderen au "»zum Andenken, wie unsere Altvorderen aus Schweden in dieses Land kommen sind«".

Am 10. Aprile 1531 sind d Schwyzer zonere usserordetliche Landsgmaind uf de Weidhueb zämecho und hend s Adenke a s Herchoo bstätigt:
Die Bistimig isch aistimig agnoo wore. Am gliiche Taag isch z Zöri de Städtetag zämechoo, wo drai Taag lang duuret het. D Zörcher hend dozmol bischlosse a de Föf Orte de Chrieg z erchlääre, wa zom Zwaite Chappelerchrieg gfüert het. I dere gspannte Stimig het d Saag vom Herchoo bi de Schwyzer e bsundrigi Chraft und Wörkig gune.

Im 16. Joorhundert isch e Bild ufem Schwyzer Roothuus gmoolet wore, wo de Brüederchampf zwöschet em Schwyter und em Schey abbildet.

Humanistischi Historiker usem spoote 15. und em 16. Joorhundert hend d Uusinigkait vo de Faanelegende und au vom Herchoo sachlich widerlege chöne oder si hend d Saag ase umgmodlet, ass si is domoolige Gschichtswösse passt het.




</doc>
<doc id="37389" url="https://als.wikipedia.org/wiki?curid=37389" title="Der Reiter und der Bodensee">
Der Reiter und der Bodensee

Der Reiter und der Bodensee ischt a Ballade, wo vom Gustav Schwab em friha 19. Jôhrhondert vrfasst wôrra ischt. Des Werk hôt 31 zwoizeilige Strofa ond gôht zruck uff-na alda schwäbischa Sage.

A Reitr hôt’s arg pressant, an da Bodasee zo komma. Uff da sellem will’r mit-ma Schiffle ans andre Ufer fahra. Weil’s abr grad middla em-a eiskalda Wentr ischt, isch dr See zuagfraura, was abr dr Reiter et merkt. Er wondret sich halt driibr, dass außer ehm neamert en dera schneebedeggda baumlosa Ebene ondrweags ischt, wo-nr nôch-em reachda Weag frôga kennt. Wia-nr am andra Ufer ôôkommt ond wiidr d Hond bella heert ond Heiser siht, frôgt’r a Mädle, wia-nr am schnellschda zom See komma dät. Dô erfehrt’r, dass dr See "hentr" ehm leit ond dass’r dean mit seim Gaul ibrquert han muaß. So ebbes schbricht sich schnell rom. Glei kommet Leit uff-en zua, beglickwinschet-en ond ladet-en zo sich ei. Wia’s-em nô so langsam demmret, en was fir a graußa Gfahr r gwäa ischt, wuud’r vor Schreck oomächdich ond fellt dod vo seim Gaul.

Mr schwätzt vo-ma "Ridd ibr da Bodasee", wenn ebbr a ganz vrwegena Tat vollbrôcht hôt ond dera Persoo erscht hentrher bwusst wôrra ischt, en was fir a graußa Gfahr se gschdeckt hôt. Manche schwätzet abr au vo-ma "Ridd ibr da Bodasee", wenn-se an-a "Vorhaba" denket, wo mit-ma graußa Risiko behafdet ischt und dees bewusst en Kauf gnomma wuud. En so-ma Fall abr wuud em Schwab sei Ballade – wahrscheinlich, weil-se oim gar et bekannt ischt – falsch endrprediirt.

Dr eschtreichisch Dichter Peter Handke hôt a Theaterstick mit-em Titl "Der Ritt über den Bodensee" gschriiba, wo am 23. Januar 1971 ondr dr Reschii vom Claus Peymann an dr Schaubihne am Hallescha Ufer z Berlin urufgfiirt wôrra ischt.

Seegfrörni



</doc>
<doc id="37390" url="https://als.wikipedia.org/wiki?curid=37390" title="Flakon">
Flakon

E Flakon isch e Gfääss mit eme schmaale Hals und ere runde Form as Buuch, wo cha zuegschrubt wärde, mäistens us gschliffenem Glaas gmacht isch und wo in dr Reegel Barfüm din ufbewaart wird.

S Wort sälber stammt us em Franzöösische und isch im 18. Joorhundert ins Dütsche zruggchoo, nochdäm s ursprünglig vo röömische Soldaate vom Westgermanische "flasca" (gotisch: "flasco"; drus isch spööter Fläsche worde) für e Gfässbezäichnig ins Romanische entleent worden isch.

Flakons git s in jeedere Form, also rund, eggig, bräit, schwaanehaft etc. Si chömme in alle mööglige Farbe. S Grimm Wörterbuech beschribt dr oder au das Flakon as Schruubefläschli "mit spirituöse und guet schmöckende Sache" as Inhalt, wo allgemäin als Riechfläschli brucht wurd.

In de erste zwäi Joorhundert n. Chr. häi die süürischi Glaasmacher Glaasgfääss, vor allem Flakons, Schaalene und Cholbe bloost, wo hüfig mit ufgschmolzene Fääde, aber au mit iigschmolzene egyptische Ornamänt reliefartig verziert gsi si.

Um 1900 in dr Belle Epoque isch s Barfüm zum ene Luxusgeegestand worde. Vo denn aa het s e Naame überchoo und isch in Flakons verchauft worde.


</doc>
<doc id="37391" url="https://als.wikipedia.org/wiki?curid=37391" title="Weinbrand">
Weinbrand

Brandy (hoochdütsch "Weinbrand" vo middelhoochdütsch: "gebranter wīn", sit em 16. Joorhundert in Forme wie "brandtenwīn", "brentenwein", "brantewein") isch e Gattigsbegriff für Spirituoose us eme Wiidestillaat. As "Goniagg" isch s e gschützte Naame vom e "Brandy" us dr franzöösische Regioon Cognac.

Destillaat us Wii ghööre zu de eltiste Spirituoose uf dr Wält. Vermuetlig het mä scho sit 1000 n. Chr. im Gebiet vo dr hütige Türkei hoochbrozäntigi alkoholischi Getränk us Wii brennt. In Europa häi sich Wiidestillaat im Hoochmidelalter verbräitet und mä het sä zerst vor allem für medizinischi Zwäck brucht. Über s middelniiderdütsche "brandewīn" isch dr änglisch Begriff "brandy wine" entstande. Dä isch zu „Brandy“ abkürzt worde wird in vile öiropäische Länder wie Ängland, Italie und Schbanie, aber au internazionaal brucht. Bis sich d Schampanierparagraafe noch em Erste Wältchrieg duuregsetzt häi, het mä z Dütschland die franzöösischi Bezäichnig "Cognac" brucht.


</doc>
<doc id="37392" url="https://als.wikipedia.org/wiki?curid=37392" title="Grupo Osborne">
Grupo Osborne

Dr Grupo Osborne (dütsch: Osborne-Grubbe) isch e räin schbanischi Firmegrubbe, wo dradizionell Spirituoose und Brodukt vo Söi härstellt und nöierdings au Mineralwasser. Dr Grubbe ghööre under anderem d Marke Fino Quinta, Magno, 501, Conde de Osborne, Conde de Osborne Dalí, 103 Etiqueta blanca, 103 Etiqueta negra, Reserva del Toro, Jamones 5J und Solán de Cabras. Z Dütschland isch si in erster Linie dur iire Brandy Veterano bekannt.
Im Joor 2005 het si en Umsatz vo 313 Millione Euro erwirtschafdet.
Dr Firmesitz befindet sich z El Puerto de Santa María.

D Firma Osborne isch im Joor 1772 z Cádiz vom Änglander Thomas Osborne Mann, wo us Exeter (Devonshire) choo isch, gründet worde. Spöötistens 1825 isch d Firma uf El Puerto de Santa Maria züüglet.
1956 het dr Grafiker Manuel Prieto Benítez s Markezäiche vo dr Firma, dr Osborne-Muni, erfunde. Dä isch überall in Schbanie ufgstellt worde, wo men en vo de Stroosse us het chönne gsee. Hützudag gältet er as inoffiziells Nazionalsümbol vo Schbanie und mä chan en sogar uf Faane und Autiufchlääber gsee.



</doc>
<doc id="37393" url="https://als.wikipedia.org/wiki?curid=37393" title="Phallus">
Phallus

As Fallus (latinisierti Form vom ) bezäichnet mä hüte bsundrigs in kultuurgschichtlige Zämmehäng dr erigierti Penis vom Mensch. In dr Embryologii isch dr Fallus en Übergangsstadium vom Genitalhöcker zur Klitoris bzw. zum Penis.

Dr Fallus gältet sit Joorduusige as Sümbool für Chraft und Fruchtbarkäit.

Die kultischi Vereerig vom Fallus het s in alle Däil vo dr Wält gee. Us Nordöiropa si jungstäizitligi Felszäichnige vo Figuure mit erigiertem Gliid erhalte. D Menhire wärde eebefalls as Fallussümbool vom e Fruchtbaarkäitskult dütet. 

In Egüpte het s e fallischi Sümboolik vor allem im Kult vom Fruchtbarkäitsgott Min gee und au dr "Ba"-Vogel, en Art Seel vom Mensch wird hüfig mit eme Fallus daargstellt.

Im antike Griecheland wird dr Fallus vor allem mit em Dionysos und dr Demeter in Verbindig brocht, so dass er dört en äidütigi Fruchtbarkäitssümbolik het. Eebefalls z Griecheland und spööter au im Römische Riich het mä im Zämmehang mit em Kult vom Priapos groossi Statue mit enorme, erigierte Gliider ufgstellt. As "Ithyphallus" bezäichnet mä, wenn dr Fallus stark vergröösseret isch; hauptsächlig in dr griechische Antike.

Im Hinduismus isch dr Fallus under em Naame "Linga" e Sümbool vom Gott Shiva. D Religioonswüsseschaftler si sich nid äinig, öb das dr Iifluss von ere prehinduistische Stäikult-Sümbolik isch; d Lingaform us Stäi weer denn ursprünglig nit spezifisch as Fallus, sondern allgemäin as magische Ort oder Götterwoonsitz vereert worde. 

E baar Völker in Südethiopie (wie d Burji, d Hamar und d Konso) drääge bi bestimmte animistische Zeremonie e fallusartige Geegestand us Holz "(Kallacca)" uf dr Stirne, wo as Überdrääger vo dr kosmische Energii söll fungiere. Dur ethnologischi Beschriibige in dr erste Helfti vom 20. Joorhundert wird das Objekt as Fallussümbool in dr wüsseschaftlige Litratuur begriffe und au hüte dänke das die wo s aahäi eso. Eso chönne s d Kallaccas besser de Turiste verchaufe.

Mänggisch het dr Fallus as Fascinum au aberglöibischi Bedütig as Schutz gege dr „Böös Blick“ oder au e räin sexuelli Sümboolik ghaa: Im Pompeii vom 1. Joorhundert isch er e Wäägwiiser zu Bordell gsi.

Dr Fallus as dialäktischs Zäiche (Signifikanz) vom Körper het in dr Psüchoanalüse vom Lacan e bsundrigi Bedütig. D Dialektik lit do in dr Äihäit vom „Erhaabene“ (vo dr Züügig) und em „Niidere“ (em Uriniere). Dr Fallus bezäichnet do nit s Orgaan, sondern stoot as Zäiche für en Usgliich vom Feele (Kastrazioon) im Sümboolische.

Em Thema Fallus isch s Isländische Fallusmuseum (isl. Hið Íslenzka Reðasafn) z Húsavík gwidmet. 



</doc>
<doc id="37396" url="https://als.wikipedia.org/wiki?curid=37396" title="Ursula Meier">
Ursula Meier

D Ursula Meier (* 24. Juni 1971 z Besançon) isch e franzöösisch-schwizerischi Filmreschissöörin und Filmschauspiilere.

D Ursula Meier isch as Dochder von ere franzöösische Mueter und eme Schwizer Vater z Besançon uf d Wält choo, und isch bi Gämf ufgwaggse. Si het drei elteri Gschwüsterti. Si isch z Ferney-Voltaire uf s Lyzeum gange und het denn vo 1990 bis 1994 Reschii am "Institut des Arts de Diffussion" im belgische Ottignies-Louvain-la-Neuve studiert. Hüte läbt d Meier im Stadtdäil Louvain-la-Neuve.

D Meier het iire Karriere 1994 as Reschissöörin vo Churzfilm aagfange, drunder iir Debü "À corps perdu". Vo 1999 bis 2003 het si no vier Churzfilm inszeniert, und het 2008 iire erst Schbiilfilm "Home" gmacht. Im Februar 2009 isch "Home" für drei Césars nominiert worde, het aber käi Briis überchoo. 2012 isch si für iire Schbiilfilm "L’enfant d’en haut" zum erste Mol zum Wettbewärb vo de Internazionaale Filmfestschbiile vo Berlin iiglaade worde und het e Sonderbriis, e Silbrige Bäär, überchoo.

Usser as Reschissöörin het d Meier bis jetzt in drei Film as Schauschbiilere mitgmacht, drunder 2004 im Coming-of-Age-Filmdrama "Garçon stupide".


2012 e Silbrige Bäär bi dr Berlinale für "L’enfant d’en haut"



</doc>
<doc id="37400" url="https://als.wikipedia.org/wiki?curid=37400" title="Symbol">
Symbol

Dr Begriff Sümbool (us em Griechische: "öbbis zämmedue") oder au Sinnbild wird im Allgemäinen für Bedütigsdrääger (Zäiche, Wörter, Geegeständ, Vorgäng etc.) verwändet, won e Vorstellig bezäichne (vo öbbis, wo nit muess geegewärtig si). "Weeli" Vorstellig denn mit dm "Wort" „Sümbool“ konkret assoziiert (verbunde) wärde soll, wird in de verschidnige Aawändigsgebiet im Äinzelne speziell definiert.

In alle Lääbensberiich brucht mä Sümbool. In dr Bolitik (Faane, Farbe wie grüen für en Islamismus, oder Zäiche wie s Hoggechrüz), in dr Religioon (s Chrüz vo de Christe, dr Halbmond bi de Muslim oder dr Davidstärn bi de Juude), in dr Wüsseschaft (mathematischi Formle, Strukturformle in dr Chemii, technischi Zäichnige usw.), im Vercheer, im Sport, in dr Kunst, dr Litratuur usw. Em Süsteem vo de Sümbool im ene gwüsse Beriich säit mä Sümboolik usser bi Sümbool wo vor Allem für die braktischi Verständigung im Alldaag brucht wärde, wie Buechstaabe, Vercheerszäiche usw.



</doc>
<doc id="37412" url="https://als.wikipedia.org/wiki?curid=37412" title="Exhibitionismus">
Exhibitionismus

Exhibizionismus isch e sexuelli Näigig, wo die bedroffeni Persoon es as lustvoll erläbt, wenn si vo andere Persoone blutt oder bi sexuelle Aktividääte beobachtet wird. Dr Exhibizionismus isch also s Geegestück zum Wuäiörismus. 

Allgemäin wird dr Begriff brucht, zum en überdriibe intiimi Sälbstdaarstellig in dr Öffentligkäit beschriibe, öbbe im Raame vo Tookschous oder vor dr Kompiuterwebcam dehäi. Die Sälbstdarstellig isch nid uf dr räin körperligi Aspäkt beschränkt, sondern cha sich au uf seelischi, psüchischi, charakterligi oder anderi Äigeschafte bezie.

Dr Begriff wird im medizinische, juristische und umgangssproochligen Kontext jewiils underschiidlig verwändet.

Noch ICD-10 isch dr Exhibizionismus e Persönligkäits- oder Verhaltensstöörig in dr Form von ere Stöörig vo dr Sexualpreferänz (Schlüssel F65.2), wo immer wider zruggchunnt oder die ganzi Zit existiert. Drbii zäigt dr Betroffeni sini äigene Genitaalie Fremde, wo mäistens zum andere Gschlächt ghööre, in dr Öffentligkäit. Er wünscht drbii käi nööchere Kontakt. Es isch umstritte, öb s sich um e Stöörig vo dr Sexualpreferänz handlet oder nume um en Abwiichig zu de Sexualpreferänze, wo allgemäin akzeptiert si. Öb dr Betroffeni sich gliichgschlächtlige oder andersgschlächtlige Fremde zäigt, hängt im Wääsentlige vo siner äigene sexuelle Usrichdig (heterosexuell, homosexuell etc.) ab. 

Dr Exhibizionist het noch eme Vorfall Gfüül vo Zfriidehäit und hüfig isch er au sexuell erregt. In däm Fall cha s zur Masturbazioon choo. Dr Exhibizionismus chunnt bi Manne hüfiger vor als bi Fraue.


</doc>
<doc id="37417" url="https://als.wikipedia.org/wiki?curid=37417" title="Kanton Dikrech">
Kanton Dikrech

Dr Kanton Dikrech isch e Kanton im Distrikt Dikrech im Großherzogtum Luxeburg. Är lyt im Norde vum Land. Im Norde gränzt er an d Kanton Klierf un Veianen, im Oschte an s dytsch Land Rhyland-Pfalz un dr Kanton Iechternach, im Side an dr Kanton Miersch un im Weschte an d Kanton Réiden un Wolz. Hauptort vum Kanton isch Dikrech.

Zum Kanton Dikrech ghere zeh Gmaine (Yywohnerzahle vum ).


</doc>
<doc id="37419" url="https://als.wikipedia.org/wiki?curid=37419" title="Kanton Esch-Uelzecht">
Kanton Esch-Uelzecht

Dr Kanton Esch-Uelzecht isch e Kanton im Distrikt Lëtzebuerg im Großherzogtum Luxeburg. Är lyt im Side vum Land. Im Norde gränzt er an d Kanton Kapellen un Lëtzebuerg, im Oschte an dr Kanton Réimech, im Side an di franzesisch Region Lothringe un im Weschte an di belgisch Provinz Lëtzebuerg. Hauptort vum Kanton isch Esch-Uelzecht.

Zum Kanton Esch-Uelzecht ghere vierzeh Gmaine (Yywohnerzahle vum ).



</doc>
<doc id="37420" url="https://als.wikipedia.org/wiki?curid=37420" title="Kanton Gréivemaacher">
Kanton Gréivemaacher

Dr Kanton Gréivemaacher isch e Kanton im frienerige Distrikt Gréivemaacher im Großherzogtum Luxeburg. Är lyt im Oschte vum Land. Im Norde gränzt er an dr Kanton Iechternach, im Oschte an s dytsch Land Rhyland-Pfalz, im Side an d Kantone Réimech un Lëtzebuerg un im Weschte an dr Kanton Miersch. Hauptort vum Kanton isch Gréivemaacher.

Zum Kanton Gréivemaacher ghere acht Gmaine (Yywohnerzahle vum ).



</doc>
<doc id="37421" url="https://als.wikipedia.org/wiki?curid=37421" title="Spiegel-Verlag">
Spiegel-Verlag

Dr hütig Spiegel-Verlag Rudolf Augstein GmbH & Co. KG het sit 1952 si Sitz in Hamburg in dr Brandstwiete und broduziert dört näben em Hauptblatt "Der Spiegel" au s "manager magazin". Dr Augstein het in sim Testamänt Ändi 2002 verfüegt, ass sini Erbe äi Brozänt vo iirem Aadäil an die bäide üübrige Gsellschafter müessi verchaufe, und eso häi si iiri Speerminoridäät vo 25 Brozänt verloore. 50,5 Brozänt vo de Aadäil an dr Verlaags-Holding "Rudolf Augstein GmbH" si jetzt im Bsitz vo dr Kommanditgsellschaft vo de Mitarbäiter. Über die rästlige 25,5 Brozänt verfüegt dr Hamburger Mediekonzärn "Gruner und Jahr", e Dochter vo dr Bertelsmann AG. Dr Gschäftsfüerer vom "Spiegel"-Verlaag isch sit 1991 dr Karl Dietrich Seikel gsi. Im Januar 2007 het en dr Mario Frank, dr ehemoolig Gschäftsfüerer vom Dresdner Druck- und Verlaagshuus, abglööst. Sit em 15. Septämber 2008 füert dr früener Verlaagsgschäftsfüerer vo dr Stern-Grubbe, dr Ove Saffe, d Gschäft bim "Spiegel"-Verlaag.

D Redakzioon isch im "Pressehaus" an dr Domstrooss gsi, wo sich au d Redakzioone vo dr "ZEIT" und vom "Stern" befunde häi. 1968 isch dr Verlaag an d Brandstwiete züüglet. Dr Werner Kallmorgen het dört vo 1963 bis 1967 uf eme lange dreieggige Grundstück zwüsche dr Willy-Brandt-Straße, Dovenfleet und Brandstwiete zwäi Geböid baut, dr Spiegelbau, wo betoonti, dräägendi Elimänt het und e flachs Geböid nääbedraa, und e Geböid mit ere glatte dunkle Glaasfassade, wo ursprünglig für d IBM baut worden isch und wo hüte d Redakzioon vom "manager magazin" din isch.

Dr Verlaag het in dr "HafenCity" uf dr ehemoolige Bastioon Jonas e nöis Geböid noch Entwürf vom däänische Archidekt Henning Larsen lo baue. Es isch im Septämber 2011 bezooge worde.


</doc>
<doc id="37424" url="https://als.wikipedia.org/wiki?curid=37424" title="Giro della Valle d’Aosta">
Giro della Valle d’Aosta

Dr Giro della Valle d'Aosta (franzesisch Tour de la Vallée d'Aoste) isch e Radränne im Nordweschte vu Italie. D Rundfahrt wird all Johr Ändi Augschte in dr Region Aostatal un im franzesische Département Haute-Savoie uusdrait. Näb em Baby Giro isch dr "Giro della Valle d'Aosta" s wichtigscht Noowuchs- un Amateurränne vu Italie. S erscht Mol isch s Etapperänne anne 1962 gfahre wore. Syter 2005 ghert s Ränne zue dr UCI Europe Tour in dr Kategori 2.2.

Rekordsiiger sin drei Fahrer, wu s Ränne je zwai Mol gwunne hän: d Italiener Ivan Gotti (1989, 1990) un Marco Marzano (2002, 2003) un dr Ukrainer Jaroslaw Popowytsch (2000, 2001)

Vu dr 53 Uflage (bis 2016) sin 39 dur Italienier gwunne wore, dr ainzig Schwyzer Siiger isch dr Kilian Frankiny anne 2016 gsii. Siiger vu Dytschland oder Eschtrych het s no kaini gee.



</doc>
<doc id="37426" url="https://als.wikipedia.org/wiki?curid=37426" title="Wurstessen bei Froschauer">
Wurstessen bei Froschauer

S Wurschtässe bim Froschauer isch es Ässe bim Buchdrucker Christoph Froschauer gsi, wo am 9. März 1522 z Züri stattgfunde het. Näbem 1. Jänner 1519, wo de Zürcher Reformator Huldrych Zwingli sini Stell als Leutprieschter im Grossmöischter aaträte het und aagfange het, d Evanglie fortlaufend uszläge, statt sich an di vorgschribni Läseordnig z halte, gilt s Wurschtässe als «Urdatum» von de Zürcher Reformation.

S Wurschtässe het an Invokavit, em erschte Sunntig vo de Faschteziit schtattgfunde und isch e bewussti Provokation gsi. De Zwingli isch bi dem Ässe derbi gsi, heig aber selber kei Fleisch gässe, het's gheisse. Offiziell begründet het de Froschauer s Ässe dodermit, dass er und sini Lüt so vil hei müsse schaffe, dass si vom «Mues» allei nöd satt worde wäre. De Hintergrund ligt aber in ere bewusste Demonschtration vo de «evangelische Freiheite», wo de Zwingli prediget het. Es isch drum gange z zeige, dass alles, wo nöd in de Bible begründet isch, nöd gültig isch.

S «Wurschtässe» im Lexikon vo de Reformiirte Chile Züri


</doc>
<doc id="37429" url="https://als.wikipedia.org/wiki?curid=37429" title="Distrikt Gréivemaacher">
Distrikt Gréivemaacher

Dr Distrikt Gréivemaacher isch vu 1843 bis 2015 e Distrikt im Großherzogtum Luxeburg gsii. Är isch im Oschte vum Land glägen un het im Norde an di dytsche Länder Rhyland-Pfalz un Saarland, im Side an di franzesisch Region Lothringe un im Weschte an d Distrikt Lëtzebuerg un Dikrech gränzt. Zum 3. Oktober 2015 sin d Dischtrikt z Luxemburg abgschafft wore.

Dr Distrikt Gréivemaacher isch us drei Kanton bstande:


</doc>
<doc id="37431" url="https://als.wikipedia.org/wiki?curid=37431" title="Distrikt Dikrech">
Distrikt Dikrech

Dr Distrikt Dikrech isch vu 1843 bis 2015 e Distrikt im Großherzogtum Luxeburg gsii. Är lyt im Norde vum Land glägen un het im Norde un Weschte an Belgie, im Oschte an s dytsch Land Rhyland-Pfalz un dr Distrikt Gréivemaacher un im Side an dr Distrikt Lëtzebuerg gränzt. Zum 3. Oktober 2015 sin d Dischtrikt z Luxemburg abgschafft wore.

Dr Distrikt Dikrech isch us fimf Kanton bstande:


</doc>
<doc id="37432" url="https://als.wikipedia.org/wiki?curid=37432" title="Distrikt Lëtzebuerg">
Distrikt Lëtzebuerg

Dr Distrikt Lëtzebuerg isch vu 1843 bis 2015 e Distrikt im Großherzogtum Luxeburg gsii. Är isch im Sidweschte vum Land glägen un het im Norde an dr Distrikt Dikrech, im Oschte an dr Distrikt Gréivemaacher, im Side an di franzesisch Region Lothringe un im Weschte an di belgisch Provinz Lëtzebuerg gränzt. Zum 3. Oktober 2015 sin d Dischtrikt z Luxemburg abgschafft wore.

Dr Distrikt Lëtzebuerg isch us vier Kanton bstande:


</doc>
<doc id="37446" url="https://als.wikipedia.org/wiki?curid=37446" title="Claire Goll">
Claire Goll

D Claire Goll (geb. Clara Aischmann) (* 29. Oktober 1890 z Nürnberg; † 30. Mai 1977 z Bariis) isch e dütsch-franzöösischi Schriftstellere und Schurnalistin und d Frau vom Dichder Yvan Goll gsi.

Im Joor 1911 het d Clara Aischmann dr spööter Verleeger Heinrich Studer ghürootet und het mit em z Leipzig gwoont. Im Mai 1912 isch iiri Dochder Dorothea Elisabeth (Doralies) Studer uf d Wält choo. 1916 isch si as Pazifistin in d Schwiz emigriert, wo sie an dr Uni Gämf gstudiert het. Si het sich in dr Friidensbeweegig angaschiert und het as Schurnalistin afo schaffe. 1917 het si dr Dichder Yvan Goll kennegleert. Andi 1918 het si en Affääre mit em Rainer Maria Rilke ghaa. Si si Fründ bliibe bis dr Rilke gstorbe isch.

Im Joor 1918 isch iire erst Gedichtband "Mitwelt" erschiine und dr Gschichdeband "Die Frauen erwachen". Mit em Yvan Goll isch si 1919 uf Bariis gange, wo die bäide 1921 ghürootet häi. Iiri Erzäälige, Gedicht und Romään si au uf Franzöösisch erschiine. Iiri Gedichtbänd "Poèmes d'amour" (1925), "Poèmes de la jalousie" (1926) und "Poèmes de la vie et de la mort" het si zämme mit iirem Maa as "Wächselgsang vo dr Liebi" gschriibe.

D Claire und dr Yvan Goll, wo bäidi jüdisch gsi si, si 1939 wo dr Zwäit Wältchrieg aagfange het, vor de Nazionalsozialiste ins Exil uf Nöi York gflüchdet. Erst 1947 si si wider uf Bariis zrugg, wo dr Yvan Goll 1950 gstorbe isch.

Noch em Dood vo iirem Maa het sich d Claire Goll immer mee um sis Wärk afo kümmere und het drbii Teggst manipuliert und Daate gfelscht. Iire autobiografische Romään "Der gestohlene Himmel" (1962) und "Traumtänzerin" (1971) häi kuum Beachdig gfunde. Fiire Händel mit em Paul Celan, wo as „Goll-Affääre“ bekannt worden isch, het mee Ufseä erregt. D Goll het im Celan vorgworfe, er häig dr Yvan Goll blagiiert. Es isch aber uusechoo, ass das nid woor gsi isch.

Au iiri Memuare "Ich verzeihe keinem. Eine literarische Chronique scandaleuse unserer Zeit" ("La Poursuite du Vent", 1976) het Ufseä erregt. D Goll isch 1977 gstorbe und isch uf em Bariiser Friidhoof Père Lachaise begraabe worde. Uf iirem Graabstäi isch e Zäichnig vom Marc Chagall. Sit iirem Dood intressiere sich d Litratuurwüsseschaftler und Zithistoriker wider mee für iire Noochlass.




</doc>
<doc id="37447" url="https://als.wikipedia.org/wiki?curid=37447" title="Clown">
Clown

E Gloon isch en Artist. Si Kunst isch s, d Mensche zum Stuune, Noochdänke und au zum Lache z bringe. Dr Begriff Gloon chunnt vom änglische "Clown" (und das isch äntwääder vom lat. "colonus" für „Buureglunggi“ abgläitet oder vom altnordische "klunni" mit dr gliiche Bedütig).

Glöön und Lustigi August findet mä vor allem im Zirkus. Dr tüpisch Zirkusgloon het vilmol farbigi Chläider aa, won em vil z grooss si, uf em Chopf e Berügge und e rooti Naase. S Gsicht isch im Allgemäine gschminkt. D Schue si mäistens riisig und as Kontrast spiile si mänggisch uf munzige Muusiginstrumänt oder faare uf Miniaturfaarzüüg. Si dräte mänggisch au as Stroossekünstler uf und in Spitääler düen sich mänggisch d Ärzt as Glöön verchläide, zum de Chinder d Angst vor de medizinische Behandlige z nee. Das funkzioniert nid immer, wil d Chinder Glöön vilmol nid lustig finde und sogar Angst vor ene häi. In Amerika het s Glöön, wo bi de Rodeo ufdräte. Si sölle dört nit nume d Zueschauer belustige, sondern au dr Muuni ablänke, wenn dä si Ridder abgworfe het und uf en losgoot.

Die chrankhafti Angst vor Glöön wird as Coulrofobii bezäichnet.





</doc>
<doc id="37448" url="https://als.wikipedia.org/wiki?curid=37448" title="Zhuang">
Zhuang

D Zhuang oder Zhuanger sìn e chinesische Volksgruppe (Ethnischi gruppe), wo im chinesische Guangxi ùn usserdäm im Yunnan, im Guangdong ùn im Guezhou lebät. 

D Zhuang lebät z China, usserdäm z Vietnam, z Laos, z Kambodscha, z Thailand und z Malaysia. Vù de rùnd 18,54 Mìllione Zhuang (2010) läbe wältwitt 18 Mìllione in de Volksrepublik China (Elei z Guangxi läbe öbbe 15.000.000 bis 16.000.000 von enä.), 0,35 in de benochberte Länder ùn witteri 0,15 Mìllione ìn de Wält verstreut.

D Zhuang sin entweder Aahänger vo de traditionelle animistische Religion Mo, Taoiste oder Buddhiste.



</doc>
<doc id="37449" url="https://als.wikipedia.org/wiki?curid=37449" title="Zhuangologie">
Zhuangologie

D Zhuangologii (chin. 壮学|t=壯學, zhuàngxué) erforscht alli Beriich vo dr zhuangische Kultur. Si interessiert sich für alles, was zur zhuangische Kultur ghört: s däglig Läbe, d Schbroch, Literatur, Gschicht, Religion, Kunscht, Handwärk, Wirtschaft, Schdaatsschdrukture usw.

Als Geburtsstund vo dr Zhuangologii i dr hüt verstandene Form als Forschigsdisziplin gilt s Jahr 1957, wo dr chinesisch Historiker Huang Xianfan siini "Gschicht vo dr Zhuang" veröffentlicht hät.

Zhuangologischi Forschig git s z China, usserdäm in dr USA, z Japan, z Australie, z Thailand und z Dytschland. Zhuangologiker sin z. B. Huang Xianfan (1899-1982), Huang Zengqing(1918-1995), Ban Xiouwen(* 1920), Lan Hongen (1924-1995), Ou Yang Ruoxiou (* 1928), Qin Naichang (1947-2010), Qin Cailuan (* 1950), Wei Suwen (* 1963), Qin Deqing (* 1963), Li Fuqiang (* 1965), Jeffrey Barlow, USA, David Leopold, Australie, Tskata Cikeyuki, Japan.





</doc>
<doc id="37450" url="https://als.wikipedia.org/wiki?curid=37450" title="Euskadi Ta Askatasuna">
Euskadi Ta Askatasuna

D Euskadi Ta Askatasuna, besser bekannt under siner Abchürzig ETA, (baskisch für "Baskeland und Freihäit") isch e marxistisch-leninistischi, separatistischi baskisch-nazionalistischi Undergrundorganisazioon gsi. Si isch 1959 as Widerstandsbeweegig gege d Franco-Diktatur gründet worde und brucht vor allem terroristischi Middel, drunder Autibombe. D ETA het äng mit andere Terrororganisazioone zämme gschafft, drunder mit dr nordirische IRA und dr palestinensische PLO. Am 2. Mai 2018 het d ETA ihri Sälbstuflösig bekannt gää.

D Abchürzig ETA isch au e baskischs Wort, wo uf Dütsch „und“ bedütet.

D Organisazioon will e sozialistische baskische Staat gründe, wo vo Schbanie unabhängig isch. Dä Staat söll die schbanische autonoome Regioone vom Baskeland und Navarra umfasse und drzue au s franzöösische Baskeland. Z Frankriich het d ETA lang käini Terrorakt usgfüert, het s Land aber joorelang as Rückzuugsgebiet brucht.

Am 5. Septämber het d ETA e Waffestillstand erkläärt.
Am 10. Januar 2011 isch drus e "duurhafte" und "allgemäine" Waffestillstand worde
und am 20. Oktober 2011 het d ETA s ändgültige Ändi vo iire bewaffnete Aktividäate verkündet. Am 8. April 2017 het d ETA mit dr Übergab vo dr Waffe an d Behörde aagfange. Noch ere Befrogig vo dr 287 z Frankrich und z Spanie inhaftierte Mitglider het d ETA am 2. Mai 2018 ihri Sälbstuflösig verchündet.

S schbanische Inneministerium ("Ministerio del Interior") git aa, ass zwüsche 1960 und 2008 im Ganze 823 Mensche vo dr ETA umbrocht worde si, drunder 342 Ziviliste, die mäiste von ene Bolitiker, Gmäindirootsmitgliider, Richder, Brofässer und Undernäämer. 481 vo de Doote si Boliziste und Milidäär gsi: Guardia Civil (200 Dooti), "Policía Nacional" (145), Milidäär (98), "Policía Local" (24), "Ertzaintza" (baskischi Bolizei, 13), "Mossos d’Esquadra" (katalanischi Bolizei, 1).




</doc>
<doc id="37452" url="https://als.wikipedia.org/wiki?curid=37452" title="Max Mundwiler">
Max Mundwiler

Dr Max Mundwiler (* 9. April 1956) isch e Baselbieter Schansonniee.
Dr Max Mundwiler isch gleerte Baufüerer und het e Zimmerei mit elf Mitarbäiter und säggs Leerling.

Sit über eme Vierteljoorhundert macht er Mundartlieder und duet in dr ganze Nordwestschwiz ufdräte. Sini Lieder si humorvoll und hindersinnig. Er het drei Zeedee uusegee: "Es Stück vo mir" (MC, 1986), "Gedanken im Ohr" (CD Studio Multipelufnaam, 1990) und "Underwägs" (CD Läifufnaam im Theater, 1994).





</doc>
<doc id="37454" url="https://als.wikipedia.org/wiki?curid=37454" title="Dr Glood">
Dr Glood

Dr Glood (* 12. September 1952) isch e Baselbieter Leerer und Schansonniee.

Dr Glood, mit bürgerligem Naame Claude Mesmer, isch z Basel uf d Schuel gange. Er het dr Leerer gmacht und schafft as Brimaarschuelleerer. 

Er isch Sänger und Gitarrist in dr Classic-Rock Bänd „Lapislazuli“ gsi und het sälber Lieder uf Änglisch und Dütsch gschriibe und komponiert, isch ufdräte und het am Radio gsunge. Er spiilt au klassischi Gitarre, het sich as Sänger usbildet und het aagfange, Mundartlieder uf Baseldütsch z singe. Er het en ersti Zeedee "Aaneluege" uusegee, e Kultuurförderbriis überchoo und e zwäiti Zeedee gmacht, "Irgendwenn".
Er isch mit em Aernschd Born und em Markus Heiniger in "Trouba-Tour de Bâle" ufdräte und mit em Heiniger in "Aerdbeebe". "Anderscht" isch e Solobrogramm mit politisch-satirische Lieder gsi. Mit em Max Mundwiler und em Markus Heiniger het er "BL SongPoetry" ufgfüert und het in ere Bänd mit em Martin von Rütte (p voc), em Eric Rütsche (dr) und em Matthias Ammann (b) gspiilt. Si dritti Zeedee isch "Galaxie" gsi.

Er isch äine vo de Gründer vo dr Liederlobby gsi, wo sich für s Schwizer Mundartlied iisetzt.




</doc>
<doc id="37456" url="https://als.wikipedia.org/wiki?curid=37456" title="Òscar Tusquets">
Òscar Tusquets

Dr Oscar Tusquets Blanca (* 14. Juni 1941 z Barcelona) isch e katalanische Archidekt, Mooler und Disäiner.

Er het z Barcelona an dr "Escuela Llotja", dr Schuel für Gebruuchskunst, und an dr ETSAB, dr Technische Hoochschuel für Archdektuur, studiert. 1964 het er mit em Lluís Clotet s Studio PER gründet. 1980 het er am dr Erwiiterig vo dr Medizinische Fakultäät z Barcelona gschafft und zwäi Joor druf an dr Renovazioon vom "Palacio de la Música Catalana". Er het an verschidnige Stadtbaubrojekt mitgschafft wie dr Renovazioon vom Gebiet vom "Convent dels Àngels" und dr Bau vo dr "Villa Olímpica", zwäi Brojekt in dr katalanische Hauptstadt. Im Joor 1987 het er sich mit em Archidekt Carlos Díaz zämmedoo und het mit em Brojekt in verschidnige Länder gmacht wie Japan und Dütschland. Dr Tusquets schafft au as grafische und industrielle Disäiner.

Er isch meermol mit em "Delta de oro"-Briis vom FAD ("Foment de les Arts Decoratives", Förderig vo dr Gebruuchskunst) uszäichnet worde und het 1987 s "Creu de Sant Jordi", die höggsti Uszäichnig vo Katalonie, überchoo. 




</doc>
<doc id="37458" url="https://als.wikipedia.org/wiki?curid=37458" title="Kantonsschule Reussbühl">
Kantonsschule Reussbühl

D Kantonsschuel Rüssbüehl oder au KSR esch es erwiterets Gymnasium em Lozärner Stadtteil Rüssbüehl. Es esch au grad d'MSE Maturitätschuel för Erwachsnigi agschlosse. D KSR het öppe 400 Schüeler ond 42 Lehrer. Jedes Johr wärdit verschednigi Sporttäg doregführt wo d'Schüler vell Spass hei.



</doc>
<doc id="37465" url="https://als.wikipedia.org/wiki?curid=37465" title="Kanton Iechternach">
Kanton Iechternach

Dr Kanton Iechternach isch e Kanton im Distrikt Gréivemaacher im Großherzogtum Luxeburg. Är lyt im Oschte vum Land. Im Norde un Oschte gränzt er an s dytsch Land Rhyland-Pfalz, im Side an dr Kanton Gréivemaacher un im Weschte an d Kanton Miersch un Dikrech. Hauptort vum Kanton isch Iechternach.

Zum Kanton Iechternach ghere acht Gmaine (Yywohnerzahle vum ).




</doc>
<doc id="37466" url="https://als.wikipedia.org/wiki?curid=37466" title="Kanton Lëtzebuerg">
Kanton Lëtzebuerg

Dr Kanton Lëtzebuerg isch e Kanton im Distrikt Lëtzebuerg im Großherzogtum Luxeburg. Är lyt im Side vum Land. Im Norde gränzt er an d Kanton Miersch un Gréivemaacher, im Oschte an dr Kanton Réimech, im Siden an dr Kanton Esch-Uelzecht un im Weschte an dr Kanton Kapellen. Hauptort vum Kanton isch d Stadt Lëtzebuerg.

Zum Kanton Lëtzebuerg ghere zeh Gmaine (Yywohnerzahle vum ).



</doc>
<doc id="37467" url="https://als.wikipedia.org/wiki?curid=37467" title="Kanton Miersch">
Kanton Miersch

Dr Kanton Miersch isch e Kanton im Distrikt Lëtzebuerg im Großherzogtum Luxeburg. Är lyt im Zäntrum vum Land. Im Norde gränzt er an dr Kanton Dikrech, im Oschte an d Kanton Iechternach un Gréivemaacher, im Side an d Lëtzebuerg un Kapellen un im Weschte an dr Kanton Réiden. Hauptort vum Kanton isch Miersch.

Zum Kanton Miersch ghere elf Gmaine (Yywohnerzahle vum ).



</doc>
<doc id="37468" url="https://als.wikipedia.org/wiki?curid=37468" title="Kanton Réiden">
Kanton Réiden

Dr Kanton Réiden isch e Kanton im Distrikt Dikrech im Großherzogtum Luxeburg. Är lyt im Weschte vum Land. Im Norde gränzt er an dr Kanton Wolz, im Oschte an d Kanton Dikrech un Miersch, im Side an dr Kanton Kapellen un im Weschte an Belgie. Hauptort vum Kanton isch Réiden.

Zum Kanton Réiden ghere zeh Gmaine (Yywohnerzahle vum ).



</doc>
<doc id="37469" url="https://als.wikipedia.org/wiki?curid=37469" title="Peter Bürger (Literaturwissenschaftler)">
Peter Bürger (Literaturwissenschaftler)

Dr Peter Bürger (* 6. Dezämber 1936 z Hamburg; † 11. Auguscht 2017) isch e dütsche Literatuurwüsseschaftler gsii.

1959 het er an dr Universidäät Münche bromoviert und 1970 an dr Universidäät Erlange habilitiert. 1971 isch er as Brofässer für Litratuurwüsseschaft (Romanistik) an d Breme gange. 1998 isch er in Ruestand drätte. 2006 het er d Carl-Friedrich-Gauß-Medaille vo dr Braunschweigische Wüsseschaftlige Gsellschaft „für sini bsundrige Verdienst uf em Gebiet vo dr Litratuur, Esthetik und Filosofii vo dr Modärne“ überchoo.

Är isch ghirote gsii mit dr Christa Bürger (* 1935), wo vo 1973 bis 1998 Professorin am Institut für dütschi Sproch und Literatur an dr Universität Frankfurt gsii isch.




</doc>
<doc id="37470" url="https://als.wikipedia.org/wiki?curid=37470" title="Die Zeit">
Die Zeit

Die Zeit (si schribt sich sälber "DIE ZEIT") isch en überregionaali dütschi Wuchezitig, wo zum erste Mol am 21. Februar 1946 erschiine isch. Sit em 1. Juli 1996 ghört "Die Zeit" zur Verlagsgruppe Georg von Holtzbrinck. Si erschiint jeede Donnschdig; an Fiirdig chunnt si in dr Reegle e Daag vorhäär uuse.

D Zitig isch vo Aafang aa z Hamburg uusechoo. Iiri Ziilgrubbe si Lüt mit ghoobenem Bildigsstandard, dradizionell vor allem Akademiker bzw. Bildigsbürger. Iiri bolitischi Haltig gältet as liberaal. Bi kontrovärse Themene wärde zur unabhängige Mäinigsbildig vom Lääser mänggisch au underschidligi Posizioone enander gegenübergstellt.


</doc>
<doc id="37471" url="https://als.wikipedia.org/wiki?curid=37471" title="Moderne Kunst">
Moderne Kunst

Modärni Kunst isch e zimlig unscharfe Begrif, wo aber in dr Umgangssprooch vil brucht wird, für die avantgardistischi Kunst vom 20. Joorhundert. 

In dr Fachsprooch reedet mä hüte eender vo dr "Kunst vo dr Modärne", zum dr Begriff klaarer vom Begriff "Zitgenössischi Kunst" abgränze. 

Sit de 1970er Joor isch d Modärne-Postmodärne-Diskussioon immer hitziger worde und es git underschiidligi Uffassige drüüber, öb die Zitgenössischi Kunst no zur Modärne ghöört oder nid, oder öb mä äinzelni zitgenössischi Ströömige zur Modärne söll zelle und anderi zur Postmodärne. Das hangt au stark drmit zämme, wie dr Begriff Modärne definiert wird, d. h. was für e Konzept d Modärne söll haa.

In Bezug uf die illusionistischi Bildkonzepzioon, wo no im 19. Joorhundert verhaftet isch, wiist scho dr Impressionismus mit siner Moolwiis und Farbgstaltig uf die modärni Kunst aane, wie au um 1900 dr Jugendstil mit siner dekorative Ornamäntik.

Äidütiger het aber dr Expressionismus mit dr bishäärige Kunst broche: Uf Choste vo dr Perspektive und vo dr realistische Widergoob vom Motiv het s subjektive Erlääbe sölle daargstellt wärde, wie mä s in de Wärk vom Vincent van Gogh, Paul Gauguin, Paul Cézanne, Edvard Munch und bi de Künstlergrubbe vo de Foowiste, "Brücke", dr Nöije Künstlerveräinigung Münche (N.K.V.M.) oder dr Redakzioon vom "Der Blaue Reiter" cha gsee. Bis in d 1950er Joor het dr Expressionismus in dr Art Brut und im Daschismus si Wirkig zäigt. Dr Stil vo dr Nöije Sachligkäit het neoexpressionistische Pathos gha, unter anderem in Wärk vom Otto Dix, George Grosz und Christian Schad, wo realistischi Daarstellig zum Däil mit ere satirische Gsellschaftskritik verbunde häi. 1916 isch dr Dadaismus entstande, die ersti Anti-Kunstbeweegig vo dr Avantgarde, as Brotest gege die etablierti Kunst.

Die abstrakti Moolerei in iire verschiidene Stilrichdige stoot exemplarisch für en Übergang zun ere modärne Kunst. Us iire häi sich denn so verschiideni Richdige entwicklet wie Pop Art, Minimal Art, Neue Wilde, aber au Häppening, Fluxus, Land Art, die soziaali Kunst vom Joseph Beuys, Wolf Vostell und de Situazioniste und d Konzeptkunst.

Die modärne Kunst isch zerst im "Mainstream" immer wider uf Widerspruch gstoosse. Es isch äinzelne Sammler z verdanke, ass Künstler gförderet worde si. E Höhepunkt in dere Usenandersetzig isch d Usstellig „Entarteti Kunst“ gsi, wo d Nazionaalsozialiste din Wärk vo dr modärne Kunst as „entartet“ präsentiert häi. Dr offizielli Kunstbegriff het alli abstrakte und modärne Tendänze verdammt und dr Kunst klaari Ufgoobe gee. Bis hüte wird modärni Kunst von gwüsse konservative Kräis abgleent, wo eender en antike oder klassische Kunstbegriff verdräte.



</doc>
<doc id="37472" url="https://als.wikipedia.org/wiki?curid=37472" title="Achille Bonito Oliva">
Achille Bonito Oliva

Dr Achille Bonito Oliva (* 4. Novämber 1939 z Caggiano, Provinz Salerno) isch en italiänische Kunsthistoriker, Kunstkritiker und Autor und zelt zu de renommiertiste Kunsttheoretiker für Geegewartskunst z Italie. Er het am Ändi vo de 1970er Joor dr Begriff vo dr italiänische Transavantgarde, Transavanguardia, brägt. 

Dr Achille Bonito Oliva het 1961 in de Rächtswüsseschafte graduiert; denn het er Litratuur mit Schwerpunkt Poetik studiert. In dr Middi vo de 1960er isch er Mitgliid vo dr neoavantgardistische Schriftstellerveräinigung "Gruppo 63" gsi. 1967 het er d Lürikbänd "Made in Mater" und 1968 "Fiction Poems" uusegee. 1968 isch er uf Rom, won er sich in de Joor druf as Kommentator und Kritiker im Beriich vo dr Geegewartskunst a Naame gmacht het. 1980 het er si vilbeachtets Wärk "La Transavanguardia Italiana" veröffentligt, wo dr dogmatisch Überbau für die junge Mooler, wo us dr Arte Povera uusechoo si, dr Sandro Chia, Francesco Clemente, Enzo Cucchi oder Mimmo Paladino gliiferet het und sofort uf witeri öiropäischi Künstler, zum Bischbil die Nöije Wilde z Dütschland oder d "Figuration Libre" z Frankriich beiflusst het. Vom Aafang vo de 1980er het er e Hife Usstellige wie d "Aperto 80" organisiert, won er Kurator bi dr 39. Biennale vo Venedig 1980 gsi isch, oder 1982 d "Avanguardia transavanguardia" z Rom. 1993 het er d Kuratoriumsläitig vo dr 45. Biennale übernoo. 2007 het dr Achille Bonito Oliva Usstellig "Transcendental Realism: The Art Of Adi Da Samraj" in dr 52. Biennale vo Venedig gläitet.

Dr Achille Bonito Oliva het e Hufe Abhandlige, Essei und Rezepzioone über die avantgardistische Tendänze in dr Kunst verüffentligt und het die epochale Noochwirkige vom Manierismus uf d Estethik vo dr Modärne beschriibe. Für si Wärk het er vili Uszäichnige überchoo, drunder 1991 dr internazionaal Briis für Kunstkritik, "Valentino d’Oro".

Zur Zit isch dr Achille Bonito Oliva Brofässer für Zitgenössischi Kunst an dr Sapienza Universidäät vo Rom.




</doc>
<doc id="37473" url="https://als.wikipedia.org/wiki?curid=37473" title="High Society">
High Society

D High Society (dt.: "hoochi Gsellschaft") bezäichnet bestimmti Persönligkäite vo dr Gsellschaft, vor allem brominänte und sonigi, wo in de Medie bresänt si. Dr Usdruck isch umgangssproochlig und nid e sozialwüsseschaftlige Begriff. Im dütsche Sproochruum wird au dr psöidofranzöösischi Begriff Haute Volée brucht, wo aber z Frankriich nit bekannt isch. Dört säit mä "haute société".

D High Society spiilt hüte im Grund die gliich Rolle, wo früener dr Adel gha het. Mit em Ändi vo dr ständische Oornig und em Ufstiig vom Bürgerdum wäärend dr Industrialisierig häi sich d Grundlaage drfür, wär zur hooche Gsellschaft ghööri, gänderet: die "adligi Abstammig" isch in dr Hindergrund dräte bzw. isch ersetzt worde vo dr "berüemte Abstammig", also Brominänz oder Pseudobrominänz. 
Wirtschaftligi oder bolitischi Macht, Riichdum und Schöönhäit si Faktoore wo zelle. Vor allem in de brominäntere Däil vo dr High Society, wo iiri Wichdikäit dur d Medie überchömme, spiilt s e groossi Rolle, wie guet e Persoon cha vermarktet wärde.

Nick Foulkes: "High Society. The History of America´s Upper Class", Assouline, 2008.


</doc>
<doc id="37476" url="https://als.wikipedia.org/wiki?curid=37476" title="Kanton Veianen">
Kanton Veianen

Dr Kanton Veianen isch e Kanton im Distrikt Dikrech im Großherzogtum Luxeburg. Är lyt im Norde vum Land. Im Norde gränzt er an dr Kanton Klierf, im Oschte an s dytsch Land Rhyland-Pfalz un im Side un Weschte an dr Kanton Dikrech. Hauptort vum Kanton isch Veianen.

Zum Kanton Veianen ghere drei Gmaine (Yywohnerzahle vum ).



</doc>
<doc id="37477" url="https://als.wikipedia.org/wiki?curid=37477" title="Kanton Wolz">
Kanton Wolz

Dr Kanton Wolz isch e Kanton im Distrikt Dikrech im Großherzogtum Luxeburg. Är lyt im Nordweschte vum Land. Im Norde gränzt er an dr Kanton Klierf, im Sidoschte an dr Kanton Dikrech, im Siden an dr Kanton Réiden un im Weschte an Belgie. Hauptort vum Kanton isch Wolz.

Zum Kanton Wolz ghere acht Gmaine (Yywohnerzahle vum ).



</doc>
<doc id="37480" url="https://als.wikipedia.org/wiki?curid=37480" title="Schweizerischer Zofingerverein">
Schweizerischer Zofingerverein

Dr Schwizer Zofigerverein (ou Zofingia gnennt) isch e n 1819 gründeti schwizer Schdudänteverbindig. Si héissd so wil si z Zofige gründet worde n isch.

D Zofingia isch i 14 Sekzioone n iidéilt u a achd Universidäte, ere Fachhochschuel u füf Mittuschuele verdrätte. Gfüert wird d Zofingia vom „Centralausschuss“ (CAus), wo usem „Centralpräsident“ (CP), eme „Cetralaktuar“ (CA), eme „Centralquästor“ (CQ) u vier „Centralmorpione“ (emne „Biisitzer“) zämegsetzd isch. All Jaar finde derfür z Zofige Waale schdat. D Zofingia isch e Verbindig fürs Läbe; das heissd weme fertigschdudiert hed, chame Mitgliid vom "Schwizerische n Altzofigerverein" wärde. D Devise vor Zofingia isch "Patriae, Amicitiae, Litteris" (uf Dütsch: Fürz Vaterland, fürd Fründschafd, fürd Wüsseschafd). D Verbundehéit mit dr «Bundesstadt» Zofige n isch gross. D Farbe vor Verbindig (rot-wiss-rot) si di gliiche wi im Zofiger Schdatwappe.




</doc>
<doc id="37483" url="https://als.wikipedia.org/wiki?curid=37483" title="Reformierte Kirche Birrwil">
Reformierte Kirche Birrwil

Di reformiirti Chile Birrbu isch di reformiirt Dorfchile von de aargauische Gmeind Birrbu in der Schwiiz. 

D Chile vo Birrbu isch im Johr 1275 zum erschte Mol in ere Urkund gnennt worde. De Chilesatz isch bi de jewilige Herre vom Schloss Liebegg gsi, wo en bis zum Änd vo de alte Eidgnosseschaft bhalte hei. Di Chile - so wi mer si hüt gseht - isch im 1689i vom Johann Friedrich vo Breitenlandenberg bauet worde. Sit em 1950i stoht si unterm Schutz vom Kanton.

Bsunderheit in de Chile sind d Kanzle, de Taufschtei und d Moosbrugger Stuckdecki vo 1791. In de Chile sind au Wappe- und Kabinettschibe, vo dene zwei us em 17. Johrhundert sind. Die beide Schibe ghöred em Kanton Aargau und stönd sit em 2003 unter kantonalem Schutz.



</doc>
<doc id="37484" url="https://als.wikipedia.org/wiki?curid=37484" title="Kreis Vezia">
Kreis Vezia

Dr Chrais Vezia (ital. "Circolo di Vezia") bildet zämme mit dr Chrais Agno, Breno, Capriasca, Ceresio, Lugano Nord, Lugano Oscht, Lugano Wescht, Magliasina, Paradiso (bis 2013 Carona), Sessa, Sonvico un Taverne dr Bezirk Lugano im Kanton Tessin in dr Schwyz. Dr Sitz vum Chraisamt isch z Vezia.

Zum Chrais ghere die Gmaine:


</doc>
<doc id="37487" url="https://als.wikipedia.org/wiki?curid=37487" title="Kreis Agno">
Kreis Agno

Dr Chrais Agno (ital. "Circolo d'Agno") bildet zämme mit dr Chrais Breno, Capriasca, Ceresio, Lugano Nord, Lugano Oscht, Lugano Wescht, Magliasina, Paradiso (bis 2013 Carona), Sessa, Sonvico, Taverne un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Agno.

Zum Chrais ghere die Gmaine:


</doc>
<doc id="37488" url="https://als.wikipedia.org/wiki?curid=37488" title="Breno (Kreis)">
Breno (Kreis)

Dr Chrais Breno (ital. "Circolo di Breno") bildet zämme mit dr Chrais Agno, Capriasca, Carona, Ceresio, Lugano Nord, Lugano Oscht, Lugano Wescht, Magliasina, Sessa, Sonvico, Taverne un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Alto Malcantone.

Zum Chrais ghere die Gmaine:


</doc>
<doc id="37491" url="https://als.wikipedia.org/wiki?curid=37491" title="Appenzeller (Käse)">
Appenzeller (Käse)

Appezäller isch e Schwiizer Chässorte us de Ostschwiiz.

Im Appezällerland werd scho öber 700 Johr Chäs härgstellt, wia e Urkunde us em Johr 1282 erwäänt. D Milch werd roh vo de Puure rund um de Säntis produziert und vo villne chlinne und grössere Chäseraie zu Chäs verarbaitet. Im Sommer isch uf de Alpe da di ainzig Möglichkait gsi, d Milch haltbar z mache. Wo und wia as hüt de Appezäller Chäs gmacht werd, isch kai Ghaimnis; nu Zämesetzig vo de Chrütersulz blibt ganz wenige vorbehalte.

Under em gschüzte Name Appezäller Chäs produziered hüt rund 70 Chäseraie i de Kantön Appezäll Innerrhode, Appezäll Usserrhode und i Tail vo de Kantön Sangalle und Thurgau öber 8'600 Tonne Chäs im Johr. Öpa 60 Prozent vom Appezäller werd is Usland verchauft.

Grundsätzlich werd de Chäs us Rohmilch us de Region hergstellt. D Riifezyt betrait je noch Sorte zwüsched drü und nü Mönet. Wärend em Riifigsprozäss werd de Chäsliib mängmol mit de spezielle Chrütersulz us verschidnige Chrüter und Gwörz iigribe. Je länger de Chäs mit däre Chrütersulz pflägt werd, je feschter wird d Rinde und desto wörziger werd em Chäs sis Aroma.
De Appezäller ischt en Halbhertchäs. Z Dütschland wörd er as Hartchäs klassifiziert. De Liib vom Appezäller isch öpe 10 cm höch, hät en Durchmässer vo rund 30 bis 35 cm und wegt zwösche 6 und 7,5 kg. Sini Rinde isch ockergälb bis bruuroot und hät en hällgääle Taig mit wenig chlinne Löchli. Er hät je noch Sorte en chräftig wörzige Gschmack.

Es git verschidnigi Wariante vom Appezäller:

De Appezäller Chäs esst me als Biilaag zu verschidnige Moolzyte. Me chanen au öber Taigware raffle oder för de Chäsflade bruche. Di milde Sorte aignet sich för Fondü oder Raclett.



</doc>
<doc id="37492" url="https://als.wikipedia.org/wiki?curid=37492" title="Funktionalismus (Design)">
Funktionalismus (Design)

Funkzionalismus in dr Archidektuur und im Disäin bedütet ass die räin esthetische Gstaltigsbrinzipie e weniger wichdigi Rolle spiile dr Verwändigszwäck vom Geböid oder vom Gräät und dass dä dorum d Form bestimmt. Vo doo stammt dr berüemti Spruch „Form follows function“ („d Funkzioon bestimmt d Form“) vom Louis Sullivan, wo vo dr bobulääre Uffassig chunnt, ass d Schöönhäit in dr Archidektuur und im Disäin in dr Funkzionalidäät wurd lige. 

D Aafäng vo dere Uffassig gönge zu de esthetische Theoretiker vom 19. Joorhundert zrugg (Lotze, Semper, Greenough). Si si z Dütschland aber erst mit dr Gründig vom Dütsche Wärkbund under de Schlagwörter "Sachligkäit" und "Zwäckform" in dr Rang von ere Gstaltigswiis erhoobe, wo mä künstlerisch cha ärnst nee. 

Dr Funkzionalismus het noch em Erste Wältchrieg und noch em Zwüscheschbiil vom Expressionismus under em Begriff "Nöis Baue", "Bauhuusstiil" oder "Nöiji Sachligkäit" as gstalterischs Brinzip wider gröösseri Beachdig gfunde. Z Schwede het sich dr Funkzionalismus u. a. noch dr Stockholmer Usstellig vo 1930 und noch em Manifest «acceptera» in de 1930er Joor afo duuresetze.

Dr Funkzionalismus isch z Dütschland aber erst noch em Zwäite Wältchrieg um Inbegriff vom modärne Baue worde, wo wirklig allgemäinverbindlig isch. Er het denn d Archidekduursprooch vom Widerufbau brägt. Sit em Aafang vo de 1970er Joor isch die formaali Armuet und Unwirtlikäit vo de funkzionalistische Blaanige öffentlig immer mee kritisiert worde. Doorum het die sogenannti Postmodärne in de 1980er Joor brobiert, em Funkzionalismus völlig nöiji Gstaltigsbrinzipie entgeegezsetze.

As Gstaltigsbrinzip isch dr Funkzionalismus in dr Archidekduur in dr zwäite Helfti vo de 1990er Joor wider aktuell worde, wo dr sogenannt Dekonstruktivismus an Iifluss verloore het.



</doc>
<doc id="37496" url="https://als.wikipedia.org/wiki?curid=37496" title="Capriasca (Kreis)">
Capriasca (Kreis)

Dr Chrais Capriasca (ital. "Circolo di Capriasca") bildet zämme mit dr Chrais Agno, Breno, Carona, Ceresio, Lugano Nord, Lugano Oscht, Lugano Wescht, Magliasina, Sessa, Sonvico, Taverne un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Capriasca.

Zum Chrais ghere die Gmaine:


</doc>
<doc id="37497" url="https://als.wikipedia.org/wiki?curid=37497" title="Kreis Paradiso">
Kreis Paradiso

Dr Chrais Paradiso (ital. "Circolo di Paradiso") bildet zämme mit de Chrais Agno, Breno, Capriasca, Ceresio, Lugano Nord, Lugano Oscht, Lugano Wescht, Magliasina, Sessa, Taverne un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Paradiso.

De Chrais Paradiso hät bis Mitti April 2013 "Chrais Carona" ghaisse.

Zum Chrais ghere die Gmaine:
Im 2013 isch d Gmaind Carabietta i di bestehend Gmaind Collina d’Oro iigmaindet und d Gmaind Carona isch e Quartier vo de Stadt Lugano worde. Letschters isch au de Grund, wisoo de Chrais de Name vo "Carona" zu "Paradiso" gwächslet hät.


</doc>
<doc id="37498" url="https://als.wikipedia.org/wiki?curid=37498" title="Ceresio (Kreis)">
Ceresio (Kreis)

Dr Chrais Ceresio (ital. "Circolo del Ceresio") bildet zämme mit dr Chrais Agno, Breno, Capriasca, Carona, Lugano Nord, Lugano Oscht, Lugano Wescht, Magliasina, Sessa, Sonvico, Taverne un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Melano.

Zum Chrais ghere die Gmaine:


</doc>
<doc id="37499" url="https://als.wikipedia.org/wiki?curid=37499" title="Kreis Lugano Ost">
Kreis Lugano Ost

Dr Chrais Lugano Oscht (ital. "Circolo di Lugano Est") bildet zämme mit dr Chrais Agno, Breno, Capriasca, Carona, Ceresio, Lugano Nord, Lugano Wescht, Magliasina, Sessa, Sonvico, Taverne un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Lugano.

Dr Chrais setzt sich zämme us dr Quartier eschtlig vum Fluss Cassarate vu däre Gmai:


</doc>
<doc id="37500" url="https://als.wikipedia.org/wiki?curid=37500" title="Kreis Lugano West">
Kreis Lugano West

Dr Chrais Lugano Wescht (ital. "Circolo di Lugano Ovest") bildet zämme mit dr Chrais Agno, Breno, Capriasca, Carona, Ceresio, Lugano Nord, Lugano Oscht, Magliasina, Sessa, Sonvico, Taverne un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Lugano.

Dr Chrais setzt sich zämme us dr Quartier weschtlig vum Fluss Cassarate vu däre Gmai:


</doc>
<doc id="37501" url="https://als.wikipedia.org/wiki?curid=37501" title="Kreis Magliasina">
Kreis Magliasina

Dr Chrais Magliasina (ital. "Circolo della Magliasina") bildet zämme mit dr Chrais Agno, Breno, Capriasca, Carona, Ceresio, Lugano Nord, Lugano Oscht, Lugano Wescht, Sessa, Sonvico, Taverne un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Caslano.

Zum Chrais ghere die Gmaine:


</doc>
<doc id="37502" url="https://als.wikipedia.org/wiki?curid=37502" title="Sessa (Kreis)">
Sessa (Kreis)

Dr Chrais Sessa (ital. "Circolo di Sessa") bildet zämme mit dr Chrais Agno, Breno, Capriasca, Carona, Ceresio, Lugano Nord, Lugano Oscht, Lugano Wescht, Magliasina, Sonvico, Taverne un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Sessa.

Zum Chrais ghere die Gmaine:


</doc>
<doc id="37503" url="https://als.wikipedia.org/wiki?curid=37503" title="Kreis Sonvico">
Kreis Sonvico

Dr Chrais Sonvico (ital. "Circolo di Sonvico") isch bis Mitte April 2013 e politischi Ainhait im Kanton Tessin in dr Schwyz gsi. Er hät zämme mit de Chrais Agno, Breno, Capriasca, Carona (ab 2013 Paradiso), Ceresio, Lugano Oscht, Lugano Wescht, Magliasina, Sessa, Taverne un Vezia dr Bezirk Lugano bildet. Dr Sitz vum Chraisamt isch z Sonvico gsi. Dr Chrais isch ufglest worde, wil all sini Gmaine mit de Stadt Lugano fusioniert hän.

Zum Chrais hän die Gmaine ghert:


</doc>
<doc id="37504" url="https://als.wikipedia.org/wiki?curid=37504" title="Kreis Taverne">
Kreis Taverne

Dr Chrais Taverne (ital. "Circolo di Taverne") bildet zämme mit dr Chrais Agno, Breno, Capriasca, Carona, Ceresio, Lugano Nord, Lugano Oscht, Lugano Wescht, Magliasina, Sessa, Sonvico un Vezia dr Bezirk Lugano im Kanton Tessin in dr Schwyz. Dr Sitz vum Chraisamt isch z Torricella-Taverne.

Zum Chrais ghere die Gmaine:


</doc>
<doc id="37507" url="https://als.wikipedia.org/wiki?curid=37507" title="Appenzeller">
Appenzeller

Appezäller heissed:

Appenzeller isch de Familiename vo folgende Persone:


</doc>
<doc id="37508" url="https://als.wikipedia.org/wiki?curid=37508" title="Appenzeller Alpenbitter">
Appenzeller Alpenbitter

Appezöller Alpebetter isch en Better-Liggör us de Ostschwiz, gnauer gsäät, us em Appezöllerland.

De Emil Ebneter vo Appezöll hät 1902 s erstmol en Magebetter hergstöllt. Scho 1907 hät er de Name «Appenzeller Alpenbitter» schütze loo. Sit 1908 hät de Emil Ebneter zämme mit sim Schwoger, em Beat Kölbener, de Alpebetter witer entwickled. Si händ sich au bi Chlööster, wo sich mit Hailchrüter uskännid, erkundiged. Im Johr 1916 händs a chli osserhalb vo Appezöll a de Settere a Ligeschaft chöne chaufe, dai drus e Fabrik mit Brännerai gmacht um de Alpebetter z produziere. Noch de 1940er Johr isch s Rezäpt vo dem Getränk nome gross veränderet worde. Di letschti Änderig goot i d 1960er Johr zrogg, wo d Alperoose i de Schwiz gschützt worde isch und dromm nome hät döre verarbaitet wärde.

D Familie Kölbener und Ebneter händ för de Appezöller Alpebetter nu natürlechi Zuetate bruucht. No hüt verwändet d Firma "Ebneter & Co. AG" di gliche Zuetate, wia doozmol. De Emil Ebneter hät früener di maiste vo däne Chrütli und Worzle sälber im Alpstai gsammled, hüt wärdet dia 42 verwändete Zuetate vorwigend importiert. Under anderem sind en Brand us Worzle vom gääle Enzian, es Destilat us Stern-Anis und Wacholder för de typisch Gschmack vom Appezöller wichtig. S gnaui Rezäpt isch ime Schlüüsfach uf ere Bank und nume zwe Persone us de Gründerfamilie händ de Zuegang. De Appezöller Alpebetter hät 29 Wolumeprozänt Alkohol.

Me trinkt de Appezöller Alpebetter us em zwe oder vier Centiliter Gläsli puur. Ma chan en au mit chli Iis oder als Mixgetränk gnüüsse. Wär en im Kafi ine mag, dä bstellt im Restorant en "Kafi Biberflade" (vgl. Biberflade).



</doc>
<doc id="37509" url="https://als.wikipedia.org/wiki?curid=37509" title="Leuenberger">
Leuenberger

Leuenberger isch dr Name vu däne Persone:



</doc>
<doc id="37512" url="https://als.wikipedia.org/wiki?curid=37512" title="Grafik">
Grafik

D Grafik (griechisch "γραφική" ["τέχνη"], "grafikí" ["téchni"], „die Be-/Schriibendi [Kunst]“) im witiste Sinn isch dr Sammelbegriff für alli künstlerische oder technische Zäichnige und für deren iiri manuelli drucktechnischi Vervilfältigung. Im ängste Sinn beziet sich "Grafik" nume uf die künstlerischi Druckgrafik, wo zur bildende Kunst ghöört. En Originalgrafik entstoot äigeständig, unabhängig vo Vorlaage und in dr Absicht, d Technike vo dr Druckgrafik für e künstlerisch Usdruck z bruuche.

Die druckgrafische Verfaare, wo im künstlerische Beriich verwändet wärde, cha mä in verschidnigi Grubbe iidäile.

Bim "Hoochdruckverfaare" isch das, wo sött druckt wärde, erhaabe. In die Grubbe ghööre dr Holzschnitt, dr Holzstich, dr Schrotschnitt, dr Wisslinieschnitt, dr Däigdruck, dr Clair-obscur, dr Camaieu-Schnitt, dr Linolschnitt, dr Montaäschedruck/Materiaaldruck ind d Zinkäätzig

Bim "Diefdruckverfaare" isch das, wo sött druckt wärde verdieft. Die ganzi Druckform wird iigfärbt und die überschüssigi Farb wird abkratzt. Diefdruckverfaare si die "manuelle Stichverfaare" wie Chupferstich, Staalstich, Punzestich, Punktstich, Schabkunst (Mezzotinto), Chaltnoodleradierig, Chriidemanier. Au d "Äätzverfaare" ghööre drzue, wie Radierig, Aquatinta, Heliogravüre, Punktiermanier, Wäichgrundäätzig (Vernis Mou)

Bim "Flachdruckverfaare" wie dr Lithografii si d Däil wo druckt wärde und die wo nid druckt wärde uf dr gliiche Ebeni. D Stelle, wo Farb sött aanechoo, wärde mit Dusch, Fettstift oder andere Mittel behandlet, wo Wasser abstoosse. D Form wird denn mit Wasser gnesst und d Druckerfarb ufdräit. Dört, wo d Form nass isch, wird d Farb nit aagnoo.

Bim "Durchdruck" (Serigrafii, Siibdruck) läit mä e Siibli oder e Gwääb uf d Druckflechi, wo an de Stelle, wo s käi Farb sött ha, eso behandlet isch, ass d Farb nid duurecha. Mä dräit denn d Druckfarb mit eme Wüscher uf.

Denn git s no verschidnigi anderi Verfaaren, wie d Monotüpii und dr Glaasglischeedruck. Nöjeri Entwicklige, wo d Künstler häi afo verwände si dr Dintedruck und dr Thermosublimazioonsdruck.



</doc>
<doc id="37513" url="https://als.wikipedia.org/wiki?curid=37513" title="L'Indifférent oder Der Bilderraub">
L'Indifférent oder Der Bilderraub

L’Indifférent oder Der Bilderraub ischt a Handlongsballett en fenf Bildr mit dr Musik vom Schweizer Kombonischda Hans Haug. S Libreddo hôt dr Otto Maag gschriiba ond dr Heinz Rosen hôt d Choreografii drzua gmacht. S erscht Môl uf d Bihne komma isch des Werk em April 1947 em Stadttheater Basel. Dô drbei hend dr Rovi Parinow ond d Nicole Breton d Hauptrolla danzt.


Des Ballett schbiilt z Paris (Frankreich) em Jôhr 1910. 

D Bsuecher em Museom gucket sich d Bildr ôô. Am moischda entressiret-se sich fir des Gemälde "L’indifférent" vom Watteau. Oiner vo de Bsuecher ischt a Môler, wo sich Gedanka driber macht, wia-nr am beschda des Bild stehla kennt.

A Grubbe vo jonge Mädla – laudr Ballett-Elevinna – kommt mit ihrem Professr drzua. Dr sell helt seine Schialerenna an kurza Vortrag ond gôht nô mit-en weitr. Abr oi Mädle bleibt zruck ond guckt ganz gebannt uff da Indifférent. Uff oimôl fangt der ôô, sich em Bild zo bewega. Dô driibr isch des Mädle ganz baff ond vrschrickt. Entsetzt rennt-se weg zo ihrer Grubbe.

D Effnongszeit vom Museom ischt rom. Älle Leit vrlasset da Saal. D Liachtr ganget aus. S dauret et lang, ond mr siht a donkla Gschdald mit-ra Blendladern em Saal uffdaucha, wo schnurstracks uff des Bild mit-em Indifférent zuagôht. Ganz sorgfäldich schneidet dui Gschdald des Konschtwerk us-em Rahma ond vrschwendet mit seim Raub us-em Fenschtr. Kurz druff macht an Wächtr sein Rondgang em Museom, merkt abr nix vo deam Diibstahl.

Dui Elevin, wo em Louvre so gebannt uff da Indifférent guckt hôt, nutzt em Môler sei Atelier als Iabongszemmr ond probt an Schbitzadanz. Drweil hefdet dr Môler sei gschdohles Gemälde uff d Staffelei. So langsam wuud’r miad ond braucht sei Bettruha. S Mädle abr vollfihrt ällerloi Denz vôr-em Bild, emmr wiidr em-ma andra Koschdiim. Wia-se en dr Rokoko-Kloidong uffdridd, stôht ganz bletzlich dr Indifférent en Lebensgreeße vôr-ra. Jetzt danzet boide mitnandr. Wia dia zwoi merket, dass dr Môler vo seim Schlôf uffwacht, hauet-se mitnandr ab.

Bei-ma Ball fihret d Preisträger vo-ma Koschdiimwettbewerb vrschiidene Denz uff. Ganz ooerwardet kommt a nuis Pärle drzua ond ziagt d Uffmerksamkeit vo de Ballgäscht uff sich. Dia zwoi send dr Indifférent ond dui Ballettschialere. Pletzlich kommet a baar Zeidongsbuaba ond weiset uff d Schlagzeil nô, wo ibr da Raub vom Watteau-Bild informiirt. Uff oimôl fellt älle Ballgäscht dui Ehnlichkeit vo deam nuia Denzer mit sellem uff-em Watteau seim Bild uff. Wia nô dia Ballgäscht vrsuachet, da Indifférent zo schnabba, suacht dr sell mit seira Partnere schnell s Weide.

Om vo de Vrfolger et vrwischt zo werra, isch dr Indifférent mit dr Elevin uff-na Poschdamentle gflichdet, wo-se – zamma mit-ra Pudde – s Konschtwerk "Amor zwischen zwei Liebenden" pandomimisch darstellet. D Vrfolger fallet dô druff rei ond rennet vorbei.

Dia zwoi steiget vom Sockl raa ond danzet mitnandr. Jetzt kommt dr Môler drzua ond fordret da Indifférent zom Kampf raus. Dô drbei zeigt sich, dass dr sell dr Sterkere ischt. Er fihrt da Kampf abr et bis zom Schluss durch, sondern geit da Môler frei. Nô gôht’r zom Mädle nomm, fihrt dui em Môler zua ond vrschwendet us-em Park.

D Vrfolger kommet zruck mit zwoi Polezischda em Schlebbtau. Dia vorhafdet da Môler ond s Mädle ond fihret-se ab.

Wia dr Indifférent en da Louvre zruckkommt, werret uff oimôl älle Persona uff de Bilder lebendich ond fanget zom Danza ôô. Pletzlich schellt d Alarmglock. An Haufa Leit – au dr Môler ond d Elevin – drenget en da Saal rei ond staunet: Jedes Gemälde hanget wiidr an seim alda Platz, au dr Indifférent.

Des Mädle abr ond dr Môler denket mit Wehmuat an dui Zeit zruck, wo dr Indifférent noh lebendich gwäa ischt.

Otto Friedrich Regner + Heinz-Ludwig Schneiders: "Reclams Ballettführer", 8. Uflag, Stuegert 1980, ISBN 3-15-008042-8

A Fodo vom Watteau seim Gemälde "L’Indifférent"


</doc>
<doc id="37514" url="https://als.wikipedia.org/wiki?curid=37514" title="Kreis Acquarossa">
Kreis Acquarossa

Dr Chrais Acquarossa (ital. "Circolo d'Acquarossa") bildet zämme mit dr Chrais Malvaglia un Olivone dr Bezirk Blenio im Kanton Tessin in dr Schwyz. Dr Sitz vum Chraisamt isch z Acquarossa.

Syt dr Fusion vu dr nyyn ehmolige Gmaine Castro, Corzoneso, Dongio, Largario, Leontica, Lottigna, Marolta, Ponto Valentino un Prugiasco anne 2004 umfasst dr Chrais nume no ai Gmai:


</doc>
<doc id="37516" url="https://als.wikipedia.org/wiki?curid=37516" title="Kreis Malvaglia">
Kreis Malvaglia

Dr Chrais Malvaglia (ital. "Circolo di Malvaglia") bildet zämme mit dr Chrais Acquarossa un Olivone dr Bezirk Blenio im Kanton Tessin in dr Schwyz. Dr Sitz vum Chraisamt isch z Malvaglia.

Zum Chrais ghere die Gmaine:


</doc>
<doc id="37517" url="https://als.wikipedia.org/wiki?curid=37517" title="Kreis Olivone">
Kreis Olivone

Dr Chrais Olivone (ital. "Circolo d'Olivone") bildet zämme mit dr Chrais Acquarossa un Malvaglia dr Bezirk Blenio im Kanton Tessin in dr Schwyz. Dr Sitz vum Chraisamt isch z Blenio.

Syt dr Fusion vu dr fimf ehmolige Gmaine Aquila, Campo, Ghirone, Olivone un Torre anne 2006 umfasst dr Chrais nume no ai Gmai:


</doc>
<doc id="37518" url="https://als.wikipedia.org/wiki?curid=37518" title="Kreis Bellinzona">
Kreis Bellinzona

Dr Chrais Bellinzona (ital. "Circolo di Bellinzona") bildet zämme mit dr Chrais Arbedo-Castione un Sant’Antonino dr Bezirk Bellinzona im Kanton Tessin in dr Schwyz. Dr Sitz vum Chraisamt isch z Bellinzona.

Zum Chrais ghere die Gmaine:
Nochdäm as es uf dr 2. April 2017 zur Fusion vu vierzä Gmaine, inklusiv Bellinzona, chuu isch – zum Dail us anderne Chrais un Bezirk – isch au e neji Yydailig vo dr Chrais im Bezirk Bellinzona nedig wore. D Gmaine Arbedo-Castione un Lumino hän dr Chrais Bellinzona verloh un bilde syder dr Chrais Arbedo-Castione. Us em Chrais Giubiasco sin Camorino, Giubiasco, Pianezzo un Sant’Antonio chuu. Dezuechuu isch dr ganz Chrais Ticino, des sin Gnosca, Gorduno, Gudo, Moleno, Monte Carasso, Preonzo un Sementina. Us em Bezirk Riviera un sym glyychnamige Chrais Riviera isch no Claro zu Bellinzona chuu.


</doc>
<doc id="37520" url="https://als.wikipedia.org/wiki?curid=37520" title="Kreis Giubiasco">
Kreis Giubiasco

Dr Chrais Giubiasco (ital. "Circolo di Giubiasco") isch en ehmolegi Verwaltigsainhait im Kanton Tessin in dr Schwyz. Er het zämme mit dr Chrais Bellinzona un Ticino dr Bezirk Bellinzona bildet. Dr Sitz vum Chraisamt isch z Giubiasco gsi.

Nochdäm as es im Bezirk Bellinzona uf dr 2. April 2017 zur Fusion vu vierzä Gmaine, inklusiv Bellinzona, cho isch – zum Tail us anderne Chrais un Bezirk – isch au e neui Iitailig vo de Chrais im Bezirk Bellinzona nötig wore. Us em Chrais Giubiasco sin Camorino, Giubiasco, Pianezzo un Sant’Antonio zue Bellinzona fusioniert. D Gmaine Cadenazzo, Isone un Sant’Antonino bilde dr nei grindet Chrais Sant’Antonino im Bezirk Bellinzona.

Zum Chrais hän die Gmaine ghert:


</doc>
<doc id="37521" url="https://als.wikipedia.org/wiki?curid=37521" title="Kreis Ticino">
Kreis Ticino

Dr Chrais Ticino (ital. "Circolo del Ticino") isch en ehmolegi Verwaltigsainhait im Kanton Tessin in dr Schwyz. Er het zämme mit dr Chrais Bellinzona un Giubiasco dr Bezirk Bellinzona bildet. Dr Sitz vum Chraisamt isch z Sementina gsi.

Nochdäm as es im Bezirk Bellinzona uf dr 2. April 2017 zur Fusion vu vierzä Gmaine, inklusiv Bellinzona, cho isch – us verschidne Chrais un Bezirk – isch au e neji Iitailig vu dr Chrais im Bezirk Bellinzona nötig wore. Ali Gmaine us em Chrais Ticino hän bi däre Fusion mitgmacht un drum isch dr Chrais ufglest wore.

Zum Chrais hän die Gmaine ghert:


</doc>
<doc id="37522" url="https://als.wikipedia.org/wiki?curid=37522" title="Kreis Airolo">
Kreis Airolo

Dr Chrais Airolo (ital. "Circolo di Airolo") bildet zämme mit dr Chrais Faido, Giornico un Quinto dr Bezirk Leventina im Kanton Tessin in dr Schwyz. Dr Sitz vum Chraisamt isch z Airolo.

Zum Chrais ghere die Gmaine:


</doc>
<doc id="37524" url="https://als.wikipedia.org/wiki?curid=37524" title="Kreis Faido">
Kreis Faido

Dr Chrais Faido (ital. "Circolo di Faido") bildet zämme mit em Chrais Airolo, Giornico un Quinto dr Bezirk Leventina im Kanton Tessin in dr Schwyz. Dr Sitz vum Chraisamt isch z Faido.

Uf Aafangs April 2012 händ alli Gmaine vom Chrais Faido zu ainere Gmain fusioniert. Zuesätzlich sind no us em Chrais Giornico die baide Gmaine Cavagnago und Anzonico derzue cho. Uf Aafangs Mai 2016 hät d Gmain Sobrio, wo vorhär au no zum Chrais Giornico ghert hät, mit de Gmain Faido fusioniert und dodrmit in Chrais Faido gwächslet.

Zur Zyt ghert zum Chrais nume no die Gmain:


</doc>
<doc id="37525" url="https://als.wikipedia.org/wiki?curid=37525" title="Kreis Giornico">
Kreis Giornico

Dr Chrais Giornico (ital. "Circolo di Giornico") bildet zämme mit dr Chrais Airolo, Faido un Quinto dr Bezirk Leventina im Kanton Tessin in dr Schwyz. Dr Sitz vum Chraisamt isch z Giornico.

Zum Chrais ghere die Gmaine:

Bis Endi März 2012 händ die baide Gmaine Anzonico und Cavagnago, und bis Endi April 2016 d Gmain Sobrio au no zum Chrais Giornico ghert. Si händ mit de Gmain Faido fusioniert und dodrmit in Chrais Faido gwächslet.


</doc>
<doc id="37526" url="https://als.wikipedia.org/wiki?curid=37526" title="Kreis Quinto">
Kreis Quinto

Dr Chrais Quinto (ital. "Circolo di Quinto") bildet zämme mit dr Chrais Airolo, Faido un Giornico dr Bezirk Leventina im Kanton Tessin in dr Schwyz. Dr Sitz vum Chraisamt isch z Quinto.

Zum Chrais ghere die Gmaine:
<div style="padding:1em 20px 1em 20px; color:#000000;text-align:left;">


</doc>
<doc id="37529" url="https://als.wikipedia.org/wiki?curid=37529" title="Trogen AR">
Trogen AR

Troge isch e politischi Gmäänd i de Region Mittelland vom Kanton Appezäll-Usserrhode i de Schwiiz.

Troge liit uf eme Hügelrugge im Appezäller Vorderland mit Blick öber de Bodesee. D Gmäänd grenzt a Wald (AR), Oberegg (AI), Altstetta (SG), Gääs (AR), Büeler, Spiicher und Rechtobel. Im Dorf isch de Chopfbahof vom Trogenerbähnli, wo vo Sanggalle une ufe chunnt und sit 2006 vo de Appezäller Bahne betrebe werd.

Troge werd 1168 als "Trugin" s erstmol erwähnt. Bi de Landstäälig vom dozmolige Kanton Appezäll im Johr 1597 isch Troge de Hoptort vom Kanton Usserrhode worde.

Ab em 16. Johrhundert bis zu de industrielle Revolution isch Troge, wia en grosse Tääl vom Appezällerland, dur de Betriib vo Wäbereie und Stickereie zu Wohlstand cho. De Handel mit Liiwand, wo vo de Familie Zellweger betrebe wore isch, hät Gäld und Vermöge brocht. Us däre Zyt stammid au dia vile Baute und Paläst uf em Landsgmäändsplatz und im Dorf. Vil vo däne "Zellweger Paläst" send uf de Liste vo de Kulturgüeter vo nationale Bedütig. (lueg au bi de Bilder uf de Allmänd)

D Landsgmäänd isch bis zu erer Abschaffig im Johr 1997 abwägsligswiis z Troge und z Hondwil abghalte worde. Wil Herisau grösser als Troge isch und döt hüt au d Kantonsregierig und de ander Tail vo de Verwaltig isch, gilt maisten Herisau als Kantonshoptort vo Usserrhode.

Quälle: Bundesamt für Statistik 2005

Dr Uusländeraatääl isch 2010 bi 9,3 % gläge.

28,8 % vo de Iiwooner sönd em Joor 2000 römisch-katholisch gsii, 49,5 % evangelisch-reformiert.

D Gmäändspresidäntin vo Tròge isch d Dorothea Altherr (Stand November 2017).

D Kantonspolizei, s Kantonal Obergricht, s Kantonsgricht, s Verwaltigs- und s Jugendgricht händ eren Sitz z Troge. Obwohl de Kanton Appezäll Usserrhode lut Kantonsverfassig känn Kantonshoptort hät, tailed sich de Titel Herisau (Sitz vo de Legislative und de Exekutive) und Troge (Sitz vo de Judikative und em Polizeiwese). Z Troge isch au d Kantonsbibliothek vom Kanton Appezäll Usserrhode.

D Arbetslosigkäät isch em Joor 2011 bi 1,1 % gläge.

Bi de Volkszellig 2000 hend vo de 1867 Iiwoner 92,9 % Düütsch als Hòuptsprooch aagèè, 0,3 % Franzöösisch, 0,9 % Italienisch ond 5,9 % anderi Sprooche.

De hochalemannisch Dialäkt vo Tròge ghöört zue de Oschtschwiizer Dialekt.

Z Troge chame nöd nu alli Stufe vo de obligatorische Schuelzit bsueche, es git au s Aagebot vom freiwillige Zääte Schueljohr. Au d Matura chame i de Usserrhoder Kantonsschuel, a de Kanti Troge mache.



</doc>
<doc id="37530" url="https://als.wikipedia.org/wiki?curid=37530" title="Kreis Gambarogno">
Kreis Gambarogno

Dr Chrais Gambarogno (ital. "Circolo del Gambarogno") bildet zämme mit dr Chrais Isole, Locarno, Melezza, Navegna, Onsernone un Verzasca dr Bezirk Locarno im Kanton Tessin in dr Schwyz. Dr Sitz vum Chraisamt isch z Gambarogno.

Syt dr Fusion vu dr nyyn ehmolige Gmaine Caviano, Contone, Gerra, Indemini, Magadino, Piazzogna, San Nazzaro, Sant’Abbondio un Vira am 25. April 2010 umfasst dr Chrais nume no ai Gmai:


</doc>
<doc id="37532" url="https://als.wikipedia.org/wiki?curid=37532" title="Kreis Isole">
Kreis Isole

Dr Chrais Isole (ital. "Circolo dell’Isole") bildet zämme mit dr Chrais Gambarogno, Locarno, Melezza, Navegna, Onsernone un Verzasca dr Bezirk Locarno im Kanton Tessin in dr Schwyz. Dr Sitz vum Chraisamt isch z Ascona.

Zum Chrais ghere die Gmaine:


</doc>
<doc id="37533" url="https://als.wikipedia.org/wiki?curid=37533" title="Kreis Locarno">
Kreis Locarno

Dr Chrais Locarno (ital. "Circolo di Locarno") bildet zämme mit dr Chrais Gambarogno, Isole, Melezza, Navegna, Onsernone un Verzasca dr Bezirk Locarno im Kanton Tessin in dr Schwyz. Dr Sitz vum Chraisamt isch z Locarno.

Zum Chrais ghere die Gmaine:


</doc>
<doc id="37534" url="https://als.wikipedia.org/wiki?curid=37534" title="Kreis Melezza">
Kreis Melezza

Dr Chrais Melezza (ital. "Circolo della Melezza") bildet zämme mit dr Chrais Gambarogno, Isole, Locarno, Navegna, Onsernone un Verzasca dr Bezirk Locarno im Kanton Tessin in dr Schwyz. Dr Sitz vum Chraisamt isch z Verscio.

Zum Chrais ghere die Gmaine:


</doc>
<doc id="37535" url="https://als.wikipedia.org/wiki?curid=37535" title="Kreis Navegna">
Kreis Navegna

Dr Chrais Navegna (ital. "Circolo della Navegna") bildet zämme mit dr Chrais Gambarogno, Isole, Locarno, Melezza, Onsernone un Verzasca dr Bezirk Locarno im Kanton Tessin in dr Schwyz. Dr Sitz vum Chraisamt isch z Tenero-Contra.

Zum Chrais ghere die Gmaine:


</doc>
<doc id="37536" url="https://als.wikipedia.org/wiki?curid=37536" title="Kreis Onsernone">
Kreis Onsernone

Dr Chrais Onsernone (ital. "Circolo d’Onsernone") bildet zämme mit dr Chrais Gambarogno, Isole, Locarno, Melezza, Navegna un Verzasca dr Bezirk Locarno im Kanton Tessin in dr Schwyz. Dr Sitz vum Chraisamt isch z Onsernone.

Zum Chrais ghere die Gmaine:


</doc>
<doc id="37537" url="https://als.wikipedia.org/wiki?curid=37537" title="Kreis Verzasca">
Kreis Verzasca

Dr Chrais Verzasca (ital. "Circolo della Verzasca") bildet zämme mit dr Chrais Gambarogno, Isole, Locarno, Melezza, Navegna un Onsernone dr Bezirk Locarno im Kanton Tessin in dr Schwyz. Dr Sitz vum Chraisamt isch z Lavertezzo.

Zum Chrais ghere die Gmaine:


</doc>
<doc id="37538" url="https://als.wikipedia.org/wiki?curid=37538" title="Original">
Original

Original (vo ‚Ursprung‘) stoot für

s ursprünglige Exemplaar, z. B. as Vorlaag für e Kopii

die ursprüngligi Fassig vom ene Wärk as Geegesatz zur Bearbäidig

en ächts Exemplaar, as Geegesatz zur Felschig oder Noochbildig


</doc>
<doc id="37540" url="https://als.wikipedia.org/wiki?curid=37540" title="Igor Wakhevitch">
Igor Wakhevitch

Dr Igor Wakhevitch (* 12. Mai 1948 in dr Brovans z Frankriich) isch e franzöösische Avantgarde Komponist. Er het am Bariiser Konservatorium studiert. In de 1970er Joor het er e Serii vo Studio-Album uusegee. 1974 het er d Muusig für im Salvador Dali si Operegedicht "Être Dieu" gschriibe. 1998 isch dr Boxset "Donc" uusecho mit sine Wärk uf säggs Zeedee, usser em "Être Dieu".

Dr Igor Wakhevitch isch dr Soon vom Kunstdiräkter Georges Wakhévitch. Er isch e Fründ gsi vom Maurice Béjart und vom Robert Wyatt und Mike Ratledge vo dr Rockgrubbe The Soft Machine.






</doc>
<doc id="37541" url="https://als.wikipedia.org/wiki?curid=37541" title="Libretto">
Libretto

E Libretto (ital. „Büechli“, Diminutiv zu "" „Buech“; Blural: "Libretti") isch dr Teggst von ere Opere, eme Oratorium, ere Operette, eme "Musical" oder ere Kantate. Im witere Sinn bezäichnet mä mänggisch au d Szenarie für Ballett und Pantomime as Libretti. Dr Begriff isch Aafangs vom 18. Joorhundert ufchoo. Im Lauf vom 19. Joorhundert het er sich erst richdig iibürgeret.

Die literatuurwüsseschaftligi Forschigsdisziplin, wo sich mit em Libretto as ere literaarische Gattig beschäftigt, häisst Librettologii.



</doc>
<doc id="37542" url="https://als.wikipedia.org/wiki?curid=37542" title="Manuel Vázquez Montalbán">
Manuel Vázquez Montalbán

Dr Manuel Vázquez Montalbán (* 27. Juli 1939 z Barcelona; † 18. Oktober 2003 am Flughaafe vo Bangkok) isch e schbanische Schriftsteller und Schurnalist gsi.

Dr Vázquez Montalbán isch internazionaal bekannt worde wäge sine Kriminaalromään mit em Brivatdedektiiv Pepe Carvalho, won är erfunde het. In dene Romään het er sich au kritisch mit dr schbanische Gsellschaft noch dr Franco-Diktatuur usenandergsetzt. In de sächziger Joor het er zur Grubbe vo de sogenannte Novísimos ghöört, wo in iirer Lürik jeede Zwang zum ene logisch koheränte Diskurs abgleent häi und alti und nöiji Gedichtforme vermischt häi. Theme und Müthe, vor Allem us em Kino, de Schlager, em Färnseeä und us dr Driviaallitratuur si in die Literatuur iinegflosse und si wi in ere Kollaasche brucht worde. Nochdäm dr Diktaator Francisco Franco 1975 gstorbe isch, isch Schbanie e Demokratii mit ere freije Press worde und dr Vázquez Montalbán het ufghöört mit siner "„escritura subnormal“", won er drmit die frankistische Literatuurmodäll verfremdet het und sich so gege d Diktatuur ufgleent het. Vo denn aa het er mee Romään, vor allem Krimi, afo schriibe. 1981 het er für si Romaan "Tahiti liegt bei Barcelona" dr renommiert Grand prix de littérature policière überchoo; 1992 isch si "Die Meere des Südens" mit em Schweedische Krimibriis - Internazional kröönt worde.

uf Dütsch si erschiine:






</doc>
<doc id="37543" url="https://als.wikipedia.org/wiki?curid=37543" title="Kunstfälschung">
Kunstfälschung

E Kunstfelschig isch, wenn e Wärk vom ene Künstler noochgmacht, gänderet oder kopiert wird, und d Absicht drhinder bedrüegerisch isch. D Restaurierig vo Kunstwärk isch hüte, wo dr Restaurator nüme wie früener brobiert, drzue choo ass s Wärk wurd usgsee wie s ursprünglig usgsee het, nüme so nooch zur Felschig wie in dr Vergangehäit. Kopiere daf mä im Allgemäine, solang d Absicht nid bedrüegerisch isch. Aber vom Urheeberrächt us cha e Kopii vo "gäistigem Äigedum" as Urheeberrächtsverletzig e Stroofdaat si. 

Hüfig under de Kunstfelschige isch d Felschig vo dr Signatur, wil das relativ äifach isch. Au s Kopiere vo Druckgrafik isch liicht, wemm mä d Originaalblatte het. D Felschig bestoot do din, ass mä denn d Underschrift vom Künstler sälber drufduet.




</doc>
<doc id="37549" url="https://als.wikipedia.org/wiki?curid=37549" title="Musikinstrument">
Musikinstrument

E Muusiginstrumänt isch e Geegestand, wo eso konstruiert oder veränderet worden isch, as mä drmit Muusig cha mache. Im Brinzip cha jeede Geegestand, wo Döön oder au nume Grüsch cha mache, as Muusiginstrumänt brucht wärde. Aber im Allgemäine brucht mä dr Begriff nume für soonigi Geegeständ, wo speziell für dä Zwäck härgstellt oder veränderet worde si. Mänggisch bezäichnet mä au die menschligi Stimm as Muusiginstrumänt.

Mä cha d Muusiginstrumänt in e Hufe verschidnigi Grubbe iidäile. Alli Klassifikazioonssüsteem häi Vor- und Noochdäil und bi allne git s meer oder weeniger vil Usnaame.


Wie mä d Füsik hinder de Erschiinige het afo verstoo, und wo „elektrischi“ Instrumänt ufchoo si und mä het afo elektronischi Muusig mache, het mä im 20. Joorhundert d Muusiginstrumänt us ere füsikalische Sicht afo iiordne, wo sich bi Fachlüt im Instrumäntebau immer mee duuregsetzt het. Doo underschäidet mä:


Unabhängig vo dr Art, wie dr Doon erzügt wird, isch s au mööglig, noch dr Art vo dr Benutzig z klassifiziere. Do underschäidet mä:


Wenn dr Klang ooni Spiiler erzügt wird, reedet mä au von eme Muusigautomaat.

In Ostaasie het mä Muusiginstrumänt noch iirem Rohmaterial underschiide. S Süsteem vo de Acht Kläng (, japanisch „Hatchi-In-System“) underschäidet acht Materialgrubbe:
Metall (Gold, Bronse, Staal), Stäi, Garn (Siide, Wulle), Bambus, Chürbisfrücht, Doon, Lääder und Holz.

usw.


usw.

usw.


</doc>
<doc id="37550" url="https://als.wikipedia.org/wiki?curid=37550" title="Hazy Osterwald">
Hazy Osterwald

Dr Hazy Osterwald (* 18. Februar 1922 als Rolf Erich Osterwalder z Bärn, † 26. Februar 2012 z Luzärn) isch e Schwizer Musiker, Sänger und Orchesterläiter gsi.
Zu sine bekanntiste Stück ghööre dr «Kriminal-Tango» und dr «Konjunktur-Cha-Cha» 

Dr Osterwald isch dr Soon vom Fussballnazionaalschbiiler und Buechhalter Adolf Osterwalder gsi, wo eebefalls dr Spitznaame Hazy gha het. Vo 1940 aa isch er uf s Konservatorium und het bim Albert Moeschinger Komposizioon und Theorii gleert und näbebii Drombeete gschbiilt. 1940 het er für e Orchesterläiter Teddy Stauffer und anderi arrangschiert. 1941 het er in dr Bänd vom Fred Böhler Drumbeete gschbiilt. Bim Eddie Brunner isch er 1944 au no am Klavier gsi. Denn het er si äignigi achtchöpfigi Combo mit dr Sängere Kitty Ramon gründet und 1949 si Sextett, und het in däm Joor uf em Festival International 1949 de Jazz z Bariis gschbiilt, wo au dr Charlie Parker und dr Sidney Bechet ufdräte si.

Im Sextett si ersti Single, dr "Kriminal-Tango", isch 1959 uusechoo und e Hit worde und isch 900'000 mal verchauft worde. 

S Hazy Osterwald Sextett het vil im Färnseeä gschbiilt und isch bi de Olümpische Schbiil 1972 z Münche und 1976 z Innsbruck die offizielli Bänd gsi. Dr Osterwald het in de 1970er Joor si äignige Blatteverlaag und e baar Nachtklüb in dr Schwiz ghaa. Die het er denn müesse verchaufe, wo d Diskotheke bobuläär worde si. Er isch denn e Zit lang nüme ufdräte bis 1984, won er mit "Hazy Osterwald and the Entertainers" au as Vibrafonist ufdräte isch und wider mee Jazz het afo schbiile. 

1974 het dr Osterwald dr Prix Walo überchoo, 2001 dä Ehren-Prix-Walo und am 27. Juni 2009 z Ascona dr "Swiss Jazz Lifetime Achievement Award" für si Läbenswärk.




</doc>
<doc id="37551" url="https://als.wikipedia.org/wiki?curid=37551" title="Blasinstrument">
Blasinstrument

E Bloosinstrumänt (ital.: "fiati") isch e Muusiginstrumänt, wo e Luftsüüle im Innere von em zum Schwinge brocht wird. Es cha si, ass dr Musiker das mit sinere Atemluft macht, mäistens mit eme Instrumäntemundstück. Im witere Sinn ghööre zu deene Äärofoon au Instrumänt, wo dr Luftstroom mit eme Luftsack oder Bloosbalg diräkt oder über e Schbiilmechanik erzügt wird. Es git verschiideni Möögligkäite, d Bloosinstrumänt in Grubbe iizordne. E bsundrigi Rolle het in dr Kategorii vo de Bloosinstrumänt d Pfifenorgle.

Bloosinstrumänt si im Allgemäine us Holz oder us Metall. Anderi Materialie wie Doon und Stäi si sälte. Zu de Holzbloosinstrumänt zelle d Flötèinstrumänt, won e Kante häi, wo mä drüüber bloost, (Pfiffe, Blockflööte, Kweerflööte usw.) und d Roorblattinstrumänt (Klarinette, Saxophon, Oboe, Fagott usw.). 

D Blèchblõsinschtrumänt wärde mit de Lippe vom Schbiiler aabloost. Zu dere Grubbe ghööre d Horninstrumänt und d Drumbeete (Drumbeete, Posuune).
Bi Durchschlaagzungeninstrumänt wie dr Schnuuregiige, dr Muuldrummle, em Akkordeon oder em Harmonium isch s e Luftstrom dur Metallzunge, wo frei schwinge, wo dr Doon erzügt. Äins vo de wichdigste Instrumänt in dr klassische chinesische Muusig isch d Muulorgle Sheng. Eme äänlige Instrumänt säit mä z Japan Shō und z Laos Khaen.



</doc>
<doc id="37553" url="https://als.wikipedia.org/wiki?curid=37553" title="Balerna (Kreis)">
Balerna (Kreis)

Dr Chrais Balerna (ital. "Circolo di Balerna") bildet zämme mit dr Chrais Caneggio, Mendrisio, Riva San Vitale un Stabio dr Bezirk Mendrisio im Kanton Tessin in dr Schwyz. Dr Sitz vum Chraisamt isch z Balerna.

Zum Chrais ghere die Gmaine:


</doc>
<doc id="37555" url="https://als.wikipedia.org/wiki?curid=37555" title="Caneggio (Kreis)">
Caneggio (Kreis)

Dr Chrais Caneggio (ital. "Circolo di Caneggio") bildet zämme mit dr Chrais Balerna, Mendrisio, Riva San Vitale un Stabio dr Bezirk Mendrisio im Kanton Tessin in dr Schwyz. Dr Sitz vum Chraisamt isch z Breggia.

Zum Chrais ghere die Gmaine:


</doc>
<doc id="37556" url="https://als.wikipedia.org/wiki?curid=37556" title="Mendrisio (Kreis)">
Mendrisio (Kreis)

Dr Chrais Mendrisio (ital. "Circolo di Mendrisio") bildet zämme mit dr Chrais Balerna, Caneggio, Riva San Vitale un Stabio dr Bezirk Mendrisio im Kanton Tessin in dr Schwyz. Dr Sitz vum Chraisamt isch z Mendrisio.

Zum Chrais ghere die Gmaine:


</doc>
<doc id="37557" url="https://als.wikipedia.org/wiki?curid=37557" title="Riva San Vitale (Kreis)">
Riva San Vitale (Kreis)

Dr Chrais Riva San Vitale (ital. "Circolo di Riva San Vitale") bildet zämme mit dr Chrais Balerna, Caneggio, Mendrisio un Stabio dr Bezirk Mendrisio im Kanton Tessin in dr Schwyz. Dr Sitz vum Chraisamt isch z Riva San Vitale.

Zum Chrais ghere die Gmaine:


</doc>
<doc id="37558" url="https://als.wikipedia.org/wiki?curid=37558" title="Stabio (Kreis)">
Stabio (Kreis)

Dr Chrais Stabio (ital. "Circolo di Stabio") bildet zämme mit dr Chrais Balerna, Caneggio, Mendrisio un Riva San Vitale dr Bezirk Mendrisio im Kanton Tessin in dr Schwyz. Dr Sitz vum Chraisamt isch z Stabio.

Zum Chrais ghere die Gmaine:
Dur d Ygmäindig nach Mendrisio ghört Ligornetto sit äm 14. April 2013 zum Chräis Mendrisio.


</doc>
<doc id="37561" url="https://als.wikipedia.org/wiki?curid=37561" title="Aerophon">
Aerophon

Äärofoon (v. gr. "ἀήρ" „Luft“ und "φωνή" „Klang“; au "Luftklinger") si in dr Hornbostel-Sachs-Süstematik vo 1914 alli Muusiginstrumänt, wo dr Klang binene dur diräkti Schwingigsaareegig vo dr Luft erzügt wird. Si wärde witer iidäilt in


Für e braktisch Gebruuch macht s mäistens mee Sinn, wemm mä drnooch klassifiziert, wie dr Doon erzügt wird. Das chunnt im Schema vom Hornbostel und Sachs erst uf dr neggste Ebeni.

Bi deene wird d Luft, wenn si duureströömt, däilt und eso veränderet, ass e Doon erzügt wird.


Bi deene wird d Luft, wie si vorbiiziet, regelmäässig underbroche, und eso wärde Döön erzügt.


D Luft wird bi deen äi Mol verdichdet. Bischbil si Udu und Ghatam.



</doc>
<doc id="37562" url="https://als.wikipedia.org/wiki?curid=37562" title="Idiophon">
Idiophon

Idiofoon (vo altgriechisch ("ídios") ‚äige‘, ("phōnḗ") ‚Klang, Doon‘) häisst Sälbstdööner oder Sälbstklinger und bezäichnet e Muusiginstrumänt, wo as Ganzes schwingt und eso dr Klang erzügt oder wo dr Däil, wo dr Klang erzügt nid e gspannti Säite oder Membraan isch. In alle Kulture uf dr ganze Wält git s e se as Rhütmusinstrumänt. Idiofoon wärde mäistens us Holz, Metall oder Stäi gmacht.

Mä underschäidet zwüsche

Bi de meerdöönige Ufschlaagidiofoon underschädet mä zwüsche Staabschbiil und Zupfidiofoon wie d Muuldrummle oder Lamellofoon.



</doc>
<doc id="37563" url="https://als.wikipedia.org/wiki?curid=37563" title="Hirschensprung">
Hirschensprung

De Hirschesprung isch e Klus zwüsched de politische Gmainde Oberriet und Rüthi i de Ostschwiz.

Dor de Hirschesprung füert en Stroosseabschnitt vo de Kantonsstrooss 13. D Strooss verlauft vom Wiler Rehag i de Gmaind Oberriet, wo si de höchst Punkt hät, zwüsched de Felse i südliche Richtig zum Industriigebiet vo de Gmaind Rüthi abe. Uf de westliche Site vom Hirschesprung stigts gege de Brunneberg und witer zum Kamor a. Östlich vom Durchgang erstreckt sich de Blatteberg bis fast zum Rhii.

De Hirschesprung isch i früenere Johrhunderte a dere Stelle de ainzig Verbindigswäg uf de linke Site vom Rhii im Rhintl. Uf de östliche Site vom Blatteberg isch de Rhii mit sine Überschwemmige e Gfohr för di Raisende gsi. Erst d Korrektur vom Rhii am Aafang vom 20. Johrhundert hät de Bau vo de Isebahlinie und vo de Autobah A13 am andere Endi vom Blatteberg möglich gmacht. Dass de Hirschesprung scho früe e Bedütig gha hät, belait de Fund vonere neolithische Grabstätt.

De Hirschesprung isch langi Zyt au Sprochgränze zwüschem Alemannische und em Rätoromanische Gebiet gsi. Drum gits oberhalb vo Rüthi de Wiiler Plona, wo uf dia sprochliche Wurzle zrugg goht. No hüt macht sich dia Sprochbarriere i de unterschidliche Dialäkt vo de baide Gmainde südlich und nördlich vom Hirschesprung guet bemerkbar.

Im Wappe vo de politische Gmaind Rüthi isch de Hirschesprung sümbolisch abbilded. E Saag verzellt, as emol en Hirsch vo e paar Jäger verfolgt wore seg. Dor en muetige Sprung öber dia Schlucht heg er sich chönne vor de Jäger rette.

D Felswänd vom Hirschesprung werid regelmässig uf di möglich Gfoor vo Staischlag öberprüeft und sind i de Nacht mit Schiiwerfer uusglüüchded. Di ehemolig militärisch Stroossesperri isch zueteered worde.



</doc>
<doc id="37564" url="https://als.wikipedia.org/wiki?curid=37564" title="Membranophon">
Membranophon

Membranofoon (latiinisch-griechischs Kunstwort, „Fälldööner“) bezäichnet e Muusiginstrumänt, wo d Döön von ere Membraane erzügt wärde. Die Membraan cha e gspannti Dierhut si, au Pergamänt, e Blastikfolie, Babbiir oder äänligs. Für dass d Membraan duet dööne, muess mä si zum Schwinge bringe. Im Allgemäine schloot mä sä aa wie d Schlaagdrummle. Denn git s Riibdrummle, wo mä d Membraan mit eme Geegestand striicht, und z Indie Zupfdrummle, wo as Ektara bekannt si. Bim Kazoo und Mirliton wird d Membraan dur Aabloose in Schwingig gsetzt. Alli Arte vo Drummle zelle zu de Membranofoon.

Je noch däm wie s Membranofoon baut isch, entstoot wemm mä s aaschloot, e Doon mit eme dütlig höörbaare Grunddoon oder au en eender diffuses Gmisch vo verschiidnigste Frequänze. Zu de Instrumänt, wo mä vom Doon us sich guet cha achde, zelle d Pauke, s Boo-bam und d Tabla. S Boo-bam und d Tabla Tarang cha mä wil si us e Hufe Äinzelinstrumänt bestöön, bruuche zum Melodie schbiile.

Die füsikalische Grundlaage für wie Döön bi Membranofoon entstöön, si bekannt. Im konkrete Fall isch s aber üsserst schwiirig, die äinzelne füsikalische Effekt eso z beschriibe, ass mä drmit iire Däil am Doon chönnt beschriibe. Es git wenigstens e baar Gmäinsamkäite zwüschen em Verhalte vo elektrodünamische Lutschbrächer und Membranofoon. 

In de Erkläärige wird s Wort Drummle brucht, aber si si richdig für alli Arte vo Membranofoon.

Dr Chessel het - wie s Ghüüs bim Lutschbrächer - e bedütende Iifluss wie sich d Membran benimmt, in bäide Fäll isch das aber nid e aktivi Funkzioon. Au wenn dr Chessel mitschwingt, also Schall abstraalt, isch das so vil liisliger, ass er as Schallkwelle im Vergliich zum Schlaagfäll mäistens nid cha ghööre. Dr Chessel funkzioniert us füsikalischer Sicht as Dämpfigsgliid, es formt also dr Doon. Vor allem wärde Frequänze dämpft, wenn e Däil vo dr Bewegigsenergi uf e Chessel überdräit wird. E baar Frequänze wärde dur Resonanz zwüschen em Membraan-Luftvolumen-Süsteem und em Chessel versterkt.

D Art, wie d Membraan ufghänkt isch, macht e groosse Underschiid zwüsche Lutschbrächer und Membranofoon us. Wäärend dr Lutschbrächerkonus dur e Sicke zentriert wird und sust frei cha schwinge, wird d Drummel-Membraan fest uf e Rand vom Chessel gspannt. Dur die Ufhängig entstöön die verschiidenste Schwingige vo dr Membraan, radiaali, partiaali und konzentrischi. Si si - im Geegesatz zum Lutschbrächer - bi Drummelfäll erwünscht, wil si biidrääge drzue, wo dr Doon gformt wird. Bi Schlaagzüügfäll beiiflusst mä die Schwingigsäigeschafte - und mit dene s Oberdoonspektrum - dur verschidigi Dickene vom Materiaal, Beschichdige, Konstrukzioonen mit dobblete Laage und dur zuesätzlig ufkläbti Dämpfigsring oder -pünkt.

D Membranofoon cha mä in vier Kategorie iidäile:

Dr Doon von ere Drummle ooni oder mit offnigem Chessel wird bestimmt dur e akustische Churzschluss. Je gröösser dr Chessel isch, desto voller döönt d Drummle. Wil d Interferänze feele, het die Drummelvariante mit eme äinzige Fäll au e definierte Grunddoon.

D Drummle mit zuenigem Chessel het eebefalls e relatiiv klaare Grunddoon, dr Chessel brucht aber e groosses Voluume, zum uf e ordentligs Klangvoluume choo. Die zuenigi Drummle verhaltet sich füsikalisch äänlig wie e zuenigi Lutsschbrächer-Box.

D Drummle mit Resonanzfäll nützt im Grund äänligi füsikalischi Effekt us wie d Bassreflex-Box, do wird dur Resonanz e diefe Grunddoon versterkt, dr Chessel cha eso relatiiv chlii bliibe. S Luftvoluume, wo in dr Drummle dinne isch, wirkt füsikalisch as Masse-Fäädere-Elemänt. Dr akustischi Churzschluss isch au do wirksam und cha mit em Verhalte von ere Bassreflex-Box vergliche wärde wo d Frequänze underhalb vo dr Resonanzfrequänz stark dämpft.

En ufwändigi Analüüse vom Schwingigsverhalte vo Membraane isch am Bischbil vo dr Pauke duuregefüert worde.


</doc>
<doc id="37565" url="https://als.wikipedia.org/wiki?curid=37565" title="Kreis Riviera">
Kreis Riviera

Dr Chrais Riviera (ital. "Circolo della Riviera") isch dr ainzig Chrais vum Bezirk Riviera im Kanton Tessin in dr Schwyz. Dr Sitz vum Chraisamt isch z Biasca.

Zum Chrais ghere die Gmaine:
Zum Chrais händ vor em 2. April 2017 no die Gmaine ghert:
Claro hät dr Chrais un dr Bezirk verloo un zäme mit elf anderne Gmaine zu Bellinzona fusioniert. Di andere händ zu dr neue Gmai Riviera fusioniert.


</doc>
<doc id="37567" url="https://als.wikipedia.org/wiki?curid=37567" title="Kreis Lavizzara">
Kreis Lavizzara

Dr Chrais Lavizzara (ital. "Circolo di Lavizzara") bildet zämme mit dr Chrais Maggia un Rovana dr Bezirk Vallemaggia im Kanton Tessin in dr Schwyz. Dr Sitz vum Chraisamt isch z Lavizzara.

Syt dr Fusion vu dr sechs ehmolige Gmaine Broglio, Brontallo, Fusio, Menzonio, Peccia un Prato-Sornico am 4. April 2004 umfasst dr Chrais nume no ai Gmai:


</doc>
<doc id="37569" url="https://als.wikipedia.org/wiki?curid=37569" title="Kreis Maggia">
Kreis Maggia

Dr Chrais Maggia (ital. "Circolo della Maggia") bildet zämme mit de Chrais Lavizzara un Rovana dr Bezirk Vallemaggia im Kanton Tessin in dr Schwyz. Dr Sitz vum Chraisamt isch z Maggia.

Zum Chrais ghere die Gmaine:


</doc>
<doc id="37570" url="https://als.wikipedia.org/wiki?curid=37570" title="Kreis Rovana">
Kreis Rovana

Dr Chrais Rovana (ital. "Circolo della Rovana") bildet zämme mit dr Chrais Lavizzara un Maggia dr Bezirk Vallemaggia im Kanton Tessin in dr Schwyz. Dr Sitz vum Chraisamt isch z Cevio.

Zum Chrais ghere die Gmaine:


</doc>
<doc id="37575" url="https://als.wikipedia.org/wiki?curid=37575" title="Appenzeller Biber">
Appenzeller Biber

De Appezäller Biber, au "Biberflade", isch e Läbchuechespezialität us em Appezällerland. Als Produkt hät die Spezialität au im aagränzende Kanton Sanggalle e langi Tradizion (vgl. une bi de Wortbedüütig).

Di grosse tradizionelle Biberfläde händ Naturhonig im Taig und send nüd gfüllt. Di chlinne runde Biberli händ e Füllig dinne und send als Znüni oder Zvieri wit verbraited.

Es git au grosse Läbchüeche, wo e Mandle- oder e Nussfüllig dinne händ. Uf de Oberflächi vo dene Biber isch hüfig en Bär (s Wappetier vo Appezäll) iiprägt. Mängmol isch e Bild us dünnem Marzipan obedruff, si werid mit Zuckerguss verziert oder mit Läbesmittelfarb bemoolt.

De Appezäller Biber seg nochwiislich s erstmol im 16. Johrhondert bache worde. Änlichi Flade sind dozmol allerdings z Mitteleuropa wit verbraited gsi. D Existenz vo de erste schwizerische "Bibenzelter", also d Bibenzelten-Bäcker, isch im 14. Johrhondert z Basel und z Zöri öberlifered.

S Wort "Biber" isch e Verchörzig us "Biberzelten" und "Biberfladen" und taucht i Quelle us de Ostschwiz und us em gränznoche Konstanz scho im 14. Johrhondert als "bimenzelte" uf. S Wort "bimen(t)" goht uf s latinisch "pigmentum" zrugg und bedüüted e Gwörz, nämmli Nelkepfäffer. E "Zelte(n)" isch e flachs Gebäck (dodevo chunnt au s mundartlich Wort "Zältli" för 'Bonbon'), genau wia au en "Flade" e flachs Gebäck isch.

Scho im 16. Johrhondert isch näbet "bimenzelten" au "bibenzelten" öberlifered, und im 19. Johrhondert taucht d Schribwiis "Biberzelten" oder au "Biberfladen," "Biber" uf. S erst Worttail "Biment", wo me schinbar nümme verstande hät, isch vo de Lüt uf de Tiername "Biber" umdüüted worde.

Me hät au scho probiert, s Wort Biber vo de Pflanzegattig "Bibernelle", wo au s Gwörz Anis ghört, ab z laite. Da isch aber ufgrund vo de Öberliferigsgschicht vo dem Wort nüd möglich.

För de uugfüllt Biberflade wört mängmol o s Wort «Bümmelflade» bruucht.




</doc>
<doc id="37584" url="https://als.wikipedia.org/wiki?curid=37584" title="Musée maritime, fluvial et portuaire de Rouen">
Musée maritime, fluvial et portuaire de Rouen

S Musée maritime fluvial et portuaire de Rouen isch s'maritime Museum vun Rouen, s'handelt vo dr Gschicht vum Hafe un dr Schiffsfahrt. Usserdäm werre d'Binneschiffsfahrt, dr Schiffbau, dr U-Boote un dr Walfang bhandelt.

E Walskelet leit i dr Mitti vum Museum. S'isch e Finnwal, wo 7 Johr alt gsi isch wonner gstrandet isch.

E Binneschiff leit im Hof vum Museum, syn Schiffsruum wird für d'Usstellig über d'Binneschiffsfahrt ygrichtet.

S'Museum isch inere ehemoligi Werft vum Hafe, nüt wyt weg vo dr neui Gustave Flaubert Brugg. D'Werft isch im Johr 1926 baut worre, un im Johr 1984 stillglegt worre wyl se z'chly gsi isch.



</doc>
<doc id="37585" url="https://als.wikipedia.org/wiki?curid=37585" title="Streichinstrument">
Streichinstrument

D Striichinstrumänt (ital.: "archi") si Säiteinstrumänt, wo mä mit eme Staab oder am hüfigste mit eme Striichbooge über iiri Säite striicht und si so in Schwingige versetzt. Dr Booge rutscht drbii in Rück über d Säite und verursacht eso dr Stick-Slip-Effekt. D Säiteschwingige wärde uf e Resonanzkörper überdräit und eso wird dr zur Doon erzügt.

Musiker, wo Striichinstrumänt spiile, wärde as "Striicher" bezäichnet. Wemm mä e Orchesterbsetzig ufzellt, wird d Standardbsetzig vo 1. und 2. Wioliine, Bratsche, Violoncelli und Kontrabäss in dr Reegle as "Striicher" zämmegefasst.




</doc>
<doc id="37586" url="https://als.wikipedia.org/wiki?curid=37586" title="Zupfinstrument">
Zupfinstrument

Zupfinstrumänt si Säiteinstrumänt (Chordofoon), wo mä mäistens mit de Fingerschbitze oder eme Plektrum d Säite aarisst oder aaschloot und so in Schwingig versetzt. Es git Zupfinstrumänt, wo mä d Säite mit em Finger verchürzt und eso d Hööchi vom Doon veränderet. Je noch dr Art vom Instrumänt macht mä daas mit oder ooni e Griffbrätt. Bi andere Instrumänt verchürzt mä d Säite nid, sondern es het für jeede Doon mindestens äi Säite. Die ersti Grubbe vo Zupfinstrumänt si d Lauteinstrumänt, zu dr zwäite ghööre d Ziddere, d Harfene und Leiere.


S Cembalo het Säite, wo dur Plektre in dr From vo Dörn aagrisse wärde, es zelt aber nid zu de Zupfinstrumänt, sondern zu de Dasteinstrumänt. Au Striichinstrumänt wärde mänggisch zupft; däm säit mä "pizzicato".

En öiropäischs Zupforchester isch mit de Stimme 1. Mandoliine, 2. Mandoliine, Mandola, Gitaare und Kontrabass, wo im Allgemäine au zupft wird, bsetzt. 



</doc>
<doc id="37587" url="https://als.wikipedia.org/wiki?curid=37587" title="Geige">
Geige

D Wioliine (au Giige, us ital. "Violino", Abk.: "Vl.") isch e Schdriichinstrumänt us verschidnige Arte vo Holz (oder nöjerdings au us Verbundwärkstoff wie Kunststoff wo mit Choolestofffaasere versterkt si). Si het vier Säite (g – d – a – e), wo mit eme Booge gstriche wärde. In dr Dradizioon vo dr klassische öiropäische Muusig spiilt d Wioliine e wichdigi Rolle – e Hufe groossi Komponiste häi für sii bedütendi Däil vo ihrem Wärk gschriibe. Wioliine wärde vo Giigebauer härgstellt.

Historisch bezeichnet de düütschi Begriff "Giige" au anderi Striichinstrument, nämli Bratsche, Cello und d'Vorläufer vom Kontrabass und de Gambe.

D'Bezeichnig "Wioliine" bedüüted eigentli "chliini Viola". En ursprünglechi Bezeichnig isch zum Bispil "Viola con tre corde senza tasti" (drüüsaitigi Viola ohni Bünd). Um 1523 isch im Französische de Begriff "Vyollon" nochegwise. S'Wort "Giige" isch no im Mittelalter uf dr alemannisch Sprochruum bschränkt gsi, im übrige düütsche Sprochruum hed me "Fidel" gsäit. Mit em Uusdruck hed do no alli Saiteninstrumänt, wo mit eme Booge gstriche wärde, gmeint. Sit de Entwicklig vo de drei Familie "Viola da braccio", "Viola da gamba" und "Lira" us de Giige im 16. Johrhundert het sich de Begriff uf d'Braccio-Familie iigängt und gältet hüt nur no für dere iiri Diskantvariante, d'Wioliine. De Uusdruck Giige isch äis vo de wenige Biischpil, wo sich e Wort us em alemannische uf de ganz düütsch Sproochruum uusbräitet. S dütsch Wort "Fidel" gältet hüt als veraltet und isch iigschränkt uf elteri Forme vom Instrumänt oder uf d Folkmusik.




</doc>
<doc id="37594" url="https://als.wikipedia.org/wiki?curid=37594" title="Tasteninstrument">
Tasteninstrument

E Dasteinstrumänt isch e Muusiginstrumänt, wo dr Schbiiler Daste aaschloot und eso indiräkt Döön erzügt. 

Wie dr Doon erzügt wird, cha bi akustische Dasteinstrumänt seer verschiide si. Mä underschäidet zwüsche Aaschloo (Klavier, Tschelesta, Hackbrätt), Zupfe (Tschembalo) oder Bloose (Orgle, Handorgle). Dasteinstrumänt häi in de Grubbe Schlaaginstrumänt, Zupfinstrumänt und Bloosinstrumänt e Sonderrolle. Elektronischi Dasteinstrumänt chönne as Masterkiibord externi oder integrierti "Synthesizer", Sampler oder Kompiuter via MIDI oder USB-Schnittstelle aastüüre. 

Bi de akustische Instrumänt vo dr westlig-oobeländische Muusig si im Allhemäine wissi und schwarzi Daste uf ere Klaviatur aagordnet. Anderi Aaordnige findet mä bim Chnopfakkordeon oder bim Bandoneon. Bi deene schbiilt mä uf Chnöpf und nid uf Daste.

Bi de mäiste Dasteinstrumänt häi d Döön, wo mä uf dr Dastatur cha schbiile, e festglegti Doonhööchi, und e "Glissando" vo äim Doon zum andere isch nid mööglig. Es git aber elektronischi Dasteinstrumänt, wo dass chönne.

Bi allne Dasteinstrumänt cha mä d Lengi vom Doon genau festleege. Dr Doon foot aa wemm mä uf d Daste druckt und höört uf, wemm mä sä loos loot. Bim Klavier und Cembalo schwinge d Säite allerdings non e chli lenger. Je noch dr Bauart vom spezifische Dasteinstrumänt cha mä no anderi musikaalischi Parameter dur s Schbiil beiiflusse:

Uf de mäiste Dasteinstrumänt cha mä meereri Döön gliichzitig schbiile, si si also Harmoniiinstrumänt.

Im 17. Joorhundert isch d Instrumäntbezäichnig "Clavier" für irgend äi Dasteinstrumänt gstande.

In de Klasse vo Instrumänt undenooche chömme Dasteinstrumänt voor:



</doc>
<doc id="37595" url="https://als.wikipedia.org/wiki?curid=37595" title="Südpol">
Südpol

Dr Sidpol isch im allgmaine Sprochgebruuch dr sidligscht Punkt vu dr Ärd. Dää wird au geografische Sidpol gnännt un lyt in dr Antarktika. Derzue git s no d Definitione vum antarktische Magnetpol, em antarktische geomagnetische Pol un em Sidpol vu dr Uuzugänglichkeit.

In dr Elektrodünamik isch dr Südpol vom ene Magnet dä Pol, wo sich uf dr magnetisch Nordpol vo dr Ärde (wo am geografische Südpol lit) usrichdet.
Dr "geografisch Sidpol" (1) wird dur d Planeterotation feschtglait. Är lyt uf em sidlige Änd vu dr Ärdachs as Antipode vum Nordpol un het e feschti Position bin ere geografische Braiti vu . Dodermit richtet sich dr Blick von do uus nume in aire Himmelsrichtig: no Norde. Dr Sidpol het kai aidytigi geografischi Lengi. Des giltet aber nume fir dr Punkt, nit fir d Blickrichtig, wu aidytig isch. Dr Sidpol lyt uf em Feschtland vum Subkontinänt Oschtantarktika unter em ebige Yys, wu an däre Stell bis uf e Hechi vu 2800 Meter iber em Meeresspiegel goht.

Dr "arktisch Magnetpol (2)" isch sälle Punkt vu dr sidlige Hemisphäre, wu di magnetische Fäldlinie vum Ärdmagnetfäld vertikal zue dr Ärdoberflechi in Richtig Ärdmittelpunkt stehn, im pyhsikalische Sinn handlet s sich also um e magnetische Nordpol. E speziäll fir sonigi Mässige konschtruierte Kompass zaigt an däm Punkt no dr Gsetz vum Magnetismus mit syre „Norde“-Markierig zum Ärdmittelpunkt. E gängige Kompass, wu d Nodle nume um di vertikal Achs rum drillbar isch, chaa sich im e Umchrais vu rund 2000 km um dr Magnetpol nit no Norde uusrichte, wel do di woogrächt Komponänte vum Ärdmagnetfäld fir d Aazaig vun eme Magnetkompass z schwach isch.

Entdeckt wore isch dr antarktisch Magnetpol am 16. Jänner 1909 dur dr Edgeworth David, dr Douglas Mawson un dr Alistair Mackay im Ramme vu dr Nimrod-Expedition.

Dr antarktisch magnetisch Pol bewegt sich ständig un lyt zurzyt im Meer bi ca. , rund 30 km nerdlig vu dr Zunge vum Dibble-Glätscher an dr Clarie-Kischte, Wilkes-Land. 

Dr "antarktisch geomagnetisch Pol (3)" uf dr sidlige Halbchugele isch e theoretische Pol vum uuregelmäßig Ärdmagnetfäld unter Aanahm, s gäbt im Ärdmittelpunkt e Stabmagnet. Är isch anne 2010 bi , in dr Nechi vu dr Wostok-Station, Oschtantarktika gläge.

Dr "Sidpol vu dr Uuzuegängligkait (4)" isch e andre Uusdruck fir dää Punkt in dr Antarktis, wu am wyteschten ewäg vu dr Kischte lyt. Är lyt bi (bezoge uf d Yysflechi) beziehigswys (bezogen uf d Landmasse). 

Di erschte Mänsche, wu bis zum geografische Sidpol chuu sin, sin dr Norweger Roald Amundsen un syy Expeditionsgruppe gsii (Olav Bjaaland, Helmer Hanssen, Sverre Hassel, Oscar Wisting). Si sin am 14. Dezämber 1911 am Sidpool aachuu. 

Em Amundsen syy Konkurränt bim Wettlauf zum Sidpol isch dr Ängländer Robert Falcon Scott gsii. Är un syy Mannschaft (Henry Robertson Bowers, Edward Adrian Wilson, Lawrence Oates, Edgar Evans) sin erschte e Monet speter zum Sidpol chuu, am 17. Jänner 1912. Uf em Ruckwäg sin dr Scott un syni vier Beglaiter an dr extreme Chelti un an Unterernährig gstorbe.

Im sidlige Winter chunnt dr Sidpol kai Dagesliecht iber. Im Summer stoht d Sunne zwar ohni Unterbrächig iber em Horizont, aber alliwyl nidrig am Himmel. Vil vum Dagesliecht, wu zue dr Oberflechi chunnt, wird dur dr wyss Schnee reflektiert. Dr Mangel an Wermi vu dr Sunne un di groß Hechi (rund 3200 Meter) fiere derzue, dass dr Sidpol ais vu dr cheltschte Klimat uf dr Ärd het. D Tämperature am Sidpol sin dytli niderer wie die am Nordpol, in dr Hauptsach wel dr Sidpol in ere uif ere große Hechi zmittsen in ere kontinäntale Landmasse lyt, derwylscht dr Nordpol am Meeresspiegel zmittsen in eme Ozean lyt, wu as e Wermispycher wirkt. Im Mittsummer, wänn d Sunne uf ihri maximal Hechi vu rund 23,5 Grad chunnt, styge d Tämperature am Sidpol im Durschnitt uf −25 °C. Im Winter blybt d Tämperatur bi rund −65 °C. Di hegscht Tämperatur, wu je an dr Amundsen-Scott-Sidpol-Station notiert woren isch, isch −14 °C, di diefscht –83 °C. Di diefscht Tämperatur, wu je in dr Antarktis gmässe woren isch, isch bi −89,6 °C gläge, gmässen an dr Wostok-Station.



</doc>
<doc id="37597" url="https://als.wikipedia.org/wiki?curid=37597" title="Akkordeon">
Akkordeon

S Akkordeoon (au Handorgle, Harmonika) isch e Handzuuginstrumänt. Dr Schbiiler erzügt mit em Bloosbalg, won e groosse Dail vom Instrumänt usmacht, e Luftstroom. Mit Hilf von ere Dastatuur stüürt er die Luft über Zunge, wo duureschlöön, und die fönge denn frei afo schwinge. Das erzügt Döön.

S Akkordeoon isch e sälbstklingends Underbrächigs-Äärofoon. Hützudags zelt mä alli Handzuuginstrumänt, wo d Dastatuur uf dr rächte Site, em Diskant, in ere abgwinklete Form aagmacht isch, zu de divärse Akkordeoonarte. Die Aaordnig vo dr Dastatuur goot uf die erste Wiener oder die erste franzöösische Instrumänt zrugg.

Die verschiidene Tüpe vo dr Konzertina, wie zum Bischbil s Bandoneon, häi, im Geegnsatz zum Akkordeoon, käi abgwinkleti Dastatuur.




</doc>
<doc id="37600" url="https://als.wikipedia.org/wiki?curid=37600" title="Klavier">
Klavier

S Klavier, früehner au Pianoforte oder sältener Fortepiano, hüte churz Piano, isch e Muusiginstrumänt, wo gege s Ändi vom 17. Joorhundert erfunde worden isch. Für zum gchbiile druggt mä uf Daste, und die schlöidere über e spezielli Mechanik Hämmerli gege Säite, wo denn fönge afo schwinge. 

Dr Bedienig nooch isch s Klavier also e Dasteinstrumänt, nochdäm wie dr Doon erzügt wird isch s e Schlaaginstrumänt und in Hiisicht uf s schwingende Medium e Säiteinstrumänt. 

Die modärne Hauptforme vom Klavier si dr Flüügel (änglisch "grand piano") und s Pianino (änglisch "upright piano").




</doc>
<doc id="37623" url="https://als.wikipedia.org/wiki?curid=37623" title="Schlaginstrument">
Schlaginstrument

E Schlaaginstrumänt isch e Muusiginstrumänt, wo mä bim Schbiile schloot oder schüttlet und eso e Doon erzügt. Es si woorschinlig die eltisten Muusiginstrumänt überhaupt. D Familie vo de Schlaaginstrumänt isch seer vilfältig. Mä schetzt ass es uf dr ganze Wält vili Hunderti vo verschiidene Schlaaginstrumänt git. Die mäist brucht mä vor allem, zum dr Rhüthmus voorzgee. Uf e baar Schlaaginstrumänt wie s Gloggeschbiil, Xilofoon, Wibrafoon, Tschelesta, Klavier und Boo-bam cha mä au Melodie und Harmonie schbiile.

Die mäiste Schlaaginstrumänt cha mä in zwäi Kategorie iidäile:

Es git Schlaaginstrumänt, wo gliichzitig Membranofoon und Idiofoon si, zum Bischbil s Damburin.

Die mäiste Schlaaginstrumänt schbiile e gwüsse Doon. Vili Membranofoon cha mä stimme, zum Bischbil si d Drummle gstimmt. D Doonhööchi wird veränderet, wemm mä d Schbannig vo dr Membraane vergröösseret oder verchliineret. Dorum underschäidet mä zwüsche Schlaaginstrumänt, wo d Doonhööchi cha bestimmt wärde wie zum Bischbil Pauke, Xylofoon und Wibrafoon und sonige, wonn e weeniger definierbaars Klangspektrum häi, wie chliini Drummle, Becki und Gastaniette. Wil bim Klavier d Säite aagschlaage wärde, cha mä au s Klavier zu de Schlaaginstrumänt zele. E Sonderfall isch die indischi Tabla, wo meloodischi und au unmelodiösi Döön erzügt. 

Für underschiidligi Muusig stellt mä jewiils verschidnigi Schlaaginstrumänt zun ere Grubbe zämme, wo vilmol en äigene Näame überchunnt.

S Schlaagzüüg isch e Kombinazioon vo verschidnige Schlaaginstrumänt. Im Standardufbau bestoot s us fümf verschidnige Drummle und vier Becki- Dr Schlaagzüüger sitzt bim Schbiile und brucht drbii verschidnigi Arte vo Stöck, Tschääs-Bääse oder Filzschleegel und Pedaal.

In de verschidnige Muusigstiil brucht mä divärsi Konfigurazioone vom Schlaagzüüg. Bim Tschääs si s mäistens chliineri Drummle, in dr Rock- und Popmuusig, wo duur sä s Drumset seer bekannt worde isch, si s vilmol gröösseri Set, au soonigi mit zwäi "Bass Drums" (Double Bass) und mit ere entsprächend gröössere Bandbräiti an Drummle, Becki und Perkussioonelemänt.

Under Schlaagwärk verstoot mä d Schlaaginstrumänt, wo im Orchester brucht wärde. Bekannt sind d Pauke, die Groossi Drummle, Chliini Drummle und d Becki.

Perkussioon is e Begriff für eender chliiineri Schlaaginstrumänt, wo seer wit gfasst isch. Gläägentli d Schlaaginstrumänt im Allgemäine as Perkussioon, was aber falsch isch. Bekannti Perkussiooninstrumänt si: s Wöschbrätt, d "Maracas", dr "Eggshaker", d "Conga", d Chueglogge und d "Claves". Die mäiste von ene stamme us em Afrika oder Südamerika.

Zur Perkussioon au e baar Instrumänt, wo käini Schlaaginstrumänt si, wie z. B. d Drillerpfife im Samba.

Au wenn s zum Däil usgseet, ass es seer liicht sig Perkussionsinstrumänt z schbiile, bruucht s bi de mäiste e fortgschritteni Technik, zum dr voll Doon überzchoo.

Aber d Häärsteller luege d Perkussioons-Instrumänt, bsundrigs d Chlaiperkussioons-Instrumänt, nit as vollwärtigi Instrumänt aa, wil si nid so vil kauft wärde und mä mit ene im Vergliich zu gröössere Rhüthmusinstrumänt (Surdo, Congas) etc. nit seer vil Gäld cha verdiene. S Resultaat vo däm isch, ass im Beriich vo dr Chläiperkussioon sogar naamhafti Häärsteller vilmol Instrumänt verchaufe, wo qualitativ minderwärtig si. Es isch äigentlig ummööglig, e Bäärli Maracas oder e Schällering z chaufe, wo die gliich Kwalidäät wien e hoochwärtigi Giige oder e düüre Kontrabass häi.

Staabschbiil, au Mallet-Instrumänt (vo ängl. mallet = Schleegel), si gstimmdi Idiofoon. Si wärde mit bis zu vier Schleegel gschbiilt. Die häi e Kärn us Kork, Holz, Metall oder Kunststoff, wo bi mängge e Faade drum umegwigglet isch. Dr Doonumfang isch bi gröössere Instrumänt fast so grooss wie dä vom ene Klavier. Au d Aaordnig vo de Blatte gseet us wie e Klaviatuur. D Staabschbiil wärde in Orchester hüfig as Solo- oder Begläitstimme iigsetzt.



</doc>
<doc id="37624" url="https://als.wikipedia.org/wiki?curid=37624" title="Holzblasinstrument">
Holzblasinstrument

Holzbloosinstrumänt säit mä Bloosinstrumänt, wo d Schwingig vo dr Luftsüüle bin ene mit eme Luftblatt oder Rohrblatt erzügt wird. D Instrumänt sälber bestöön nid immer us Holz, wie dr Naame suggeriert; zum Bischbil si die erste bekannte Flööte us Chnoche gmacht gsi, und vili vo de hütige Holzbloosinstrumänt wärde us Metall oder Kunststoff gmacht. Andrersits bestoot z. B. dr Zink us Holz, mä zelt en aber wäge dr Art wie d Schwingig bi iim erzügt wird, zu de Bläächbloosinstrumänt.

Es isch schwiirig genau z definiere, weeli Instrumänt zu de Holzbloosinstrumänt zele. 


D Luftsüüe im Instrumänt wird vom Schbiiler am Mundstück zu Schwingige aagregt. Do underschäidet mä drei Arte vo Holzbloosinstrumänt: 
Dur s Uf- und Zuemache vo de Doonlöcher weelt dr Schbiiler e bestimmti Lengi vo dr Luftsüüle, wo cha schwinge (mänggisch het s in dr Luftsüüle scho im Vorus e zuesätzlige Wällechnoote). Es entstoot a steendi Wälle, wenn sich d Schwingig denn dur Resonanz mit dr Luftsüüle, uf die gweelti Doonhööchi iistellt. Dr diefst Doon git s, wenn alli Doonlöcher zue si und d Luftsüüle d Lengi vom gänze Instrumänt het.



</doc>
<doc id="37625" url="https://als.wikipedia.org/wiki?curid=37625" title="Trompete">
Trompete

D Drumbeete isch e hoochs Bläächbloosinschtrumänt.

Si isch es Äärofoon und mä bloost uf ere mit eme Chesselmundstück noch em Brinzip vo dr Bolsterpfyffe.

Iri Mensur isch zimlig äng und dr Schalldrichter entsprächend wyt. S Roor vo dr B-Drumbeete, dr Drumbeete wo um hüfigste bruucht wird, isch öbbe 134 Santimeter lang.

Mä underschäidet zwüsche de Natuurdrumbeete (wie dr Barockdrumbeete) und de Klappedrumbeete und Ventiildrumbeete.

Inschtrumänt, wo ähnlech wie d Drumbeete bout gsi sind, het’s scho bi den alte Ägipter gää. Die Aart vo Bloosinschtrumänt het bi de Juude "Chazozra,' bi de Grieche "Salpinx" und bi de Röömer "Tuba" gheisse. Es sind langgstreckti Forme oder au dräiti Roor gsi. I dr ntyke zyt het me die Inschtrumänt meischtens us Bronze gmacht.

Sit em 14. Joorhundert git’s Bilder mit Blächbloosinstrumänt, wo a dräiti Form händ. Anne 1470 chunt s Wort "Drometten" s erschte Mol in ere Schriftkwelle vor. Dr Martin Luther het i synere Bible "Drommette" gschribe. Dr Typ vo dr Barockdrumbeete het men als Naturdooninschtrumänt bis is 18. Joorhundert bruucht. Spezielli Forme sind d Fanfaaredrumbeete und d Heroldsdrumbeete gsi.

Änds 18. Joorhundert sind d Drumbeete mit Chlappen und Züüg und Väntyl ufchoo, wo d Komponischte drfüür jetz die ganzi Doonläitere hän chönne bruuche.

I dr zwöiti Helfti vom 19. Joorhundert isch zu dr Drumbeete s Kornett choo.

Drumbeete sind grad au für s Militäär und für d Durmwächter i de Stedt als Signalinschtrumänt wichtig gsi. Do drzue het dr Victor Ernst Nessler nach eme Buech vom Joseph Victor vo Scheffel d Oopere Der Trompeter von Säckingen komponiert, wo 1884 d Uurfuffüerig vonnere gsi isch.




</doc>
<doc id="37626" url="https://als.wikipedia.org/wiki?curid=37626" title="Albrecht Behmel">
Albrecht Behmel

Dr Albrecht Behmel (* 24. März 1971 en Beblenga) isch an deitscher Schriftsteller.

Dr Behmel isch em Jahr 1971 en Beblenga auf d Welt komma. En d Schul ischr abr en Schduagert ganga ond hat sei Abidur am Helderlingimnasiom gmacht. Schbädr hodr en Heidlberg Gschichde, Philosophie ond Kondschd schdudiert, abr isch erschd en Berlin Schrifdschdeller worda, wo r fir s Fernsäh ond dr Film Biecher schreibt. Em Oinzelne send des au Romane ond hischdorische Abhandlonga.

Sei Radioschdiggle, wo dr Albrecht seim Freind Harry Rowohlt gwidmet hot, hot au an Preisle kriagt.

Ond an Kinschdler isch er au no




</doc>
<doc id="37628" url="https://als.wikipedia.org/wiki?curid=37628" title="Majorzwahl">
Majorzwahl

Mit Majorzwaal bezäichnet mä in dr Schwiz d Meerhäitswaal 


Au dr Waalmodus bi de parlamentarische Waale zum Bundesroot cha mä as Majorz bezäichne, allerdings wird dört äi Sitz noch em andere bsetzt. Gweelt isch nume, wär en absoluts Meer (Zaal vo de gültige Stimme däilt durch zwäi plus äins) überchunnt.

D Majorzwaal isch e wääsentlig äinfachers Süsteem as d Proporzwaal. Immer isch dä Kandidaat oder die Kandidaatin für es Amt gweelt, wo die mäiste Stimme überchoo het, im Geegesatz zur Proporzwaal, wo zerst noch Bardeie uszelt wird. Im tüpische Schwizer Majorz git s zwäi Waalgäng: Im erste zelt s absolute Meer, im zwäite s relative. Noch em ersten Waalgang chönne sich Kandidaate zruggzie; es isch aber au mööglig, ass e nöije Kandidaat ufgstellt wird (öbbe wil e Kandidaat im erste Waalgang so schlächt abgschnitte het, ass d Bardei iire Kandidaat uswäggslet).

Bi Nazionaalrootswaale in de Kantöön mit nume äim Sitz entschäidet scho im erste Waalgang s relative Meer.

Bi dr Bundesrootswaal brucht mä e Verfaare, wo liicht abgänderet isch: In de erste zwäi Waalgäng isch d Waal frei, jeede Schwiizer, wo s passive Waalrächt het, cha gweelt wärde. Vom dritte Waalgang aa zele nume no d Stimme für Kandidaate, wo in de erste zwäi Waalgäng scho Stimme überchoo häi; usserdäm wird in jeedere Runde dr Kandidaat mit de wenigste Stimme gstriche, bis äi Kandidaat mit absolutem Meer gweelt isch.

Dr Noochdäil isch, ass chliini Bardeie vilmol nume wenig Sitz überchömme ind si underrepresentatiert si.


</doc>
<doc id="37629" url="https://als.wikipedia.org/wiki?curid=37629" title="Communauté de communes du Saulnois">
Communauté de communes du Saulnois

D Communauté de communes du Saulnois isch e Kommunalverband im franzesische Département Moselle, wu 128 Gmaine in fimf Kanton im Arrondissement Château-Salins aaghere. 

Gnännt isch dr Gmaindsverband no dr Landschaft Saulnois. Är isch am 31. Dezämber 1997 grindet wore. Sitz vum Verband isch Château-Salins, Bresidänt isch dr Roland Geis. Im Johr 2006 het d Communauté de communes du Saulnois (CCS) 29.566 Yywohner uf 974 km² ghaa.

Zum Kommunalverband ghere die Gmaine:



</doc>
<doc id="37633" url="https://als.wikipedia.org/wiki?curid=37633" title="Malerei">
Malerei

D Moolerei zelt mit dr Archidektuur, dr Bildhauerei, dr Grafik und dr Zäichnig zu de klassische Gattige vo dr Bildende Kunst. Si bestoot din, ass mä Farbe mit Bimsel, Spachdel oder andere Geegeständ uf e Underlaag ufdräit. Näbe dr Daafle- und Wandmoolerei underschäidet mä no d Glaas- und d Buechmoolerei, drzue chunnt die kunstgwärbligi Moolerei uf Doon oder Keramik.

S eltiste Züügnis vo dr Moolerei si d Höölemoolereie mit Dierdarstellige us dr letzte Iiszit und em Jungpaläolithikum.

Moolereie und Zäichnige, aber au Relief und Plastike, si as künstlerischi Usdrucksforme us dr Zit vo vor 35'000 bis 10'000 Joor bekannt. Öiropäischi Höölemoolereie het mä vor allem z Schbanie und Frankriich entdeckt, so d Wandbilder in dr Hööli vo Lascaux in Südfrankriich im Joor 1940. Si zäige Diermotiiv. Rinder, Hirsch und Rösser si uf beiidruckendi Wiis dargstellt und ghööre zu de eltiste bekannte Moolereie vo dr Menschhäit.

Bi de Kultuure in Vorderasie isch d Moolerei, und woorschiinlig bsundrigs d Wandmoolerei sicher früener emol wit verbräitet gsi, aber nume relativ weenig isch erhalte. Us em Balast vo Mari stamme e baar Bischbil, us de Paläst vo de Hethiter git s e Hufe Fragmänt, wo mä sich aber us ene kuum e Bild cha mache vo dr ursprünglige Bemoolig. Vo de Assürer kennt mä au Bischbil, vor allem Wandmoolereie.

Au us Afrika, Asie und Australie si früeji Felsemoolereie bekannt. Im Noche Oste git s scho für s Neolithikum Hufe Beleeg für früeji Moolereie. Do sött mä vor allem erwääne, ass aagmoolti Keramik und Wandmoolerei ufchoo si. Vili Räst vo Wandmoolereie het mä z Çatalhöyük in dr hütige Türkei gfunde, wo uf 6000 vor dr Zitwändi datiert wärde.

Spööter begegnet uns d Moolerei im Orient (ab 10.000 vor dr Zitwändi) und z Egüpte (ab 3000 vor dr Zitwändi) as Wandmoolerei, in dr Minoische Kunst uf Kreta (2000 vor dr Zitwändi) as Freskomoolerei.

D Moolerei vo de alte Egüpter isch vor allem vo Wandmoolereie us Grabkapälle, vo Särg und vo de Bilder in de Dootebüecher bekannt.

Im 3. Joorhundert noch dr Zitwändi het dr griechisch Schriftsteller Philostratos d Moolerei as en Erfindig vo de Götter bezäichnet. D Moolerei isch in dr Antike hoch aagsee gsi, hööcher sogar as d Bildhauerei. Nume weenigi Räst vo dr antike griechische Moolerei si erhalte. Im antike Griecheland het mä hauptsächlig uf Holz gmoolt, aber au uf Stäi, Doon und Stuck. Elfebäi, Glaas und Liinwand si denn kuum bruucht worde. Noch em Undergang vo dr minoisch-Mykenische Kultur mit iirer hervorragende Freskomoolerei (zum Bischbil Knossos) isch die griechischi Wandmoolerei erst im 8. Joorhundert vor dr Zitwändi wider uferstande.

D Zaal und au d Art vo de archeologische Züügniss vo dr römische Moolerei underschäide sich wääsentlig vo dr griechische Moolerei. Vili Bischbil vo dr römische Wandmoolerei si erhalte. Es isch offesichtlig e römischs Fenomeen und nid öbbe nume Zuefall, ass sovil überliiferet isch. Dr Plinius beklagt in sine "naturalia historia 35, 118" ass d Wandmoolerei d Daaflemoolerei wurd verdränge.

D Moolerei vo dr Antike het vor allem in de Wandmoolereie in de Chille und Winiette vo Büecher überläbt. So isch im Middelalter d Buechmoolerei vo überragender Bedütig gsi. D Daaflemoolerei as Moolerei uf eme äigeständige Moolundergrund wie Holzdaafele oder spööter Liinwand, het sich erst im Middelalter entwicklet.

Die öiropäischi Moolerei isch bis ins Middelalter fast usschliesslig religiöös brägt gsi, wil s vor allem Instituzioone vo dr Chille gsi si, wo Ufdrääg vergee häi. Chille und Chlöster si aagmoolt worde und Chillechöör und Aadachtskapälle si mit Altarbilder gschmückt worde. Anderi Süsche wie Bordret, Schanerbilder, Landschafte oder Stillääbe si erst im spoote Middelalter und in dr Rönessans drzue choo.

E bedütendi Entwicklig isch in dr Moolerei vo dr Rönessãs bassiert wo sich d Technike vo dr Öölmoolerei entwicklet häi, mä d Zentraalperspektive het afo verstoo, allegorischi Motiiv us dr Antike daargstellt worde si und mä d Mensche natüürliger und indiwidueller het afo moole dank bessere Kenntniss in dr Anatomii.

Dr Jan van Eyck (um 1390–1441) het as Erste sälbständigi Bildniss und Bordret gmoolt; dr Albrecht Dürer (1471–1528) het 1493 s erste bekannte autonoome Sälbstbildnis in Öiropa gmacht; dr Albrecht Altdorfer (um 1480–1538) het as erste Mooler d Landschaft as Hauptthema gweelt.

Vor allem die italiänischi Moolerei vo dr Hoochrönessãs in de Stedt Floränz, Venedig und Rom het bedütendi Wärk vo de Mooler Leonardo da Vinci (1452–1519), Michelangelo (1475–1564), Raffael (1483–1520) und Tizian (1477–1576) füürebrocht, wo in Perspektiive, Form, Farbe, Usdruckschraft und moolerischer Brillianz die Bildendi Kunst in Öiropa bis hüte noochhaltig beiiflusst häi.

Im 17. Joorhundert, wo s Zitalter vom Barock aagfange het, häi e Hufe niiderländischi Mooler Stillääbe gmoolt.
Dr Jan Vermeer (1632–1675) isch in dere Zit e Mäister vo dr Vedutemoolerei gsi. Anderi bedütendi Mooler si in Italie dr Michelangelo da Caravaggio gsi, z Schbanie dr El Greco und dr Diego Velázquez, z Frankriich dr Nicolas Poussin und dr Claude Lorrain, und in de Niiderlande dr Peter Paul Rubens und dr Rembrandt, wo as Mäister vom Chiaroscuro ("Helldunkel") gälte.

Wo d Fotografii ufchoo isch, het sich d Moolerei nöije Uusefordrige und Ufgoobe müesse stelle und das isch nid ooni Iifluss uf iiri Entwicklig im 19. Joorhundert bliibe. Bis Middi vom 19. Joorhundert si d Bilder vor Allem in Künstlerateliee entstande. Im Braith-Mali-Museum z Biberach an der Riß het s soonigi Originaalateliee.

Mit de franzöösische Mooler vom Impressionismus foot d Moolerei dusse aa. Zu dere Richdig ghööre dr Camille Pissarro (1830–1903), dr Édouard Manet (1832–1883), dr Edgar Degas (1834–1917), dr Paul Cézanne (1839–1906), dr Alfred Sisley (1839–1899), dr Claude Monet (1840–1926), d Berthe Morisot (1841–1895) und dr Pierre-Auguste Renoir (1841–1919). Dr Paul Cézanne cha mä, wie in gwüssem Maass au dr Vincent van Gogh, dr Paul Gauguin und dr Edvard Munch, as Wäägbereiter vo dr Modärne bezäichne. Grad im Cézanne sini Wärk markiere dr Übergang. Mä cha gsee, wien er sich immer mee drvo ablööst, d Realidäät abzbilde und sich mee mit dr räine Form und Farb abgit, wie s d Modärne kennzäichnet.

Wichdigi Ströömige vo dr Modärne si in dr erste Helfti vom 20. Joorhundert dr "Fauvismus", dr Kubismus, dr Dadaismus, dr Surrealismus und die Russischi Awangarde. Nazionaali Bsunderhäite si dr Expressionismus und die Nöiji Sachlichkäit z Dütschland, dr italiänisch Futurismus, dr Kubo-Futurismus, Konstruktivismus und dr Suprematismus z Russland und dr Wortizismus z Ängland. En anderi Entwicklig isch die abstrakti Moolerei, wo sälber in underschiidligi Stiilrichdige cha iidäilt wärde. Au dr "Tachismus" und vor Allem noch 1950 s "Informel" si vo Bedütig.

Bedütendi Kunstströömige in dr zwäite Helfti vom 20. Joorhundert si dr amerikanischi Abstrakti Expressionismus und dr Minimalismus. D Pop Art isch vo Groossbritannie usgange und het iire Hööhepunkt bsundrigs in de USA ghaa. Paralleel derzue häi sich dr Fluxus, s Häppening und d Performans entwicklet. Näbe alle deene Ströömige isch au e modärne Realismus ufchoo, wo dr Fotorealismus e Bischbil für en isch.

Wie sich d Kunstuffassig veränderet het und Beweegige wie dr Minimalismus sich bräit gmacht häi, het s e Hufe Lüt gee, wo erkläärt häi, ass d Moolerei am Ändi sig. In de 1980er Joor häi denn die „ Nöije Wilde“ bzw. „Junge Wilde“ d Kunstszeene erooberet und d Moolerei isch nöibeläbt worde, zum Bischbil dur die postmodärne Realiste („Kapitalistische Realismus“) und Ironiker Martin Kippenberger, Gerhard Richter und Sigmar Polke, wo au kommerziell erfolgriich gsi si. Am Aafang vom Joorhundert het d Moolerei iiri Posizioon näbe vile andere Kunstforme (drunder digitali Medie, Ruuminstallazioone, Videokunst) verdäidigt, au dank em Kunstmäärt, wo immer no (representativi) Daafelebilder, wo handwärklig häärgstellt si, für sini Kunde verlangt. Es git immer no es Interässi an dr „Authentizität“ vom Kunstwärk und an dr Figur vom Künstler-Schenii, vor allem aber isch dr Kunstmäärt es Instrumänt zur Aalaag vo groosse Gäldsumme worde. Dä Fluss vo Kapitaal wirkt sich aber in de wenigste Fäll positiv uf d Künstler sälber us. Us soziologischer Sicht ghöört die bräiti Masse vo de Mooler zu de Working Poor, das häisst, si schaffe, bliibe aber arm.

Bedütendi Mooler noch 1945 si näbe vile andere: dr Andy Warhol, Robert Rauschenberg, Frank Stella, Barnett Newman, Jasper Johns, Asger Jorn, Georg Baselitz, Jörg Immendorff, Sigmar Polke, Martin Kippenberger, Albert Oehlen, Markus Oehlen, Jackson Pollock, Günther Förg, Gerhard Richter, Wolf Vostell und Imi Knoebel.

Dr Evangelist Lukas isch dr Schutzpatron vo de Kunstmooler.

Allgemäins
Alterdum


</doc>
<doc id="37634" url="https://als.wikipedia.org/wiki?curid=37634" title="Communauté de communes des Deux Sarres">
Communauté de communes des Deux Sarres

D Communauté de communes du Pays des Deux Sarres isch e Kommunalverband im franzesische Département Moselle gsii, wu 19 Gmaine im Arrondissement Sarrebourg aaghert hän. 

Gnännt isch dr Gmaindsverband no dr Rote un dr Wysse Saar, wu dur s Biet fließe. Är isch am 11. Dezämber 1998 grindet wore. Sitz vum Verband isch Lorquin gsii, Presidänt dr Jean-Luc Chaigneau. 

Zum Kommunalverband hän die Gmaine ghert:

Abreschviller, Aspach, Barchain, Fraquelfing, Hattigny, Héming, Hermelange, Lafrimbolle, Landange, Laneuveville-lès-Lorquin, Lorquin, Métairies-Saint-Quirin, Neufmoulins, Niderhoff, Nitting, Saint-Quirin, Turquestein-Blancrupt, Vasperviller, Voyer.



</doc>
<doc id="37636" url="https://als.wikipedia.org/wiki?curid=37636" title="Communauté de communes de l’Albe et des Lacs">
Communauté de communes de l’Albe et des Lacs

D Communauté de communes de l’Albe et des Lacs isch e Kommunalverband im franzesische Département Moselle gsii, wu zwelf Gmaine im Arrondissement Sarreguemines aaghert hän. 

Gnännt isch dr Gmaindsverband noch em Fluss Albe un dr See in dr Region. Är isch am 24. Dezämber 2002 grindet wore. Sitz vum Verband isch Saaralben gsii, Presidänt dr Pierre-Jean Didiot. Im Johr 1999 het d Communauté de communes de l'Albe et des Lacs 14.200 Yywohner uf 130 km² ghaa.

Zum Kommunalverband hän die Gmaine ghert:



</doc>
<doc id="37638" url="https://als.wikipedia.org/wiki?curid=37638" title="Communauté de communes de l’Agglomération de Sarrebourg">
Communauté de communes de l’Agglomération de Sarrebourg

D Communauté de communes de l’Agglomération de Sarrebourg isch e Kommunalverband im franzesische Département Moselle gsii, wu acht Gmaine im Arrondissement Sarrebourg aaghert hän. 

Gnännt isch dr Gmaindsverband no dr Stadt Sarrebourg, wu au dr Sitz vum Verband gsii isch. Presidänt isch dr Roland Klein gsii. Im Johr 1999 het d Communauté de communes de l’Agglomération de Sarrebourg 19.243 Yywohner uf 88,5 km² ghaa.

Zum Kommunalverband hän die Gmaine ghert:



</doc>
<doc id="37640" url="https://als.wikipedia.org/wiki?curid=37640" title="Das Gewitter">
Das Gewitter

Das Gewitter (schwäbisch: S Gwiddr) ischt a Ballade, wo vom Gustav Schwab em friha 19. Jôhrhondert vrfasst wôrra ischt. Des Werk hôt seggs seggs-zeilige Strofa, wo sich paarweis reimet.

A viirkepfiga Familie, wo sich us dr Urahna (Uroma), dr Ahna (Oma), dr Muadr ond amma Kend zammasetzt, vrbrengt an Ôbed vôr-a-ma Feierdag drhoim en dr Stub. D Luft ischt ganz schwiil, ond mr heert, wia a Gwiddr raufziagt. Älle machet sich Gedanka driber, was se môrga am Feierdag doa kenndet. S Kend will em Wald schbiila, rommrenna ond Blôama pflicka. D Muadr hôt vor, ihr scheests Kloid ôô-zo-ziha ond frehlich zo sei. Fir d Ahna brengt dr Feierdag nix Bsondrs; er ischt so wia emmr: Se muaß halt schaffa. D Urahna plôget Krankheida; drom dät-se môrga am gernschda sterba.

Uff oimôl duat’s an arga Schlag: Dr Blitz fehrt en d Stub nei ond vrnichdet s Haus mit dr ganza Familie.

<poem>
Das Gewitter

Urahne, Großmutter, Mutter und Kind 
In dumpfer Stube beisammen sind; 
Es spielet das Kind, die Mutter sich schmückt, 
Großmutter spinnet, Urahne gebückt 
Sitzt hinter dem Ofen im Pfühl - 
Wie wehen die Lüfte so schwül! 

Das Kind spricht: „Morgen ists Feiertag, 
Wie will ich spielen im grünen Hag, 
Wie will ich springen durch Tal und Höhn, 
Wie will ich pflücken viel Blumen schön; 
Dem Anger, dem bin ich hold!“ 
Hört ihrs, wie der Donner grollt? 

Die Mutter spricht: „Morgen ists Feiertag, 
Da halten wir alle fröhlich Gelag, 
Ich selber, ich rüste mein Feierkleid; 
Das Leben, es hat auch Lust nach Leid, 
Dann scheint die Sonne wie Gold!“ 
Hört ihrs, wie der Donner grollt? 

Großmutter spricht: „Morgen ists Feiertag, 
Großmutter hat keinen Feiertag, 
Sie kochet das Mahl, sie spinnet das Kleid, 
Das Leben ist Sorg und viel Arbeit; 
Wohl dem, der tat, was er sollt!“ 
Hört ihrs, wie der Donner grollt? 

Urahne spricht: „Morgen ists Feiertag, 
Am liebsten morgen ich sterben mag: 
Ich kann nicht singen und scherzen mehr, 
Ich kann nicht sorgen und schaffen schwer, 
Was tu ich noch auf der Welt?“ 
Seht ihr, wie der Blitz dort fällt? 

Sie hörens nicht, sie sehens nicht, 
Es flammet die Stube wie lauter Licht: 
Urahne, Großmutter, Mutter und Kind 
Vom Strahl miteinander getroffen sind, 
Vier Leben endet ein Schlag - 
Und morgen ists Feiertag.
</poem>

Dr Heinz Erhardt hôt jô an Haufa klassische Ballada parodiirt, so ischt zom Beischbiil us-em Goethe seim "Erlkönig" dr "König Erl" ond us-em Schiller seim "Taucher" dr "Tauchenichts" wôrra. Drneaba hôt’r abr au a baar Ballada vo de kleinere litrarische Talent durch da Kakao zooga. So ischt us-em Schwab seim "Gewitter" s 18-zeilige Gedicht "Das Unwetter" wôrra. Dô drbei hôt der Heinz Erhardt de erschde zwoi Zeila fascht wertlich vom Schwab ibrnomma:
<poem style="font-style:italic">
Urahne, Großmutter, Mutter und Kind
in dumpfer Stube versammelt sind.
</poem>
Dr Witz beim Heinz Erhardt entstôht dô dren, dass dia boide Zeila am Schluss vo de oinzlne Strofa emmr a bissle abgwandlet werret:
Z’erschda so:
<poem style="font-style:italic">
Und es sind versammelt in dumpfer Stube
Urahne, Großmutter, Mutter und Bube.
</poem>
Ond schbätr so:
<poem style="font-style:italic">
Und in dumpfer Stube – man weiß das schon –
Sind Urahne, Großmutter, Mutter und Sohn.
</poem>

Nôchdem dr Blitz em Haus eigschlaga hôt, heert s Gedicht so uff:

<poem style="font-style:italic">
Die dumpfe Stube entflammt und verglimmt
mit Urhammel, Großbutter, Butter und Zimt ...
</poem>

Beim Heinz Erhardt isch dr Titl vo seim Gedicht mit-ma Sternle vrseha. En dr Fuaßnot hoißt’s: "Frei nach Ludwig Uhland, dem Erfinder der gleichnamigen Straße."


</doc>
<doc id="37642" url="https://als.wikipedia.org/wiki?curid=37642" title="Proporzwahl">
Proporzwahl

D Proporzwaal isch dr Schwizer Begriff für e Verheltniswaal. Mit em Proporz wärde d Legislative und sältener au d Exekutive gweelt. D Sitz wärde im Verheltnis zu alle gültige Stimme, wo abgee worde si, verdäilt. Dr Geegebegriff isch d Majorzwaal.


Bim Proporzwaalverfaare wird usgrächnet, wie vil Stimme jeedi Bardei überchoo het. Die sogenannte 'Bardeistimme' setze sich us de 'Kandidaatestimme' und de 'Zuesatzstimme' zämme. As Kandidaatestimme zele alli Stimme, wo für Kandidaate vo dr jewiilige Bardei abgee worde si. Isch uf em Waalzeddel e Bardeibezäichnig, zele au alli leere oder duuregstrichene Stimme für d Bardei. Sonigi Stimme wärde als Zuesatzstimme bezäichnet. Wenn uf em Wahlzeddel käi Bardeibezäichnig stoot, göön leeri oder duuregstricheni Stimme verloore.

Für d Verdäilig vo de Sitz wird d Zaal vo alle Bardeistimme dur d Zaal vo de Sitz, wo vergee wärde plus 1 däilt, zum die sogenannti 'Verdäilerzaal' uusefinde. D Bardeistimme von ere Bardei däilt dur d Verdäilerzaal git d Zaal vo de Sitz, won ere Bardei zuestöön. Innerhalb vo jeder Bardei wärde die Sitz vo de Kandidaate mit de mäiste Bardeistimme bsetzt.

Mit däm Süsteem chönne nid alli Mandaat verdäilt wärde. Für zum d Rästmandaat vergee, dividiert mä d Zaal vo de Bardeistimme dur d Zaal vo de Sitz, wo si überchoo het, und zelt äins drzue. S Rästmandaat got an d Bardei mit em grösste Kwoziänt. Bi däm Prozäss spiile 'Listeverbindige' e wichdigi Rolle. Drbii wärde d Resultaat vo de verbundene Bardeie zämmezelt und doodrus wird dr Kwoziänt ermittlet. So chönne d Räststimme besser usgnützt wärde. Innerhalb vo de verbundene Bardeien goot s Mandaat denn an die Persoon, wo am mäiste Kandidaatestimme, aber bishär no käi Mandaat überchoo het.

D Weeler müesse vordruckti Waalzeddel bruuche, si chönne aber zwüsche vordruckte Bardeiliste und leere Waalzeddel weele. Bäidi chönne handschriftlig veränderet wärde. D Weeler häi drbii die Möögligkäite:

Ändrige und Ergänzige uf Waalzeddeln müesse vo Hand gmacht wärde. Alli Ändrige müesse äidütig si, d. h. dr Kandidaat muess mit Naame und Vornaame und wenn es si git, mit dr Kandidaatenummere gnau bezäichnet wärde. Wenn e Verwäggslig mööglig weer nuess mä eventuell sogar dr Bruef und Adrässe aagee. Es döfe höggstens eso vili Kandidaate ufgfüert wärde, wie s Sitz git wo vergee wärde. Überzeligi Nääme wärde vo unde ufwärts gstriche.

Gültig si nume Stimme für Kandidaate, wo uf äim vo de vordruckte Waalzeddel stöön - si si i. d. R. nummeriert (z. B. 4.2 für 2. Persoon vo dr Liste 4). Stimme für anderi Persoone wärde nit zelt.

Waalzeddel, wo chönne identifiziert wärde, sig s wil en Underschrift oder anderi Kennzäichnige druf si, si ungültig, wil si s Stimmghäimnis verletze. Au ungültig si Waalzeddel, wo eerverletzendi Üssrige din si (z. B. wenn zum Naame no en abschetzigi Bezäichnig aanegschriibe wird), wenn nit mindestens äi gültige Kandidaatenaamen druf isch oder wenn si mechanisch (z. B. mit ere Schribmaschiine) veränderet worde si.

E Proporzwaal isch weeniger personalisiert as e Majorzwaal, wil d Weeler nid alli Kandidaate persöönlig chönne kenne. D Bardeimitgliidschaft isch dorum mäistens wichdiger as persöönligi Läistige oder Beliebthäit. Im Underschiid zur Verheltniswaal, wo z Dütschland üüblig isch (aber äänlig zum Kommunaalwaalrächt in e Hufe dütsche Bundesländer) häi d Weeler in dr Schwiz Iifluss druf, weeli Kandidaate gweelt wärde. Si chönne nämlig Nääme zwäimol (kumuliere) oder Kandidaate us fremde Liste (panaschiere) uf d Liste schriibe. Zu weelere Bardei d Kandidaate ghööre, spiilt drbii käi Rolle. Uf ere Liste vo dr FDP chönne durchus au Mitgliider vo dr SP ufgfüert wärde. Die Stimme göön dr FDP verloore und zele für d SP.

Wil d Stimme im Proporz fast proporzionaal verdäilt wärde, häi au chliineri Bardeie e Chansse uf e Mandaat. Au wird dr Wille vo Minderhäite besser berücksichtiget as im Majorz, wo s drum goot, klaari Meerhäite z schaffe. S Verfaare isch wääsentlig komplizierter as s Majorzverfaare.


</doc>
<doc id="37643" url="https://als.wikipedia.org/wiki?curid=37643" title="Communauté de communes de l’Arc mosellan">
Communauté de communes de l’Arc mosellan

D Communauté de communes de l’Arc mosellan isch e Kommunalverband im franzesische Département Moselle, wu 26 Gmaine im Arrondissement Thionville-Est aaghere. 

Gnännt isch dr Gmaindsverband no dr Mosel. Är isch anne 2003 grindet wore. Sitz vum Verband isch Metzervisse, Presidänt isch dr Pierre Heine. Im Johr 2008 het d Communauté de communes de l’Arc mosellan 31.074 Yywohner uf 224 km² ghaa.



</doc>
<doc id="37644" url="https://als.wikipedia.org/wiki?curid=37644" title="Langenau (Schopfheim)">
Langenau (Schopfheim)

Langenau liet am Afang vom Chleine Wiisedal zwüschem "Schiinberg" und äm "Entegascht". 
Mit siene 360 m (ü. NN.) isch Langenau de am diefschte glegene Schtadtdeil vo Schopfe. 

S Langenauer Wappe zeigt ä wiißi Forelle mit rote Punkt uf blauem Grund. S isch de Gmei 1901 verliehe worde und soll uf de Fischriichtum vo de chleine Wiese hiwiese.

Langenau würd erschtmols 1278 in ere Schenkigsurkund vo de Ehelüt Rotenberg ans Chloschter St. Blasie erwähnt. 1583 het ma de Ort zuem erschte Mol "Langenaw" gschriibe.
1842 isch s Roothuus erbaut worde, des no hüt s Ortsbild prägt. 
1911 isch Langenau an d Schtromversorgig ahgschlosse worde und 1912 hän fascht alli Huushalt fließendes Wassa ka. 

1972 het de Ort sieni Selbschtschtändigkeit ufgeh und isch ä Ortsdeil vo Schopfe worde. 

In Langenau git s ä Grundschuel und ä Chindergarde.

Langenau uf de Homepage vo de Schtadt Schopfe



</doc>
<doc id="37648" url="https://als.wikipedia.org/wiki?curid=37648" title="Saulnois">
Saulnois

S Saulnois, offiziäll Pays du Saulnois, uf dytsch "Salzgau", isch e Landschaft z Lothringe (Frankrych), wu uugfehr em Arrondissement Château-Salins entspricht.

S Pays du Saulnois lyt im Side vum Département Moselle. Di greschte Stedt vum Saulnois sin Château-Salins un Dieuze ("Duß"). Aneri Ortschafte in dr Region sin unter anderem Marsal, Vic-sur-Seille un Delme. Wichtigi Gwässer sin dr Linderweiher (franz.: "Étang de Lindre") un d Seille.

Im Dal vu dr Seille im Saulnois wird syt dr Hallstattzyt (750 bis 450 v. Chr.) Salz abböue. D Merowinger hän d Tächnik vu dr Saline yygfiert. Zerscht hän d Saline verschidene Abteie ghert, derno em Bistum Metz un em Herzogtum Lothringe. Bsundersch d Saline z Moyenvic, z Marsal un z Dieuze sin scho in dr Merowingerzyt wirtschaftlig wichtig gsii. S Salz isch uf dr Seille zum Stadtdail "Port-Sailly" (Salzhafe) vu Metz transportiert wore. Im Mittelalter isch Salz as Konservierigsmittel fir Läbesmittel wichtig gsii, abver au wäg dr „Gabelle“ (Salzstyyr).

Au hite no cha mer Saline, zum Byschpel z Dieuze, un Salzsimpf wie dää vu Marsal bschaue. D Lag zwisch em Elsiss im Oschte un dr große lothringische Stedt Metz un Nancy im Weschte het s Saulnois au zuen eme wichtige Durgangsland gmacht. 

Dr Regional Naturpark Lothringe "(Parc naturel régional de Lorraine)" wird im Oschte vu dr Ortschafte Château-Salins, Mörchingen, Fénétrange un Réchicourt-le-Château begränzt. Au s "Pays des Étangs" (Land vu dr Weier) mit em Weier vu Lindre bi Lindre-Basse ghert zum Naturpark.


</doc>
<doc id="37649" url="https://als.wikipedia.org/wiki?curid=37649" title="Architektur">
Architektur

S Wort Archidekduur bezäichnet im wiitiste Sinn d Usenandersetzig vom Mensch mit bautem Ruum. S blaanvolle Entwärfe und Gstalte vo Bauwärk isch dr zentraali Inhalt vo dr Archidekduur.
Dr "klassisch Archidekduurbegriff" het verschiideni Bedütigsfassette. Er stoot

Ganz allgemein cha mä sääge, ass sich d Archidekduur vom Baue dur iiri bsunderi gstalterischi Kwalideet underschäidet. Si goot über äifachi Zwäckbaute uuse, wo dr Nutze bestimmend isch, und wird mit iire esthetische Aasprüch zur Baukunst.
D Vorstellig, was bim Entwurf und dr Herstellig vom ene Bauwärk die äigentligi archidekdonischi Läistig isch und s Bauwärk über s räin Zwäckhafte uuselüpft, het sich im Lauf vom vergangene Joorhundert dütlig gänderet: Bis zum Ändi vom 19. Joorhundert häi d Archidekte vor Allem überliifereti Bauforme verwändet – dr so genannt Stil – und die si mäistens stark ornamentaal usgschmückt gsi. In däm het sich dr künstlerischi Rang as Meerwärt und Schöönhäit vom ene Bauwärk manifestiert und das im bewusste Geegesatz zu Bauwärk, wo dr puure Bragmatik verhafdet gsi si. 



</doc>
<doc id="37650" url="https://als.wikipedia.org/wiki?curid=37650" title="Höhle von Lascaux">
Höhle von Lascaux

D Hööli vo Lascaux () ligt im Daal vo dr Vézère bi Montignac im franzöösische Departemänt Dordogne. Si ghört sit 1979 zum Wältkulturerbi vo de UNESCO.

In dr Hööli vo Lascaux si e baar vo de eltiste bekannte abbildende Kunstwärk vo dr Gschicht vo dr Menschhäit. D Bilder wärde in s Jungpaläolithikum datiert, zerst het mä dänggt si sige zwüsche 17'000 und 19'000 Joor alt, jetzt git s Expärte wo si für no elter halte. D Hööli ghöört zum Umkräis vo dr Frankokantabrische Höölikunst. 

D Hööli isch am 12. Septämber 1940 vom Marcel Ravidat, Jacques Marsal, Georges Agnel und Simon Coencas entdeckt worde. Dr Henri Breuil het sä undersuecht und no im gliiche Joor en ersti wüsseschaftligi Beschriibig veröffentligt. 1948 isch d Hööli für s Publikum ufdoo worde. Wäge dr Füechdikäit wo d Bsuecher verursacht häi, het sich Schimmel afo bilde und d Hööli isch für s Publikum zuedoo worde. Mä het d Bilder restauriert und sithär wärde si die ganz Zit überwacht.

Usser Bilder het s in dr Hööli au Sache gha, wo d Archeolooge usgrabt häi. Drunder si 403 Artifakt us Stäi, 28 Wärkzüüg us Chnoche, Schmuck (10 Muschelumhäng), 113 Überrräst vo Dier, e Hufe Holzchoolestück, gröösseri Pflanzeräst und meereri Fragmänt vo de Farbe, wo d Mooler brucht häi.



</doc>
<doc id="37651" url="https://als.wikipedia.org/wiki?curid=37651" title="Auerochsen">
Auerochsen

Dr Uuroggs oder Uur ("Bos primigenius") isch en Art vo Rind, wo in iirer Wildform usgrottet worden isch. Populazioone im Nooche Oste gälte noch nöijerer Genforschig as d Stammform vom taurine Huusrind, das isch also e domestizierti Form vom Uuroggs. S indische Zebu stammt vo dr indische Subspezies ab. Es git Autoore wo die für en äigeni Art, "Bos namadicus", halte. Die Wildform vom Rind isch emol wit verbräitet gsi. Woorschinlig isch s im Joor 1627 gsi, wo z Pole dr letzt Uuroggs, e Chue, gstorbe isch.




</doc>
<doc id="37653" url="https://als.wikipedia.org/wiki?curid=37653" title="Pferd">
Pferd

D Ross oder Äihuefer ("Equus") si die äinzigi rezänti Gattig us dr Familie Equidae. Arte vo andere Gattige us dere Familie si nume as Fossilie erhalte. Zur Gattig "Equus" ghööre d Dier, wo as Ross, Eesel und Zebra bezäichnet wärde. D Abgränzig vo de Arte isch bis hüte umstritte. Im Ganze underschäidet mä mäistems zwüsche siibe Arte. Dr Bestand vo de mäiste von ene isch hüte gfäärdet. S Huuspfärd und dr Huuseesel, die domestizierte Forme vom Wildpfärd respektiv vom Afrikanische Eesel, spiilen as Last- und Ritdier e wichdigi Rolle und si uf dr ganze Wält verbräitet.



</doc>
<doc id="37654" url="https://als.wikipedia.org/wiki?curid=37654" title="Mari (Stadt)">
Mari (Stadt)

Mari (hüte "Tel Hariri", Sürie) isch e mesopotamische Stadtstaat und e bedütends Kultuurzentrum in Vorderasie gsi. Sini Aafäng gönge seer wit zrugg, mä wäiss aber nüt über si Gründig. Scho in dr Zit vor em Sargon isch Mari grad so wichdig gsi wie die gröössere Stedt z Babylonie. 

Noch dr sumerische Köönigsliste het Mari as sibti Stadt d Herrschaft über Sumer bzw. Mesopotamie noch dr Fluet erkämpft. Dr Sargon vo Akkad het deren iirer Herrschaft en Änd gmacht. Zur Zit vo de Amurriter 1776 vor dr Zitwändi het dr Zimrī-Lim gregiert und het e Hufe Chrieg gfüert. Si Lääbe isch dur Brief und en Epos bekannt. Siner Herrschaft het dr Hammurapi en Änd gmacht, won er d Stadt 1759 vor dr Zitwändi (noch dr middlere Chronologii) zerstöört het.

Sit 1933 si 25'000 Doondaafele Akkadisch usgrabt worde. Mä het au Figuure vo Bäter und Statue us Gips, Bronse und Lapislazuli gfunde. Mari isch dr Fundort vom Schatz vo Ur: 4500 Joor alti Figuure us Gold, Lapislazuli, Bronse und Elfebäi. Usserdäm het mä dr riisig Balast vo Mari entdeckt. In dr Bibliothek si königlichi Erläss gsi, Rächnige, Aawiisige für e Bau vo Kanääl, Dämm, Schlöise, und andere Iirichdige für d Bewässerig, und Wirtschaftsteggst und Diplomaatekorrespondänz. In de Teggst chömme Nääme vor wie Peleg, Serug, Nahor, Terach und Haran, wo us dr Bible as Verwandti vom Abraham und Nääme vo nordmesopotamische Stedt bekannt si . Zu de wichdige archeologische Fünd ghöört au dr Dämpel vo dr Ištar.

Groossi Bedütig het z Mari d Profetii gha, wo under anderem Lääbereschau und Astrologii bedriibe het. Mari het si Riichdum vor allem de Zöll us em Vercheer zwüschen em Persische Golf und em Middelmeer verdankt. Zinn, Chupfer mit Harzbrodukt, Holz, Olivenööl und Wii si begeerti Handelsgüeter gsi.




</doc>
<doc id="37657" url="https://als.wikipedia.org/wiki?curid=37657" title="Communauté de communes du Pays de Bitche">
Communauté de communes du Pays de Bitche

D Communauté de communes du Pays de Bitche isch e Kommunalverband im franzesische Département Moselle, wu 46 Gmaine im Arrondissement Sarreguemines aaghere. 

Gnännt isch dr Gmaindsverband noch em Bitscherland. Är isch am 15. Dezämber 2009 entstande dur dr Zämmeschluss vu dr Verbänd "Communauté de communes de Bitche et environs", "Communauté de communes de Volmunster" un "Communauté de communes du Pays du Verre et du Cristal". Zum 1. Jänner 2017 het dr Gmaiverband mit dr Communauté de communes de Rohrbach-lès-Bitche fusioniert.

Sitz vum Verband isch Bitche, Presidänt isch dr Francis Vogt. Im Johr 2006 het d Communauté de communes du Pays de Bitche 25.541 Yywohner uf 517 516 km² ghaa.

Zum Kommunalverband ghere die Gmaine:


</doc>
<doc id="37658" url="https://als.wikipedia.org/wiki?curid=37658" title="Eine wen iig, dr Dällebach Kari">
Eine wen iig, dr Dällebach Kari

Eine wen iig, dr Dällebach Kari isch de ofizielli Titel vom ene Film öber s Läbe vom Dällebach Kari, wo de Xavier Koller 2011 drait hät und wo am 1. März 2012 i de Schwiz is Kino cho isch.

D Handlig isch em Theaterstuck «Dr Dällebach Kari» vo de Livia Anne Richards aaglehned und spannt en Boge vo de Geburt bis zum tragische Änd vom Dällebach Kari sim Läbe, wobii dä Film churz vor em Ändi ufhört. Immer wider wärded Szene vo sinere Liebesgschicht mit de Annemarie Geiser, wo us besserem Huus stammt, iibländet. Dr Kari isch i dere Zyt scho a Chräbs erchrankt. Dia Liebesbezüchig fangt ganz schüüch a, entwicklet sich langsam zu de schönste Zyt i sim Läbe, wie dä Kari spöter emol sälber sait. Doch laider wird die Liebi vo de Annemari erem Vater nöd dulded und si hüroted schlussendlich en Andere.

Will de Dällebach Kari us em Bärner Mittelland stammt, i de Stadt Bärn Gwafför gsi isch und au als Stadtoriginal golte hed, spillt de Film im Bärnbiet. Vil Usseszene sind mit ordeli Ufwand i de Bärner Altstadt drait worde. Wichtigi Ort vom Gschee sind en Herresalon in ere Gass vo Bärn und d Chornhuusbrügg.

De Originalton vom Film isch bärndütschi Mundart. Gwüssne Schauspiller isch es rächt guet glunge, de Dialäkt z imitiere. Em Vater Geiser (Bruno Cathomas) merkt mer allerdings a, as er ursprünglig en Bündner isch, was aber nöd unbedingt stöört. Zur Sprooch und zum Titel vom Film gits i däm Zämehang au Diskussione. Je noch Quälle findt me zwei Schribwyse; uf de Website und Plakat vom Film: «Eine wen iig, dr Dällebach Kari» und uf de "Internet Movie Database": «Eine win iig, dr Dällebach Kari».



</doc>
<doc id="37659" url="https://als.wikipedia.org/wiki?curid=37659" title="Felsmalerei">
Felsmalerei

Felsemoolereie si e Schaner vo de Felsebilder, wo mit Farbe uf e Felseooberflechi gmoolt si ooni zuesätzligi Verdiefige im Felse. Si si uf frei ligende Felsefleche oder under "Abri" gmoolt und underschäide sich eso vom Schaner vo dr Höölemoolerei. Für s Moole si Pigmäntfarbe brucht worde, vor allem roote, gääle oder bruune Ocker (Limonit), Rötel (uf ere Hämatit-Basis) oder ere Mischig us bäide Mineralstoff. Für Schwarz isch mäistens Holzchoole oder sältener Mangandioxid brucht worde. S Alter vo Holzchoole und eso vom Bild cha mä mit Radiochoolestoffdatierig diräkt bestimme.

Wenn d Motiiv iigritzt, in Stai iine gschlaage oder graviert si, reedet mä nid vo Felsemoolerei sondern vo Petroglüfe, „Ritzzäichnige“ oder Gravierige. Wil s in Middel- und Nordöiropa vil räägnet si d Felsebilder dört immer Petroglüfe, wie die skandinavische Felsebilder us dr nordische Bronsezit (zum Bischbil d Felsritzige vo Himmelstalund) oder die alpine Felsebilder im Valcamonica.

Mä nimmt aa, ass d Bilder im Zämmehang mit rituelle "Trance"-Räise, müthische Uffüerige und Dänz entstande si und ass drbi nit s Bild, sondern dr rituelli Akt im Vordergrund gstande isch. Das isch aber nume äini vo vile Theorie. In e Hufe Fäll cha mä d Bilder scho nid richdig datiere und wäiss dorum nid, us weelem kulturelle Konteggst si chömme. Mit dr Interpretazioon vo Felsebilder, bsundrigs de afrikanische, beschäftigt sich die kognitivi Archeologii.

Mänggisch wärde au hüte no Felsezäichnige bzw. -moolereie gmacht, z. B. vo de südafrikanische San. Anderi Felsezäichnige us historischer Zit git s vo de "Aborigines" z Australie (zum Bischbil z Ubirr).




</doc>
<doc id="37660" url="https://als.wikipedia.org/wiki?curid=37660" title="Communauté de communes de l’Aéroport de Lorraine">
Communauté de communes de l’Aéroport de Lorraine

D Communauté de communes de Bitche et environs isch e Kommunalverband im franzesische Département Moselle gsii, wu fimf Gmaine im Kanton Verny im Arrondissement Metz-Campagne aaghert hän.

Gnännt isch dr Gmaindsverband noch em Flughafe Metz-Nancy-Lothringe. Är isch am 2. Jänner 2002 grindet wore. Sitz vum Verband isch Goin gsii, Presidänt dr Jean-Marc Rémy. 

Zum Kommunalverband hän die Gmaine ghert:



</doc>
<doc id="37661" url="https://als.wikipedia.org/wiki?curid=37661" title="Communauté de communes du Bouzonvillois">
Communauté de communes du Bouzonvillois

D Communauté de communes du Bouzonvillois isch e Kommunalverband im franzesische Département Moselle gsii, wu 21 Gmaine Kanton Bouzonville im Arrondissement Boulay-Moselle aaghert hän. 

Gnännt isch dr Gmaindsverband no dr Stadt Bouzonville (Busendorf), wu au dr Sitz vum Verband gsii isch. Är isch am 31. Dezämber 2004 grindet wore. Presidänt isch dr Alphonse Masson gsii. 

Zum Kommunalverband hän die Gmaine ghert:



</doc>
<doc id="37662" url="https://als.wikipedia.org/wiki?curid=37662" title="Erwin Schrödinger">
Erwin Schrödinger

Dr Erwin Rudolf Josef Alexander Schrödinger (* 12. Augschte 1887 z Wien-Erdberg; † 4. Jänner 1961 z Wien) isch e eschtrychische Physiker un Wisseschaftstheoretiker gsii. 

Dr Schrödinger giltet as ain vu dr Begrinder vu dr Quantemechanik un het fir d "Entdeckig vu neie produktive Forme vu dr Atomtheori" zämme mit em Paul Dirac 1933 dr Nobelbryys fir Physik iberchuu.

Syy Vater Rudolf Josef Carl Schrödinger (27. Jänner 1857 – 24. Dezember 1919) isch e Wachsduechfabrikant un Botaniker gsii. Syy Mueter Georgine Emilia Brenda isch d Dochter vum Alexander Bauer, eme Brofässor fir Allgmaini Chemi an dr k. k. Tächnische Hochschuel z Wien. Syy Vater isch katholisch gsii, syy Mueter evangelisch-lutherisch. D Chinder sin evangelisch ufzoge wore. Dr Schrödinger isch anne 1898 uf s Akademisch Gymnasium chuu. Derno het er vu 1906 bis 1910 z Wien Mathematik un Physik studiert un het sich am Wiener Physikalische Inschtitut habilitiert. Dert het er unter anderem mit em Franz-Serafin Exner, em Friedrich Hasenöhrl un em K. W. F. Kohlrausch zämme gschafft. Im Studium isch e Kamrad zum Botaniker Franz Frimmel gsii.

Im Erschte Wältchrieg isch er Soldat gsii. Noch em Chrieg isch er uf Jena, Stuegert, Breslau un Züri. Z Züri het er dr Lehrstuel fir Theoretischi Physik verdrätte, wu vor ihm scho dr Albert Einstein un Max von Laue d Inhaber gsii sin. Do het er au di no ihm gnännt Schrödinger-Glychig formuliert. Dodermit het er d Wällemechanik as Bschrybig vu dr Quantemechanik.

Am 6. April 1920 het er d Annemarie Bertel ghyrote.

Anne 1927 isch dr Schrödinger uf Berlin gange, wun er d Noofolg vum Max Planck an dr Friedrich-Wilhelms-Universitet aadrätte het un e wisseschaftlig Umfäld vorgfunde het, wu nit hätt chenne besser syy. E Huffe Physiker vu Wältrang sin zue sällere Zyt z Berlin gsii. Dert het er unter anderem mit em Victor Weisskopf zämmegschafft. No dr Machtergryfig vu dr Nationalsozialischte 1933 het sich dr Schrödinger, wu syy Ablähnig vum Nationalsozialismus scho lang dytlig gmacht ghaa het, entschlosse, Dytschland z verloo un e Stell am Magdalen College z Oxford aaznee. 

Im nämlige Johr isch er dr Nobelbryys fir Physik verlihe wore.

Anne 1936 isch er uf Eschtrych retuurgange go ne Beruefig an dr Karl-Franzens-Universität z Graz aaznee. 1938 het er d Haimet wider mieße verloo un isch uf Dublin gange, wun er ab 1940 gwirkt het un Diräktor vu dr School for Theoretical Physics gsii isch. 1943 het er am dertige Trinity College syni beriemte „Schrödinger lectures“ gee. 1949 isch er korrespondierend Mitglid vu dr Bayerische Akademi vu dr Wisseschafte wore.

Im Johr 1956 isch er uf Wien zruckgchehrt. Do het er bis zue sym Dod am Inschtitut fir Theoretischi Physik an dr Universitet Wien glehrt. Dr Schrödinger het au als an dr Hochschueldäg z Alpbach dailgnuu. Wel em d Ort guet gfalle het, het er do syni letschte Johr verbrocht. Syy Dochter Ruth Braunizer läbt hite no in däm Tiroler Dorf. Dr Erwin Schrödinger isch am 4. Jänner 1961 z Wien an Tuberkulose gstorbe. Ä isch no sym Wunsch z Alpbach begrabe wore. As Inschrift drait s Grabchryz d Glychig, wu sy Name drait.

Anne 1926 het dr Schrödinger di no ihm gnännt Schrödingerglychig formuliert. Dr Zuegang zue dr Quantemechanik, wu dr Schrödinger mit Hilf vu däre partiälle Differentialglychig gfunde het, isch zwar speter as em Heisenberg syy Matrizemechanik chuu. Em Schrödinger syne het aber dr Vordail, ass er d Mathematik brucht, wu us dr klassische Mechanik bekannt isch. Die Arbete hän em Wältruem un schließlig au dr Nobelbryys fir Physik anne 1933 yybrocht. In däre beriemte Artikelserie (Annalen der Physik Bd.79, S.361, 489, 734, un Bd.81, S.109, 1926) het er au glychzytig d Equivalänz vu syre Formulierig mit dr Matrizemechanik vum Heisenberg un em Born bewise.

D Uusenandersetzig mit dr Arbete vum Ernst Mach hän e zue dr Bscheftigung mit dr Theori vu dr Farbwohrnähmig gfiert. Uf däm Biet isch er bal zuen eme anerkännte Expert wore. Är het au Farbe-Ryym mit speziälle Metrike untersuecht un het eso wichtigi theoretischi Aaregige gee zem Byschpel fir d Erarbaitig vum spetere XYZ-Farbruum vu dr CIE. Di additiv Farbmischig goht no dr Regle vu dr Vektoraddition, wäge däm het dr Schrödinger di vektoriäll Darstellig in d Farbmässig yygfiert.

Anne 1937 isch em Max-Planck-Medaille verlihe wore.

Dr Schrödinger het au zue philosophische Aschpäkte vu dr Quantemechanik Stellig gnuu. In syym Wärch "Was ist Leben?" (im Orginal "What is Life?"), wu anne 18944 uusechuu isch, fiert er dr Uusdruck vu „Negentropi“ yy. Si het dertemol e große Yyfluss uf d Molekularbiologi ghaa, wel si versuecht het, biologischi Themene physikalisch z erklere un s Inträssi uf dr dodmol nonig bekannte Mechanismus vu dr Vererbig glänkt ghaa het, wun er dr Uusdruck vum „aperiodische Krischtall“ bregt het, wun er sich zue däm Zytpunkt no as Protein vorgstellt gha het. Des Wärch giltet au hite no as Klassiker, wie au vil vu syne Biecher, wu vilmol in dr Form vu erwyterete Essay gschribe sin.

Sy wohl bekannteschts Gedankenexperimänt isch S Schrödingers Chatz, wun er di kontraintuitiven Uuswirkige vu dr Quantemechanik uf Gegeständ vum Alldag iberdrait he tun eso syy Ablähnig vu dr gängige statistische Interpretation vu dr Quantemechanik zum Uusdruck het welle bringe.

Derzue het er 50 anderi Publikatione zue verschidene Themene vereffentligt. In dr letschte Läbensjohr het er sich intensiv mit Verallgmainerige vu dr Allgmaine Relativitetstheori („einheitliche Feldtheorien“) bscheftigt, wun er au mit em Albert Einstein driber korreschpondiert het – s Verhältnis sch ab abgchielt, wu dr Schrödinger syy Enthusiasmus fir syy Theori au in iberzogene Pressemitdailige het verlute loo.

Anne 1956 isch dr Schrödinger dr erscht Bryysdreeger vum no ihn gnännte Erwin Schrödinger-Bryys vu dr Eschtrychische Akademi vu dr Wissenschafte wore. 

Vu dr Republik Eschtrych het er anne 1957 s Eschtrychisch Ehrzezaiche fir Wisseschaft un Chuschht iberchuu.





</doc>
<doc id="37667" url="https://als.wikipedia.org/wiki?curid=37667" title="Lettisches Gymnasium Münster">
Lettisches Gymnasium Münster

S Lettisch Gymnasium z Münster isch di ainzig anerkännt lettisch Schuel z Weschteuropa gsii, wu Lettland Dail vu dr Sowjetunion gsii isch. S isch im Stadtdail Kinderhaus gsii.

S Gymnasium isch anne 1951 vu Flichtling in eme dytsche Flichtlingslager grindet wore. Im nämlige Johr hän litauischi Flichtling z Diepholz e aiges Gymnasium grindet, wu anne 1954 uf Hüttenfeld bi Manne zogen isch. Im Chalte Chrieg het s Gymnasium Schueler us aller Wält ufgnuu, doderdur het sich di lettisch Gmai z Münster un s Gymnasium zuen eme Zäntrum fir d Exil-Lette entwicklet. Unterrichtet woren isch uf Lettisch. Syt 1986 het s z Münster e "Lettischs Centrum" gee, wu s Gymnasium derzue ghert he tun wu ne Internat aaglideret gsii isch. No dr Unabhängigkait vu Lettland anne 1990 het s Gymnasium sy Bedytig verlore un isch schließlig anne 1998 ufglest wore. Syterhär isch s Lettisch Centrum unter anderem in dr Erwachsenebildig aktiv, bedrybt e Chinderschuel un veraastaltet e Summerschuel.



</doc>
<doc id="37669" url="https://als.wikipedia.org/wiki?curid=37669" title="Bildende Kunst">
Bildende Kunst

Dr Begriff bildendi Kunst het sich sit em früejen 19. Joorhundert im dütsche Sproochruum as Sammelbegriff für d Künst, wo visuell gstalte, iibürgeret. In andere öiropäische Sprooche brucht mä dr Begriff "Visuelli Kunst" (änglisch "Visual Arts", franzöösisch "art visuel" usw.). Die "bildendi Kunst" wird underschiide
Es git aber nid weenig Überschniidige zwüsche de verschidnige Kunstarte. D Wärk vo dr bildende Kunst häi mäistens e körperlig-rüümligi Dimensioon und iiri Wirkig chunnt diräkt vom Wärk sälber und brucht käi Interpreet, für dass dr Rezipiänt es chönnt woornää. Die andere Künst existiere in ere zitlige Dimensioon und wärde vo Interpreete em Publikum vorgfüert.

Zu de Kunstgattige vo dr bildende Kunst häi ursprünglig d Baukunst, d Bildhauerei, d Moolerei, d Zäichnig und d Grafik ghöört und s Kunstgwärb, wo au as aagwandti Kunst oder Gebruuchskunst bezäichnet wird. Wie sich nöiji Medie entwicklet häi und d Kunstbegriff im 20. Joorhundert immer mee usgwiitet worden isch, wird dr Begriff "bildendi Kunst" hüte seer vil witer gfasst und im Äinzelfall chä men en vilmol nid äidütig vo andere Kunstforme abgränze. S Kunstwärk, wo mä bis zum Aafang vo dr Modärne vor allem aagluegt het und mänggisch het chönne aalänge, isch im 20. und 21. Joorhundert vilmol prozässorientiert, isch öbbe nume no e räini Idee oder existiert nume as Handligsaawiisig. Anstatt dur e Gattigsbegriff definiert sich die aktuelli bildendi Kunst im ängere Sinn dur e Kunstbedriib und Kunstmäärt, wo etablierti Verdräter vo dr Kunstkritik, vom Kunsthandel, vo de Sammler und de Kunstmuseeum drzue ghööre.

In e baar vo de dütsche Bundesländer (z. B. Bade-Württebärg) wird dr Begriff "bildendi Kunst" usserdäm für s Schuelfach "Kunst" an allgemäinbildende Schuele brucht.




</doc>
<doc id="37670" url="https://als.wikipedia.org/wiki?curid=37670" title="Wandmalerei">
Wandmalerei

D Wandmoolerei isch e Form vo dr Moolkunst, wo s Bild nit, wie bi dr Daafelemoolerei, uf e Holzdaafele oder e Linwand gmoolt wird, sondern diräkt uf e Wand oder Decki, und zwar eso, ass si fest mit em Undergrund verbunde isch. D Wandmoolerei isch näbe dr Bildhauerei die eltisti überliifereti Kultuurläistig vo dr Menschhäit.

Bin dr Wandmoolerei moolt dr Künstler äntwäder eso, ass d Wand e zwäidimensionale Undergrund für es zwäidimensionals Bild blibt ("strängi Wandmoolerei") oder ass dr Iidruck vo Dreidimensionalidäät entstoot ("illusionistischi Wandmoolerei").

Bevor d Mensche uf Wänd gmoolt häi, häi si uf blanki Stäi gmoolt. Bi Muure isch das öbbe s gliiche wie uf dr drochnigi Verbutz z moole. Dere Technik säit mä "Secco"moolerei (vo ‚im Drochnige‘). Sonigi Moolereie wärde relatiiv schnäll alt, egal, was für e Bindemiddel mä nimmt. Bsundrigs schnäll goot s wenn s Bild dusse in Sunne und Rääge isch.
E Revoluzioon in dr Wandmoolerei isch d Fresko-Technik gsi (vo italiänisch "al fresco" ‚im Früsche‘). Bi dere wird uf dr Verbutz gmoolt, wenn dä no früsch und füecht isch. Wenn er denn usdröchnet und hert wird, bildet sich uf dr Oberflechi e herti, kristallisierti Schicht (d Sinterschicht), wo durchsichtig isch. Die siiglet d Moolerei drunder iis und macht sä enorm haltbar. Das cha au mit Seccomoolereie bassiere, wenn dr Verbutz nass wird und denn wider usdröchnet. Äi Noochdäil vo dr Freskomoolerei isch, ass mä s Resultat erst cha beurdäile, wenn dr Verbutz hert worden isch, wil dr Gsamtiidruck sich seer veränderet bim Dröchne. Usserdäm het dr Verbutzer nume eso vil chönne verbutze, wie dr Mooler an däm Daag het chönne aamoole. Verbutz, wo nid aagmoolt worden isch, het mä am neggste Daag wider müesse abchlopfe und nöi druf due. Au isch d Balette vo de Pigmänt stark reduziert gsi, wil mä nume mit alkalibeständige Substanze het chönne moole, wo chemisch nit mit Chalch und andere Stoff im Verbutz reagiere.


Historischi Wandmoolerei


Modärni Wandmoolerei



</doc>
<doc id="37671" url="https://als.wikipedia.org/wiki?curid=37671" title="Buurequartett">
Buurequartett

S´Buurequartett isch ä alemannischi Pop un Rock-Grupp us Lohr-Richebach im Schwarzwald, wu in alemannischer Mundart singt.

Die Band isch onne 1985 gründet wore un het in de Anfangsjohr iberwiegend fremdi Musiktitel gschpielt, wu si mit eigene Texte versähne het. Hit spielt s Buurequartett iberwiegend komplett eigini Stickli in alemannischer Mundart.

De Bandgründer Timo Haag het Anfang vun de 1980ger Johr die Idee ghet, mit ere Band uf närrische Obende, im Raum Lohr uffzdrette. Dialekt un Komedie hän solle mit moderner Pop un Rockmusik vermischt wäre. Die Band het mit ihrer Musik in de letschte Johre ä völlig neuer un eigener Stil entwickelt.

Im Februar 2011 het s Buurequartett de zweite Platz bim Musikwettbewerb "närrischer Ohrwurm" vum SWR-Fernsehen gmocht. Om 12.2.2012, henn die vier Musiker ä erneuter Anlauf gnumme un hänn denne Landesweit usgschriebene Wettbewerb gwonne. Im Februar 2013 hänn die vier Buure mit ihrem Lied: "Mir läbe nur einmol" de erschte Platz in de Hitparade vun Radio Bern in de Schwiz gmacht. Im Dezember 2013, hänn si mit em Titel "Chrysanthema", ebefalls bim Berner Hauptstadtsender in de Schwiz de zweite Platz erreicht. 

Nachdem 2013 beschlosse wore isch, das de Ringersport ab 2020 nimmi olympisch si soll, het sich`s Buurequartett stark fir die Aktion "Ringen um Olympia" engagiert. Sie hänn bi de Deutsche Mannschaftsmeisterschaft im April, des Lied "für immer Olympia" gsunge, wo si extra fir die Aktion gschriebe hänn. De deutsche Ringerbund het des Lied zamme mit em Buurequartett uff CD produziert un zum offizielle Song für "Ringen um Olympia" gmacht.


Ehmoligi Mitglider:



</doc>
<doc id="37673" url="https://als.wikipedia.org/wiki?curid=37673" title="Communauté de communes de Cattenom et environs">
Communauté de communes de Cattenom et environs

D Communauté de communes de Cattenom et environs isch e Kommunalverband im franzesische Département Moselle, wu 20 Gmaine im Kanton Cattenom im Arrondissement Thionville-Est aaghere. 

Gnännt isch dr Gmaindsverband no dr Stadt Cattenom. Är isch am 16. Jänner 1986 grindet wore. Sitz vum Verband isch Cattenom, Presidänt isch dr Michel Paquet. Im Johr 2007 het d Communauté de communes de Cattenom et environs 23.664 Yywohner uf 194 km² ghaa.

Zum Kommunalverband ghere die Gmaine:


</doc>
<doc id="37678" url="https://als.wikipedia.org/wiki?curid=37678" title="Communauté de communes du Centre mosellan">
Communauté de communes du Centre mosellan

D Communauté de communes du Centre mosellan isch e Kommunalverband im franzesische Département Moselle gsii, wu di 31 Gmaine vum Kantons Grostenquin im Arrondissement Forbach aaghert hän. 

Gnännt isch dr Gmaindsverband no dr Mosel. Är isch am 27. Juni 1997 grindet wore. Sitz vum Verband isch Mörchingen gsii, Presidänt dr Claude Bitte. Am 1. Jänner 2007 het d Communauté de communes du Centre mosellan 14.434 Yywohner uf 238 km² ghaa.

Zum Kommunalverband hän die Gmaine ghert:


</doc>
<doc id="37679" url="https://als.wikipedia.org/wiki?curid=37679" title="Neolithikum">
Neolithikum

D Jungstäizit, au Neolithikum (vom altgriech. ' ,nöi, jung‘ und ' ,Stäi‘), isch definiert as d Epoche in dr Gschicht vo dr Menschhäit, wo mit em Übergang vo de Jeeger- und Sammlerkultuure zu sässhafte Buure mit domestizierte Dier und Pflanze aagfange het.

Dr Übergang zur neolithische Wirtschaftswiis wird as die Neolithischi Revoluzioon bezäichnet. Iirer Verbräitig säit mä Neolithisierig und die isch in de verschiidene Regioone vo dr Wält underschiidlig verloffe. Die Nomadischi Lääbenswiis isch wo dr Ackerbau und d Veehaltig ufchoo si, gege d Sässhaftigkäit in Dorfgmäinschafte iiduscht worde. Dr Ackerbau isch au d Grundlaag gsi für e Gsellschaft, wo d Arbet däilt worden isch. Ass mä d Naarig sälber broduziert het und Vorrööt het chönne halte, het d Mensche vo dr natüürlige Umwält unabhängiger gmacht und si d Basis gsi drfür, ass d Bevölkerig het afo waggse. Dä Brozäss isch vor öbbe 12'000 Joor zum erste Mol im Gebiet vom "Fruchtbaare Halbmond" verloffe, vor allem grad süügöig vo de Taurus- und de Zagrosgebirg. No bevoor s archeologischi Beleeg git drfür, ass in de Dörfer Hüüser us Holz oder Stei baut worde si, het s in dere Regioon scho monumentaali Tämpelaalaage gee, wie uf em Göbekli Tepe oder z Nevalı Çori (Südosttürkei).

S Ändi vo dr Jungstäizit in de verschidnige Regioone vo dr Wält het aagfange, wo d Lüt dört häi afo Chupfer verarbäite (Chupferstäizit). Si isch aber erst spööter dur d Bronsezit abglööst worde. In Afrika süüdlig vo dr Sahara isch uf d Jungstäizit diräkt d Iisezit choo.





</doc>
<doc id="37681" url="https://als.wikipedia.org/wiki?curid=37681" title="Keramik">
Keramik

Keramik, au keramischi Masse, bezäichnet vili verschidnigi anorganischi, nitmetallischi Stoff, wo grob in "Ärdwaare", "Stäiguet", "Stäizüüg", "Borzellaan" und "Sondermasse" für d Füürfest-Industrii iidäilt wärde. 

S Wort "Keramik" stammt us em Altgriechische: "" (κέραμος) isch d Bezäichnig gsi für Doonmineraal und d Brodukt, wo mä drus gmacht und brennt het.

Dr Begriff "Keramik" umfasst näbe de Wärkstoff, wo für d Herstellig vo keramische Brodukt verwändet wärde, und die äigentligi Keramik drus gmacht wird (Doonkeramik, Borzelaan, technischi Keramik, Glaaskeramik, Verbundkeramik) au d Geegeständ sälber, wo us Keramik gmacht und brennt si, wo as Baudäil, Gebruuchs- und Ziergeegeständ oder Wärkzüüg verwändet wärde (wie Döpferei, Sanitärkeramik, Oofechachle, Keramikblättli und anders).



</doc>
<doc id="37682" url="https://als.wikipedia.org/wiki?curid=37682" title="Enrico Fermi">
Enrico Fermi

Dr Enrico Fermi (* 29. Septämber 1901 z Rom, Italie; † 28. Novämber 1954 z Chicago, USA), isch ain vu dr wichtigschte Chärnphysiker vum 20. Johrhundert gsii. Anne 1938 het er dr Nobelbryys fir Physik iberchuu.

Scho im Alter vu 17 Johr het dr Fermi ne Physikstudium an dr Universitet Pisa aagfange, wun er 1922 mit ere Promotion iber Röntgenstreiig an Krischtall abgschlosse het. Anne 1923 het dr Fermi dank eme Stipendium e mehmonetig Forschigsufenthalt z Göttingen bim Max Born ghaa. Göttingen isch zue sällere Zyt s fierend Zäntrum vu dr theoretische Physik gsii, do sin wichtig Arbete entstande fir d Quantemechank. 1924 het er fir e baar Monet in dr Niderlande gschafft bim Paul Ehrenfest, au ne Mitgrinder vu dr Quantemechanik. Derno isch dr Fermi zerscht as Brofässor fir Mathematik uf Florenz beruefe wore, zwai Johr speter isch er as Brofässor fir theoretischi Physik uf Rom gange. Do sin syni theoretische Arbete zue dr Feschtkerperphysik un zue dr Quantestatischtik entstande (Fermi-Dirac-Statischtik fir Fermione, s Fermis Guldini-Regle, Fermiflechi, Fermi-Resonanz, Thomas-Fermi Theori vum Atom). Z Rom isch um dr Fermi e seli aktivi Gruppe vu theoretische un experimäntelle Physiker entstande. Ihre hän d Theoretiker Gian-Carlo Wick, Ugo Fano, Giovanni Gentile, Giulio Racah un Ettore Majorana un d Experimentatore Franco Rasetti, Giuseppe Cocconi, Emilio Segrè, Edoardo Amaldi un Bruno Pontecorvo aaghert.

Aagregt dur d Entdeckig vum Neutron dur dr James Chadwick anne 1932 un dur dr Noowys vu Chärnumwandlige dur Bstrahlig mit Alphadaili dur d Irène un dr Frederic Joliot-Curie het sich dr Fermi 1934 dr Experimentalphysik zuegwändet. Syy bahnbrächend Entdeckig isch gsii, dass Chärnumwandligsprozäss dur Neutronestrahlig vil effektiver ablaufe. E wyteri Verbesserig vu dr Uusbyti chunnt mer iber, wänn d Neutrone stark abbrämst wäre (thermischi Neutrone). Anne 1934 het dr Fermi syy Theori vum Beta-Verfall publiziert („Fermi-Wächselwirkig“).

Dur Neutronebstrahlig vum dodmol schwärschte bekannte Elemänt Uran hän dr Fermi un syni Mitarbaiter au Veränderige im Uusgangsmaterial bewirkt (e anders chemischs Verhalte, gändereti Halbwärtszyte vu dr Strahlig) un hän des irrtimlig as Chärnumwandlig zue Transurane interpretiert ("Nature"-Artikel 1934). D Ida Noddack-Tacke het des kritisiert un het scho uf d Megligkait vun ere Chärnspaltig hiigwise, was derno vier Johr speter dr Otto Hahn un dr Fritz Straßmann mit chemisch-analytische Technike zaigt hän; di theoretische Grundlage sin vu dr Lise Meitner un em Otto Frisch gschaffe wore. S erscht Transuran het erscht anne 1942 chenne noogwise wäre, aber dur e ganz anderi Synthesevorschrift. Anne 1938 het dr Fermi fir syni Arbete dr Nobelbryys fir Physik iberchuu, au wänn sy Interpretation vum Neutroneexperimänt (Erzygig vu „Transurane“) no hitigem Chänntnisstand e fählerhafti Spekulation ohni Beleg gsii isch. Im nämlige Johr isch dr Fermi wäg dr Repressalie dur s Mussolini-Regime mit syre Familie in die USA emigriert, wel sy Frau Laura Jidin gsii isch.

Aafangs 1940er Johr het dr Fermi mit em Isidor Isaac Rabi un em Polykarp Kusch an dr Columbia-Universität z New York gforscht. 

Ihm isch am 2. Dezämber 1942 (15:25 Uhr) an dr University of Chicago mit em Chärnreaktor Chicago Pile No. 1 zum erschte Mol e kritischi Chärnspaltigs-Chettereaktion glunge, e Laischtig, wu uf dr theoretische Vorarbet vum Leó Szilárd gfueßt het.

Im Summer 1944 isch dr Fermi mit syre Familie uf Los Alamos (New Mexico) in s ghaim Atom-Forschigslabor vu dr USA zoge. As Beroter vum Robert Oppenheimer het dr Fermi ne wichtigi Roll bi Entwicklig un Böu vu dr erschte Atombombe gspilt. Noch em Zweete Wältchrieg het sich dr Fermi wider mit dr Grundlageforschig im Chärnforschingszäntrum an dr Universitet Chicago bscheftigt. Noch ere Europarais 1954 het dr Fermin Magechräbs iberchuu uh isch no im nämlige Johr dodra gstorbe.

Dr Fermi isch Mitglid bi dr Freimuurer gsii.







</doc>
<doc id="37684" url="https://als.wikipedia.org/wiki?curid=37684" title="Litauisches Gymnasium Hüttenfeld">
Litauisches Gymnasium Hüttenfeld

S privat Litauisch Gymnasium z Hüttenfeld (eme Stadtdail vu Lampertheim z Hesse) isch di ainzig anerkännt litauisch Schuel z Weschteuropa. S isch grindet wore in dr Zyt, wu Litaue e Dail vu dr Sowjetunion gsii isch.

Anne 1950 hän litauischi Flichtling z Diepholz e aige Gymnasium grindet, wu 1954 uf Hüttenfeld zogen isch. Di Litauisch Volksgmainschaft het s Schloss Rennhof fir d Schuel gchauft. Dervor het s vu 1946 bis 1949 e Litauischs Gymnasium fir gflichteti Litauer im ehmolige Chloschter Rebdorf im bayerischen Eichstätt gee, wu insgsamt as Flichtlingslager fir Balten fungiert het.

Im Chalte Chrieg het s Gymnasium Schueler us aller Wält im aagliderete Internat ufgnuu, doderdur het sich d Schuel zuen eme Zäntrum fir d Exil-Litauer entwicklet.

Unterrichtet wird uf Litauisch un Dytsch.
No dr Unabhängigkait vu Litaue anne 1990 hets Gymnasium an Bedytig verlore, het sich aber im Gegesatz zum Lettische Gymnasium z Münster chenne bhaupte, wel s dr Unterricht jetz unter anderem uf Chinder vu Spotuussidler uusgrichtet het. Au Schueler mit litauischer Abstammig vu Ibersee un vu Litaue sälber un au dytschi Schuele nutze d Megligkait vum bilinguale Unterricht.





</doc>
<doc id="37685" url="https://als.wikipedia.org/wiki?curid=37685" title="Höhlenmalerei">
Höhlenmalerei

D Höölimoolerei isch e Schaner vo de Felsebilder, wo an de Wänd vo Höölene oder "Abri" gmoolt si. Höölimoolereie wärde as "Art pariétal" ("franz.:" Kunst wo zur Wand ghöört, vo "lat." paries = Wand) oder „Parietalkunst“ bezäichnet. Die öiropäische Höölimoolereie stamme us em Jungpaläolithikum, und si vo anatomisch modärne Mensche (Cro-Magnon-Mensch) gmacht worde.

Die eltiste Höölemoolereie uf dr ganze Wält si in dr Chauvet-Hööli im Departemänt Ardèche und stamme us em jüngere Aurignacien (um 32.000 BP). E chli jünger si d Petroglüfe us dr Grotte vo Pair-non-Pair im Departemänt Gironde, wo uf öbbe 30.000 BP datiert worde si. Uf e Höhepunkt vo dr Verbräitig isch d Höölemoolerei im Gravettien, Solutréen und Magdalénien in Middel- und Südfrankriich und in Nordschbanie cho. Dorum bezäichnet mä sä au as Frankokantabrischi Höölekunst. In e baar Gebiet uf dr Wält, zum Bischbil in Südafrika und Australie, wärde bis in d Geegewart Bilder uf d Wänd vo Höölene gmoolt.




</doc>
<doc id="37690" url="https://als.wikipedia.org/wiki?curid=37690" title="Communauté de communes du District urbain de Faulquemont">
Communauté de communes du District urbain de Faulquemont

D Communauté de communes du District urbain de Faulquemont (au District urbain de Faulquemont) isch e Kommunalverband im franzesische Département Moselle, wu 33 Gmaine im Arrondissement Boulay-Moselle aaghere. 

Gnännt isch dr Gmaindsverband noch em "District de Faulquemont", wu am 17. Juni 1970 grindet un anne 2001 in e Gmaindsverband umgwandlet woren isch. Sitz vum Verband isch Faulquemont, Presidänt isch dr François Lavergne. 

Zum Kommunalverband ghere die Gmaine:


</doc>
<doc id="37694" url="https://als.wikipedia.org/wiki?curid=37694" title="Communauté de communes de l’Étang du Stock">
Communauté de communes de l’Étang du Stock

D Communauté de communes de l’Étang du Stock isch e Kommunalverband im franzesische Département Moselle gsii, wu vier Gmaine im Kanton Sarrebourg ìm Arrondissement Sarrebourg aaghert hän. 

Gnännt isch dr Gmaindsverband noch em Stockweier (Frz. "l’Étang du Stock"). Är isch am 17. Dezämber 1999 grindet wore. Sitz vum Verband isch Langatte gsii, Presidänt dr Bernard Simon. 

Zum Kommunalverband hän die Gmaine ghert:


</doc>
<doc id="37695" url="https://als.wikipedia.org/wiki?curid=37695" title="Kloster Leiden Christi">
Kloster Leiden Christi

S Chloster Liide Christi isch e Kapuzinnerinechloster z Jakobsbad bi Gonte.

Dor e Novizin us em Chloster Wonnestee bi Tüüfe isch 1851 zwösche Gonte ond Urnäsch da Frouechloster grönded worde. Fööf Johr spööter isch Grönderi gstorbe ond di gäästlich Läätig vom Mueterchloster Wonnestee öbernoo worde. Sed 1918 ischt s Chloster sölbstendig. Bis 1866 häts zom Bistum Chur ghört ond sed do hät de Bischof vo Sangalle s Visitazionsrecht.

S Chloster Liide Christi isch em Terziarinneorde noch em Franz vo Assisi aagschlosse. S Patrozinium fiirids im Chloster am Fest vo de "Schmerzensmueter Maria". D Chlosterfroue görtid si mit eme rote Strick as Zääche för d Verehrig vom "Chostbare Bluet Christi".

Am Stiftigsfäscht vom 18. Augste 2013 sends 8 Schwöstere ond zwää Novizinne gsee.

Am Saamstig, 26. Abröll 2014, hönd d Maria Elisabeth Pustelnik (22) und d Maria Chiara Eicher (43) de wyss Schleier vo de Novizinne gäge de schwaaz vo de Schwöstere iituusched. Im Festgottesdienst hönd die beede ehemolige Novizinne eres Profässvespräche abglääd, vor de Frau Muetter, de Schwöster Mirjam, ond vor de vesammlete Gmeend. För die beede Kapuzinerinne chommid jetzt dröi witeri Johr bis zur ewige Profäss, e Zyt zomm eri Entschaidig fös Chlooste z öbeprüefe.

Sed 1916 stöllid d Chlosterfroue us Chrüüter, wos zom Tääl im äägne Garte aapflanzid, veschidnigi Häälmittel här. Im Chlosterlade, wo sed a paar Johr ime renovierte Näbegeböi ischt, werdid dia Medikament nebet anderne Produkt verchauft. E Spezialität isch de Chlosterliggör "Angelika".



</doc>
<doc id="37700" url="https://als.wikipedia.org/wiki?curid=37700" title="Stöckli">
Stöckli

Mit Stöckli bezeichnet me e chlises Hüüsli näbet eme Puurehuus im Bärnbiet, im Soledurnische, im Aargou, aber ou im Friburgische und angerne Regione vor Schwiz.

Da chlii Huus isch ursprünglig för d Hirte oder d Älpler boue worde, demit si im Winter, wänn si nümm mit de Tier ungerwägs si gsi, e Dach über em Chopf hei gha. 
Sit öpe 1850 wird s Stöckli ou aus Alterssitz för d Eltere vom Puur brucht und immer hüfiger extra för das au bout worde. 

De Ständerot taged i de chline Chammere vom Bundeshuus. Wil im Ständerot, im Vergliich zum Natzionalrot, eher elteri Politiker sind, hät di chlini Chammere de Übername "Stöckli" übercho.




</doc>
<doc id="37701" url="https://als.wikipedia.org/wiki?curid=37701" title="Communauté de communes de Freyming-Merlebach">
Communauté de communes de Freyming-Merlebach

D Communauté de communes de Freyming-Merlebach isch e Kommunalverband im franzesische Département Moselle, wu elf Gmaine ìm Arrondissement Forbach aaghere. 

Am 29. April 1975 isch dr "District de Freyming-Merlebach" us dr sibe Gmaine Barst, Betting, Cappel, Freyming-Merlebach, Guenviller, Hoste un Seingbouse bildet wore. Anne 1989 isch derno Farébersviller derzue chuu, 1990 Béning-lès-Saint-Avold un Henriville. Am 3. Dezämber 2001 isch dr "District" in e "Communauté de communes" umgwandlet wore. As letschti Gmai isch schließlig Hombourg-Haut am 14. Novämber 2003 derzue chuu.

Sitz vum Verband isch Freyming-Merlebach, Presidänt isch dr Pierre Lang. 

Zum Kommunalverband ghere die Gmaine:


</doc>
<doc id="37702" url="https://als.wikipedia.org/wiki?curid=37702" title="Communauté de communes du Haut-Chemin">
Communauté de communes du Haut-Chemin

D Communauté de communes de Freyming-Merlebach isch e Kommunalverband im franzesische Département Moselle gsii, wu elf Gmaine ìm Arrondissement Forbach aaghert hän. 

Gnännt isch dr Gmaindsverband no dr Landschaft Haut-Chemin. Är isch am 19. Novämber 2002 grindet wore. Sitz vum Verband isch Vigy gsii, Presidänt dr André Houpert. Im Johr 2006 het d Communauté de communes du Haut-Chemin 5.462 Yywohner uf 122 km² ghaa.

Zum Kommunalverband hän die Gmaine ghert:


</doc>
<doc id="37703" url="https://als.wikipedia.org/wiki?curid=37703" title="James Prescott Joule">
James Prescott Joule

Dr James Prescott Joule (, * 24. Dezämber 1818 z Salford bi Manchester; † 11. Oktober 1889 z Sale isch e britische Pysiker gsii.

Dr Joule isch dr dritt Suhn vum Bröuereibsitzer Benjamin Joule (1784–1858) un dr Alice Prescott Joule gsii. Speter het är zämme mit sym Brueder die Bröuerei ibernuu un bedribe. Ab 1834 het dr John Dalton Mathematik un Naturwisseschafte studiert. Anne 1837 het er sich e chemisch Labor yygrichtet, wu speter vu verschidene Verain finanziert woren isch. Am 18. Augschte 1847 het er d Amelia Grimes ghyrote, wu scho anne 1854 gstorben isch. Im Johr 1847 het er syni Zämmearbet mit em William Thomson, 1. Baron Kelvin aagfange. Vu 1872 ab hän e gsundhaitligi Broblem blogt. Wun er in spetere Johr in finanziälli Schwirigkaite groten isch, het em di britisch Chenigi Victoria ab 1878 e Pension gwehrt.

Anne 1838 het dr Joule uf dr Grundlag vu dr Arbeite vum William Sturgeon mit elektromagnetische Experimänt aagfange, wun er derno wäg dr Wermilehr ufgee het. Ab 1840 het er sich Untersuechige iber d Wermiwirkige vum Strom gwidmet. Doderby het er s Ufwermig vum stromdurflossene Laiter (Joulschi Wermi) entdeckt. In däm Johr, 1840, het er s Joulesche Gsetz formuliert, doderno isch d Wermi proportional em Brodukt us em Quadrat vu dr Stromsterki un em Widerstand vum Stromkrais.

In dr Johr derno het er d Wermientwicklig bi verschidene Vorgäng gmässe. Är het frie vermuetet, dass es e Equivalänz vu mechanischer Arbet un Wermi git (mechanischs Wermiequivalänt) un het doderzue 1843 e klassische un no ihm gnännte Versuech (Joule-Versuech) uus: Ere thermisch isolierte Wassermängi wird e definierti Mängi mechanischi Energi zuegfiert un derno dr Aastig vu dr Temperatur gmässe. Uf die Art het er d Wermiequivalänz chenne noowyse, wu ihm z Ehre in dr Ainheit Joule gmässe wird. Dää Noowys het fascht glychzytig un unabhängig vum Joule au dr Robert Mayer (1814–1878) vu Hailbrunn brocht.

Anne 1846 het dr Joule mit dr Lengineänderig vu magnetisierte ferromagnetische Stoff d Magnetostriktion (Joule-Effäkt) entdeckt, wun er gfunde het bi dr Erzygig vu Ultraschallwälle. Ab 1852 het dr Joule zämme mit em Thomson an Experimänt fir d Bstetigung vu thermodynamische Theorie gschafft. 1852 hän di beede Forscher zaigt, dass sich e Gas abchielt, wu sich uugstert cha uusdehnt. Dää Joule-Thomson-Effäkt isch dr Bewys gsii fir d Aanahm, dass zwische dr Gasmolekül schwachi Chreft wirksam sin. Aawändig findet dää Satz bi dr Gasverflissigung un in dr Cheltitechnik. Derzue het dr Joule dr ideal Kraisprozäss vu dr Haißluftmaschin (Joule-Prozäss) konzipiert.

Ab 1850 isch dr Joule Mitglid vu dr Royal Society gsii, wu ne 1852 mit dr Royal Medal un 1870 mit dr Copley Medal uuszaichnet het. Zue syne Ehre haißt d SI-Ainhait vu dr Energi, Arbet un Wermimängi „Joule“ (Ainhaitezaiche J).




</doc>
<doc id="37707" url="https://als.wikipedia.org/wiki?curid=37707" title="Joseph Fourier">
Joseph Fourier

Dr Jean-Baptiste-Joseph Fourier (* 21. Merz 1768 bi Auxerre; † 16. Mai 1830 z Paris) isch e franzesischer Mathematiker un Physiker gsii.

Dr Fourier isch dr Suhn vun eme Schnyder gsii un isch in dr Chriegsschuel z Auxerre ufzoge wore, wu sich uusestellt het, dass er e Frieentwickler isch. Mit 18 Johr hän e d Verantwrotlige in dr Schuel zum Brofässor ernännt. Noch em Uusbruch vu dr Franzesische Revolution het er sich fir die bolitisch engaschiert, isch aber fascht e Opfer vu dr Terrorherrschaft vu dr Jakobiner wore. Anne 1795 isch er uf Paris gange un isch 1797 as Noofolger vum Lagrange Professor fir Analysis un Mechanik an dr École Polytechnique wore.

Am Änd vum 18. Jahrhundert isch er mit em Napoleon Bonaparte uf Ägypte gange, wun er s Sekretariat vum "Institut d’Egypte" ibernuu het un an dr "Description de l’Égypte" mitgschafft het. No syre Ruckchehr isch dr Fourier 1802 zum Prefäkt vum Département Isère ernännt, 1808 zum Baron ghobe wore. In däre Funktion het er derfir gsorgt, dass d Simpf bi Lyon druckglait wore sin. Anne 1815 het e dr Napoleon (no däm syre Ruckchehr vu Elba) zum Prefäkt vum Département Rhône gmacht. Syt 1815 het er z Paris gläbt un isch Sekreter uf Läbeszyt vu dr der "Académie des sciences" gsii.

Dernäbe het er sich au mit Physik bscheftigt, un zwar mit dr Wermiuusbraitig in Feschtkerper (Fouriersches Gsetz). E aischlegigi Abhandlig isch vu dr Pariser Akademi 1807 bryysgchrent wore. Näbe dr Härlaitig vu dr Glychige het s dodin au ne Leesigsaasatz gha mit Fourierraie. Syy wichtigscht Wärch in däm Zämmehang isch d "Analytisch Theori vu dr Wermi" (1822) gsii. In eme Artikel vu 1824 het er zum erschte Mol di wäsetlige Mechanisme vum atmosphärische Dryybhuuseffäkt bschribe (ohni dass er aber dää Uusdruck brucht het).

Mit dr Fourieranalys het er e Grundstai fir dr Furtschritt vu dr modärne Physik glait. Im Ramme vu dr digitale Chlangerzygig het si au fi di akustische Grundlage vu dr Musik e entschaidendi Bedytig.

Syy Name isch uf em Eiffelturm verebigt, derzue drait d Universitet Joseph Fourier Grenoble I syy Namme un au dr Asteroid (10101) Fourier.





</doc>
<doc id="37709" url="https://als.wikipedia.org/wiki?curid=37709" title="Tafelmalerei">
Tafelmalerei

As Daafelbild wird in dr Bildende Kunst e bildligi Daarstellig uf eme flache, feste Materiaal wie Holz, Doon, Metall, Elfebäi bezäichnet. Im Geegesatz zur Wandmoolerei wird si nid diräkt uf e mineralisch Grund von ere Wand gmoolt. 

Bi aagmooltem Mobiliar reedet mä im Allgemäine vo Daafelmoolerei, wenn es sich um Verzierige handlet (Dekorazioonsmoolerei) und au, wenn die aagmoolte Elemänt äigeständigi Bildwärk si, wie bim ene Altarblatt oder eme Bild uf eme Moolbrätt, wo s Daafelbild im äigentlige Sinn isch, e Bild „uf Holz“).

Bim Aamoole vo dreidimensionaale Objekt wie Skulptuure und Zierläiste reedet mä nid vo Daafelmoolerei sondern vo "Fassig", au wenn d Technike verwandt si. Es ghöört zum Wääse vo dr Daafelmoolerei, ass dr Bildgrund eebe und flechihaft isch. Au sött d Flechi eendeer grooss si, sust isch s "Miniatuurmoolerei".



</doc>
<doc id="37710" url="https://als.wikipedia.org/wiki?curid=37710" title="Communauté de communes de la Houve">
Communauté de communes de la Houve

D Communauté de communes de la Houve isch e Kommunalverband im franzesische Département Moselle gsii, wu elf Gmaine im Kanton Bouzonville im Arrondissement Boulay-Moselle aaghert hän. 

Gnännt isch dr Gmaindsverband noch em ehmolige Chohlebärgwärch "La Houve". Är isch am 5. Septämber 2005 grindet wore. Sitz vum Verband isch Falck gsii, Presidänt dr Guy Moritz. 

Zum Kommunalverband hän die Gmaine ghert:


</doc>
<doc id="37711" url="https://als.wikipedia.org/wiki?curid=37711" title="Glasmalerei">
Glasmalerei

Under Glaasmoolerei verstoot mä hüte in erster Linie d Heerstellig vo farbige Fänster mit bildlige Daarstellige.

Die eltischte farbige Fänschter sind us dr Spootantike erhalte.

Im Hochmiddelalter si d Chlosterfänster vo de Zisterzienserabteie au in dr "Grisaille"-Technik (grau und wiss) gmacht worde. D Wirkig entstoot dur s Liecht, wo dur s Glaas duureschiint.

Us dr Zyt vo dr Gotik sind gmooleti Fänschter zum Bischpiil am Friburger Münschter, i dr Chlooschterchile vo Königsfälde, im Bärner Münschter und dr Kathedraale vo Lausanne no z gseh.

D Glaasmoolerei het e bsundrigi Stellig in dr Moolerei, wil d Lüüchtchraft vo de Farbe und d Hellikäitsunderschiid bi käinere andere Moolart e so grooss si wie bim ene durchsichdige Glaasbild. Dr Umfang vo de Kontrast und d Brillianz vo de Farbe si no sterker as bim Diapositiv im Vergliich zu dr Babbiirfoti. Es erzügt e müstischi bis fiirligi Stimmig und wird dorum vor allem im sakrale Beriich verwändet. D Archidekduur setzt d Glaasmoolerei as Däil vo groosse Gsamtwärk ii.

E ganz anderi Art isch d Hinderglaasmoolerei, wo mä nume drufluegt. 

Es git zwäi grundlegendi Technike vo dr Glasmooleri: 





</doc>
<doc id="37712" url="https://als.wikipedia.org/wiki?curid=37712" title="Communauté de communes de Maizières-lès-Metz">
Communauté de communes de Maizières-lès-Metz

D Communauté de communes de Maizières-lès-Metz isch e Kommunalverband im franzesische Département Moselle gsii, wu 14 Gmaine im Arrondissement Metz-Campagne aaghert hän. 

Am 30. Jänner 1975 isch dr "District Nord de l'Agglomération Messine" us zwelf Gmaine bildet wore, wu anne 1997 umstrukturiert un derno "District de Maizières-lès-Metz" gnännt woren isch. Zum 1. Jänner 2002 isch dr "District" in e "Communauté de communes" umgwandlet wore un d drei Gmaine Antilly, Charly-Oradour un Malroy hän sich em neie Kommunalverband aagschlosse.

Sitz vum Verband isch Maizières-lès-Metz gsii, Presidänt dr Jean-Louis Michel. 

Zum Kommunalverband hän die Gmaine ghert:



</doc>
<doc id="37714" url="https://als.wikipedia.org/wiki?curid=37714" title="Communauté de communes du Pays boulageois">
Communauté de communes du Pays boulageois

D Communauté de communes du Pays boulageois isch e Kommunalverband im franzesische Département Moselle gsii, wu 26 Gmaine im Kanton Boulay-Moselle im Arrondissement Boulay-Moselle aaghert hän. 

Gnännt isch dr Gmaindsverband no dr Region um d Stadt Boulay-Moselle, wu au Sitz vum Verband gsii isch. Är isch am 14. Novämber 2007 grindet wore. Presidänt isch dr André Boucher gsii. Im Johr 2007 het d Communauté de communes du Pays boulageois 12 148 Yywohner ghaa.

Zum Kommunalverband hän die Gmaine ghert:



</doc>
<doc id="37715" url="https://als.wikipedia.org/wiki?curid=37715" title="Buchmalerei">
Buchmalerei

D Buechmoolerei isch e Kunstgaddig, wo sich mit dr moolerische Gstaldig vo Büecher und andere Schriftwärk befasst. Dr Begriff Buechmoolerei umfasst im ängere Sinn alli Moolereie im ene Buech, wird aber au für zäichnerischi Illustrazioone verwändet. Dr Gsamthäit vom moolerische "Buechschmuck", bsunders wenn d Moolereie no vergoldet si, säit mä au Illuminazioon.

D Buechillustrazioon in dr öiropäische Antike isch zwüschen em 2. und 4. Joorhundert noch dr Zitwändi mit dr Erfindig vom bundnige Kodex ufchoo, si het aber e Dradizioon vo aagmoolte Schriftrolle, wo bis ins zwäite Joorduusig vor dr Zitwändi zrugggoot. Noch em Undergang vom Römische Riich het die büzantinischi Buechmoolerei s antike Erb witergfüert. Zwar het sich dr Stiil gänderet, aber im wääsentlige isch d Dradizioon umbroche bis an s Ändi vom büzantinische Riich im 15. Joorhundert wiitergange. Zum Iiflussgebiet vo dr büzantinische Kunst häi im Middelalter groossi Gebiet in Vorderasie,dr Balkan, Russland ghöört und, mit Abstrich, wird au die koptischi Kunst drzuezelt.

Im Oobeland, also im westlige, latiinische Öiropa, het sich dr Stiil vo dr Buechmoolerei die ganz Zit veränderet. Im Früeje Middelalter het s zerst die merowingischi und die insulaari Buechmoolerei vo Irland und Ängland gee. In dr Karolingische Kunst isch d Buechmoolerei stark vo Büzanz beiiflusst gsi und isch denn in die Ottonischi Buechmoolerei übergange. D Romanik isch die ersti Epoche gsi, wo sich in de regionaale Moolschuele gmäinsaami Merkmool entwicklet häi und eso en öiropäische Stiil. D Gotik het z Frankriich und Ängland öbbe 1160/70 aagfange, wääred z Dütschland no bis um 1300 die romaanische Forme dominant bliibe si. Wääred dr ganze gotische Epoche isch Frankriich die füerendi Kunstnazioon gsi und het dr Doon für die stilistische Entwicklige in dr Buechmoolerei aagee. In dr Rönessans het di Buechmoolerei wägen em Buechdruck und de druckgrafische Verfaare, wo sich denn duuregsetzt häi, vo iirer Bedütig verloore. Bis denn sich si gliichberächdigt näbe dr Daafel- und Wandmoolerei gstande. Modärni Büecher, wo moolerisch gstaltet si, zelt mä im Allgemäine nid zur Buechmoolerei zugerechnet.

Die Islamischi Buechkunst het im 11. Joorhundert aagfange und es het zwäi geegesätzligi Grundposizioone gha: Äinersits isch dr Islam e Buechreligioon, andrersits si figüürligi Daarstellige verbote, wenn s au im Koran käi diräkts Verbot git. Religiöösi Wärk beschränke sich dorum uf brachtvolli Ornamäntik und Kalligrafii. Au wenn s Verbot noch dr sträng orthodoxe Sicht nit uf die religiöösi Sfääre beschränkt isch, git s im wältlige Beriich e seer fantasiivolli figuraali Moolerei. Vo Arabie us het sich die islamischi Buechkunst uf Persie, Indie, in s Osmanische Riich und uf Schbanie usbräitet.

Im prekolumbianische Amerika het s en äigeni Buechmoolereisdradizioon gee, wo noch dr Eroberig vo Süd- und Middelamerika dur d Schbanier non e bitzli under de Vorzäiche vo dr christlige Kolonisazioon witergläbt het. Hüte si nume no weenigi Azteke- und Maya-Kodizes erhalte.
Häiligi Büecher vom Buddhismus si z Indie und Tibet uf Palmebabbiir sparsam illustriert worde und mä het sä zwüsche Buechdeckel ufbewaart.

Z China het d Duschzäichnig d Textillustrazioon dominiert. Mäistens häi die d Form vo Rolle gha und dorum isch das käi Buechmoolerei im ängere Sinn. D Illustrazioonen si mäistens nooch zum ene autonoome Bild gsi und häi dr Teggst weeniger illustriert oder gliideret, as das in dr öiropäische Buechmoolerei dr Fall gsi isch. Wil technisch d Kalligrafii und d Duschzäichnig seer nooch zun enander gsi si, git s zwüsche dene bäide Künst kuum e Gränze. Scho sit em 9. Joorhundert isch dr Holzschnitt z China bekannt gsi.

D Technik vo dr japanische Illustrazioonskunst het sich kuum vo dr chinesische underschiide und au dört häi d Duschzäichnige vorgherrscht.




</doc>
<doc id="37716" url="https://als.wikipedia.org/wiki?curid=37716" title="Ernest Rutherford">
Ernest Rutherford

Dr Ernest Rutherford, 1. Baron Rutherford of Nelson (* 30. Augschte 1871 z Brightwater bi Nelson/Neiseeland; † 19. Oktober 1937 z Cambridge) isch e neiseeländische Atomphysiker gsii, wu anne 1908 dr Nobelbryys fir Chemi iberchuu het. Syter anne 1931 isch er Baron Rutherford of Nelson gsii.

Dr Ernest Rutherford isch dr Suhn vum James Rutherford gsii, eme Buur vu Perth (Schottland), un dr Martha Thompson vu Hornchurch (Essex). D Eltere sin uf Neiseeland uusgwanderet go „Flachs un e Huffe Chinder großzzie“. Dr Ernest Rutherford het am Canterbury College z Christchurch studiert, dr hitige University of Canterbury.

Anne 1898 het er e Ruef an d McGill-Universitet z Montréal (Kanada) iberchuu, wun er bis 1907 gschafft het. Fir d Forschige, wun in däre Zyt gmacht het, het er im Johr 1908 dr Nobelbryys fir Chemi iberchuu. Derno het aagfange an dr Universitet Manchester z Ängland z lehre, wun er unter anderem mit spetere Nobelbryysdreeger wie em Niels Bohr un em Patrick Blackett gschafft het. 1919 isch er as Brofässor uf Cambridge gange, wun er Diräktor vum Cavendish-Laboratorium woren isch. 1921 isch syy Schrift "Nuclear Constitution of Atoms" („Iber d Chärnstruktur vu Atom“) uusechuu. Anne 1914 isch er zum Ritter gschlaa un 1931 zum Baron ernännt wore. Vu 1925 bis 1930 isch er Bresidänt vu dr Royal Society gsii. 

Dr Lord Rutherford isch in dr Westminster Abbey z London in dr Nechu vum Grab vum Isaac Newton byygsetzt wore. Zue syne Ehre isch 1997 s Elemänt 104 "Rutherfordium" gnännt wore. Au dr Asteroid "(1249) Rutherfordia" isch noch em gnännt wore.

Dr Rutherford giltet as ain vu dr wichtigschte Experimentalphysiker. Scho anne 1897 isch em klar wore, dass di ionisierend Strahlig vum Uran us mehrere Dailliarte bstoht.

Anne 1902 het er d Hypothese ufgstellt, dass chemischi Elemänt dur radioaktive Verfall in Elemänt mit ere niderere Ornigszahl ibergehn. Är het 1903 d Radioaktivitet in Alphastrahlig, Betastrahlig un Gammstrahlig unterdailt no dr r positive, negative oder neutrale Ablänkig vu dr Strahledailli in eme Magnetfäld un het dr Uusdruck vu dr Halbwärtszyt yygfiert. Die Arbet isch anne 1908 mit em Nobelbryys fir Chemi uuszaichnet wore.

Syy bekannteschte Byydrag zuer dr Atomphysik isch s Rutherfordsche Atommodäll gsii, wun er anne 1911 us syne Streiversuech vu Alphadailli an Goldfolie abglaitet het. Dr Rutherford het dodermit s Atommodäll vum Thomson widerlait, w uno vun ere glychmäßige Masseverdailig uusgangen isch.

Dr Rutherford anne 1919 het zum erschte Mol experimentell noogwise, dass e Atomchärn (in syym Fall Stickstoff) dur Bstrahlig mit Alphadailli in e andere cha umgwandlet wäre (in sym Fall s negschtschwäärer Elemänt Suurstoff). Bi däne Experimänt het er s Proton entdeckt.

Unter syre Aalaitig hän dr John Cockcroft un dr Ernest Walton s erscht Mal mit chinschtlig bschlynigte Dailli ne Atomchärn uusenandergschlaa: mit Protone bschosse Lithium het sich ufgspalte in zwai Alphadailli, also Helium-Chärn. Eme andere Wisseschaftler z Cambridge, em James Chadwick, isch s anne 1932 glunge, s Neutron experimentäll noozwyse, wu dr Rutherford scho vil Johr vorhär theoretisch poschtuliert ghaa het.






</doc>
<doc id="37720" url="https://als.wikipedia.org/wiki?curid=37720" title="Dmitri Iwanowitsch Mendelejew">
Dmitri Iwanowitsch Mendelejew

Dr Dmitri Iwanowitsch Mendelejew (russ. Дмитрий Иванович Менделеев, , wiss. Transliteration "Dmitrij Ivanovič Mendeleev"; * 27. Jänner (jul) / 8. Februar (greg.) 1834 z Tobolsk, Russland; † 20. Jänner (jul) / 2. Februar (greg.) 1907 z Sankt Petersburg) isch e russische Chemiker gsii. 

Är het, unabhängig vum Lothar Meyer, e Syschtematik vu dr chemische Elemänt uusgarbaitet, wun er "periodischi Gsetzmäßigkait" gnännt het. Si het e tabellarischi Anornig, hite Periodesyschtem oder Periodischs Syschtem vu dr Elemänt (PSE) gnännt, un d Vorhärsag vu drei neie Elemänt megli gmacht. Dodermit het dr Mendelejew vorlaifig e Antwort gfunde ghaa bi dr 50-jehrigi Suechi noch eme Zämmehang zwische dr Atommasse un dr chemische Aigeschafte vu dr chemische Elemänt. Zue syne Ehre het s Elemänt 101 dr Name Mendelevium iberchuu.

Dr Dmitri Mendelejew isch am 8. Februar 1834 as jingschts vu insgsamt 17 Chinder vum Iwan Pawlowitsch Mendelejew un dr Maria Dmitrijewna Mendelejewa (geb. Korniljewa) uf d Wält chuu. Mit 15 Johr, noch em Dod vu sym Vater, isch er uf s Gymnasium z Tobolsk gange.

Anne 1849 isch di verarmt Familie Mendelejew uf St. Petersburg zoge, wun er anne 1850 em Pedagogische Inschtitut byydrätten isch. Vu 1855 bis 1856 het er an Tuberkulose glitte, wun er uf dr Halbinsle Krim uuskuriert het.

Zwische 1859 und 1861 het dr Mendelejew z Paris iber d Dichti vu dr Gas gforscht un het sich in syre Wohnig e aige Laboratorium yygrichtet. An dr "Universitet Haidelbärg" het er sich bim Gustav Robert Kirchhoff mit dr neie Untersuechigsmethod vu dr Spektroskopi bscheftigt.

Dr Mendelejew isch zwaimol ghyrote gsii un het mehreri Chinder ghaa. Är het russisch, dytsch un franzesisch gschwätzt.

Dr Dmitri Mendelejew isch im Jänner 1907 an dr Folge vun ere Grippe gstorbe. Bi syrer Lyycht z Sankt Petersburg sin e baar döusert Mänsche derby gsii.

Dr Mendelejew het anne 1865 promoviert un isch im nämlige Johr Brofässor fir Chemi am "Technologische Inschtitut Sankt Petersburg" wore. Syy Dokterarbet het er zum Thema "Iber d Verbindig vu Alkohol mit Wasser" verfasst. 

Anne 1867 isch dr Mendelejew Brofässor fir Chemi an dr Universitet Sankt Petersburg wore. 

Am 6. Merz 1869 het er s "Periodesyschtem vu dr Elemänt (PSE)" unter em Titel "„Die Abhängigkeit der chemischen Eigenschaften der Elemente vom Atomgewicht“" vereffetligt. Doderby het er di dodmol bekannte 63 Elemänt no dr Atommasse in sibe Gruppe mit ähnlige Aigeschafte aagordnet. Dr Lothar Meyer het e baar Monet speter e fascht idäntischi Tabälle vereffetligt. Dr Mendelejew het mit sym Syschtem anne 1871 d Aigeschafte vu dr bis dert no uubekannte Elemänt Gallium (b Mendelejew: "Eka-Aluminium"), Scandium (Mendelejew: "Eka-Bor") un Germanium (Mendelejew: "Eka-Silizium") chenne voruussage. Nume wenig Johr speter sin syni These as richtig bstetigt wore.

Dr Mendelejew isch Ehremitglid vu dr Moskauer Universitet, Mitglid vu dr "Russische Akademi vu dr Chinscht" un Mitglid vu 90 uusländische Wisseschafts-Akademie gsii. Fir d Uuszachnig mit em Nobelbryys het em 1906 ai Stimm im Komitee gfählt. 

Noch em Medelejew sin s 101. chemisch Elemänt Mendelevium gnännt, e Vulkan, e Gebirgskrischt un e Mondkrater.

In dr Zyt vu dr Sowjetunion sin mehreri Stedt un Derfer noch em Mendelejew gnännt wore, derzue au ne Moskauer U-Bahn-Station.





</doc>
<doc id="37722" url="https://als.wikipedia.org/wiki?curid=37722" title="Töpferei">
Töpferei

D Hafnerei isch e Technik zur Häärstellig vo Keramik, wo hauptsächlig Geegeständ us Doon/Leem drbii gformt, dröchnet, dekoriert und brennt wärden. S keramische Ändbrodukt isch hert und däilwiis wasserfest. 

Hafnerei as Begriff bruch mä au allgemäin für e Häärstelligsbrozäss vo Keramikbrodukt oder Waare wie Waase, Chrüeg, Häfe, Schaale oder Schüssle. Je noch de Materiaalie, wo si drus gmacht si, und dr Technik, wo brucht worden isch, ordnet mä die erzügte Keramike grundsetzlig noch dr Klassifikazioon vo keramische Masse verschidnige Klasse, Underklasse, Grubbe und Undergrubbe zue. 

Zum Doongfääss forme, git s verschidnigi Technike: Bi dr äifachste setzt mä Doonflääde zämme und glettet d Übergäng (Ufbautechnik). Bi dr Wulsttechnik läit mä dünni Würst vo Doon ringförmig oder in Schbiraale ufenander, bim Forme mit dr Hafnerschiibe wird e Doonchlumpe schnäll dräit und mit de Händ oder mit Schabloone zum ene rotazionssümmetrische Gfääss zooge. Noch em Forme wärde d Wärkstück dröchnet und denn brennt und eso wärde si hert. Für das brucht s Tämpratuure vo 450 °C bis über 1280 °C. Wenn d Hitz chliiner as 1000 °C isch, loot d Hafnerwaar Wasser duure (Terrakotta), wenn s häisser isch wird d Ooberflechi verglaast. Nume bestimmti Doonarte chönne so häiss brennt wärde, dass si verglaase; das si bsunders Klinkerdoon, Stäizüügdoon und as speziells Brodukt Borzelaan (Kaolin). Für dass au poröösi Doongfääss Wasser nid duurelöön, und au us esthetische Gründ, überziet mä hüfig Doongfääss, wo bi niidere Tämpratuure brennt worde si, mit ere Glasuur.

Hüt wärde Doongfääss, vor allem Gebruuchsgschiir, mäistens industriell häärgstellt. Die handwärkligi Hafnerei het in de westlige Kultuure hüfiger zu künstlerische Zwäck brucht, zum d Dradizioon pflääge oder as Hobby. In de Hafnergebiet z. B. vom Westerwald (Kannebeckerland), dr Oberlausitz, vom Elsass usw. git s immer no e Hufe Hafnereie, wo s Handwärk dradizionell pflägt wird.

Für indigeeni Völker aber isch s Verchaufe vo Hafnerwaare und anderem Kunsthandwärk e wichdigi Kwelle vo Iinaame. In de weeniger entwicklete Länder, wo s elektrische Stroom nit immer git oder won er z düür isch, schbiile d Hafnerwaare immer non e wichdigi Rolle zum Naarigsmittel ufbewaare.


</doc>
<doc id="37724" url="https://als.wikipedia.org/wiki?curid=37724" title="Jungpaläolithikum">
Jungpaläolithikum

S Jungpaläolithikum bezäichnet dr jüngeri Abschnitt vo dr öirasische Altstäizit vo vor öbbe 40'000 Joor vor hüte bis zum Ändi vo dr letschte Chaltzit (Aafang vom Holozän) vor öbbe 11'600 Joor. In die Zit fallt d Iiwanderig vom „modärne Mensch" ("Homo sapiens") in Middelöiropa.

Dr „modärni Mensch“ isch in Öiropa zum erste Mol um 36'000 BP in dr Peștera cu Oase (Rumänie) mit Fossilfünd beläit. Zwüsche öbbe 38'000 und 30'000 BP häi paralleel zum iigwanderete "Homo sapiens" no Neanderdaaler in Öiropa gläbt. D Kultuure vo de spoote Neanderdaaler zelt mä no zur Perioode vom Mittelpaläolithikum, s Zitalter wo vor em Jungpaläolithikum cho isch. Die jüngste Fossilfünd vo Neanderdaaler stamme us Schbanie (z. B. Zaffaraja, Gibraltar), Kroazie (Vindija) und vo dr Krim-Halbinsle. D Iiwanderig vom "Homo sapiens" wird wäge de früeste Forme vom Aurignacien us em Nooche Oste und über e Kaukasus abgläitet.




</doc>
<doc id="37726" url="https://als.wikipedia.org/wiki?curid=37726" title="Communauté de communes du Pays de Fénétrange">
Communauté de communes du Pays de Fénétrange

D Communauté de communes du Pays de Fénétrange isch e Kommunalverband im franzesische Département Moselle gsii, wu 20 Gmaine im Kanton Fénétrange im Arrondissement Sarrebourg aaghert hän. 

Gnännt isch dr Gmaindsverband no dr Region um d Stadt Fénétrange. Sitz vum Verband isch Berthelmingen gsii. Är isch am 31. Dezämber 1997 grindet wore. Presidänt isch dr Alfred Poirot gsii. 

Zum Kommunalverband hän die Gmaine ghert:



</doc>
<doc id="37727" url="https://als.wikipedia.org/wiki?curid=37727" title="Communauté de communes de Pange">
Communauté de communes de Pange

D Communauté de communes de Pange isch e Kommunalverband im franzesische Département Moselle gsii, wu 17 Gmaine im Kanton Pange im Arrondissement Metz-Campagne aaghert hän. 

Gnännt isch dr Gmaindsverband no dr Stadt Pange, wu au dr Sitz vum Verband gsii isch. Är isch am 28. Dezämber 2005 grindet wore. Presidänt isch dr Roland Chloup gsii. Im Johr 2006 het d Communauté de communes de Pange 11.678 Yywohner uf 127 km² ghaa.

Zum Kommunalverband hän die Gmaine ghert:


</doc>
<doc id="37728" url="https://als.wikipedia.org/wiki?curid=37728" title="Plinius der Ältere">
Plinius der Ältere

Dr Gaius Plinius Secundus Maior, churz Plinius dr Elter (Latiinisch Plinius maior) (* öbbe 23 z Novum Comum (em hütige Como); † 25. August 79 z Stabiae) isch e römische Gleerte gsi, wo mä nid mit sim Adoptivsoon Gaius Plinius Caecilius Minor sött verwäggsle, wo dur sini Brief bekannt worde isch.

Dr Plinius chunnt von ere vermöögende römische Ridderfamilie. Er isch uf Rom gange, het dr Publius Pomponius Secundus, e Dragödiedichter und Fäldheer, kenne gleert und isch bekannt gsi mit de beste Familie. Er isch Offizier worde in de Browinze und isch im Joor 52 zrugg uf Rom choo. Er het nie ghürootet und het wo si Schwöster gstorben isch, deren iire Bueb adoptiert, wo als Plinius dr Jünger bekannt isch.

Dr Plinius e natuurwüsseschaftligi Enziklopedii, d "Naturalis historia" (Natuurgschicht) verfasst, wo 37 Bänd het und sis äinzige Wärk isch, wo erhalte isch. Er schribt din über Anthropologii, Arzneie us Pflanze- und Diersubstanze, Botanik, Ethnografii, Gaartebau, Geografii, Kosmologii, Kunstgschicht, Medizin, Metallverarbäitig, menschligi Füsiologii, Mineralogii, die Schöne Künst und Zoologii. D Fakte het er us öbbe 2000 Büecher vo 100 verschidnige Autore zämmedräit. Sini andere Wärk, wie e Biographii vo sim Fründ Quintus Pomponius Secundus und Gschichtsbüecher si nid erhalte. 

Dr Plinius isch im Joor 79 bim Usbruch vom Vesuv bim ene Rettigsversuech in dr Nööchi vom Vulkan am ene Härzinfarkt gstorbe. 





</doc>
<doc id="37734" url="https://als.wikipedia.org/wiki?curid=37734" title="Communauté de communes du Pays de Phalsbourg">
Communauté de communes du Pays de Phalsbourg

D Communauté de communes du Pays de Phalsbourg isch e Kommunalverband im franzesische Département Moselle. 

Gnännt isch dr Gmaindsverband no dr Region um d Stadt Phalsbourg. Zum Verband ghere usser Phalsbourg sälber alli andere 25 Gmaine im Kanton Phalsbourg im Arrondissement Sarrebourg.

Är isch am 13. Dezämber 1994 grindet wore. Sitz vum Verband isch Mittelbronn, Presidänt isch dr Dany Kocher.

Zum Kommunalverband ghere die Gmaine:


</doc>
<doc id="37737" url="https://als.wikipedia.org/wiki?curid=37737" title="Ägyptisches Totenbuch">
Ägyptisches Totenbuch

S egüptische Dootebuech (Originaalditel Uusechoo in s Daagesliecht) isch e Sammlig vo Zaubersprüch, Beschwöörigsformle und liturgische Aawiisige. E Zämmestellig het dr Karl Richard Lepsius 1842 as „Totenbuch der alten Aegypter“ noch dr groosse ptolemäische Handschrift us Turin uusegee. Dä Naame het au dr Edouard Naville brucht, won er 1883 e Sammlig vo dene Büecher us em Nöije Riich publiziert het. 

Im Geegesatz zu de Underwältbüecher Amduat, Hööle-, Grüft- und Pfortebuech bittet dr Dooti as Ba-Seel ass men en in d Underwält wurd iineloo. Dr Doot isch as „Aaghöörige vo de nitköönigliche Ärdbewooner“ und "Soon vom Osiris" im Gfolg vom „Muuni im Weste“. Die verschidnige Door git s zum dr Osiris schütze, wil nume die Doote in d Underwält iine dörfe, wo „räin si und d Nääme vo de Door kenne“.

Bevor sich d Ba-Seel mit sim Liichnaam (dr Mumie) in dr Underwält cha veräinige, müess dr Doot e Hufe Brüefige bestoo. Am Schluss chunnt s Dootegricht, wo über si im Lääbe en Uurdäil fellt und wenn s Härz vom Doote liichter isch as e Fäädere, cha d Ba-Seel sich im „Gfolg vom Sunnegott Re“ iiräije. In dr 18. Dinastii het sich dr Bruuch entwicklet, ass mä die Sprüch uf Papyrusrolle gschriibe und die in Sarg glegt oder in d Mumie iigwicklet het. In dr Ptolemäerzit isch s Ändi vo dr Dradierig vom altegüptische Dootebuech choo.





</doc>
<doc id="37740" url="https://als.wikipedia.org/wiki?curid=37740" title="Porträtmalerei">
Porträtmalerei

As Bordretmoolerei (vo franz. "portrait", „Bildnis“) bezäichnet mä e Schanr vo dr Moolerei, wo as Geegestand d Abbildig vom ene Mensch im ene Gmäld het.

Je noch dr Gröössi vom Bildusschnitts unterschäidet mä "Chopfstück", "Brustbild", "Hüftbild" (halbi Figuur), Halbfigur, "Chnöistück" (Bordret vom Chopf bis zum Chnöi), Ganzfiguur, noch dr Haltig, bsundrigs vom Chopf, bezäichnet mä s Bild as vo vorne ("en face") oder vo dr Site ("en profil"), als "Halb-" oder "Dreiviertelbrofiil".

E "Studiechopf" isch e skizzehafts Bild, wo mee zur Üebig oder as Studie gmacht isch.

D Bordretmoolerei isch scho im Alterdum bi de Egüpter guet usbildet gsi. Es git e Hufe Bilder vo Doote, au wenn s Gleerti git, wo dänke, ass män ene kuum cha Bordret im modärne Sinn sääge. Bi de Grieche isch si erst in dr alexandrinische Zit zur höggste Volländig choo. Au d Idealbordret si vervollkommnet worde. Das si frei erfundeni Charaktertüpe, gmoolt noch em ideale Wääse vom bedroffene Individuum und wo em Künstler au nit persönlig bekannt gsi si (Statue und Chöpf vom Homer, Äsop, Aristoteles etc.). Mit em Lysipp und sim Brueder Lysistratos, wo Gsichtsmaske noch em Lääbe gmacht het, het sich e realistischi Uffassig in dr Bordretkunst bräit gmacht. D Römer häi denn die Bordret uf virtuoosi Art usbildet (d Augustusstatue im Vatikanische Museum, d Chöpf vom Caracalla, Hadrian).

In dr Rönessans isch s Bordret dur d Bildhauer (Mino da Fiesole, Desiderio da Settignano, Rossellino, Luca della Robbia u. a.) und Mooler wie dr Piero della Francesca, Pisanello, Perugino oder Botticelli und dr Manierist Bronzino zun ere hooche, naturalistische Virtuosideet usbildet worde. In dr Blüetezit vo dr italiänische Moolerei isch s de Künstler glunge, em Bordret d Bedütig vom ene Charakterbild z gee, wo s ganze Wääse vom Abbildete din zum Usdruck choo isch.

Dr Raffael und dr Tizian si doo die Beste, bi de Niiderländer si s dr Rubens, van Dyck, Frans Hals und Rembrandt, us dr schbanische Schuel bsunders dr Velázquez.

Äifacher aber seer charakteristisch si d Bordret vom Dürer und Holbäi. Die niiderländischi Moolerei het die so genannte Konversazioonsstück und d Doelen- (Schütze-) und Regäntestück populäär gmacht, wo die Bordretierte din in freie Grubbe verbunde gsi si.

Wie d Bedütig vo dr Ufdraagsmoolerei grösser worden isch, isch d Bordretmoolerei sit em 17. Joorhundert so seer im Vordergrund gsi, ass alli Mooler vo Bedütig Bordret gmoolt häi. D Bordretmoolerei, wo in dr Rönessans die naturalistischi und individuelli Daarstellig vom Mensch perfekzioniert het, isch im Barock vom Aadel, Klerus und vo de Kauflüt für d Standesrepresentazioon funkzionalisiert worde. Bekannti Bordretmooler us dr nöijere Zit si d Franzoose David, Gérard, Ingres, Cabanel, Bonnat, Carolus-Duran, Robert Lefèvre die Dütsche Alexander Macco, Winterhalter, Wach, Magnus, Hensel, G. Richter, Angeli, Lenbach, d Ängländer Reynolds, Gainsborough, Millais, Herkomer, d Niiderländer Isaac Israëls, Vincent van Gogh, Paul Citroen, Sierk Schröder und dr Frans Koppelaar.



</doc>
<doc id="37742" url="https://als.wikipedia.org/wiki?curid=37742" title="Gonten">
Gonten

Goote oder ou Goonte (amtl. "Gonten") ischt e politische Gmeend (me sääd offiziöll Bezirk) im Kantoo Appezöll Inneroode i de Ostschwiz.

Goote liid ofere Hoochebni zwösched em Chrobeg () im Süde ond de Hondwiiler Höchi () im Norde. Zom Bezirk ghööred s Doof Goote, d Wiiler "Goontebaad" ond "Jakobsbaad".

I de Gröndigsurkond vo de Pfarrei Appezöll wedid 1071 s eschtmol Flurnämme bi "Gunta" ufzöllt. Me cha also aaneh, as de Name vo de Göönte im Hochmoor, wos no hüt i de Geged gid, härchood. De hötig Bezirk Goote bestod sed 1873 us de Rood Goote, de Halbrood Stechlenegg (Höndegoote) ond Tääl vo de Halbrood Rinkebach (Rapisau).

Quelle: Bundesamt für Statistik 2005
Di "katholisch Pfacheeche Sankt Verena" isch 1863 bes 66 im nöigootische Stiil bout worde. Uf em lengge Sitealtor stood e Muetter Gottes us em 17. Joorhondet. I de Sakristei werd a Prozessionschrüüz vo 1595 ufbewaart.

"S Root Huus" häd sin Name vom rote Aastrech. S isch im 18. Joorhondet as es viestöckigs Herrehuus bout woade. Hüt isch s "Zentrum für Appenzellische Volksmusik" im Huus inne.

Im Jakobsbaad existiet scho sed 1851 s Chlooste Liide Christi mit sinnere Apideek im Chloostelade.

Nebed de Land- ond Forstwertschaft isch d Mineralquöll Gootebaad, wo nebed andene Produkt, s bekannte Getränk "Flauder" hergstöllt, en wichtige Erwerbszwiig.

Z Goote geeds nebed de Loftsälbah in Chrobeg ui no e Rodelbah ond en Seilpark. Zom Sport betriibe häds ou en Golfplatz, es Nordic Walking Center, en Wenterwanderwäg, e Löipe ond d Schiilift Alpsteeblick. Näbis speziölls isch secher de fööf Kilometer lang "Baarfuesswäg" vom Gootebaad bes is Jakobsbaad oder omkeert. 




</doc>
<doc id="37744" url="https://als.wikipedia.org/wiki?curid=37744" title="Vignette">
Vignette

S Wort Winiette (frz. "vigniette" „Randverzierig“, „Abzäiche“; vo "" „Wiirääbe“) bezäichnet ursprünglig e Kennzäichnig vo dr Rääbsorte am Rand vom ene Wiibärg, bezieigswiis d Ettigette uf ere Wiifläsche. Spööter isch s für e Randverzierig im Druckwääse brucht worde. Hützudag wird s Wort mäistens sünonüm für Ufchlääber oder Siigel brucht.

As Buechschmuck bezäichnet Winiette en ornamentaals Zierstück, mäistens e Chupferstich oder e Holzschnitt, vilmol e bildligi Daarstellig, uf em Ditelblatt vom ene Buech (Ditelwiniette). Au chliineri Zäichnige oder Bilder, wo dr druckt Teggst am Aafang oder am Ändi vom ene Kapitel begläite, wärde as Winiette bezäichnet. Die Winiette häi d Schriftgiessereie vilmol au as Bleilettere häärgstellt und mä het sä eso ooni Brobleem chönne im Satz integriere, wil si im Geegesatz zu Chupferstich, Glischee etc. scho uf dr Normaalschrifthööchi (62 2/3 Didot-Pünkt/23,566 mm) gosse worde si.

As Winiette wird au e Variante vo dr Bordretmoolerei bezäichnet, wo bsundrigs im 19. Joorhundert beliebt gsi isch. Mä het Miniatuurgmäld gmacht, wo hüfig ovaal gsi si, und die in e Schmuckstück, zum Bischbil en Amulett iinedoo. 

E bsunders Kennzäiche vo dere Art vo Winiette isch, ass s Bild zum Rand aane unscherfer wird und langsaam im Hindergrund verschwindet.

In dr Fotografii bezäichnet Winiette e Maske mit bestimmte Usschnitt vor eme Objektiiv von ere Filmkamera und wird au brucht, zum bim Kopiere bestimmti Stelle vom ene Negativ verstecke.

Uf fotografischi Postcharte und Bordret gseet mä vilmol en äänlige Effekt, wo zum Däil vo de Linse oder Objektiv chunnt, zum Däil aber äxtra mit Filter gmacht wird.

Hüfig wird d Maut mit ere Winiette zaalt. D Autibaanwiniette isch en Ufchlääber, wo mä uf d Windschutzschiibe chläbt und wo druf stoot, bis wenn er gültig isch. Bin ere Kontrolle cha män eso schnäll feststelle, öb d Maut zaalt worden isch oder nit. Winietten wärde für d Maut uf de Autibaane z Östriich und in dr Schwiz verwändet, au z Sloweenie, Tschechie, in dr Slowakei und z Rumänie. In dr Schwiz si bis Ändi 2011 d Welowiniette brucht worde zum noochwiise ass dr Faarer die obligatorischi Haftpflichtversicherig für Welo zaalt het. 2012 isch d Welowiniiette abgschafft worde.

Z Östriich säit mä dr Autibaanwiniette in dr Umgangssprooch au "Autobahnpickerl".

In dr qualitative Forschig bezieht sich dr Begriff au uf churzi Szeene in Beobachdigsbrotokoll, wo in sich abgschlosse si.



</doc>
<doc id="37745" url="https://als.wikipedia.org/wiki?curid=37745" title="Ölmalerei">
Ölmalerei

D Öölmoolerei isch die künstlerischi Moolerei mit Öölfarbe und gältet as die „klassischi Königsdisziplin" vo dr Kunst, was bsunders dütlig bi dr Bordret-, dr Landschafts- und dr Schanrmoolerei zum Usdruck chunnt. D Haltbarkäit und d Farbbrillianz vo dr Öölmoolerei isch unüberdroffe. S Ööl isch as Bindemittel e Hauptbestanddäil vo dr Öölfarb, und vo doo chunnt d Bezäichnig für d Öölmoolerei.

Künstler schetze d Öölmoolerei wäge iire guete mooltechnische Äigeschafte. Für d Öölmoolerei wird Balsam-Terpentinöl, Harzfirnis (Dammar- oder Mastix-Harzlöösig) und/oder Ööl as Moolmiddel verwändet. Zum Verdünne brucht mä Terpentin. D Öölmoolerei entstoot noch dr alte Moolerreegle „fett uf maager". Wenn d Mooltechnik falsch isch, wenn zum Bischbil z vil Ööl oder e Moolgrund, wo z fest sugt, verwändet wird, cha s Öölbild Runzle und Riss überchoo. Öölbilder, wo glattgschliffe si, bechömme eender Riss. Bi eltere Öölbilder gseet mä vilmol Alterssprüng, wo sich netzartig über s Bild usdeene. D Öölmoolerei wird mit dr Zit gälblig, je nch de Ööl und Harz wo brucht worde si. Ooni Sunneneliecht, wenn d Bilder öbbe glaageret warde, versterkt sich dä Brozäss, mä chan en aber däilwiis mit Liecht rückgängig mache. S Öölgmäld darf erst wenn s vollständig dröchnet und usghertet isch, (vilmol erst noch mee as eme Joo) mit eme Firnis überzooge wärde.



</doc>
<doc id="37748" url="https://als.wikipedia.org/wiki?curid=37748" title="Stillleben">
Stillleben

Stilllääbe bezäichnet in dr Gschicht vo dr öiropäische Kunsttradizioon d Daarstellig vo Geegeständ, wo sich nid beweege (Blueme, Frücht, dooti Dier, Gleeser, Instrumänt o.a.). Die Geegeständ wärde noch inhaltlige (vilmol sümbolische) und esthetische Aspäkt usgweelt und grubbiert. D Stilllääbe häü sich im Barock am Aafang vom 17. Joorhundert zun ere äigeständige Gaddig vo dr Moolerei entwicklet. Mä underschäidet noch de daargstellte Geegeständ; anerkennti Underarte si Blueme-, Büecher-, Fisch-, Frücht-, Morgenässe-, Jagd-, Chuchi-, Määrt-, Muusiginstrumänt-, Vanitas- und Waffestilllääbe. D Übergäng zu de Bildgaddige Interiöör, Dierstück oder Schanr si mänggisch fliessend.






</doc>
<doc id="37750" url="https://als.wikipedia.org/wiki?curid=37750" title="Michelangelo">
Michelangelo

Dr Michelangelo Buonarroti [], vilmol nume Michelangelo (si vollständige Naame isch "Michelangelo di Lodovico Buonarroti Simoni"; * 6. Merz 1475 z Caprese, Toskana; † 18. Februar 1564 z Rom), isch en italiänische Mooler, Bildhauer, Archidekt und Dichter gsi. Er gältet as äine vo de bedütendste Verdräter vo dr Kunst vo dr italiänische Hoochrönessans und as äine vo de wichdigste Künstler überhaupt.

Dr Michelangelo isch z Floränz ufgwaggse. Mit Drizääni het er bim Domenico Ghirlandaio s Moolerhandwärk afo leere. Er het aber d Bildhauerei lieber gha und isch denn uf d Bildhauereischuel in de Medici-Gärte gange, wo dr Lorenzo de’ Medici iigrichdet het. Noch em Dood vom Lorenzo isch er uf Bologna gange, won em d Ulisse Aldrovandi-Familie Ufdreeg für Häiligefiguure und Ängel gee het. Denn isch er zrugg uf Floränz. Dört isch sit 1494 dr Savonarola an dr Macht gsi und dä het im Michelangelo käini Ufdrääg gee. En andere Lorenzo de Medici, e Soon vom Pierfrancesco, het em vorgschlaage, e Statue vom Cupidos z mache und die eso aazmoole, ass si wurd antik usgsee. Dr Kardinal Raffaele Riario het d Statue kauft, won er aber dr Betrueg uusegfunde het het dr Kunsthändler iim s Gäld müesse zrugggee. Dr Michelangelo isch denn 1496 uf Rom zum Riario, het für en e Bacchus-statue gmacht und denn het em dr Kardinal Jean Bilhères de Lagraulas dr Ufdraag für d Pietà im Petersdom gee. 

1501 isch er zrugg uf Floränz und het d Statue vom David gmacht, wo uf dr Terrasse vom Balast vo dr Signoria gegenüber dr Loggia dei Lanzi ufgstellt worden isch. In dere Zit het er no anderi Statue gmacht, isch aber au as Mooler beschäfdigt gsi. Im Früelig 1505 isch er zum Babst Julius II. uf Rom ooni sis Bild "D Schlacht vo Cascina" fertigzmoole.

Dört het er aagfange s Graab für e Babst z baue. Dr Julius het dr Donato Bramante zum Archidekt vom Petersdom gmacht und dä het vom Michelangelo welle, ass er in dr Sixtinische Kapälle d Freske wurd moole, was im Michelangelo gar nid basst het. Wo dr Babst iim au käi Gäld me gee het, wil er vorghaa het Chrieg z mache, isch dr Michelangelo 1506 im Ghäime vo Rom uf Floränz zrugg, wil er dänkt het ass dr Julius iin nid wurd lo goo. Dr Babst het si Fäldzuug im Summer 1506 siigrich z Bologna beändet und dr Michelangelo iiglaade, e Bronsestatue von em bim Hauptiigang vo dr Basilika San Petronio z Bologna ufzstelle. Dr Künstler het weenig Erfaarig gha mit Bronse und het alles müesse leere, aber am 21. Februar 1508 isch d Statue fertig gsi. Scho drei Joor spööter häi d Bologneser sich gege dr Julius erhoobe, sini Aahänger us dr Stadt verjagt und im Michelangelo si Statue zerstöört. 

Wo dr Michelangelo denn uf Rom gangen isch, het dr Babst von em wider welle, ass er die Sixtinischi Kapälle wurd aamoole. Er het gsäit, er sig Bildhauer und nid Mooler, aber s het nüt gnützt. So het er widerwillig aagfange, d Decki vo dr Kapälle aazmoole, und das isch denn äis vo sine grösste Wärk worde. Vierehalb Joor lang het er draa gschafft, wil d Mooler, won er us Floränz het lo choo, iin nid zfriide gstellt häi, het er sä wider häim gschickt und alles sälber gmoolt. Au d Intrige vo sine Find, drunder dr Bramante häi em z schaffe gmacht, und immer wider het s Gäld gfeelt. Noch dr Sixtinische Kapälle het er am Graab vom Julius witergschafft. Dä isch aber churz druf gstorbe, und sini Erbe häi 
d Blään gänderet und s Monumänt verchliineret. Drei Joor lang het dr Michelangelo draa gschafft. Er het e Statue vom Moses gmacht, wo jetzt in dr Chille San Pietro in Vincoli z Rom isch, und vo zwäi Sklaaven, hüte im Louvre. 

Dr Giovanni de Medici isch under em Naame Leo X. noch em Julius Babst worde und d Medici si zu dere Zit z Floränz wider an d Macht cho und häi welle, ass dr Michelangelo für si an dr San Lorenzo Basilika z Floränz wurd schaffe. Im Julius sini Erbe häi en lo goo und er isch zrugg uf Floränz. Er hät gärn mit de Stäimetz vo Carrara gschafft, aber wäge dr florentinische Bolitik hät er sini Stäi us Pietrasante sötte bezie. Er isch mit de Lüt dört aber nid z Rank cho, het alles aanegheit, und 1518 isch dr Verdraag mit de Medici annulliert worde.

Vo 1522 bis 1534 het dr Michelangelo z Floränz gläbt und vor allem für d Medici-Familie gschafft, an dr Laurentinische Bibliothek und an dr Graabkapälle Nuova Sagrestia, aber wo 1527 dr Sacco di Roma bassiert isch, häi d Florentiner d Medici verdriibe und e Republik errichdet. Wo sich dr Medici-Babst Clemens VII. mit em Karl V. versöönt het, häi si gmäinsaami Sach gege Floränz afo mache. Dr Michelangelo het 1529 bi dr Versterkig vo de Verdäidigungsaalage vo dr Stadt mitghulfe und denn het en d Republik in ere diplomatische Missioon uf Ferrara und Venedig gschickt. 1530 isch d Stadt gfalle. Am Michelangelo het sich dr Babst Clemens aber nid gräächt, sondern het en wider aagstellt. Won er im Herbst 1534 uf Rom gangen isch, häi Schüeler von em d Medici-Kapälle fertig baut.

Dr Michelangelo het s Julius-Monumänt welle fertig baue, aber dr Clemens het von em verlangt, ass er zerst d Wand über em Altar vo dr Sixtinische Kapälle wurd aamoole. 1541 het er s Bild vom "Jüngste Gricht" fertiggmoolt und denn het d "Konversion vom Paulus" und "S Martürium vom Petrus" in dr Capella Paolina gmacht.

Dr Michelangelo Buonarroti isch am 18. Februar 1564 z Rom gstorbe. Er isch in dr Chille Santa Croce z Floränz begraabe.


Näbe sim bildnerische Wärk het er Sonett gschriibe, won er vor allem sinere langjöörige Fründin Vittoria Colonna und sim Fründ Tommaso de’ Cavalieri gwidmet het, und Madrigal und anderi Poeem.






</doc>
<doc id="37751" url="https://als.wikipedia.org/wiki?curid=37751" title="Tizian">
Tizian

Dr Tizian (äigentlig "Tiziano Vecellio", * um 1477 oder um 1490, woorschiinliger aber zwüsche 1488 und 1490 z Pieve di Cadore bi Belluno, denn in dr Republik Venedig; † 27. August 1576 z Venedig) gältet as dr füerendi Verdräter vo dr venezianische Moolerei vom 16. Joorhundert und äine vo de wichdigste Mäister vo dr italiänische Hoochrönessans. Zu Läbziten het men em vilmol noch sim Geburtsort "Da Cadore" gsäit.

Er het im Goldige Zitalter vo dr venezianische Moolerei gschafft, wo d Serenissima iiri wirtschaftligi und kulturelli Blüetezit erläbt het. Scho as nüünjöörigs Chind isch dr Tizian uf Venedig cho und isch vo de Brüeder Gentile und Giovanni Bellini usbildet worde. 1513 het er in San Samuele sini äigeni Wärkstatt ufdoo und het sich zum ene Künstler entwicklet, wo in ganz Öiropa gfiirt worden isch. 1533 het en dr Käiser Karl V. in dr Adelsstand erhoobe und zu sim Hoofmooler ernennt. Denn het en dr Babst Paul III. iiglaade und 1545 isch dr Tizian uf Rom gräist, 1548 und 1550 het er dr Karl V. und däm si Soon Philipp II. uf d Riichsdääg z Augsburg begläitet. Won er 1576 an dr Pest gstorbe isch, isch er woorschinlig dr erfolgriichst Mooler in dr venezianische Gschicht gsi.

Sini Zitgenosse häi dr Tizian as "„d Sunne under de Stärn“" bezäichnet. Er isch äine vo de vilsitigste und broduktivste italiänische Mooler vo siner Zit gsi und het im Ganze 646 Wärk gmoolt, drunder Bordret, Landschafte, müthologischi und religiöösi Themene. Zu sine bekanntiste Arbäite zele "Himmlischi und irdischi Liebi", "Mariä Verkündigung", "Madonna vo dr Familie Pesaro", "Venus vo Urbino" und "Dualette vo dr Venus". Für sini Wärk isch si usbrägt Kolorismus charakteristisch, won er sis Lääbe lang bhalte het.

Gege s Ändi vo sim lange Lääbe het er mit sim Stiil broche, wo scho zum Barock aanegfüert het. E Hufe Kunsthistoriker gseen das eso, ass zu sich sälber zrugg isch.

Scho zu sine Läbzite si im Tizian sini Wärk in allen wichdige Sammlige verdräte gsi, wie öbbe in de Vatikanische Museum. Au d Herrscherfamilie vo dr Hoocharistokratii, under anderem d d’Este, Gonzaga, Farnese und d Habsburger, häi e Hufe vo sine Wärk für iiri Sammlige kauft. Im Tizian sini Wärk si scho zu sine Läbzite, dur Stich und Kopie rezipiert worde. Naamhafti Mooler vom 16. Joorhundert wie dr Lambert Sustris oder dr Jacopo Tintoretto si stark vom Tizian beiiflusst worde.
Si Moolwiis und bsunders si Farbgääbig häi aber nit nume uf sini Zitgenosse, sondern au uf zuekümftigi Generazioone vo Mooler e starke Iifluss ghaa.
Zu de Mooler, won er beiiflusst het ghööre under anderem dr Peter Paul Rubens, dr Antoine Watteau und dr Eugene Delacroix.




</doc>
<doc id="37752" url="https://als.wikipedia.org/wiki?curid=37752" title="Engadin Skimarathon">
Engadin Skimarathon

De Engadin Skimarathon isch mit Abstand di gröschti Langlaufverastaltig i de Schwiz und werd jewils am zwote Sunntig vom März im Oberengadin mit öpe 11'000 bis 13'000 Läuferinne und Läufer dore gfüert. För de 47. Engadin Skimarathon, am 8. März 2015, händ sich 13'331 Tailnehmer aagmäldet. Das isch dozmol s drittbeschti Mäldeergebnis i de Gschicht vom Marathon gsi.

Am 11. März 2018 isch de 50. Engadin Skimarathon duregfüert wore, wo mit 14'200 Aamäldige us 76 Länder de bishärig Rekord proche hät. Scho am Sunntig vorethär isch mit 1'100 Läuferinne am 19. "Engadin Frauenlauf" en Rekord erraicht wore. Da Frauelauf isch 17 km lang und goht vo Samaade uf S-chanf. Am Donnschtig, bim zwote "Engadin Nachtlauf", wo au 17 km lang isch, aber vo Sils öber St. Moritz und dor de Staazerwald uf Pontresina goht, sind 810 Tailnehmer under em Engadiner Sternehimmel glaufe – au me as s letschtmol.

D Längi vom Ränne, wo im freie Stil ustreit werd, isch rund 42 Kilometer. De Streckerekord isch im Johr 1994 bi de Manne vom Hervé Balland mit 1 Stund 16 Minute und 10 Sekunde, und bi de Fraue vo de Silvia Honegger mit 1 Stund 22 Minute und 8 Sekunde im gliiche Johr ufgstellt worde. Dor d Verlegig vom Ziil vo Zuoz noch S-chanf im Johr 1998 und ere neue Streckefüerig im Stazerwald bi Pontresina im Johr 2004 händ sich Zyte vo de schnällste Läufer bim Marathon erhöht.

De Start isch bi Maloja uf ere Höchi vo Wänn d Seeä im Oberengadin nöd gfroore sind, dänn werd de Start uf Sankt Moritz Bad verschobe oder de Marathon werd abgseit, wie im Johr 1991. D Strecki goht zerscht über de Silsersee und de Silvaplanersee. Noch St. Moritz Bad häts dor de Stazerwald e chlinni Stiigig und nochhär wider e Gfäll i Richtig Pontresina, wo för vili Läufer e Gfoor för en möglicha Sturz isch. Noch de Talstazion vo de Bahn uf Muottas Muragl verlauft d Strecki em Flughafe vo Samade und em Inn entlang über La Punt-Chamues-ch und Zuoz bis noch S-chanf, wo s Ziil im Gebiet «Vuorcha» uf ere Höchi vo knapp isch. Nöd wit vom Ziilgländ isch 1998 d Haltestell «S-chanf Marathon» vo de Rhätische Bahn bout worde.

Vom erstemol im Johr 1969, wos e Rangliste bim Marathon git, bis is Johr 1980 händ bi de Manne immer Schwizer gwunne.

Di Erst-Platzierte vo de letschte Johr:



</doc>
<doc id="37753" url="https://als.wikipedia.org/wiki?curid=37753" title="Communauté de communes du Pays des Étangs">
Communauté de communes du Pays des Étangs

D Communauté de communes du Pays des Étangs isch e Kommunalverband im franzesische Département Moselle gsii, wu di 14 Gmaine vum Kanton Réchicourt-le-Château aaghert hän. 

Gnännt isch dr Gmaindsverband no dr lothringische Landschaft "Pays des Étangs". Är isch am 24. Dezämber 2002 grindet wore. Sitz vum Verband isch Moussey gsii, Presidänt dr Michel Bonnetier. 

Zum Kommunalverband hän die Gmaine ghert:


</doc>
<doc id="37754" url="https://als.wikipedia.org/wiki?curid=37754" title="Communauté de communes du Pays naborien">
Communauté de communes du Pays naborien

D Communauté de communes du Pays naborien isch e Kommunalverband im franzesische Département Moselle gsii, wu zeh Gmaine im Arrondissement Forbach aaghert hän. 

Gnännt isch dr Gmaindsverband no dr lothringische Landschaft "Pays naborien". Är isch am 1. Septämber 2004 grindet wore. Sitz vum Verband isch Sankt Avold gsii, Presidänt dr André Wojciechowski. Im Johr 1999 het d Communauté de communes du Pays naborien 42.639 Yywohner uf 109 km² ghaa.

Zum Kommunalverband hän die Gmaine ghert:



</doc>
<doc id="37755" url="https://als.wikipedia.org/wiki?curid=37755" title="Communauté de communes du Pays Orne-Moselle">
Communauté de communes du Pays Orne-Moselle

D Communauté de communes du Pays Orne-Moselle isch e Kommunalverband im franzesische Département Moselle, wu dryzeh Gmaine in dr Arrondissement Metz-Campagne un Thionville-Ouest aaghere.

Gnännt isch dr Gmaindsverband noch em Fluss Orne. Är isch am 4. April 2000 grindet wore. Sitz vum Verband isch Rombas, Presidänt isch dr Lionel Fournier. Im Johr 2005 het d Communauté de communes du Pays Orne-Moselle 53.000 Yywohner uf 100 km² ghaa.

Zum Kommunalverband ghere die Gmaine:


</doc>
<doc id="37758" url="https://als.wikipedia.org/wiki?curid=37758" title="Zentralperspektive">
Zentralperspektive

D Zentraalperspektiive (vo latiinisch "perspicere" = duureluege) isch e Technik zum dreidimensionaali Objekt uf ere zwäidimensionaale Flechi eso abbilde, ass dr Bedrachter dr Iidruck vo Rüümlikäit überchunnt.
Kante, wo im Ruum paralleel si, wärde in dr Abbildig nid paralleel daargstellt, sondern si chömme optisch am ene schiinbaare Punkt zämme, em sogenannte Fluchtpunkt. Dorum säit mä dr Zentraalperspektiive au Fluchtpunktperspektiive. Dr Fluchtpunkt lit uf dr Horizontlinie und mä findet en, wemm mä d Objektkante, wo in dr Realidäät parallel si, verlengeret bis si sich schniide. Die Schnittstell isch dr Fluchtpunkt. S Hauptmerkmol vo dr Zentraalperspektiive isch ass s Objekt frontaal aagluegt wird. Es git käini Verschiebige uf rächts oder linggs, aber scho noch oobe oder unde. Die äinfachsti Form vo dr Perspektiive het en äinzige Fluchtpunkt. Flechene vom Objekte, wo grad geegenüber vom Betrachder si, si bildparallel, wäärend d Objektkante, wo in d Diefi vom Ruum füere, sich schiimbar im ene Fluchtpunkt am Horizont veräinige.

Wenn s meereri Objektkante het, wo nid paralleel verlaufe, chönne meer as äi Fluchtpunkt entstoo, wie öbbe wemm mä e Huus daarstellt so dass mä zwäi Huussite cha gsee. Bi dere Über-en-Egge-Perspektiive git s zwäi Fluchtpünkt, wo bäidi uf dr Horizontlinie lige. Dr Betrachder gseet dr ooberi Däil vom Objekt vo unde und dr underi Däil vo oobe. 

Bi dr Froschperspektive isch s Aug vom Betrachder under dr Horizontlinie, er luegt s Objekt vo unde ufwärts aa und so git s e dritte Fluchtpunkt, wo über dr Horizontlinie lit. Bi dr Vogelperspektive isch s umkeert, do isch s Aug vom Betrachder hööcher as s Objekt und dr Horizont und dr dritt Fluchtpunkt niidriger.


</doc>
<doc id="37760" url="https://als.wikipedia.org/wiki?curid=37760" title="Bözberg AG">
Bözberg AG

Bözbrg isch e Gmeind im Kanton Aargau.

S Gmeindpiet lyt im Aargauer Jura uf dr höche Flechi zwüschem Aaretal und em Fricktal. Es isch die gröschti Gmeind vom Bezirk Brugg.

Drduur lauft d Strooss übere Bözbrgpass; bi Altstalde sind no Schpuure vo dr alte Röömerstrooss z gseh. Dr modärni Passübergang isch bi Nöistalde uf 569 Meter über Meer. Chly wyter im Süüde het’s under em Linnerbärg dure vier Dunäll: zwöi vo dr Bözbrg-Ysebaanlinie, wo vo Brugg uf Basel goot, und au zwöi vo dr Autobaan usem Birrfäld uf Rhyfälde. D Dunällportaal sind nid uf em Gmeindpiet vo Bözbrg; die im Oschte sin bi Vilnachere unden a dr Bözenegg und die im Weschte bi Effige im Sissletal.

Di höchschti Stell vom Gmeindbann isch uf em Linnerbärg uf 757 Meter über Meer. Ufem Lindeplatz z Linn stoot di alti, wytume bekanti Linner Linde; es isch eine vo de eltischte Lingeböim vo dr Schwiiz und dr grööscht Baum vom Aargau.

Im Sagemülitääli chöme dr Linnerbach und dr Gallechercher Bach zäme; es sind Kwellbech vo dr Sissle, wo dur s Fricktal zum Rhy abeflüsst; im Tääli unde gumpe si über schöni Wasserfäll abe; dört isch es Naturschutzpiet.

D Nochbergmeinde vo Bözbrg sind Effige, Müendl, Remige, Rinike, Brugg, Vilnachere un Schinznach im Bezirk Brugg und Zäje uf dr Weschtsyte im Bezirk Lauffeburg.

Dr Ortsname «Bozeberch» chunt s erschte Mol in ere Urkunde vo ane 1189 vor. Sid em Middelalter isch ufem öschtleche Aargauer Jura s" Amt Bözbärg" gsi, wo sid em 13. Joorhundert de Habsburger ghört het. Ane 1460 isch es e bärnischi Herrschaft worde.

Bözbrg isch en ehemoligi und sit em 1. Januar 2013 wider e nöi pildeti Gmeind. Sid dr Gründig vom Kanton Aargau i dr Helvetik und bis zu de Ufteilig in d Gmeinde Under- und Oberböözbrg im Johr 1872 hets di Gmeind schonemol gäh. Dozmol hei d Wiler Altstalde, Bächle, Birch, Egewil, Neustalde, Oberbözberg, Hafe, Kirchbözberg, Sindle, Ursprung, Überthal und Vierlinde zum Gmeindbann ghört.

Bi dr Ufdeilig vo dr alte Gmeind ane 1872 isch Underböözbrg grösser worde weder Oberböözbrg.

Nach vilne Gschprööch, wo ane 2007 agfange händ, het’s e Volksabstimmig am 11. März 2012 gää, wo s Stimmvolk vo de Gmeinde Gallecherch, Linn, Under- und Oberböözbrg bschlosse het, dass si uf de 1. Jänner 2013 werde fusioniire und dass di noii Gmeind wider söll «Bözbärg» heisse. Z Underbözberg und z Linn isch de Widerstand gäges Fusionsprojäkt dütlich schtärcher gsi wi z Gallecherch und z Oberbözberg, aber am Änd isch d Zuestimmig zu de Fusion in allne viir Gmeinde dütlich gsi.
Für di nöi Gmeind isch es Wape usgschaffet worde, wo schynts bi alne vier Gmeinde guet acho isch; es zeigt als Hauptmotiyv d Linner Linge, das im ganze Land bekante Naturdänkmool. Si isch im jetzige Wapebild fasch glych zeichnet wie im früenere Gmeindwape vo Linn, nume mit ere andere Farb und gröbere Wurzle und ohni Bärg undedra. Obedra het’s vier füüfzaggigi Schtärne für die vier alte Gmeinde. D "Stiftig Schwiizer Wape und Fääne" findt, das sig jetz mol e gueti Lösig für es nöigmachts Gmeindwape.
S alt Wape vo Gallecherch erinnneret mit em Holztütschi ad Legände vom Sankt Gallus. S ehemolige Wape vo Underböözbrg isch ane 1962 zeichnet worde, es het vier groossi Lingebletter und drzwüschen e schreege Strich; das söll dr Ortsdeil Vierlinde a dr Strooss simbolisiere. Im alte Wape vo Oberböözbrg isch e Hirsch und e Danne.




</doc>
<doc id="37764" url="https://als.wikipedia.org/wiki?curid=37764" title="Communauté de communes du Pays Haut Val d’Alzette">
Communauté de communes du Pays Haut Val d’Alzette

D Communauté de communes du Pays Haut Val d’Alzette isch e franzesischi Kommunalverband, wu sechs Gmaine im Département Moselle un zwoo Gmaine im Département Meurthe-et-Moselle aaghere.

Gnännt isch dr Gmaindsverband no dr lothringische Landschaft Pays-Haut un em Dal vu dr Alzette. Är isch am 17. Dezämber 2004 grindet wore. Sitz vum Verband isch Aumetz, Presidänt isch dr André Parthenay. 

Zum Kommunalverband ghere die Gmaine:


</doc>
<doc id="37765" url="https://als.wikipedia.org/wiki?curid=37765" title="Communauté de communes de Rohrbach-lès-Bitche">
Communauté de communes de Rohrbach-lès-Bitche

D Communauté de communes de Rohrbach-lès-Bitche isch e Kommunalverband im franzesische Département Moselle gsii, wu nyyn Gmaine im Kanton Rohrbach-lès-Bitche im Arrondissement Sarreguemines aaghert hän. 

Gnännt isch dr Gmaindsverband no dr Stadt Rohrbach-lès-Bitche, wu au dr Sitz vum Verband gsii isch. Är isch am 30. Dezämber 1993 grindet wore. Presidänt isch dr Yves Aschbacher gsii. Im Johr 1999 het d Communauté de communes de Rohrbach-lès-Bitche 9.497 Yywohner uf 117 km² ghaa.

Zum Kommunalverband hän die Gmaine ghert:


</doc>
<doc id="37766" url="https://als.wikipedia.org/wiki?curid=37766" title="Communauté de communes de Rémilly et environs">
Communauté de communes de Rémilly et environs

D Communauté de communes de Rémilly et environs isch e Kommunalverband im franzesische Département Moselle gsii, wu elf Gmaine im Kanton Pange im Arrondissement Metz-Campagne aaghert hän.

Gnännt isch dr Gmaindsverband no dr Stadt Rémilly, wu au dr Sitz vum Verband gsii isch. Är isch am 30. Septämber 2004 grindet wore. Presidänt isch dr Jean Weber gsii. Im Johr 1999 het d Communauté de communes de Rémilly et environs 4.255 Yywohner ghaa.

Zum Kommunalverband hän die Gmaine ghert:


</doc>
<doc id="37767" url="https://als.wikipedia.org/wiki?curid=37767" title="Communauté de communes du Sillon mosellan">
Communauté de communes du Sillon mosellan

D Communauté de communes du Sillon mosellan isch e Kommunalverband im franzesische Département Moselle gsii, wu sechs Gmaine in dr Arrondissement Thionville-Ouest un Metz-Campagne aaghert hän. 

Gnännt isch dr Gmaindsverband noch em Moselgrabe. Är isch am 30. Juli 2003 grindet wore. Sitz vum Verband isch Hagondange gsii, Presidänt dr Jean-Marc Todeschini. Im Johr 1999 hän d Gmaine zämme 27.822 Yywohner ghaa.

Zum Kommunalverband hän die Gmaine ghert:


</doc>
<doc id="37769" url="https://als.wikipedia.org/wiki?curid=37769" title="Tim Berners-Lee">
Tim Berners-Lee

Dr Sir Timothy John Berners-Lee, OM, KBE, FRS (* 8. Juni 1955 z London) isch e britische Physiker un Informatiker. Är isch dr Erfinder vu dr HTML (Hypertext Markup Language) un dr Begrinder vum World Wide Web. Hite stoht er em „World Wide Web Consortium“ (W3C) vor, isch Brofässor am Massachusetts Institute of Technology (MIT) un het syt 2004 e Lehrstuel an dr Universitet Southampton.

Dr Tim Berners-Lee isch dr Suhn vum Conway Berners-Lee un dr Mary Lee Woods, eme Mathematiker-Ehbaar, wu dr Manchester Mark I mitentwicklet het. Scho in syre Juged het er sich mit Computer bscheftigt. Noch em Abschluss an dr Emanuel School z Battersea het er an dr University of Oxford z Ängland Physik studiert, wun er 1976 am Queens College abgschlosse het. Är isch derno fir zwai Johr bi dr Plessey Telecommunications Ltd (Poole, UK) gsii un isch anne 1978 zue D.G Nash Ltd (Ferndown, UK) gwächslet, wun er as Software-Entwickler gschafft het. In syre Zyt as berotende Ingenieur het er vu Juni bis Dezämber 1980 syy erschte Kontakt zum Europäische Chärnforschigszäntrum CERN ghaa. 1981 bis 1984 isch er Diräktor vu Image Computer Systems z Bournemouth gsii, isch aber 1984 wider zum CERN zruckchuu.

Ai Broblem am CERN isch gsii, dass e Dail vu dr Laboratorie uf franzesischem Biet sin un a ander Dail uf em Biet vu dr Schwyz. In dr zwoo Länder het s e unterschidligi Netzwärch-Infrastruktur gee, wu dr Uusdusch vu Informatione schwäre gmacht het, zum Dail au uumegli. Anne 1989 het dr Berners-Lee syym Arbetgeber CERN e Brojäkt vorgschlaa, wu uf em Brinzip vum Hypertext dr wältwyt Uusdusch un d Aktualisierig vu Informatione zwische Wisseschaftler hätt sotte aifacher mache. Är het des Brojäkt verwirkligt un het doderzue d Sytebschrybigssproch HTML, s Transferprotokoll HTTP, d URL (dr Name isch aber erscht speter ufchuu), dr erscht Browser „WorldWideWeb“ un dr erscht Webserver „CERN httpd“ unter em Bedribssyschtem NeXTStep entwicklet. Des isch dr Ursprung vum World Wide Web gsii.

Dr Berners-Lee het di erscht Websyte erstellt, "<nowiki>http://info.cern.ch</nowiki>". Die Websyte git s hite no, vum urspringlige Inhalt git s aber nume no ne Kopi vu anne 1992. Si erklert unter anderem,

Urspringlig isch des au di erscht aifach Suechmaschin gsii, wel dr Berners-Lee au no no andri Websyte ußer syre aigene gluegt het.

D Grundidee vum World Wide Web sin verglychswys aifach z verstoh. Dr Berners-Lee het si aber in ere Art un Wys mitenander verchnipft, wu d Megligkait bis hite nonig ganz uusgschepft sin.

Anne 1994 het dr Berners-Lee s World Wide Web Consortium (W3C) am Massachusetts Institute of Technology grindet. Wichtig fir d Entwicklig vum World Wide Web isch gsii, dass er syy Idee un technische Umsetzige frei wytergee un nit badäntiert ghaa het. Au uf d Maxime vum World Wide Web Consortium, nume badäntfreji Standard z verabschide, het er e starke Yyfluss ghaa.

In syym Buech "Weaving the Web" (dytsch: "Der Web-Report", 1999) wird z. B. des betont:

Em Berners-Lee syy Vorstellig vu dr Zuechumft vum Internet isch s semantisch Web.

Zurzyt läbt dr Berners-Lee mit syre Frau Nancy un syne Chinder Alice un Ben z Lexington, Massachusetts, USA. Är isch syter anne 1999 dr Inhaber vum 3Com-Founders-Lehrstuel am "Laboratory for Computer Science" vum MIT. Derzue stohgt er em World Wide Web Consortium vor, em vu ihm grindete uffige Forum fir Unternämme un Organisatione, wu di wyter Entwicklig vum WWW beglaitet.

Fir 2010 isch s World Wide Web fir dr Fridesnnobelbryys vorgschlaa wore. Wel nume Institutionen mit persenlige Represäntante derfe uuszaichnet wäre, isch dr Tim Berners-Lee zämmew mit em Larry Roberts un em Vint Cerf vorgschlaa wore.






</doc>
<doc id="37771" url="https://als.wikipedia.org/wiki?curid=37771" title="Abu Nuwas">
Abu Nuwas

Dr Abu Nuwas (arab. أبو نواس; Abū Nuwās, au الحسن بن هانئ الحكمي الدمشقي; al-Ḥasan b. Hāniʾ al-Ḥakamī ad-Dimašqī; * 757 z Ahwaz; † 815), giltet as erschte urbane Dichter vu dr arabische Literatur. In dr Swahili-Literatur wird syy Name fir e fiktivi Narregstalt brucht, wu dailwys di nämlige Gschichte zuegschribe wäre wie em türkische Nasreddin Hodscha oder em nordafrikanische Dschuha. 

Är het zur Zyt vum Kalif Harun ar-Raschid (au Harun al-Raschid) gläbt. In 1001 Nacht wird dr Abu Nuwas as Beglaiter vum Kalif gnännt. Die Epoche giltet as d Zyt vu dr klassische arabische Literatur mit em Zäntrum Bagdad, dodmol d Hauptstadt vu Arabie un Persie. 

Dr Abu Nuwas het syy Vater Hani nie chänneglehrt. Dää isch e Araber gsii, syy Mueter isch e Wäberi vu Persie gsii. Z Basra un z Kufa het er bi dr greschte Philologe vu syre Zyt studiert. Go s beduinisch Arabisch lehre, wu zue syre Zyt as bsundersch rain gulte het, soll er au ne Johr in dr Wieschti zuebrocht haa.

Literarisch bregt isch die Zyt dur dr Ibergang vu dr Topoi vu dr Beduinedichtig zuen ere Verklerig un Idealisierung vu däne, vilmol au ironisch, vor allem dur stedtischi Dichter.

Dr Abu Nuwas het Wyy-, Jagd- un Liebesgedicht verfasst, in dr Hauptsach in ere homoerotische Form. Wäge däne Gedicht het er aber vilmol Broblem iberchuu un isch au in dr Chärcher gsperrt wore. Ais vu syne Spottgedicht het er mit em Dod bießt: e firnämi Perserfamilie het en eso misshandle loo, dass er an dr Folge gstorben isch. In dr letschte Period vu sym Läbe het sich dr Abu Nuwas vu dr wältlige Lyrik ab- un dr Religion zuegwändet.

Syt 1976 isch e Krater mit 116 Kilometer Durmässer uf em Merkur bi 17,4°N, 20,4°W noch em Dichter gnännt. 




</doc>
<doc id="37773" url="https://als.wikipedia.org/wiki?curid=37773" title="Communauté de communes des Trois Frontières (Moselle)">
Communauté de communes des Trois Frontières (Moselle)

D Communauté de communes des Trois Frontières isch e Kommunalverband im franzesische Département Moselle gsii, wu 22 Gmaine im Kanton Sierck-les-Bains im Arrondissement Thionville-Est aaghert hän. 

Gnännt isch dr Gmaindsverband noch em Dreiländereck Frankrych-Luxeburg-Dytschland. Är isch am 15. Septämber 2003 grindet wore. Sitz vum Verband isch Rüsdorf gsii, Presidänt dr Jean-Claude Champion. Im Johr 1999 hän d Gmaine zämme 10.145 Yywohner ghaa.

Zum Kommunalverband hän die Gmaine ghert:



</doc>
<doc id="37775" url="https://als.wikipedia.org/wiki?curid=37775" title="Communauté de communes du Val de Moselle">
Communauté de communes du Val de Moselle

D Communauté de communes du Val de Moselle isch e Kommunalverband im franzesische Département Moselle gsii, wu zeh Gmaine im Arrondissement Metz-Campagne aaghert hän. 

Gnännt isch dr Gmaindsverband noch em Moseldal. Är isch am 9. Dezämber 2003 grindet wore. Sitz vum Verband isch Ancy-sur-Moselle gsii, Presidänt dr Patrick Messein. Im Johr 1999 hän d Gmaine zämme 10.239 Yywohner ghaa.

Zum Kommunalverband hän die Gmaine ghert:



</doc>
<doc id="37780" url="https://als.wikipedia.org/wiki?curid=37780" title="Communauté de communes du Val Saint-Pierre">
Communauté de communes du Val Saint-Pierre

D Communauté de communes du Val Saint-Pierre isch e Kommunalverband im franzesische Département Moselle gsii, wu vier Gmaine im Kanton Verny im Arrondissement Metz-Campagne aaghert hän. 

Är isch am 3. Novämber 1994 grindet wore. Sitz vum Verband isch Peltre gsii, Presidänt dr Michel Bonnetier. Im Johr 1999 hän d Gmaine zämme 4.498 Yywohner uf 28 km² ghaa.

Zum Kommunalverband hän die Gmaine ghert:



</doc>
<doc id="37781" url="https://als.wikipedia.org/wiki?curid=37781" title="Communauté de communes de la Vallée de la Bièvre">
Communauté de communes de la Vallée de la Bièvre

D Communauté de communes de la Vallée de la Bièvre isch e Kommunalverband im franzesische Département Moselle gsii, wu elf Gmaine im Kanton Sarrebourg im Arrondissement Sarrebourg aaghert hän. 

Gnännt isch dr Gmaindsverband noch em Dal vu dr Bièvre. Är isch am 24. Dezämber 1997 grindet wore. Sitz vum Verband isch Troisfontaines gsii, Presidänt dr Bernard Schleiss. 

Zum Kommunalverband hän die Gmaine ghert:



</doc>
<doc id="37782" url="https://als.wikipedia.org/wiki?curid=37782" title="Communauté de communes du Vernois">
Communauté de communes du Vernois

D Communauté de communes du Vernois isch e Kommunalverband im franzesische Département Moselle gsii, wu 19 Gmaine im Arrondissement Metz-Campagne aaghert hän.

Gnännt isch dr Gmaindsverband no dr Stadt Verny, wu au dr Sitz vum Verband gsii isch. Är isch am 23. Mai 2003 grindet wore. Presidänt isch dr Jean François gsii. Im Johr 2006 hän d Gmaine zämme 9.365 Yywohner uf 141 km² ghaa.

Zum Kommunalverband hän die Gmaine ghert:


</doc>
<doc id="37783" url="https://als.wikipedia.org/wiki?curid=37783" title="Communauté de communes du Warndt">
Communauté de communes du Warndt

D Communauté de communes du Warndt isch e Kommunalverband im franzesische Département Moselle, wu fimf Gmaine im Arrondissement Boulay-Moselle aaghere. 

Gnännt isch dr Gmaindsverband no dr lothringische Landschaft Warndt. Är isch am 24. Februar 1997 grindet wore. Sitz vum Verband isch Creutzwald, Presidänt isch dr Jean-Paul Dastillung. Im Johr 1999 hän d Gmaine zämme 18.855 Yywohner ghaa.

Zum Kommunalverband ghere die Gmaine:


</doc>
<doc id="37784" url="https://als.wikipedia.org/wiki?curid=37784" title="Sergei Michailowitsch Eisenstein">
Sergei Michailowitsch Eisenstein

Dr Sergei Michailowitsch Eisenstein (russ. Сергей Михайлович Эйзенштейн, wiss. Transliteration "Sergej Michajlovič Ėjzenštejn"; * 10. Jänner (jul) / 22. Jänner (greg.) 1898 z Riga, friejer Russland, hite Lettland; † 11. Februar 1948 z Moskau) isch e sowjetische Regisseur gsii. Syy bekanntschts Wärch isch dr Revolutionsfilm "Броненосец «Потёмкин», Bronenosets Potyomkin" (dt. "Panzerkreuzer Potemkin") gsii.

Syy Vater isch dr Rigaer Stadtarchitekt un Staatsrot Michail Eisenstein gsii, wu us ere jidische baltedytsche Familie chuu isch un dr russisch-orthodox Glaube aagnuu het. Syy Mueter isch d Julia Ivanovna Konezkaja gsii, d Dochter vun ere ryche russisch-orthodoxe Chaufmannsfamilie. Syni Eltere hän sich anne 1905 drännt, d Mueter isch mit ihm uf Sankt Petersburg. Wu sich d Eltere schließli hän schaide loo, isch s Sorgerächt em Vater zuegsproche wore un d Mueter isch uf Frankrych uusgwanderet. Noch em Abschluss an ere stedtische Mittelschuel het dr Sergei Eisenstein Architektur un Ingenieurwäse studiert am Petrograder Inschtiti fir Böuingenieurwäse.

Anne 1918 het er sich freiwillig zue dr Roten Armee gmäldet un het bin eme Agitpropzug as Karikaturezaichner gwirkt. Speter het er as Bihnebildner un Koschtimzaichner gschafft un het dert au Filmerfahrige gsammlet, wun er in dr Bihnearbet het chenne yysetze (zum erschte Mol het dr Eisenstein filmischi Sequänze uf dr Bihni 1923 in ere Inszenierig vu s Ostrowskis "Eine Dummheit macht auch der Gescheiteste" burcht). Mit em Konzäpt vu dr Attraktionsmontage het er zerscht theoretisch, derno in syne Film dr Versuech vun ere aigeständige, revolutionär bregte Chunschtform begrindet.

Syy internationale Durbruch as Regisseur her er mit em Revolutionsfilm "Panzerkreuzer Potemkin" ghaa, wu hite zue dr Klassiker vu dr Filmgschicht zellt wird wie au syni Film "Oktober" un "Iwan der Schreckliche". Syni spetere Film sin dailwys Opfer vu dr Zensur wore.

Dr Eisenstein het bi zwee vu syne Film mit em russische Komponischt Sergei Prokofjew zämmegschafft: "Alexander Newski" un "Iwan der Schreckliche". Dää isch as Dreidailer blant gsii, dr Eisenstein het aber nume di erschte baide Dail chenne fertigstelle. Derwylscht dr erscht Dail vu "Iwan der Schreckliche" 1945 mit em Stalinbryys uuszaichnet woren isch, isch dr zweet Dail wäg ere nit gnaue Umsetzig vu sowjetische Gschichtsbilder eme Uffierigsverbot unterworfe wore, wu erscht drei Johr speter wider ufghobe woren sich. Unabhängig dodervu isch Eisenstein wäge syne Laischtige im sowjetische Filmberych persenlig vum Stalin gehrt wore. Syt syym Film "Streik" het dr Eisenstein mit em Kameramann Eduard Tisse zämmegschafft.

Am 11. Februar 1948 isch dr Sergei Eisenstein eme Härzinfarkt erlääge, derwylscht er an eme Text zue dr Gschicht vum sowjetische Film gschafft gha het. Syni zahlryche filmtheoretische Schrifte sin erscht ab dr 1960er Johr un au nume in Dail vereffentligt wore, wie au syni Memoire. Dr Eisenstein het sich zum Byschpel kritisch mit dr Uusdruckskund vum Ludwig Klages uusenander gsetzt.

Dr Eisenstein giltet, drotz as er in schwirige Zyte gschafft het, theoretisch wie vum Handwärch här (vor allem dur syni innovativ Montagetechnik) as ain vu dr greschte Regisseur un Visionär vu dr Filmgschicht.







</doc>
<doc id="37786" url="https://als.wikipedia.org/wiki?curid=37786" title="Konrad I. von Württemberg">
Konrad I. von Württemberg

Dr Konrad I. ("Konrad von Wirtinisberc", "C(u)onradus de Wirdeberch") isch Herr vu Wirttebärg vu 1083 bis 1110 gsii, zum erschte Mol gnännt woren isch er anne 1081. 

Dr Konrad isch Suhn vun eme edelfreie Herrn vu Beutelsbach un wahrschyns e Noochuu vu dr salische Herzeg Konrad I. un Konrad II. vu Kärnte. Är isch e Brueder vum Hirsauer Abt Bruno vu Beutelsbach (1105–1120) un vu dr Liutgard vu Beutelsbach gsii. Syy Frau isch d Werntrud gsii. Är giltet as Stammvater vum Huus Wirttebärg.

Dr Konrad het um s Johr 1083 e Burg uf em Wirtebärg (Wirtebärg) bim hitige Onderdirke böue loo. Är het syy Wohnsitz dertaane verlait un het sich sälber no dr neie Burg gnännt.

Unter syym neie Name erschynt dää Konrad as Zyyg bim "Bempflinger Vertrag" vu dr Grofe Kuno von Wülflinge un Liutold vu Achl mit ihrem Näffe Grof Werner vu Greanenge. In däm Vertrag het s kai Datum, aber er mueß in dr Johre 1089 bis 1092 verfasst wore syy. Am 2. Mai 1092 wird dr Konrad wird z Ulm gnännt as Zyyg bi dr Ibergob vu Gieter an s Chloster Allerheilige z Schaffuuse in dr Umgebig vu dr Herzeg Berchtold un Welf. Dr Konrad I. chunnt in beede Fäll in ängem Verbund mit Aahänger vu dr Bartei vor, wu em Chaiser Heinrich IV. fyndlig gsinnt sin. Vu däre bolitische Stellig här chunnt au, dass er dr Wormser Bischof fir d Yyweiig vu dr Burgkapäll chuu losst statt em Konstanzer Bischof, wu fie dr Kapäll vum Biet här aigetli zueständig gsii wär, wel dr Wormser Bischof au ne Fynd vum Chaiser gsii isch.

Scho friejer, villicht in dr Johre 1080 bis 1087, isch dr Konrad noch em Hirsauer Schänkigsbuech bi re Vergob vu syym Brueder Bruno vu Hirsau derbyy gsii. Är un au syy Frau hän sich em Chloschter gnaigt zaigt, in däm Buech wird er e „mächtige Mann unter dr Schwobe“ gnännt.



</doc>
<doc id="37791" url="https://als.wikipedia.org/wiki?curid=37791" title="Communauté d’agglomération de Forbach Porte de France">
Communauté d’agglomération de Forbach Porte de France

D Communauté d’agglomération de Forbach Porte de France isch e Kommunalverband im franzesische Département Moselle, wu 21 Gmaine aaghere.

Gnännt isch dr Gmaindsverband no dr Stadt Forbach, wu au dr Sitz vum Verband isch. Presidänt isch dr Paul Fellinger. Im Johr 1999 hän d Gmaine zämme 83.438 Yywohner uf 140 km² ghaa.

Am 17. Juni 1970 isch dr "District de Forbach" dur e Bschluss vum Brefäkt mit 20 Gmaine un rund 80.000 Yywohner bildet wore. Im Dezämber 1996 isch no d Gmai Morsbach derzuechuu. Am 1. Jänner 2002 isch dää District in e Communauté de communes un am 1. Jänner 2003 schließlig in e Communauté d'agglomération umgwandlet wore.

Zum Kommunalverband ghere die Gmaine:


</doc>
<doc id="37800" url="https://als.wikipedia.org/wiki?curid=37800" title="Albrecht Altdorfer">
Albrecht Altdorfer

Dr Albrecht Altdorfer (* um 1480 villicht z Altdorf bi Landshuet oder z Räägesburg; † 12. Februar 1538 z Räägesburg) isch e dütsche Mooler, Chupferstächer und Baumeister in dr Rönessans gsi. Er gältet näben em Wolf Huber as Hauptmäister vo dr sogenannte Donauschuel, ere Stiilbeweegig dr Donau nooch z Bayre und in Östriich. D Künstler vo dere Kunstrichdig si au as die „wilde Mooler vo dr Donau“ bekannt. Zämme mit em Albrecht Dürer wird er as Gründer vo de Nürnbärger Chläinmäister aagluegt.




</doc>
<doc id="37801" url="https://als.wikipedia.org/wiki?curid=37801" title="Metz Métropole">
Metz Métropole

D Metz Métropole (bis 31.12.2017 "Communauté d’agglomération de Metz Métropole") isch e Kommunalverband im franzesische Département Moselle, wu 40 Gmaine aaghere. D Stadt Metz isch dr Sitz vum Verband, di andere Gmaine lige im Arrondissement Metz-Campagne.

Presidänt isch dr Jean-Luc Bohl. Im Johr 2006 hän d Gmaine zämme 230.334 Yywohner uf 277 km² ghaa.

Am 17. Jänner 1975 het sich d Stadt Metz mit sibe andere Gmaine (Le Ban-Saint-Martin, Montigny-lès-Metz, Moulins-lès-Metz, Longeville-lès-Metz, Saint-Julien-lès-Metz, Marly un Vantoux) zuen eme "District" zämmegschlosse, wu urspringli zwee Ufgabe ghaa: Verchehr un Fyyrwehr. Im Juli 1996 het sich d Gmai Cuvry em District aagschloss, im Oktober 1998 La Maxe. Anne 1999 isch dää District in e "Établissement public de coopération intercommunale" un am 1. Jänner 2002 in e Communauté d'agglomération umgwandlet wore, wu achtzeh Gmaine derzue chuu sin (Amanvillers, Ars-Laquenexy, Augny, Chieulles, Coin-lès-Cuvry, Coin-sur-Seille, Jussy, Lessy, Lorry-lès-Metz, Mey, Noisseville, Nouilly, Plappeville, Sainte-Ruffine, Saulny, Scy-Chazelles, Vaux un Woippy). Im Jänner 2003 hän sich au Châtel-Saint-Germain, Gravelotte, Pouilly, Pournoy-la-Chétive, Rozérieulles, Vany un Vernéville aagschlosse, im Jänner 2004 Laquenexy un Saint-Privat-la-Montagne, im Jänner 2006 Ars-sur-Moselle, im Jänner 2007 Féy un Marieulles-Vezon. Zum 1. Jänner 2018 isch dr Kommunalverband in e Métropole umgwandelt wore.

Zum Kommunalverband ghere die Gmaine:


</doc>
<doc id="37806" url="https://als.wikipedia.org/wiki?curid=37806" title="Jan van Eyck">
Jan van Eyck

Dr Jan van Eyck (* um 1390 z Maaseik; † 1441 z Brügge) isch e fläämische Mooler im Schbootmiddelalter gsi. Er gältet as dr berüemtist Verdräter vo dr altniiderländische Moolerei. Er het die nöiji naturalistischi Kunstepoche nördlig vo de Alpe iigläitet. Wäge sinere volländete Technik und sim Sinn für Naturalismus häi en e Hufe Autoore sogar as „Köönig under de Mooler“ bezäichnet.


Sachbüecher

Belletristik



</doc>
<doc id="37808" url="https://als.wikipedia.org/wiki?curid=37808" title="Selbstbildnis">
Selbstbildnis

E Sälbstbordret isch e Daarstellig, wo e bildende Künstler mit de Middel vo dr Moolerei, dr Grafik, dr Blastik oder dr Fotografii vo sich sälber macht.

Die erste Sälbstbordret söll s scho in dr Antike gee haa. Dr berüemt griechisch Bildhauer Phidias söll sich sälber uf em Schild vo dr Statue vo dr Athena Partenos abbildet haa. 

Us dr middelalterlige Kunst sind kuum Sälbstbordret überliiferet. 

Sit dr Zit vo dr Rönessans het sich dr sälbstbewussti Künstler nüme nume für e Handwärker ghalte, sondern het dänkt, ass er grad so guet sig wie d Filosofe, Literaate und Wüsseschaftler, und er het sich im Sälbstbordret e Dänkmol gsetzt. Näbe dr Usenandersetzig mit dr äigene Füsiognomii, wo e billigs Modell isch, wo mä immer cha druf zruggriffe, si e Hufe Sälbstbordret au Züügnis vo dr innere Usenandersetzig vom Künstler mit sich sälber, mit de äigene Stimmige, wie si sich verändere und dr äigene Vergängligkäit.




</doc>
<doc id="37809" url="https://als.wikipedia.org/wiki?curid=37809" title="Konrad II. von Württemberg">
Konrad II. von Württemberg

Dr Konrad II. († 1143) isch Herr vu Wirtemberg vu 1110 bis 1143 gsii. Är isch ghyrote gsii mit dr Hadelwig.

Em Konrad sy Vater isch nit bekannt, mer vermuetet aber, dass er us em Althausen-Veringer Grofegschlächt chuu isch, wel d Wobe vu dr Grofe vu Veringen un vu dr Grofe vu Wirtemberg. Zimli ähnlig sin. Wäge däm wird dervu uusgange, dass baidi Adelshyyser stammverwandt sin. Em Konrad sy Mueter Liutgard vu Beutelsbach isch e Schweschte vu syym Vorgänger Konrad I. gsii.

Noch em Dod vum Konrad I. dritt dr Konrad II. uf as Erb vu dr Burg Wirtemberg. Dr Konrad II. wird unter em Wirtemberger Name am 12. Mai 1110 mit syre Frau Hadelwig as Schänker vu Gieter bi Geppenge an s Chloschter Blaubeire un am 28. Dezämber 1122 as Zyyg vum Chaiser Heinrich V. z Speyer gnännt (s erscht Mol as Grof, in ere spetere Nännig ohni dää Titel, aber zmittse unter Grofe).



</doc>
<doc id="37811" url="https://als.wikipedia.org/wiki?curid=37811" title="Communauté d’agglomération Portes de France-Thionville">
Communauté d’agglomération Portes de France-Thionville

D Communauté d’agglomération Portes de France-Thionville isch e Kommunalverband im franzesische Département Moselle, wu dryzeh Gmaine aaghere. 

D Communauté d’agglomération isch am 1. Jänner 2004 grindet wore. Sitz vum Verband isch Thionville, Presidänt isch dr Patrick Weiten. Im Johr 2007 hän d Gmaine zämme 78.514 Yywohner uf 156 km² ghaa.

Zum Kommunalverband ghere die Gmaine:


</doc>
<doc id="37812" url="https://als.wikipedia.org/wiki?curid=37812" title="Communauté d’agglomération Sarreguemines Confluences">
Communauté d’agglomération Sarreguemines Confluences

D Communauté d’agglomération Sarreguemines Confluences isch e Kommunalverband z Frankrych, wu 37 Gmaine im Département Moselle un ai Gmai im Département Bas-Rhin (Unterelsass) aaghere.

Anne 2002 isch dr ehmolig " District de Sarreguemines" in e Communauté d’agglomération umgwandlet wore. Zum 1. Janner 2017 ìsch dr Kommünàlverbád mit dr Communauté de communes de l’Albe et des Lacs füsioniert wora.

Sitz vum Verband isch Sarreguemines, Presidänt isch dr Roland Roth.

Zum Kommunalverband ghere die Gmaine:


</doc>
<doc id="37813" url="https://als.wikipedia.org/wiki?curid=37813" title="Communauté d’agglomération du Val de Fensch">
Communauté d’agglomération du Val de Fensch

D Communauté d’agglomération du Val de Fensch isch e Kommunalverband im franzesische Département Moselle, wu zeh Gmaine im Arrondissement Thionville-Ouest aaghere. D Stadt Hayange isch dr Sitz vum Verband, Presidänt isch dr Michel Liebgott. Im Johr 1999 hän d Gmaine zämme 68.978 Yywohner uf 82 km² ghaa.

Am 19. Juni 1998 hän sich d Gmaine Fameck, Florange, Hayange, Knutange, Neufchef, Ranguevaux, Serémange-Erzange un Uckange zuen ere Communauté de communes zämmegschlosse. Am 31. Dezämber het sich d Gmai Algringen aagschlosse, am 31. Dezämber 1999 Nilvange. zum 1. Jänner 2000 isch dää Kommunalverband in e Communauté d'agglomération umgwandlet wore.

Zum Kommunalverband ghere die Gmaine:


</doc>
<doc id="37816" url="https://als.wikipedia.org/wiki?curid=37816" title="Malerei der Renaissance">
Malerei der Renaissance

D Moolerei vo dr Rönessãns het öbbe 1420 z Floränz aagfange (Früerönessans 1420-1500), und isch am Aafang vom 16. Joorhundert uf iirem Höhepunkt gsi (Hoochrönessans, 1500-1520). Iiri Spootzit isch vom Manierismus überschattet worde, wo 1520/30 ufchoo isch. Sit dr Wändi zum 16. Joorhundert si in alle öiropäische Länder Forme vo dr Rönessãns übernoo worde und de jewiilige Dradizioone aabasst worde. 

Die künstlerischi Moolerei het sich uf s Usmoole vo Chillene und Chlöster und deene iiri Altarbilder konzentriert. Bordret, Landschafte, Alldaagsszeene und Stilllääbe si im Middelalter und in dr Rönessãs erst seer spoot as Kunstgmäld drzuechoo. 

D Moolerei in dr Rönessãns isch dr esthetisch Inbegriff vo Eleganz und Form, wo sich e Hufe vo de Norme vo dr Modärne druf stütze. Iire Iifluss uf d Moolerei vo spöötere Generazioone isch überwältigend gsi. Die wichdigste Arbetstechnike wie au d Uswaal vo de Themene und wie si daargstellt wärde, häi sich in däm Zitalter entwicklet.



</doc>
<doc id="37818" url="https://als.wikipedia.org/wiki?curid=37818" title="Ludwig I. von Württemberg">
Ludwig I. von Württemberg

Dr Ludwig I. (* um 1119; † 1158) isch vu 1143 bis 1158 Grof vu Wirttebärg gsii.

Dr Ludwig I. isch e Suhn vum Konrad II. un dr Hadelwig gsii. Zämme mit syym Brueder Emicho erschynt er vu 1134 bis 1154 am Hof vum Chenig Konrad III. un vu 1139 bis 1154 am Hof vum Chaiser Friedrich I. Barbarossa.

Dr Ludwig I. isch dr erscht us em Gschlächt vu dr Wirttebärger, wu in zueverlässiger Wyys urkundlig „Grof“ gnännt wird, dodermit isch er au dr erscht Wirttebärger, wu sich e Grofschaft ghaa het. Är isch vermuetlig dr Vogt vu dr Kanoniker vum Hailige Grab im Chloschter Denkedorf gsii.



</doc>
<doc id="37819" url="https://als.wikipedia.org/wiki?curid=37819" title="Liste der Herrscher von Württemberg">
Liste der Herrscher von Württemberg

Do sin d Herrscher vu Wirttbärg ufglischtet. Bis 1495 isch Wirttebärg e Grofgschaft gsii, vu 1495 bis 1806 e Herzogtum un vu 1806 bis 1918 e Chengirych.



</doc>
<doc id="37824" url="https://als.wikipedia.org/wiki?curid=37824" title="Jacques Cartier">
Jacques Cartier

Dr Jacques Cartier (bretonisch: Jakez Karter; * 31. Dezämber 1491 z Rothéneuf bi Saint-Malo, Frankrych; † 1. Septämber 1557) isch e franzesische Entdecker un Seefahrer gsii.

Dr Cartier het anne 1520 d Mary Catherine des Granches ghyrote un isch dodermit in dr Gsellschaft ufgstige.

Vum Chenig Franz I. het dr Cartier dr Oberbefähl iber zwai Schiff iberchuu, wu am 20. April 1534 St. Malo verloo hän go Fischgrind bi Neifundland z untersueche. Är het d Nordkischte vu Neifundland bassiert, isch dur d Belle-Isle-Stroß gsäglet un isch am 6. Juli in d Baie des Chaleurs chuu. Do isch szuen eme erschte Kontakt chuu mit dr Uryywohner vu Amerika vum Algonkin-Volk vu dr Mi'kmaq. Derno isch er dr ganz Sankt-Lorenz-Golf uffegfahre un het fascht ganz Neifundland umsäglet. Die nei entdeckte Biet het mer speter Neifrankrych gnännt.

Anne 1535 het dr Cartier dr Sankt-Lorenz-Strom untersuecht un isch 2. Oktober im stark bfeschtigte Irokese-Dorf Hochelaga aachuu. Dr Berg iber em Dorf isch Mont Royal, cheniglige Bärg, gnännt wore. D Mannschaft het an Skorbut, wu mer dertemol d Ursache dervu nonig gchännt het. 1536 isch er uf Europa retuur chuu.

Anne 1540 het dr Jean-François de la Rocque de Roberval d Erlaubnis iberchuu, uf syni aigene un s Chenigs Cheschte e Niderlossig z Kanada z grinde. Zue däm Zwäck isch dr Cartier mit drei Schiff losgschickt wore. In dr Nechi vum hitige Québec bim Dorf Stadacona het er s Fort Charlesbourg böue loo, het dr Strom untersuecht un wider iberwinteret. Im Juni 1542 isch dr Cartier wider uf Europa retuur chuu. 1544 het dr Cartier dr Ufdrag iberchuu, dr de Roberval un syni Lyt wider uf Frankrych retuurzbringe. 

No syym Dod het dr Samuel de Champlain d Entdeckige wytergfiert.

Ihm z Ehre isch unter anderem e Stroß z Montréal (Kanada) gnännt wore, d „rue Cartier“.




</doc>
<doc id="37829" url="https://als.wikipedia.org/wiki?curid=37829" title="Bildhauerei">
Bildhauerei

Dr Begriff Bildhauerei umfasst s ganze Fäld vo dr Häärstellig vo Skulptuure und Blastike in dr Kunst und im Kunsthandwärk.
Er stoot für s Wärk vom ene Bildhauer, as Gattigsbezäichnig für dreidimensionaali Kunstwärk, sig es Vollblastike oder Rölief, us feste Materialie, und au für e Wärkstatt oder e Undernääme, wo soonigi duurhafti Arbäite usfüert

Scho in dr Altstäizit häi d Mensche Stäi e Form gee. Die Fustkäil si zwar as Wärkzüüg gmacht worde, sträng gnoo cha mä sä aber au as die erste Skulptuure in dr Gschicht vo dr Menschhäit aaluege. Für ornamentaali Zwäck het mä Stäi aber erst in dr spoote Jungstäizit afo forme. Im Lauf vo de Joorduusig het mä sich immer mee Müe gee mit em Mache vo Alldaagsutensilie, wil si nid nume iire äigentlig Zwäck häi sölle erfülle, sondern au guet usgsee. D Cro-Magnon-Mensche häi scho Grawierwärkzüüg wie Stichel brucht, zum Chnoche und Elfebäi grawiere und skulptiere. Mä het au Materiaalie wie Doon oder Holz verwändet, wo liichter si zum verarbäite, nume si vo deene Artefakt hüte nume no weenig erhalte

Im Alterdum häi d Faraone im alten Egüpte chliineri und gröösseri Skulptuure us wärtvolle Stäin wie Lapislazuli und Jaspis lo mache, aber au Riisestatue us Chalchstäi oder Granit, wo Donne schweer gsi si. Für s Bearbäite häi si herti Hammerstäi mit oder ooni Griff us Holz brucht, für e Dransbort Rolle oder Schlitte us Holz.
Im Antike Griecheland het mä realistischi Statue us Marmor und Doon gmacht, wo die mäiste von ene nid erhalte si. Im färne Oste drgeege het mä eender mit Jade, Elfebäi und Bronse gschafft. Motiv si vilmol Dier gsi. In Nordamerika häi d Indianer näbe Diermodäll au Geegeständ für dr dääglig Gebruuch gmacht, wie Schaale, und Muusiginstrumänt us Doon.
Zu de Bearbäitigsverfaare isch denn au dr Guss vo Metall cho.

Wäarend em öiropäische Middelalter het mä scho e Hufe Wärkzüüg brucht, won en äänligi Form häi wi die, wo mä au hüte no verwändet.

D Bildhauerei isch äini vo de eltiste bildende Künst in dr Kultuurgschicht. Dr Underschiid zwüsche dr Bildhauerei und dr Moolerei bestoot din, ass d Kunstwärk, wo dr Bildhauer macht, dreidimensionaal si. In dr Bildhauerei brucht dr Künstler alli mööglige Materialie und die underschidligste Bearbäitigstechnike zum Forme und Gebild rüümlig erfaarbar mache. D Skulptuure oder Blastike chönne realistischi Daarstellige si, d Realidäät kreativ verändere oder völlig abstrakt si.

D Bandbräiti vo de verwändete Materiaalie goot vo klassische Materiaalie wie Stäi, Holz, Elfebäi, Metall, Doon und Gips, über Glaas und Kunststoff bis zu Textilie.

Mä underschäidet Vollblastik, Hoochrölief und Flachrölief. Relief si vilmol mit Archidekduur und Baukunst verbunde. Dänkmööler si sälbständigi Blastike und Architekduure, wo sich an antike Vorbilder orientiere mit eme stedtebaulige Bezug oder in Parklandschafte. Nooch dodrzue si die modärne Installazioone, Ruuminstallazioone, Land-Art und au d Konzeptkunst.



</doc>
<doc id="37834" url="https://als.wikipedia.org/wiki?curid=37834" title="Maler">
Maler

En Maaler oder Mooler isch:

Maler isch au en Familiename:

De Familiename wird aber au Mahler gschribe. Das gilt öppe bim


</doc>
<doc id="37835" url="https://als.wikipedia.org/wiki?curid=37835" title="Landschaftsmalerei">
Landschaftsmalerei

D Landschaftsmoolerei isch näben em Historiebild, em Bordret, em Schãrbild und em Stilllääbe e Gaddig vo dr geegeständlige Moolerei.

D Landschaftsmoolerei umfasst d Daarstellig vo Usschnitt us eme Ruum, wo vo dr Natuur wie au vo Menschehand bestimmt isch. Bildgeegeständ chönne konkreeti und idealisierti natürligi Landschafte si, vom Hügelland bis zum Hoochgebirg, zum Bischbil Seestück, Flüss, Bärgseeli und Gipfelformazioone oder Motive an dr Meeresküste. Hüfigi Motiv si au Kulturlandschafte -- öbbe Aasichte vo Stedt und Archidekduuren, Gärte und Parklandschafte, Industriimotiv und Fabriklandschafte. 

Züügniss für d Daarstellig vo landschaftlige Motiv in dr Moolerei git s scho im alte Egüpte, in Mesopotamie und in Öiropa sit dr griechische Antike, aber vo deene wäiss mä nume us schriftlige Kwelle.

D Landschaftsmoolerei isch e bedütende Zwiig vo dr bildende Kunst in China und Japan, wäärend die vorkolumbianische Kultuure in Südamerika käi Landschaftsmoolerei kenne. In dr islamische Kunst git s Landschaftsmoolerei im Raame vo dr hoochentwicklete Buechmoolerei z Persie und Indie.




</doc>
<doc id="37836" url="https://als.wikipedia.org/wiki?curid=37836" title="Republik Venedig">
Republik Venedig

D Republik Venedig ("Serenissima Repubblica di San Marco" „Durchlauchdigsti Republik vom Häilige Markus“), noch em Woorzäiche vo dr Laguunestadt, em Markuslöi, au as Löijerepublik bezäichnet, isch vom 7./8. Joorhundert bis 1797 e See- und Wirtschaftsmacht gsi, wo s Zentrum von ere im Nordweste vo dr Adria glääge isch. Uf em Höhepunkt vo iirer Vorherrschaft het si über e Kolonialriich gherrscht, wo vo Oberitalie bis Kreta und zitwiis bis zur Krim und uf Züpere gange isch und vo Venedig us glänkt worden isch. Drzue het Venedig Kaufmaakolonie z Flandere und im Maghreb gha, z Alexandria und z Akkon, in Konstantinopel und Trapezunt und in e Hufe Stedt an dr Adria.

Wil sich im Zitalter vo de Entdeckige vom spoote 15. Joorhundert aa d Handelswääg häi afo verändere und d Levante iiri Wichdigkäit verloore het, isch au die wirtschaftlig und politischi Macht vo dr Republik Venedig immer chliiner worde. Bis in s spoote 18. Joorhundert isch Venedig aber ussepolitisch immer no e wichdige Spiiler in dr Middelmeerregioon gsi, bis 1797 die revoluzionääre Franzoose d Stadt bsetzt häi. Im Friide vo Campo Formio si die Ionische Insle, wo dr Republik ghöört häi, an Frankriich gfalle und alles andere as Herzogdum Venedig 1798 an Östriich. D Franzoose und d Ööstriicher häi vo denn aa abwäggselnd d Macht über Venedig gha, bis d Habsburger 1866 im Dütsche Chrieg gege Pröisse und Italie verloore hai und sich d Stadt an s Köönigriich Italie aagschlosse het.


</doc>
<doc id="37842" url="https://als.wikipedia.org/wiki?curid=37842" title="Appenzell (Bezirk)">
Appenzell (Bezirk)

Appezöll ischt e politische Gmeend (me sääd offiziöll Bezirk) im Kantoo Appezöll Inneroode i de Ostschwiiz.

De Bezirk Appezöll bestood us de Döefe "Rinkebach", "Kau", "Meistesrüüti" mit em Weile "Brende" ond em Doef "Appezöll". S Gebiet weed vo de Settere doflosse.
Zwee Drettel vom Doef "Appezöll", wo glichzytig no Hoptoet vom Kantoo Appezöll Inneroode ischt, ghörid zom Bezirk Appezöll. De Rest vom Doef ghööd zu zwee andere Bezirk (Rüüti und Schwendi). Mit sine schöne Hüüse i de Gasse, de Cheeche Sankt Maurizius ond em Landsgmeendsplatz ischt de Fläcke beliebt bi Touriste us em Inn- ond Ossland.

D Streusidlig Kau liid westlig vom Doef Appezöll uf eme Hügel obe ond bestood us em Kaubaad, em Gämpingplatz Eische ond no andene chlinne Waile.

Östlig vom Doef Appezöll, i Richtig Gääs, liid uf ere Aahöchi Meistesrüüti mit em Waile Brende, wo sölbe no chli wiite obe ond absiits vom Vechee ischt. Do Meistesrüüti good d Hoptstrooss vo Appezöll uf Gääs ond d Isebaalini vo de Appezölle Bahne hät dai en chlinne Bahof.
De Bezirk Appezöll, so wiene hüt bestood, ischt 1872 us de Rood "Lehn" ond eme Tääl vo de Rood "Rinkebach" entstande. De rot Ring im Wappe, mit em ufrächte, schwaaze Bär uf silbrigem Grond, symbolisiet de ehemolig Hof, us dem de Fläcke Appezöll bestood.

Quelle: Bundesamt für Statistik 2005



</doc>
<doc id="37843" url="https://als.wikipedia.org/wiki?curid=37843" title="Ludwig II. von Württemberg">
Ludwig II. von Württemberg

Ludwig II. (* um 1137; † 1181) isch vu 1158 bis 1181 Grof vu Wirttebärg gsii.

Är isch ghyrote gsii mit dr Willibirg (* 1142, † 1179), dr Dochter vum Grof Hartmann III. vu Kirchberg.

Urkunde, wu ne wirttebärgische Herrscher mit em Ludwig gnännt wird, git s mit em Zuesatz Grof bis 1154. Wahrschyns sin die bezoge uf dr Ludwig I.. Bis 1166 wird dr Name Ludwig derno ohni Grofetitel gnännt. Di erscht Nännig vum Ludwig II. mit em Grofetitel datiert uf s Johr 1181 in ere Urkund vum Chaiser Friedrich I. Barbarossa. E sicheri Raiefolg vu dr Herrscher losst sich vor 1200 fir s Huus Wirttebärg nit ufstelle; di gsicheret Raie fangt erscht mit dr Sihn vum Ludwig Hartmann I. un Ludwig III aa. Grund doderfir sin au d Zersterige, wu vu dr Uuserandersetzige zwische Stedt un Grofen im 14. Jahrhundert härchemme, wu d Stedter d Stiftschilche Beitelsbach uusgraubt hän un Inschrifte un Woobe vu dr dert bstattete "Grofe vu Wirtemberg" zerstert hän.



</doc>
<doc id="37846" url="https://als.wikipedia.org/wiki?curid=37846" title="Hartmann I. von Württemberg">
Hartmann I. von Württemberg

Dr Hartmann I. (* um 1160; † um 1240) isch Grof vu Wirttebärg gsii. 

D Brieder Hartmann I. un Ludwig III. hän sich alli zwee glychzytig „Grof vu Wirtebärg“ gnännt, wäge däm cha mer dervu uusgoh, dass si d Grofschaft zämme verwaltet hän. Si sin beedi Sihn vum Grof Ludwig II gsii. Urkundli gnännt wäre beedi bim Chenig Otto IV. uf rhynische, schwebische un fränkische Pfalze. Dr Hartmann isch mit em Otto au uf Rom zue däm syre Chaiserchrenig un wird mehfach as Zyyg in dr vum Chaiser z Italie ufgstellte Urkunde gnännt. No dr Hebig vum Friedrich II. vu Staufe zum Chenig un Chaiser het er sich mit syym Brueder dr Staufer zuegwändet: Beedi sin em Friedrich un sym Suhn un Mitchenig Heinrich (VII.) bi wichtige Rychsverhandlige byygstande.

Dr Hartmann het syy Territorialbolitik dur d Hochzyt mit ere Erbdochter vu dr Grofe vu Verenge uf Oberschwobe uusgrichtet. Är het dert Gieter erworbe, wu bis ums Johr 1200 im verengische, derno aber im wirttebärgisch-grienengische Bsitz vorchemme, z. B. Altshause, d Burg Alt-Verenge, Rächt z Eschach un d Grofschaft vum eschtlige Apphagau.



</doc>
<doc id="37848" url="https://als.wikipedia.org/wiki?curid=37848" title="Ludwig III. von Württemberg">
Ludwig III. von Württemberg

Ludwig III. (* 1166; † um 1241) isch Grof vu Wirttebärg gsii. Är isch wahrschyns mit ere Dochter vum Grof Adalbert III. vu Dillenburg, wu kai Name vun ere iberliferet isch.

D Brieder Hartmann I. un Ludwig III. hän sich alli zwee glychzytig „Grof vu Wirtebärg“ gnännt, wäge däm cha mer dervu uusgoh, dass si d Grofschaft zämme verwaltet hän. Si sin beedi Sihn vum Grof Ludwig II gsii. Urkundli gnännt wäre beedi bim Chenig Otto IV. uf rhynische, schwebische un fränkische Pfalze. 

Mer cha dervu uusgoh, dass sich immer ain vu beede im Stammtland ufghalte het, derwylscht dr ander als mit em Chaiser uf Raise im Rych un uf Italie gange isch. Dr Ludwig het anne 1194 bi dr Eroberig vu Sizilie dur dr Chaiser Heinrich VI. mitgmacht. Dr Hartmann isch mit em Otto uf Rom zue däm syre Chaiserchrenig am 4. Oktober 1209. No dr Hebig vum Friedrich II. vu Staufe zum Chenig un Chaiser het sich dr Ludwig mit syym Brueder dr Staufer zuegwändet: Beedi sin em Friedrich un sym Suhn un Mitchenig Heinrich (VII.) bi wichtige Rychsverhandlige byygstande.



</doc>
<doc id="37851" url="https://als.wikipedia.org/wiki?curid=37851" title="Vedute">
Vedute

E Vedute ( ‚Aasicht‘, ‚Ussicht‘) isch in dr Bildende Kunst (Moolerei, Grafik) die wirklichkäitsdröiji Daarstellig von ere Landschaft oder eme Stadtbild. S Wichdigste drbii isch die realistischi Abbildig und alli andere Aspäkt bi dr Gstaltig vom Bild wie Liecht und Schatte, Farbe usw. si däm undergordnet. D Vedutemoolerei isch Däil vo dr Landschaftsmoolerei und isch je noch em Expärte im 17. Joorhundert oder scho um 1500 mit Bilder wie em Gentile Bellini siner „Prozessioon uf em Markusblatz“ (1495) oder em Vittore Carpaccio sim „Wunder vo dr Reliquie vom häilige Chrüz“ (1494) entstande. Dr Schãr isch im 18. Joorhundert mit em Italie-Turismus vo de änglische Aristokrate bsundrigs populär gsi, wo die Bilder vo römische Antike oder norditaliänische Stedt as „Souvenir“ vo dr Grand Tour mit häi gnoo häi. 



</doc>
<doc id="37853" url="https://als.wikipedia.org/wiki?curid=37853" title="Michelangelo Merisi da Caravaggio">
Michelangelo Merisi da Caravaggio

Dr Michelangelo Merisi, noch em Häärkumftsort vo sine Eltere churz Caravaggio gnennt (* 29. Septämber 1571 z Mailand; † 18. Juli 1610 z Porto Ercole am Monte Argentario), isch en italiänische Mooler vom Früebarock gsi, wo sich dur sini nöiartigi und realistischi Bildgstaltig uszäichnet het. Vor allem wenn er christligi Theme behandlet het, het er s Sakraale mit em Brofaane verbunde, was e nöije Wääg gsi isch. Er gältet zämme mit em Annibale Carracci as Überwinder vom Manierismus und Gründer vo dr römische Barockmoolerei. 

Scho früe noch sim Dood si Legände entstande, won er din dr „Archetüp vom verruechte Künstler“ isch. Bis hüte existiert dr „Müthos Caravaggio“ immer no. E noochhaltige Iifluss het er uf e Hufe italiänischi, niiderländischi, franzöösischi, dütschi und schbanischi Mooler vo siner Zit gha, wo zum Däil au as "Caravaggiste" bezäichnet wärde.






</doc>
<doc id="37857" url="https://als.wikipedia.org/wiki?curid=37857" title="Barock">
Barock

Dr Barock isch e Epoche und Ströömig in dr öiropäische Archidekduur und Kunst, wo vo öbbe 1575 bis 1770 gange isch. Vor em Barock isch die kultuurgschichtligi Epoche vo dr Rönessãns gsi, noch em isch dr Klassizismus choo.

In dr Kunstgschicht wird zwüschen em "Früebarock" (öbbe 1600–1650), "Hoochbarock" (öbbe 1650–1720) und "Spootbarock" oder Rokoko (öbbe 1720–1770) underschiide.

Dr Barock isch d Kunstform vom Absolutismus und vo dr Geegereformazioon. Er isch kennzäichnet dur üppigi Brachtentfaltig. Vo Italie us het er sich zerst in de katholische Länder vo Öiropa usbräitet, bevor er sich in ere veränderete Form au in brotestantische Geegende duuregsetzt het.

Mit em Begriff vom klassizistische Barock (au Barock-Klassizismus oder französisch "Classicisme") wird en Usrichdig in dr barocke Archidektur bezäichnet, wo eender schweri und strängi Forme brucht worde si, as, wie sust im Barock üüblig, häiter-bewegti.




</doc>
<doc id="37859" url="https://als.wikipedia.org/wiki?curid=37859" title="Louis Pasteur">
Louis Pasteur

Dr Louis Pasteur (* 27. Dezämber 1822 z Dole im Département Jura; † 28. Septämber 1895 z Villeneuve-L'Etang bi Paris) isch e franzesische Naturwisseschaftler un ain vu dr Begrinder vu dr Mikrobiologi gsii.

Dr Pasteur isch anne 1822 in arme Verhältnis as Suhn vum Jean-Joseph Pasteur, eme Gäärber, un dr Jeanne-Etienne Roqui uf d Wält chuu un z Arbois ufgwagse. Noch eme gaischteswisseschaftlige un eme mathematische Studienabschluss het dr Loius Pasteur er 1847 z Paris in Physik promoviert. Vu 1848 bis 1853 isch er Chemiprofässor z Dijon gsii un derno z Stroßburi, wun er d Marie Laurent, d Dochter vum Universitetsräktor, chänneglehrt un si anne 1849 ghyrote het. Vu ihre fimf Chinder sin nume zwai groß wore, di andre drei sin jung an Typhus gstorbe.

Vu 1854 bis 1857 isch dr Pasteur Profässor z Lille gsii, 1858 isch er Diräktor vu dr École normale supérieure (Rue d'Ulm) z Paris wore. 1867 het er e Lehrstuel an dr Sorbonne iberchuu, 1887/88 isch dr Pasteur Grinder un erschte Diräktor vum no ihm gnännt "Institut Pasteur" wore.

Dur d Racematspaltig vun eme Ammoniumsalz vu dr (±)-Wyysyyri het dr Pasteur 1848 d Grundlage vu dr Stereochemi entdeckt.

Dr Pasteur het e Impfstoff entwicklet gege d Gfligelcholera, gege dr Milzbrand, dr Rotlauf un gege d Dollwuet, wu ohni Schutzimpfung allwyl zum Dod fiert. As Schutzimpfig gege d Dollwuet het dr Pasteur Dollwuetvire yygsetzt, wu im Ruckemarch vu Haase abgschwecht wore sin. Di erscht Dollwuetimpfig bi me Mänsch het dr Pasteur am 6. Juli 1885 bim nyynjehrige Bue Joseph Meister durgfiert, wu vun eme dollwietige Hund biss woren isch. Dervor het er syy Impfstoff nume an Hind teschte ghaa, aber d Bhandlig isch erfolgrych verloffe.

Är het au entdeckt, dass dur s churzzytig Erhitze vu Lääbensmittel uf 60–70 °C e Großdail vu dr Chyym, wu s din het, abdeetet wird, dass Chyym wie Chrankets- oder Fyylierreeger dur Pasteurisierig chenne deetet wäre. Wie dr Robert Koch het er noogwiise, dass bstimmti Chrankete vu Mikroorganisme verursacht wäre. Die Erkänntnis het zue dr Entwicklig vu dr Sterilisation gfiert, wu mer z. B. medizinischi Inschtrumänt dermit chyymfrei macht. S Verfahre, Milch dur churzes Erhitze uf rund 60 °C haltbar z mache („Pasteurisiere“), wu ihm entwicklet woren isch, wird hite no bruucht.

Im Lauf vum Johr 1857 – zue däre Zyt isch dr Pasteur Dekan un Profässor fir Chemi an dr naturwisseschaftlige Fakultet z Lille gsii – het er s Bakterium entdeckt, wu fir d Milchsyyrijääsig verantwortlig isch. Des het syy Vermuetig bstetigt, dass d Jääsig e Brozäss isch, wu vu lääbige Zälle abhangt, un het dodermit s Konzäpt vun ere "uusschließlig" chemische Erklerig widerlait, wu vu dr Chemiker Justus von Liebig un Berzelius verdrätte woren un wu in dr Wisseschaft dertemol etabliert gsii isch. In Wirkligkait handlet s sich bi dr Fermäntation um e chemische Brozäss in lääbe Zälle. Ain vu dr wenige Chemiker, wu kai chemisch-mechanistischi Erklerig vu dr Jääsig wie dr Liebig un au kai vitalistischi Sicht (Protoplasmatheori wie dr Schwann un dr Pasteur) ghaa hän, isch dr dytsch Privatglehrt Moritz Traube gsii, wu mit em Pasteur in ere fruchtbare wisseschaftlige Uussenandersetzig gstanden isch (Abhängigkait vu dr Jääsig vu zellulärer Integritet, Häffe im suurstofffreie Milieu, Härstellig vu rainer Häffe). Erscht dr Eduard Buchner het dr Stryt 1897 ändgiltig entschide, wu noogwiise het, dass di alkoholisch Jääsig nit uubedingt an lääbigi Zälle bunden isch.

Dr Pasteur het anne 1859 au ne Problem zue dr Wyysyyri glest. Bi dr natyrlige Wyysyyri het er gmerkt, dass sich polarisiert Liecht um 7 Grad drillt. Bi synthetisch härgstellter Wyysyyri het er dää Effäkt nit chenne sää, drotz ass sich boodi Substanze chemisch idäntisch verhalte hän. No nechere Untersuechige het er uusegfunde, dass es in natyliger Wyysyyri nume ai Art vu Krischtall din het, in dr synthetische aber zwee, wu sich wie ne Spiegelbild zuenander verhalte (Chiralitet)

Am 29. Dezämber 1883 het dr Pasteur fir syni Arbeite iber dr Wyy un d Jääsig d „Mérite agricole“ iberchuu.

Am 8. Juni 1886 het dr osmanisch Sultan Abdülhamid II. em Pasteur fir syni Verdienscht dr Mecidiye-Orde I. Klasse un derzue 10000 osmanischi Lira verliie.

No ihm sin s Institut Pasteur z Paris un dr Asteroid (4804) Pasteur gnännt.

Rund 70 Johr no syym Dod het d Familie vum Pasteur 1964 syni private Ufzaichnige (144 Notizbiecher, dervu 102 nutzbari) dr Bibliothèque Nationale de Paris ibergee. 




</doc>
<doc id="37861" url="https://als.wikipedia.org/wiki?curid=37861" title="Albrecht Dürer">
Albrecht Dürer

Dr Albrecht Dürer dr Jüngeri (au "Duerer" gschriibe; * 21. Mai 1471 z Nürnbärg; † 6. April 1528 z Nürnbärg) isch e dütsche Mooler, Grafiker, Mathematiker und Kunsttheoretiker vo öiropäischem Rang gsi. Er isch e bedütende Künstler zur Zit vom Humanismus und vo dr Reformazioon gsi.

Won er no chlii gsi isch het en si Vater in d Wärkstatt mitgnoo, zum em s Handwärk vom Goldschmiid biibringe. Us dere Zit stammt sis Brustbild, won er 1484 noch em Schbiegel uf Pergamänt zäichnet het (jetzt in dr Albertina in Wien) und e "Madonna mit zwäi Ängel" vo 1485.

Vo 1486 bis 1490 het er bim Nürnbärger Mooler Michael Wolgemut gschafft, denn isch er bis 1494 uf Wanderschaft an dr Oberrhii gange. Spööter het er z Basel hschafft, wo die berüemte Holzschnitt für em Sebastian Brant sis Narrenschiff entstande si (Erstdruck 1494).

1494 het er d Agnes Frey († 1539) ghüürootet, het aber käini Chinder überchoo.
Bis 1500 het er e Serii vo chliine Landschaftsakwarell mit Nürnbärger Motiv bzw. mit Motiv vo Stazioone uf siner Venedig-Räis gmacht. 1497 het er sich sälbständig gmacht und vo 1503 het er mit em Hans Schäufelein, Hans von Kulmbach und Hans Baldung Grien e Wärkstatt ghaa. In deere Zit het er meereri Bordret und Sälbstbordret gmoolt, aber au e chläine Christus am Chrüz und en Altarwärk z Dresde. Er het sich vil mit Chupferstich beschäfdigt–dr ersti datierti Chupferstich isch vo 1497–und Vorlaage für Holzschnitt zäichnet. Wärk us deere Zit si "D Offebaarig vom Johannes" (1498), dr Chupferstich "Adam und Eva" (1504), und "Dr verlooreni Soon bi de Söi" (um 1496). Dr Humanist Conrad Celtis het en seer gschetzt und het von em gsäit, er sig e zwäite Apelles. Für si Schrift "„Quatuor libri Amorum”" (1502) het dr Dürer Illustrazioone gmacht.

Im Joor 1505 isch er zum zwäite Mol uf Venedig gange, wo denn die grösste Rönessãsmooler vo dr venezianische Schuel, dr Tizian, Giorgione, Palma il Vecchio, gschafft häi; vor allem het en dr Giovanni Bellini beiidruckt, won er von em im ene Brief gschriibe het, er sig dr „pest in gemell” (Best in dr Moolerei). Die dütsche Chauflüt z Venedig häi für d Bartholomeuschille e groosses Bild bstellt, s "Roosechranzfest", wo dr Käiser Rudolf II. spööter für e Hufe Gäld kauft het und vo vier Manne uf Prag het lo drääge. Dr Dürer het in Venedig hoochi Anerkennig gfunde und dr Root vo Venedig het em e Jooresloon vo 200 Dukaaten aabote, wenn er sich für immer in dr Stadt wurd niiderloo. Im spoote Herbst 1506 isch er aber wider zrugg in si Vaterstadt.
In deene Joor het dr Dürer z Nürnbärg gschafft, vili chliini Chupferstich gmacht und Holzschnitt. Er het Versüech gmacht mit ere chalte Noodle uf Chupfer z ritzen; so si "Die häiligi Veronika vo 1510" und "Dr Liidenshäiland und dr büessend Hieronymus" im Joor 1512 entstande. Dr Käiser Maximilian isch e Gönner vom Dürer gsi und het em e Freibrief gee, won en vor em Noochmache vo sine Holzschnitt und Chupferstich hätt sölle schütze. Hervorraagendi Wärk us em Joor 1512 si d Stich "Maria uf dr Raasebank" und "Christus dr Dulder", bäides Noodlearbäite, und "Dr häilig Hieronymus in dr Felseschlucht vor em Bätpult".

Vo 1518 bis 1520 het er sich intensiv de theoretische Arbäite wie zum Bischbil dr Proporzioonsleer gwidmet.

Im Summer 1518 isch er als Verdräter vo dr Stadt Nürnbärg uf em Riichsdaag z Augsburg gsi, won er dr Jakob Fugger und anderi bedütendi Persönligkäite gmoolt het. Es isch woorschiinlig in dere Zit bassiert, ass mit de Schrifte vom Luther, „der mir aus großen engsten geholfen hat“, bekannt worden isch.

Vom 12. Juni 1520 aa isch dr Dürer mit sinere Frau über Nambärg, Frankfurt, Köln uf Antwärpe gfaare und in anderi niiderländischi Stedt; er isch erst im Herbst im Joor druf häim gange.

D Räis in d Niiderlande isch e groosse Triumf gsi. Er het dört in dr Gsellschaft vo Fürste, fremde Botschafter, Gleerte, wie dr Erasmus von Rotterdam, und Künstler vercheert. Dr Magistrat vo Antwärpe het em vergääblig e Jooresghalt vo 300 Gulde, e schööns Huus as Gschänk und freije Underhalt aabote und usserdäm het er alli sini öffentlige Arbäite welle zaale, und das alles, für dass er z Antwärpe wurd bliibe.

Dr nöigweelti Käiser Karl V. het em d Privilegie bestätigt, won er scho überchoo het (für das isch er äigentlig in d Niiderlande gfaare) und het em au sust si Gunst bewiise. Seer wichdig isch s gsi für e Dürer, die niiderländische Kunstschetz go aaluege und d Bekanntschaft mit de hervorraagende Künstler dürt z mache. S Daagebuech, won er uf dere Räis gschriibe het, isch im "Schriftlichen Nachlaß" enthalte, wo dr Rupprich uusegee het. Er het in dere Zit e Hufe Bilder vo Gäistlige, fürstlige Persoone, Künstler usw. gmacht, bis er am 2. Juli 1521 sich uf d Häimräis gmacht het.

Z Nürnbärg het er 1520/21 d Usschmückig vom Roothuus gläitet, wo hüte verloore isch, nume in Noochzäichnige vo 1530 si si z Wien in dr Albertina überliiferet.

Us em Joor 1526 het die Alte Pinakothek z Münche zwäi monumentaali Daafele, wo zu de bedütendste Wärk vom Künstler ghööre: die lääbensgroosse Figuure vo de vier Apostel Paulus, Petrus und de Evangeliste Markus und Johannes (Sitestück). Die Daafele het dr Dürer ursprünglig dr Stadt Nürnbärg gschänkt, und si si im Roothuus dörte usgstellt gsi. Au us em Joor 1526 isch s Öölbild vom "Hieronymus Holzschuher", wo s beste vo alle Bilder isch, wo dr Dürer gmacht het, und s Bild "Jakob Muffels". S letzt Gmäld, wo dr Dürer gmoolt het isch s "Bild vom Johann Kleeberger" , wo hüte im Kunsthistorische Museum z Wien isch.

In de letschte Joor het sich dr Dürer wider mee mit dr Kunsttheorii abgee und isch zu Iisichte cho, wo deene vo de Italiäner widerspräche.

Sit dr Räis in d Niiderlande het er under de Folge von dr Malaria glitte. Er isch am 6. April 1528, churz vor sim siibenefunfzigste Geburtsdaag gstorbe. Er isch im Johannisfriedhof z Nürnbärg begraabe worde, nit wit ewägg vom Graab vo sim Fründ Willibald Pirckheimer

E baar vo de Gmäld vom Albrecht Dürer si uf Banknoote vo dr Dütsche Mark abbildet.

In dr aaspruchsvolle Novälle "Künstlerehe" vom Leopold Schefer (1828) si dr Albrecht und d Agnes Dürer d Hauptpersoone.

Im Stummfilm "Luther – Ein Film der deutschen Reformation" vom Hans Kyser, wo 1928 urufgfüert worden isch, vha mä näben em Eugen Klöpfer as Martin Luther dr Schauschbiiler Max Grünberg als Albrecht Dürer gsee. 1978 isch in dr DEFA-Film "Jörg Ratgeb – Maler" über im Dürer si Zitgenoss Jerg Ratgeb emstande. Dr Albrecht Dürer isch vom Martin Trettau gschbiilt worde.






</doc>
<doc id="37863" url="https://als.wikipedia.org/wiki?curid=37863" title="Region Biobío">
Region Biobío

D Region Biobío (au "Bío-Bío", "Bío Bío" oder "BioBio") isch e Region z Chile mit 37.069 km² Flechi und 2.036.443 Yywohner (Stand:2010). Concepción isch d Hauptstadt vo de Region Biobío. D Bevölkerigsdichti isch 55 Iiwohner pro km². 

Biobío lit im ene geologisch sehr aktive Gebiet. Am 20. Februar 1835 und am 22. Mai 1960 isch d Küste um Concepción vo grosse Tsunamis und Erdbebe zerstört worde. Au bim Erdbebe vom 27. Februar 2010 het s Hunderti vo Dote und Dusigi vo Verletzte gee und dr Sachschade isch in d Milliarde gloffe.

S Klima vo dr Region isch mediterran. 

Concepción isch e grossi Industriiregion. Wichdigi Industriizwiig si d Stahl-, Chohle- und Petro-Industrii und d Fischerei. Au dr Turismus spiilt e grossi Rolle.




</doc>
<doc id="37864" url="https://als.wikipedia.org/wiki?curid=37864" title="Ulrich I. von Württemberg">
Ulrich I. von Württemberg

Dr Ulrich I. vu Wirttebärg, gnännt "Ulrich dr Stifter" oder "Ulrich mit em Duume", (* 1226; † 25. Februar 1265) isch ab uugfehr 1241 Grof vu Wirttebärg.

Wie dr Ulrich verwandtschaftlig zue syne Vorgänger stoht, isch historisch nit klar un sicher belait. Dr Hischtoriker Hansmartin Decker-Hauff nännt dr Ulrich e Suhn vum Hermann vu Wirttebärg un vu dr Irmengard vu Ulten . Dr Hermann, wu nume aimol 1231 urkundlig gnännt wird, isch wahrscyns e Suhn vum Hartmann I. gsii. Dr Ulrich 1241 het anne 1241 zämme mit syym Brueder Eberhard vu Wirttebärg regiert, urkundet un gsiglet. Im Johr 1243 wäre beedi Vettere vum Hartmann vu Grienenge gnännt. Dr Ulrich wird 1255 as Verwandte vu dr Vatersyte här vum Grof Albert IV. vu Dillenge gnännt. 

D Uussenandersetzig zwisch em Stauferchaiser Friedrich II. un dr Päpscht Gregor IX. un Innozenz IV. het au Uuswirkige uf d Verhältnis im Herzogtum Schwobe ghaa. No dr Absetzig vum Friedrich II. dur s Konzil vu Lyon isch dr päpschtlige Diplomati glunge, ne große Dail vu dr Adlige vum Herzogtum uf d Syte vu dr Gegechenig Heinrich Raspe un Wilhelm vu Holland z zie. Dr Ulrich isch anne 1246 zämme mit eme andere schwebische Adlige zum Heinrich Raspe iberdrätte, was zum Siig vum Heinrich iber s Heer vum Konrad IV., em Suhn vum Friedrich II., byydraage het. Dr Ulrich het d Laag gnutzt go syy Territorialmacht im Herzogtum Schwobe uuszböue. Noch em Dod vum Konrad IV. anne 1254 isch däm sy zwaijehrige Suhn Konradin formäll as Herzog vu Schwobe anerkännt wore. Im Gegezug het em Konradin syy Vormund Herzog Ludwig II. vu Bayern uf d Ruckforderig vu dr Erwärbige vum Ulrich un andere schwebische Adlige noch em Iberdritt vu 1246 verzichtet. Em Ulrich isch s eso glunge, d Grundlag z leege fir d Grofschaft Wirttebärg mit ihre territoriale Schwärpunkt im mittlere Neckarruum, wu vu syne Noofolger wyter uusböue woren isch, in dr Hauptsach vu dr Grofe Ulrich III. un Eberhard III.. D Hochzyt mit dr Mechthild vu Bade het derzue ghulfe, e territoriale Uusglych zwischen baide Hyyser aazstoße mit em Ruckzug vu Bade us em mittlere Neckarruum. Zum Byschpel isch di speter Hauptsadt Stuegert bi dr Hochzyt vu Bade zue Wirttebärg chuu.

Dr Ulrich isch zwaimol ghyrote gsii. 

Us dr erschte Eh mit Mechthild vu Bade sin drei Chinder fiirigange:

Us dr zwoote Eh mit dr Agnes vu Schlesie-Liegnitz het er zai Chinder hinterloo:

Dr Ulrich isch, wie syni boode Fraue, im Stift Beitelsbach begrabe. Speter isch er in d Stiftschilche Stuegert iberfiert wore.



</doc>
<doc id="37866" url="https://als.wikipedia.org/wiki?curid=37866" title="Ulrich II. von Württemberg">
Ulrich II. von Württemberg

Dr Ulrich II. (* um 1254; † 18. Septämber 1279) isch vu 1265 bis 1279 Grof vu Wirttebärg gsii.

Dr Ulrich isch as erschte Suhn vum Ulrich I. un dr Mechthild vu Bade uf Wält chuu. By syym Amtsaadritt anne 1265 isch dr Ulrich erscht elf Johr alt gsii un isch wäge däm wahrschyns unter dr Vormundschaft vum Grof Hartmann I. vu Grienenge, eme Vetter vu sym Vater, gstande. In Urkunde chunnt dr Ulrich uugfehr ab 1270 sälbständig vor. Eb dr Ulrich ghyrote gsii isch, isch nit iberliferet. Noofolger wird sy Halbbrueder Eberhard I.

Syy Lyych isch no syym Dod in dr Stiftschilche z Beitelsbach begrabe wore. 1316 oder 1320 sin d Gebai in d Stiftschilche Stuegert iberfiert wore.



</doc>
<doc id="37867" url="https://als.wikipedia.org/wiki?curid=37867" title="Hiwwe wie Driwwe">
Hiwwe wie Driwwe

Hiwwe wie Driwwe (alem. „Hääne wie dääne“) isch di ainzig Zytig, wu ganz im pensilfaanische Dialäkt gschriibe isch. Si erschiint syter anne 1997 zwaimol im Johr in ere Uuflag vu 2.000 Exemplare un wird in dr USA, z Kanada un z Dytschland glääse. 90% vu dr Uflag wäre in d USA verschickt, 2% uf Kanada, 8% blybe z Dytschland. Syt 1997 hän iber 100 zytgnessischi pennsylvaniadytschi Autore in dr Zytig publiziert. Rusgeeber isch s "Privatarchiv pennsylvaniadeutscher Literatur" („Michael-Werner-Archiv“) z Ober-Olm bi Mainz, Schriftlaiter isch dr Michael Werner.

Syt 2002 git s e Internetaagebot, wu zue dr Zytig ghert. S isch zurzyt dr umfangrychscht Internetufdritt zum Pennsylvaniadytsch, wu au durgängig im Dialäkt gschribe isch. Rund 40.000 Bsuecher (Stand: 2011) riefe alljohr d Inhalt ab, wu u. a. au ne Online-Sprochkurs ghert. 50% vu dr Bsuecher stamme us dr USA, 2% vu Kanada. Us em dytsche Sprochruum stamme 40% vu dr Bsuecher, dodervu 36% vu Dytschland un je 2% us dr Schwyz un Eschtrych.

Syt 2011 vergit di pennsylvaniadytsch Zytig in Kooperation mit dr Kutztown University (Pennsylvania) un em Förderkreis Mundarttage Bockenheim e. V. alljohr im Oktober im Ramme vum Pfälzische Mundartdichterwettstryt z Bockenheim an dr Wyystroß e Bryys an dr bescht unter dr pennsylvaniadytsche Text, wu dervor im Juli bim Kutztown Folkfestival bi dr "Pennsylvania German Dialect Writers Presentation" vorgstellt wore sin. 



</doc>
<doc id="37870" url="https://als.wikipedia.org/wiki?curid=37870" title="Marcus Tullius Cicero">
Marcus Tullius Cicero

Dr Marcus Tullius Cicero (klassischi Uussproch: ; * 3. Jänner 106 v. Chr. z Arpinum; † 7. Dezämber 43 v. Chr. bi Formiae) isch e remische Bolitiker, Aawalt, Schriftsteller un Philosoph gsii, dr beriemtescht Redner vu Rom un Konsul im Johr 63 v. Chr.

Dr Cicero isch ain vu dr viilsytigschte, aber au - noch em Plutarch – wankelmietigschte Chepf vu dr remische Antike gsii. As Schriftsteller isch er scho fir d Antike ne stilistisch Vorbild gsii, syni Wärch sin as Muschter vun ere volländete, „guldine“ Latinitet noogmacht wore (Ciceronianismus). Sy Bedytig uf philosophischem Biet lyt in dr erschte Linie nit in syne aigeständige Chänntnis, sunder in dr Vermittlig vum griechische philosophische Gedankeguet an di lytnischsprochig Wält. Vilmol sin syni griechische Quälle nume in syre Bearbaitig gryfbar, wel si sunscht niene iberliferet sin. Fir d Niderschlagig vu dr Verschwerig vum Catilina un di vorlaifig Rettig vu dr Republik het en dr Senat mit em Titel "pater patriae" (Vater vum Vaterland) ghert.

Syy umfangryche Schriftverchehr, vor allem d Briefe an dr Atticus, hän e große un noohaltige Yyfluss ghaa uf di europäisch Briefkultur. Die Brief un sy ibrig Wärch liferen is e detailrych Bild vu dr Zeustädn z Rom am Änd vu dr Republik. In dr Zyt vu dr Burgerchrieg un dr Diktatur vum Gaius Iulius Caesar isch dr Civero allmol yydrätte fir e Ruckchehr zue dr dradizionälle republikanische Verfassigsform un Herrschaft. In syre bolitische Praxis het er sy Flexibilitet zaigt, wun em dr Vorwurf vum Opportunismus un dr Prinzipielosigkait yydrait ghaa het, was in dr Forschig bis hiten umstritten isch. wu dr Caesar anne 44 v. Chr. umbrocht woren isch, isch dr Cicero vu dr Triumvire Antonius, Octavianus un Lepidus uf d Proskriptionslischt gsetzt un am 7. Dezämber 43 v. Chr. uf dr Flucht umbrocht wore.











</doc>
<doc id="37876" url="https://als.wikipedia.org/wiki?curid=37876" title="Hüttikon">
Hüttikon

Hüttike isch e Gmeind im Schwiizer Kanton Züri. D Gmeind ligt im Furttal und ghört zum Bezirk Tielschtoorf.

Hüttike ligt am Fuess vom Altbärg an de Schtroos vo Würelos uf Rägeschdorf. Nochbargmeind sind s aargauischi Würelos und di Zürcher Gmeinde Otelfinge, Dänike und Oetwil an der Limmat. Hüttike isch di Gmeind im Kanton Züri, wo de chlinscht Gmeindsbann het.

S erschti Mol in ere Urkund isch Hüttike im Johr 883 uftaucht als "Huttinchova". En Adalbert het in dere Urkund sin Bsitz de Abtei vom Fraumöischter z Züri abträte und het dodefür anderi bsitztümer am Türlersee übercho. Sowohl s höchi, wi au s Nidergricht isch im 14. Johrhundert bi de Habsburger gsi und de Ort het zum Amt Siggethal ghört. En Teil vo de Höf im Ort hei scho früeh zum Chloschter Wettige ghört, anderi de Badener Spitalverwaltig. Wo mit de Eroberig vo de Habsburger Territorie im 1415 d Grafschaft Bade entschtande isch, isch Hüttike en Teil dervo gsi, bis ins Johr 1798. Bis ins 1803 isch Hüttike dann en Teil vom Kanton Bade gsi, bevor es zum Kanton Züri cho isch. Bis ins Johr 1868 hei d Hüttiker zu de reformiirte Chilegmeinde Würelos ghört, sind dann aber Otelfinge zuteilt worde. De Status von ere eigede Gmeind het Hüttike 1814 übercho.

Quälle: Bundesamt für Statistik 2005
De Uusländeraatäil liit bi 16,3 % (Stand 2011).

42,2% vo de Iiwooner sind evangelisch-reformiert, 31,9% sind römisch-katholisch (Stand 2011).

Bi de Kantonsraatswaale 2011 hät s das Ergebnis ggee: BDP 1,0 %, CVP 2,4 %, EDU 1,3 %, EVP 0,7 %, FDP 7,1 %. GLP 6,5 %, GP 4,1 %, SP 7,9 %, SVP 68,7 %, Suschtigi 0,3 %.

Gmäindspresidänt isch de Markus Imhof (Stand 2012).

D Arbetslosigkäit isch im Jaar 2010 bi 2,1 % gläge.

De züritüütsch Tieläkt vo Hüttike ghört zue de Unterländer Mundarte.

Z Hüttike stoht s Huus mit em letschte Dach, wo im Kanton Züri mit Stroh iideckt isch, s Stohdachhuus Hüttike. Es isch öppe im 1682 bauet worde und ghört sit em 1940i em Kanton Züri. 




</doc>
<doc id="37877" url="https://als.wikipedia.org/wiki?curid=37877" title="El Greco">
El Greco

Dr El Greco ( ‚dr‘, ‚Griech‘; * um 1541 uf Kreta in Candia (hüte Iraklio) oder z Fodele; † 7. April 1614 z Toledo; äigentlig "Domínikos Theotokópoulos," ) isch e Mooler, Bildhauer und Archidekt vo griechischer Häärkumft gsi und dr Hauptmäister vom schbanische Manierismus bezieigswiis vo dr usklingende Rönessãs.

Dr El Greco het z Kreta, wo denn dr Republik Venedig ghöört het, as Ikonemooler gschafft, bevor er uf Italie usgwanderet isch. Er isch e Verdräter vo dr Kretische Schuel gsi und in sim Wärk gseet mä d Dradizioone vo dr büzantinische Mooltechnik wie au Nöierige vo dr Rönessãs. Vo öbbe 1565 aa het er im Ateliee vom Tizian z Venedig gschafft und isch under em Iifluss vom Jacopo Bassano und vom Tintorettos gstande. 1570 isch er uf Rom und spööter uf Schbanie. 1577 isch er z Madrid gsi und denn z Toledo, won er e groossi Wärkstatt ghaa und für e schbanisch Hoofaadel gmoolt het. Zu sine Fründ z Toledo het dr Humanist Antonio Covarrubias y Leyva ghöört. Für d Chlosterchille dörte vo de Zisterzienserinne vo S. Domingo de Silos (el Antiguo) het er äins vo sine letschte und bedütendste Bilder gmoolt: d "Aabätig vo de Hirte". Spööter isch er in dere Chille begraabe worde. Im Bode vo dr Chille het s e chliises Loch, wo mä si Sarkophag in dr Gruft cha gsee.

Z Rom het er vor allem Bordret gmoolt und isch under em Iifluss vo de Wärk vom Florentiner Bildhauer, Mooler, Archidekt und Dichder Michelangelo gstande. Dr El Greco het aber im Stiil vom Michelangelo, wo dört vorgherrscht het, nit welle folge, und dorum isch er us Rom wider furt. Z Schbanie het er nid numme Ufdraagsarbäite für d Chille gmacht und Bordret gmoolt, er isch au e Zitlang no dr Hoofmooler vom Philipp II. gsi. In dr Zit vo 1580 bis 1584 isch si Altargmäld mit em Ditel „S Martürium vom häilige Maurizius und vo dr thebaische Legioon“. Däm Bild si Stiil het e Skandaal usglööst. Wie dr Greco religiöösi Themene interbretiert het und d Figuure überlang und in grelle Farbe gmoolt het, das het im Gschmack vo dr Zit und vo sine Ufdraaggääber nid entsproche. Vo denn aa het er käini Ufdreeg vom Köönigshoof me überchoo. Druf het er sini Hauptwärk gmoolt, wo ganz im Sinn vo dr Geegereformazioon gsi si. Zu de bekannte Wärk zele dr "Blick uf Toledo" und "S fümfte Siigel vo dr Apokalüpse".

Dr Schriftsteller Stefan Andres het in siner Novälle „El Greco malt den Großinquisitor“, wo 1936 erschiine isch, d Bedingige vo dr Kunst in ere Diktatuur anhand vom Bordret vom Kardinalinquisitor Fernando Niño de Guevara beschriibe, wo dr Greco um 1600 gmoolt het.




</doc>
<doc id="37880" url="https://als.wikipedia.org/wiki?curid=37880" title="Diego Rodríguez de Silva y Velázquez">
Diego Rodríguez de Silva y Velázquez

Dr Diego Rodríguez de Silva y Velázquez (dauft am 6. Juni 1599 z Sevilla; † 6. August 1660 z Madrid), mäistens as Diego Velázquez bezäichnet, isch e spanische Mooler vom Barock gsi. Er het zu de wichdigste Pordreemooler vo sinere Zit ghöört. As Mooler am Hoof vom spanische Köönig Philipp em Vierte het er e huuffe Mitgliider vo dr königliche Familie und Aaghöörigi vom Hoof pordretiert.

Dr Velázquez isch vo Sevilla gsi. Si Vater, dr Juan Rodríguez de Silva, isch e Jurischt gsi. Sini Mueter het Jerónima Velázquez gheisse, und der Soon het wie dozmol üblech iire Name übercho. Sevilla isch es kulturells Zäntrum vo Spanie gsi.

Dr Velasquez het bim Mooler Francisco Herrera dr Bruef glert und isch denn zum Francisco Pacheco del Rí gange zum no me Syte vom Moole lere könne. Ane 1618 het er däm sini Dochter Juana ghürotet.

Als Mooler het me dr Velasquez z Spanie gly als der gröscht Naturalischt agluegt; sini Portree si bsunders beliebt gsi, erscht rächt won er ane 1623 als Hofmooler vom König Philipp em Vierte berueffe worden isch. 1627 het dr Velasquez en Moolweppewärb vom König gwunne. Er het denn no vil Gält verdient mit dene Bilder, wo hütte als kunsthistorisch bedütsam gälte. S Bild von em, wo woorschiinlig am bekanntiste isch, isch "Las Meninas" us em Joor 1656.

Sit em früeje nüünzäänte Joorhundert isch im Velázquez si Wärk e Vorbild für vili Mooler gsi. Sini Gmäld häi under anderem dr Francisco de Goya und dr Impressionist Édouard Manet beiiflusst. Mooler vom 20. Joorhundert, wie dr Pablo Picasso, dr Francis Bacon und dr Salvador Dalí, häi im Velázquez iire Respbäkt zollt, wo si sini Gmäld moolerisch nöi interpretiert häi.


"Diego Velázquez, Hofmarschall und Maler", BR 1999, e Dokumentarfilm vom Bernhard Graf



</doc>
<doc id="37884" url="https://als.wikipedia.org/wiki?curid=37884" title="Nicolas Poussin">
Nicolas Poussin

Dr Nicolas Poussin [pu'sɛ̃] (* 15. Juni 1594 z Les Andelys (Normandi); † 19. Novämber 1665 z Rom) isch e franzöösische Mooler in dr Zit vom klassizistische Barock gsi.

Dr Poussin isch zwüsche 1612 und 1621 z Rouen und Bariis zum Mooler usbildet worde. Dört het er dr Dichder Marino kenne gleert, wo sis Inträssi für die griechischi und römischi Müthologii gweckt het. Dr Poussin het für im Marino si Epos über d Venus und dr Adonis Zäichnige gmacht. 1624 isch er uf Rom und het d Bekanntschaft vo d Mooler Jacques Stella und Claude Lorrain gmacht, vom Cassiano dal Pozzo, eo im Kardinal Barberini si Sekretäär gsi isch, und vom dütsche Mooler und Schriftsteller Joachim Sandrart, wo spööter über en brichtet het. Er het d Wärk vom Tizian und vom Raffael gstudiert und au die antike Kunstwärk in dr Sammlig und em Archiv vom dal Pozzo. 1630 het er d Anne Marie Dughet ghürootet, d Dochder vom ene franzöösische Koch z Rom.

Dr Poussin het s as Mooler schweer gha Arbet z finde, wil dr Babst und die Aadlige etablierti Italiäner wie dr Guido Reni, dr Pietro da Cortona oder d Carracci vorzooge häi. 1627 het em dr Kardinal Barberini e wichdige öffentlige Uftraag vermiddlet für e groosses Altarbild mit em "Martürium vom Häilige Erasmus" für St. Peter. Das Bild het em aber nid zum Durchbruch verholfe. 1631 isch er in d Accademia di San Luca ufgnoo worde.
Dr Poussin het sich denn uf Bilder in chliinere Format mit religiööse, müthologische und historische Theme konzentriert, und die brivate Sammler häi en afo schetze. 1638 het em dr dal Pozzo dr Ufdraag für e Serii vo Bilder über die siibe Sakramänt gee, won er vier Joor lang dra gschafft het. Für e dal Pozzo het er au Illustrazioone für im Leonardo si sogenannte Moolerei-Traktat gmacht.

1641 isch dr Poussin zimlig widerwillig zrugg uf Bariis, wil s dr franzöösisch Köönig Ludwig XIII. het welle und dr Richelieu groosse Druck uf en usgüebt het. Dr Köönig het en zum Diräkter für d Usstattig vo de köönigliche Baute ernennt und het em dr Ufdraag gee d "Grande Salle" im Louvre aazmoole und Entwürf für d Deppigwääberei z mache. Für e Kardinal het er s allegorische Bild "D Zit entzieht d Woorhäit de Aagriff vom Niid" gmoolt. Dr Poussin isch mit de etablierte Bariiser Künstler nid guet z Schlaag cho und au sini Ufgoobe am köönigliche Hoof häi em nid seer gfalle. Scho im Herbst 1642 isch er vo Bariis furt und isch für immer uf Rom zrugg. Wo am 4. Dezämber 1642 dr Richelieu gstorbe isch und im Joor druf dr Köönig, het dr Poussin z Rom chönne bliibe und schaffe wie s em gfalle het.

Z Rom het er wider chliini Bilder gmoolt mit religiööse und müthologische Themene, und het mee und mee Landschaftsbilder afo mache, wo müthologisch ufglaade gsi si. Sini Chunde si zerst e chliine Kräis vo gebildete römische Kunstliebhaaber gsi, wo sich mit em Studium vo dr Antike beschäftigt häi. Drunder si dr Giulio Rospigliosi, dr spööter Babst Clemens IX., gsi, dr Kanzler vom Babst Gian Maria Roscioli, und die franzöösische Botschafter am Vatikan, dr Duc de Créqui und dr Henri Valencay. Dr dal Pozzo het em in de spoote drissiger Joor au Kunde z Bariis vermiddlet, wo dr Bankiee Jean Pointel si Mezen worden isch und mee as 20 Bilder vom Poussin kauft het.
1639 und 1640 het er für sini Mezen Mäzene dal Pozzo und Pointel zwäi Sälbstbordret gmoolt. Zwischen 1643 und 1648 het er ere zwäite Serii über die "siibe Sakramänt" für e Chanteloup gschafft. 
Wo dr Urban 1644 gstorbe isch, sini Nepote uf Frankriich gflüchdet si, und dr Dal Pozzo si Stellig und drmit au si Iifluss verloore het, het dr Poussin fast nume no für sini riiche franzöösische Ufdraaggääber, wie dr Pointel, dr Cérisier und dr Reynon gschafft.

Dr Höhepunkt vo sine letschte Joor isch d Folg vo de "Vier Jooreszite" gsi, wo mit iirer vildütige und vilschichtige Ikonografii d Fantasii vo de Interprete immer wider uusegforderet het. 
1665 het en dr Lous XIV. as dr Erst Mooler vo Frankriich bestäätigt.

Dr Poussin isch am 19. Novämber 1665 gstorbe und in dr Chille San Lorenzo in Lucina begraabe worde.






</doc>
<doc id="37887" url="https://als.wikipedia.org/wiki?curid=37887" title="Sima Qian">
Sima Qian

Dr Sima Qian (chin. 司馬遷/司马迁; "Sīmǎ Qiān/Ssŭma Ch'ien"), Großjehrigkaitsname Zichang (chin. 子長/子长; Zǐcháng/Tzu-ch'ang; * um 145 v. Chr.; † um 90 v. Chr.) isch e chinesische Hischtoriker un Schriftsteller gsii.

Dr Sima Qian isch dr Verfasser vum "Shiji" (史記), em erschte Iberblick iber meh wie zwaidöusert Johr vu dr chinesische Gschicht vum legendäre "Geele Chaiser" bis zum Chaiser Wudi us dr Han-Dynaschti un giltet as Begrinder vu dr chinesische Gschichtsschryybig. Är isch wie sy Vater Sima Tan Hofaschtrolog am Hof vum Chang'an gsii un het wäge däm Zuegang zue allne chaiserlige Archiv ghaa.

Drotz ass d Form vu dr Gschichtsschryybig bis dert im Lauf vu dr Johrhundert stark variiert ghaa het, hän sich speteri Gschichtsschryyber am Stil vu s Sima Qians "Shiji" orientiert. Des isch au dodra glääge, ass dr Ban Gu (班固) in syym „Han Shu“] (漢書) d Form vum "Shiji" as Standard ufgriffe het. Dää Standard het au uf d "Gschicht vu Korea" un uf di japanisch Gschichtsschryybig yygwirkt. 

Dr Sima Qian un syy "Shiji" hän eso ne große Yyfluss uf di chinesisch Gschichtsschryybig un dr chinesisch Prosastil ghaa, dass mer duruus cha verglyyche mit dr Wirkig vu Alte Teschtamänt in dr Bibel un s Herodots "Historiai".





</doc>
<doc id="37889" url="https://als.wikipedia.org/wiki?curid=37889" title="Abraxas">
Abraxas

Abraxas ischt a Handlongsballett en fenf Bildr mit dr Musik vom schwäbischa Kombonischda Werner Egk. Dr sell hôt au s Libreddo gschriiba ond dr Elsässer Marcel Luipart hôt d Choreografii drzua gmacht. S erscht Môl uf d Bihne komma isch des Werk am 6. Juni 1948 am Prinzregendatheatr z Mincha. Dô drbei hend dr Marcel Luipard, d Solange Schwarz, d Irina Kladiwowa ond d Nika Nilanowa-Sanftleben d Hauptrolla danzt. 

Des Ballett behandlet da Fauscht-Stoff. Dr Begriff „Abraxas“ stammt aus dr jiidischa Geheimlehre „Kabbala“ ond muaß beim Egk seim Ballett so vrstanda werra, dass des Wesa, wo ebbes Bees em Senn fihrt, an Haufa Meglichkeida hôt, sich zo vorwandla.


Des Ballett schbiilt en Deitschland, z Schbanien ond en dr Hell zor Zeit vom Middlalder ond zo-ma kloina Doil au en dr Antike. 

Dr alde Fauscht ruaft d Goischtr vo dr Hell zo sich. Uff oimôl standet a Schlang, a Tiger ond dui scheena Hex Bellaschtriga en seim Zemmer. De sell brengt’s ferdich, da Fauscht zo beschwatza, mit dr Hell an Pakt ei-z-ganget. Als Lockmiddl hôt-se ehm en-ra Erscheinong sella Archischposa zeigt, wo em Deifl sei liabschda Geschbiilin ischt ond arg vorfihrerisch aussiht. Durch dean Vrtrag wuud dr Fauscht wiidr a jonger Kerle ond strotzt no so vor Kraft. Vo jetzt ôô begleidet-en d Bellaschtriga uff äll seine Weag.

De erscht Reis fihrt dia zwoi an da schbanischa Keenigshof. Deet fendet dr Fauscht d Archischposa en dr Gschdalt vo dr schbanischa Keenigin. Om d Hofgsellschaft en Stauna zo vrsetza, zaubret dr Fauscht ällorloi Gschdalda aus dr Antike en da Saal, zom Beischbiil da Hektor em Kampf mit-em Achill ond d Entfihrong vo dr Eiropa durch da Zeis. Ganz zom Schluss lôôt’r sei oiges Schbiaglbild neaba dr Keenigin Platz nemma, was älle Zuaschauer en da Bann ziagt. Dean Omstand nutzt dr Fauscht aus ond entfihrt kurzerhand d Keenigin.

Em Reich vom Deifl fendet a Orgie stadd. Dô drbei zeiget sich bsondrs ausglassa dr Fauscht ond d Archischposa. Wia abr de sell hendrher bei-ra „Schwarza Mess“ ihre Liabasdenscht beim Belzebua vorrichda muaß, eklet’s da Fauscht ond’r suacht s Weide.

Dr Fauscht hôt sich en s antike Griichaland zruckzoga, wo d Welt vollkomma mit Harmonii erfillt ischt. Deet begegnet-em de schee Helena. Dô driber isch’r ganz sälich. Dr Archischposa ischt’s abr et entganga, wo sich der Kerle vrsteckt helt. Drom bricht-se au en dui antika Welt ei ond sorgt drfir, dass em Fauscht sei scheener Troom platzt.

Em Trubl vo-ma middlalderlicha Volksfescht lernt dr Fauscht d Gretl kenna ond bendlet glei mit-ra ôô. Fir boide gôht a graußer Troom en Erfillong, was vo dr Bellaschtriga mit Argwohn beobachdet wuud. Se glaubt nemlich, durch so a reina Liabschaft kennt sich dr Fauscht womeglich em Eifluss vo dr Hell entziha. Drom ruaft-se glei d Archischposa uff da Plôô. De sell helt em Fauscht da Pakt vôr d Auga. Der abr reißt-ra des Pabiir us de Hend ond macht Fetza draus. Dô druff stirmet älle Leit uff da Fauscht nei ond stramplet uff-em rom, bis’r da ledschda Schnaufer doa hôt. Au dr Gretl hôt ihr ledschdes Stendle gschlaga.

D Gschicht vo deam Ballett gôht arg weit zruck: 1846 hôt dr deitsche Dichter Heinrich Heine vom Londoner Operndirektr Benjamin Lumley da Uffdrag kriagt, a Libreddo fir a Fauscht-Ballett zo vrfassa. Dr Heine isch druff eiganga ond hôt sich em Novembr vo deam Jôhr an d Arbet gmacht. Wia-nr nô em Februar 1847 drmit ferdich gwäa ischt, hôt’r seim Werk da Nama „Der Doktor Faust. Ein Tanzpoem“ gäa ond nôch London gschickt. Dô drfir hôt’r au – wia’s ausgmacht gwäa ischt – a schees Honorar kriagt; abr solang dr Dichter gleabt hôt, isch des Werk weder choreografiirt noh vrtont wôrra.

Irgendwann isch em Heine sei Tanzpoem em Werner Egk ondr d Fenger komma ond hôt-en so en Begeischtrong vrsetzt, dô draus da Stoff fir a moderna Fauscht-Gschicht zo schmiida. Em Graußa ond Ganza hôt’r da Uffbau vom Heine seira Vorlag beibhalda, sei Libreddo abr zemlich frei bearbeidet.

A baar Leit hend sich bei dr Urauffihrong ond de folgende Vorstellonga beim dridda Bild, wo’s om dui „Schwarza Mess“ gôht, en ihrem siddlicha Empfenda vrletzt gfihlt. Drom isch’s au et ausbliiba, dass sich d Polidik mit dera Sach befasst hôt. Nôch dr fenfda Vorstellong hôt dr boirisch Kuldusminischtr, dr Alois Hundhammer, drfir gsorgt, dass des Ballett vom Schbiilplôô vrschwonda ischt. Der Theaterskandal hôt a riisiga effentlicha Usnandrsetzong zor Folge ghet ibr d Frôga vo dr „siddlicha Ôôsteeßigkeit“ ond dr „kinschdlerischa Freiheit“. Dôdurch isch des Ballett zemlich schnell en ganz Deitschland bekannt wôrra, ond an Haufa Ballett-Kombania vo andre Bundeslender, wo d Moralvorstellonga et so eng wia en Bayern ausglegt hend, hend des Werk en ihr Repertoire uffgnomma.

Otto Friedrich Regner + Heinz-Ludwig Schneiders: "Reclams Ballettführer", 8. Uflag, Stuegert 1980, ISBN 3-15-008042-8



</doc>
<doc id="37891" url="https://als.wikipedia.org/wiki?curid=37891" title="Yvonne Feri">
Yvonne Feri

D Yvonne Feri (* 21. März 1966 z Bade, vo Hedige) isch e Schwiizer Politikerin vo de (SP). Sit em 2011 isch si Nationalrötin.

Vom 1998 bis ins 2008 isch d Yvonne Feri Grossrötin im Kanton Aargau gsi und von 2001 bis 2005 Iiwohnerrötin z Wettige. Sit em 2006 isch si derte im Gmeindrot mit em Ressort «Sozials, Vormundschaft und Gsundheit». In de SP isch si sit em 2008 Präsidentin vom Bezirk Bade. Am 23. Oktober 2011 isch si bi de Schwiizer Parlamentswahle mit 28'255 Stimmen uf em vierte Platz vo de Aargauer SP-Kandidate cho, wo drü Sitz im Nationalrot eroberet het. Wil d Pascale Bruderer, wo s beschti SP-Ergäbnis im Aargau gha het, in de Ständerot gwählt worde-n-isch, isch d Yvonne Feri in de Nationalrot nachgrückt. Bi de Nationalratswahle im Oktober 2015 hat sie im Aargau uf em zweite Listeplatz grad hinter em Cédric Wermuth gstande. Si het ihn stimmemässig aber überholt und het so ihre Nationalrotssitz verteidiget. Aafangs 2016 het si mitteild, dass si bi de kommunale Gsamterneuerigswahle im Oktober 2017 nüm für de Wettiger Gmeindrot wird kandidiire und im März het si de Rücktritt um es Johr vorverschobe uf Ändi 2016. Am 12. Auguscht 2016 het d SP vom Kanton Aargau bekannt geh, dass d Yvonne Feri bi de Wahle am 23. Oktober 2016 für de Regiirigsrot kandidiirt.



</doc>
<doc id="37892" url="https://als.wikipedia.org/wiki?curid=37892" title="Chanakya">
Chanakya

Dr Chanakya (Sanskrit: चाणक्य Cāṇakya) (* um 350 v. Chr.; † um 283 v. Chr.) isch e Minischter un ängschte Beroter vum Chandragupta Maurya (* um 340 v. Chr.; † um 293 v. Chr.), em erschte Chaiser vum altindische Maurya-Ryych, gsii un het e großi Roll gspiilt bim Ufstiig vum Chandragupta Maurya.

Zwai Biecher wäre em Chanakya zuegschriibe: Arthashastra un Nitishastra. S "Arthashastra" isch e bolitisch Lehrbuech, wu iber Gäld- un Finanzbolitik, internationali Beziehige, militerischi Strategie un anderi Staatsaagläägehaite dischpetiert. Dr Verfasser vu däm Buech nännt sich „Kautilya“, wu mit em Chanakya identifiziert wird. S wird aber vermuetet, dass no ne andere Autor Dail byydrait het. S "Nitishastra" isch e Schrift iber di ideal Lääbeswyys, wu vil iberliferet iber di indisch Kultur in sällere Zyt.



</doc>
<doc id="37899" url="https://als.wikipedia.org/wiki?curid=37899" title="Eberhard I. von Württemberg (Graf)">
Eberhard I. von Württemberg (Graf)

Dr Eberhard I., dr „Erlaucht“, (* 13. Merz 1265 z Stuegert; † 5. Juni 1325 ebedo) isch vu 1279 bis 1325 Grof vu Wirttebärg gsii.

Em Eberhard syy Halbbrueder un Vorgänger Ulrich II. het syy Amt scho mit elf Johr aadrätte. Mer chaa dervu uusgoh, dass dää as Minderjehrige unter dr Vormundschaft vum Grof Hartmann I. vu Greänenge gstanden isch. Dr Ulrich isch anne 1279 gstorbe, syy Vormund Hartmann 1280, so dass dr Eberhard ab däm Zytpunkt d Herrschaft iber d Grofschaft Wirttebärg ohni Yschränkig het chenne uusiebe.

D Wahl vum Rudolf vu Habsburg zum Chenig vum Hailige Remische Ryych 1273 het derzue gfiert, ass di territoriale Uuswytige vum Ulrichs I., wu dur dr Gegechenig Heinrich Raspe legitimiert wore sin, an s Ryych zruckgange sin. Dr Rudolf het Ryychslandvogteie errichtet fir d Verwaltig vu dr zruckgforderete Ryychsterritorie. D Landvogtei Niderschwobe het dr Rudolf syym Schwoger Albrecht vu Hohenberg gee. Dr Rudolf het s Ziil ghaa, s Herzogtum Schwobe wideryyzrichte, w uno dr Hiirichtig vum letschte Staufer Konradin anne 1268 ohni Herrscher gsii isch, un het syy minderjehrige Suhn Rudolf zum Herzog ernännt. Dr Eberhard het Widerstand glaischtet gege die Maßnahme. Är het d Situation noch em Dod vum Rudolf 1291 chenne uusnutze un militerischi Erfolg gege dr Landvogt Albrecht von Hohenberg erziile. Em Rudolf syy Noofolger Adolf vu Nassau het z Schobe kai Huusmachtinträsse verfolgt. Noch em Sturz vum Adolf anne 1298 het dr Eberhard däm syym Noofolger Chenig Albrecht I., em eltschte Suhn vum Rudolf vu Habsburg, syy Unterstitzig zuegsicheret. Dr Albrecht het em im Gegezug d Landvogtei Niderschwobe zuegsproche. Dr Eberhard het des fir d Absicherig vu syyne Aasprich gnutzt. Zue neiere chriegerische Ussenandersetzige mit em Albrecht isch s erscht ab 1305 chuu. Dr Eberhard het di behmische Ständ in ihrem Kampf geg dr Albrecht un syy Noofolger Chaiser Heinrich VII. unterstitzt. S isch zuen eme Chrieg chuu gege dr Ryychslandvogt Konrad vu Weinsberg, wu im Ufdrag vum Heinrich VII. ghandlet un Wirttebärg in argi Bedrängnis brocht het. Nume dr Dod vum Heinrich VII. am 24. Augschte 1313 un di bolitisch Situation no dr Chenigswahl 1314 mit em Ludwig IV. as Chenig un em Friedrich em Schene as Gegechenig hän d Niderlag vu Wirttebärg verhinderet. Dr Eberhard het derno gschickt zwische Chenig un Gegechenig taktiert, so dass er di territoriale Verluscht nit nur het chenne uusglyyche, sundern au wyteri Biet het chenne derzuegwinne. Ass er bim Chrieg z Behme mitgmacht het, het em zuesätzligi Finanzmittel yybrocht, wun er gnutzt het go Ländereie un Stedt vu verarmte Adelsgschlächter (z. B. vu dr Bfalzgrofe vu Dibenge) z Schwobe ufzchaufe.

Dr Eberhard I. het Stuegert zum Herrschaftsmittelpunkt gmacht, wun er au in dr Stiftschiilche begrabe lyt.

Dr Eberhard isch dr Suhn vum Grof Ulrich I. vu Wirttebärg gsii, wu e baar Wuche vu syre Geburt gstorben isch. Syy Mueter isch d Agnes vu Schlesie-Liegnitz, wu wahrschyns bi syre Geburt gstorben isch, e Dail Quälle schrybe vun eme Chaiserschnitt.

Dr Eberhard isch dreimol ghyrote gsii. Wär syy erschti Frau gsii isch, isch nit sicher. Scho dr Martin Crusius het vermuetet, dass es d Adelheid vu Werdenberg mit Sitz z Simmerenge gsii isch. Anderi These verwys uf d Hyyser „vu Hohenberg“ oder „vu Teck“.

Syy zwooti Frau isch d Margarethe vu Lothringe gsii, e Dochter vum Herzog Friedrichs III. vu Lothringe. Noch ihrem Dod het er am 21. Juni 1296 d Markgrefi Irmengard vu Bade ghyrote, e Dochter vum Markgrof Rudolf I. vu Bade.

Us syre erschte Eh het dr Eberhard e Suhn un e Dochter ghaa:

As dr Eh mit dr "Margarete vu Lothringe" het dr Eberhard e Suhn ghaa:

Us dr Eh mit dr "Irmengard vu Bade" het dr Eberhard wahrschyns drei Dechtere ghaa:

Derzue giltet dr Kleriker Ulrich vu Höfingen as nit ehmlige Suhn vum Eberhard.



</doc>
<doc id="37901" url="https://als.wikipedia.org/wiki?curid=37901" title="Satyajit Ray">
Satyajit Ray

Dr Satyajit Ray (bengalisch সত্যজিত্ রায়, Satyajit Rāẏ; * 2. Mai 1921 z Kalkutta; † 23. April 1992 ebd.) isch e indische Filmregisseur vum bengalische Film gsii. Är het e humanistische Personalstil entwicklel, wu vum franzesische un italienische Neorealismus inschpiriert gsii isch. By syne Film het er wichtigi Ufgabe sälber ibernuu oder het si in Zämmearbet mit dr Spezialischte gmacht, zem Byschpel het dr Ray mitgmacht bi Casting, Regie, Kamera, Schnitt, Musik un Produktion.

Dr Ray isch us ere guetsituierte bengalische Chinschtlerfamilie chuu. Syy Großvater Upendrakishore Raychowdhury isch as Verfasser vu Chinderliteratur, Musiker un Wisseschaftler bekannt. Syy Vater Sukumar Ray isch dr beliebtscht bengalisch Verfasser vu Nonsense-Vers (Sammlig: "Khai Khai") gsii, är isch gstorbe, wu dr Ray zwaiehalb Johr alt gsii isch. Dr Ray sälber het e Huffe Biecher fir Chinder gschribe, unter anderem e Serie mit Detektivgschichte mit em Detektiv Feluda un aini mit em Profässor Shanku, eme Wisseschaftler, as Hauptkarakter.

Scho sy Debut "Pather Panchali" (1955) het em – un zum erschte Mol fir dr indisch Film – wältwyti Anerkännig brocht. Dr Film het rund e Dutzed Filmbryys iberchuu, dodrunter dr Sonderbryys vu dr Jury bi dr Filmfeschtspiil vu Cannes 1956. S isch dr erscht Dail vu syre Apu-Trilogi gsii, wu zue dr Myylestai vum internationale Kino zellt. Fir syni Film "Mahanagar" (1963) un "Charulata" (1964) het er dr Silberne Bär vu dr Berliner Filmfeschtspiil iberchuu, fir "Ashani Sanket" (1973) dr Guldeni Bär. Anne 1978 het er fir "Shatranj Ke Khilari" (syy ainzige Film in Urdu/Hindi un Änglisch), wu au dr Richard Attenborough as Darsteller z sähne isch, e Filmfare Award fir di Bescht Regie iberchuu. Derwylscht dr Ray in dr 1980er Johr wäge Chranket vu dr Filmarbet het mieße zruckdrätte, isch em mit syne Alterswärch "Shakha Proshakha" (1990) un "Agantuk" (1991) wider groß Filmchunscht glunge.

Dr Satyajit Ray het fascht uusschließlig literarischi Wärch verfilmt, näbe aigene au Verzellige vu andere bengalische Autore. Syy greschte kommerziälle Erfolg, dr Chinderfilm "Goopy Gyne Bagha Byne" (1968), basiert uf ere Gschicht vu syym Großvater Upendrakishore Raychowdhury. "Ghare Baire" (1984) un "Teen Kanya" (1961) sin Verfilmige vu Verzellige vum Rabindranath Thakur, wun er au mit eme Dokumentarfilm gwirdigt gha het. Mit Ganashatru (1989) het er e indischi Adaption vu "Ein Volksfeind" vum Henrik Ibsen gschaffe.

Anne 1961 isch dr Ray Mitglid vu dr Berlinale-Jury gsii. 1987 isch em d Uuszaichnig „Officier dans l'Ordre des Arts et des Lettres“ vum François Mitterrand verlihe wore, wu oderzue extra zum bettlägerige Ray uf Kalkutta graist isch. Churz vor syym Dod 1992 het er dr hegscht indisch Zivilorde Bharat Ratna iberchuu un isch vu dr Academy of Motion Picture Arts and Sciences mit em Oscar fir syy Lääebeswärch gehrt wore. Är het die Trophäe uf em Stäärbebett iberchuu.

Näb em Ritwik Ghatak un em Mrinal Sen isch dr Ray dr renommiertscht bengalisch Regisseur vum nit-kommerziälle Kino gsii. Dr japanisch Regisseur Akira Kurosawa wird mit dr Wort zitiert: „S Kino vum Ray nit gsähne z haa, haißt, in dr Wält z syy, ohni d Sunne oder dr Mond z sähne.“

Syt 1996 wird vu dr britische Satyajit Ray Foundation dr „Satyajit Ray Award“ an dää Regisseur vergee, wu mit syym uf em London Film Festival zaigte Filmdebut dr filmische Vision vum Ray am negschte chunnt






</doc>
<doc id="37902" url="https://als.wikipedia.org/wiki?curid=37902" title="Ulrich III. von Württemberg">
Ulrich III. von Württemberg

Dr Ulrich III. (* zwische 1286 un 1296; † 11. Juli 1344) isch vu 1325 bis 1344 Grof vu Wirttebärg gsii.

Dr Ulrich isch scho in dr Regierigszyt vu syym Vater Grof Eberhard I. stark in d Bolitik yybunde gsii. Anne 1319 het er mit em Chenig Friedrich em Schene ne Bindnisverdrag uusghandlet. Des Bindnis het er no syym Amtsaadritt 1325 wider erneiert, noodäm sich Wirttebärg zwischedure uf d Syte vum Ludwig IV. gwägslet isch. Dr Ludwig un dr Friedrich hän zue sällere zyt alli zwee Aaspruch uf d Herrschaft im Ryych ghoobe. Dur d Uussehnig vu dr beede isch s em Ulrich megli gsii, au noch em Dod vum Friedrich anne 1330 äng mit em Ryych verbunde z blyybe. Des un syy regionali Bindnis- un Erwärbsbolitik hän derzue stark byydrait, dass dr Ulrich s wirttebärgisch Territorium in syre Regierigszyt het chenne dytli vergreßere. Näbe verschidene Erwärbige im Elsass sin vor allem dr Chauf vu Dibenge anne 1342 un d Belähnig mit Merkgreanenge dur dr Chaiser Ludwig dr Bayer anne 1336 z nänne.

Dr Ulrich isch mit dr Sophie vu Pfirt ghyrote gsii. Sihn us däre Eh sin dr Grof Eberhard II. dr Greiner un Grof Ulrich IV.



</doc>
<doc id="37906" url="https://als.wikipedia.org/wiki?curid=37906" title="Claude Lorrain">
Claude Lorrain

Dr Claude Lorrain, au bekannt as "Claude Gellée" oder "Claude Le Lorrain", (* 1600 z Chamagne, Lothringe; † 23. Novämber 1682 z Rom) isch e franzöösische Mooler vom Barock gsi, won en äigene lürisch-romantische Stiil vo dr klassizistische Landschaftsmoolerei entwicklet het.

Scho mit drizääni het er z Rom gläbt und het e Leer bim Agostino Tassi gmacht. Spööter isch er woorschiinlig z Neapel bim fläämische Landschaftsmooler Gottfried Wals gsi, 1625 z Frankriich bim Claude Deruet, won er a de Freske vo dr Karmeliterchille z Nancy gschafft het. Denn isch er für immer zrugg uf Rom.

Um 1630 het er dört im Palazzo Crescenzi zum letschte Mol Freske gmoolt, vo denn aa het er nume no an dr Staffelei gschafft und het sich as dr füerend Landschaftsmooler etabliert. Für e Köönig Philipp IV. vo Schbanie het er mindestens siibe groossi Landschaftsbilder gmoolt.

Im Allgemäine häi sini Ufdraaggääber s Süsche sälber uuseglääse und dorum si d Themene, won er verarbäitet het, sälte wenn nid äimoolig in dr Kunstgschicht. 

1682 isch dr Lorrain gstorbe und isch in dr Sanctissima Trinità dei Monti Chille begraabe worde.












</doc>
<doc id="37907" url="https://als.wikipedia.org/wiki?curid=37907" title="Peter Paul Rubens">
Peter Paul Rubens

Dr Peter Paul Rubens (IPA: []) (au "Pieter Pauwel Rubens" oder "Petrus Paulus Rubens", * 28. oder 29. Juni 1577 z Siegen; † 30. Mai 1640 z Antwerpen) isch äine vo de bekanntiste Mooler vom Barock und Diplomat vo dr schbanisch-habsburgischen Chroone gsi.
Dr Peter Paul Rubens isch woorschiinlig am 28. Juni 1577 as Soon vom Jan Rubens und vo dr Maria Pypelincks z Siige uf d Wält choo. Er het säggs Gschwüsterti gha. 

Si Vater isch e Rächtsaawalt gsi, wo z Italie usbildet worden isch. Wil er reformiert gsi isch, isch er 1568 wo s Religionsunrueje gee het, mit siner Familie uf Köln gflüchdet. Dr Vater isch 1587 gstorbe und d Mueter isch mit de Chinder uf Antwärpe züüglet. Dört isch dr Peter Paul Rubens uf d Latiinschuel vom Rumoldus Verdonck (1541–1620) gange und isch denn e Zitlang e Paasche am Hoof vo dr Marguerite de Ligne (1552–1611) gsi.

Noch 1592 het er bi de Mooler Tobias Verhaecht (au T. Verhaegt), Adam van Noort und Otto van Veen gleert. 1598 isch er mit dr Leer fertig gsi und isch in d Moolergilde z Antwärpe ufgnoo worde.

Im Mai 1600 isch er uf Italie gange, zum dört dr Tizian, dr Veronese und anderi Mooler studiere, und isch dr Hoofmooler vom Herzog Vincenzo Gonzaga vo Mantua worde.Dr Herzog het en 1603 mit chostbare Gschänk an dr schbanisch Hoof uf Madrid gschickt. 1604 isch er zrugg in Mantua gsi und het e Triptychon mit dr häilige Dreifaltigkäit für d Jesuitechille gmoolt. 1605 isch er uf Rom won er en Altaarbild für Santa Maria in Vallicella aagfange het, wo 1608 fertig worden isch. 1607 het er z Genua d Marchesa Spinola gmoolt.

1608 isch er z Antwärpe gsi und het d Isabella Brant (* 1591; † 1626) ghürootet. Im Rubens si wichdigste Mezeen dörte isch dr Bürgermeister vo Antwärpe gsi, dr Nicolaas Rockox. 1609 het er für s Roothuus „D Aabätig vo de Häilige Drei Köönig“ gmoolt, denn „Samson und Delila“. 1610 isch er dr Hoofmooler vo de Erzherzöög worde. 

Si Ateliee isch bald voll vo Schüeler gsi. Die erste Bilder us dere Periode si: "D Aabätig vo de Köönig" (1610, Museum zu Madrid), dr Altaar vom häil. Ildefonso (Wien) und s bekannte Bild in dr Alten Pinakothek z Münche, wo iin und si Frau zäigt wie si in ere Laube sitze.
Dr Rubens isch riich und bekannt worde und het immer mee Schüeler überchoo.

1622 het en d Maria de' Medici uf Bariis iiglaade, das er dört im Luxembourgbalast wurd usschmücke. Dr Rubens het d Skizze (Münchener Pinakothek) entworfe und sini Schüeler häi d Gmäld gmoolt, wo dr Rubens 1625 sälber uf Bariis brocht het. Vo 1622 bis 1623 het er d Kartong für d Dapisserie vo dr Konstantinfolg für e Ludwig XIII. gmacht, wo in dr Manufacture des Gobelins usgfüert worde si.

1628 het en d Erzherzogin Isabella no äinisch in ere diplomatische Mission uf Schbanie gschickt. Dr Rubens isch Sekretäär vom Ghäime Root worde und het z Madrid meereri Wärk usgfüert. Vo Madrid het män en 1629 diräkt uf London gschickt, won er mit em änglische Köönig über e Friide zwüsche Schbanie und Ängland verhandlet het. Im Joor druf isch denn dr Friidensverdraag underschriibe worde. Dr Köönig Karl I. vo Ängland het en drwääge zum Ritter gschlaage. Au z London isch er as Mooler däätig gsi. Spööter isch er in non e baar Staatsgschäft verwicklet gsi.

Nochdäm si ersti Frau gstorbe isch het er 1630 d Helene Fourment ghürootet, wo hüfig für en Modäll gstande isch. Vo denn aa het er fast nume no d Skizze sälber gmacht und d Schüeler häi zum grösste Däil d Bilder gmoolt. Er het mänggisch in dr Stadt gwoont, und mänggisch uf sim Landsitz Steen bi Mecheln.

Er het lang an dr Gicht glitte und isch am 30. Mai 1640 z Antwärpe draa gstorbe. Er isch in dr St.-Jakobschille z Antwärpe begraabe.






</doc>
<doc id="37909" url="https://als.wikipedia.org/wiki?curid=37909" title="Verwaltungsgliederung Liechtensteins">
Verwaltungsgliederung Liechtensteins

S Förstetum Liachtaschta ischt uftaalt i zwo Wahlkrais mit total ölf Gmonda.

D Uuftailig vom Liachtaschta is Undr- und Oberland isch gschechtlech gwachsa und goht bis is 14. Johrhundert zrogg. Dia Struktur isch ono hüt ir Bevölkerig verworzlet wil jeda Wahlkrais a bestimmte Aazahl vo Abgordnete im Landtag (Parlamänt) hät. S Oberland hät 15 und s Untrland 10 Mandat im Landtag.

Zom nördleg glägne Wahlkrais Undrland ghören föf Gmonda vor historischa Herrschaft Schellabärg. Do dezue ghören Escha, Gamprii, Muura, Ruggäll und Schellabärg. Dia ehemolig Rychsherrschaft Schellabärg isch Anno 1699 dor da Först vo Liachtaschta kooft wore. De höttig Wahlkrais hät ko Verwaltigsfunkzione meh.

Zum flähamässig grössara Wahlkrais Oberland ghöran sächs Gmanda vo da historischa Grofschaft Vadoz. Do dezua ghöran Baalzers, Planka, Schaa, Tresa, Tresabärg und Vadoz. Dia ehemolig Rychsherrschaft Vadoz isch im Johr 1712 dor da Först vo Liachtaschta erworba wora. Da hüttig Wahlkrais hät ka Verwaltigsfunkzione meh.

D Glederig vor Gmonda (Undrland) oder Gmanda (Oberland) mit erna Dörfer, Exklave und Enklave im Ländle send under Gmonda vom Förschtatum Liachtaschtaa beschreba.



</doc>
<doc id="37910" url="https://als.wikipedia.org/wiki?curid=37910" title="Mauren (Begriffsklärung)">
Mauren (Begriffsklärung)

Mauren meint: 

Mauren heissed folgendi Ort:


</doc>
<doc id="37911" url="https://als.wikipedia.org/wiki?curid=37911" title="Zhu Xi">
Zhu Xi

Dr Zhu Xi (chin. 朱熹 Zhū Xī/Chu Hsi; * 18. Oktober 1130 z Youxi, Fujian-Provinz, China; † 23. April 1200) isch dr wichtigscht Neokonfuzianer vu China gsii. Är het in dr Song-Dynaschti an dr beriemte "Akademi vu dr Wysse Hirsch-Grotte" glehrt un isch Lehrer un Beroter vum Song-Chaiser gsii.

Dr Zhu Xi het iber 70 Wärch gschriibe. In dr Wuyi-Bärg un an andere Ort het er iber 50 privati hecheri Lehraastalte grindet un het as Privatlehrer e baar Döusert Schueler uusbildet. Vil vu syne Schueler sin beriemti Theoretiker wore. In e jedere Stadt, wun er gschafft het, het er e Lehraastalt grindet.

Unter dr Wärch vum Zhu Xi isch syy Buech "Die Familiennormen der Familie Zhu" e wichtig Wärch iber d Regelig vu Familienaaglägehaite wore. Churz vor syym Dod het er syni Aamerkige zum Buech „Das Große Lernen“ (大學 dàxué) korrigiert, wu bis in s 20. Johrhundert as Standard fir d Beamtebriefig dient ghaa het. Dr Zhu Xi het "Das Große Lernen" zämme mit dr „Gspräch vum Konfuzius“ (論語 / 论语 lùn yǔ oder lún yǔ), em Buech „Mitte und Maß“ (中庸 / 中庸 zhōng yōng) un em Buech vum Mencius (孟子 Mèngzǐ) zue dr sognännte „Vier Biecher“ zämmegfiegt.




</doc>
<doc id="37917" url="https://als.wikipedia.org/wiki?curid=37917" title="Umar ibn al-Chattab">
Umar ibn al-Chattab

Dr Umar ibn al-Chattab oder Omar ibn al-Khattab (arab. مر بن الخطاب ʿUmar b. al-Ḫaṭṭāb) (* 592 z Mekka; † 3. Novämber 644 ebedert) isch dr zweet „rächtglaitet“ Kalif vum Islam (634–644) gsii. Wie syy Vorgänger Abu Bakr wird au dr Umar vu dr Schiite nit as Kalif anerkännt.

Dr Umar isch anne 592 z Mekka as Suhn vum al-Chattab, eme yyflussryyche Quraisch uf d Wält chuu. Syy Mueter isch d Hantima (arab. حنتمة) gsii. Är isch im Chriegshandwärch uusbildet wore un het d Chunscht vu dr effetlige Reed glehrt. Derno het er fir syy Vater Handelsgschäft erledigt, wu ne in verschideni Länder gfiert ghaa hän.

Zerscht isch er e erbitterete Fynd vu dr Muslim un vum Prophete Mohammed gsii. Speter isch er aber vu syre Schwester zum Islam bechehrt wore, un är het sich derno em Mohammed aagschlosse.

Noch em Dod vum Abu Bakr 634 isch dr Umar zum Kalif ernännt wore. S Kalifat isch derno in wenige Jogr zuen re Großmacht im Noche Oschte ufgstiige, zem Byschpel sin Palästina (634) un Ägypte (639-642) dur dr Amr ibn al-As, Syrie dur dr Chalid ibn al-Walid un dr Irak dur dr Sa'd ibn Abi Waqqas (636) eroberet wore. Anne 636 hän d Muslim am Yarmuk z Syrie un bi Qadisiyya im Irak wichtigi Siig errunge iber d Byzantiner bzw. iber d Perser.

Im Februar 638 isch dr Kalif Umar in s eroberet Jerusalem yyzoge. No 640 isch mit Istachr d Residänz vu dr Sassanide vu dr Muslim attackiert un anne 649 schließli eroberet un zerstert wore. Mit em Siig iber d Perser bi Nehawend z Medie 642 isch s neipersisch Sassanideryych ändgiltig zämmebroche. Byzanz het sich aber noch em Verluscht vu Syrie un Ägypte z Anatolie gege di wytere Aagriff vu dr Muslim chenne bhaupte.

Die gwaltige Eroberige, wu vilmol lychter gmacht wore sin dur dr Abschluss vu Verdreeg mit dr unterworfene Bevelkerig, hän bal Regelige netig gmacht iber d Organisation un Verwaltig vum Ryych. D Chärnbstimmig vu dr Verdreeg sin au as "Pakt vum Umar" bekannt. Dr Chrischte isch ihri Religionsuusiebig zuegsicheret wore mit verschideni Reschtriktione. Uf em Dräffe vu al-Gabiya het dr Umar mit dr Heerfierer d Organisation vum Ryych un d Verdailig vu dr Chriegsbyti feschtglait. Dr Aafang vu dr islamische Zyträchnig isch uf d Hedschra (622) glait wore.

Dr Umar isch anne 644 z Mekka vum "Piruz Nahavandi" umbrocht wore, eme vum Prophetegnosse al-Mughīra b. Schuʿba versklavte persische Armeeaagherige, wu unter em General Rostam Farrokhzād dient ghaa het. Zum neie Kalif isch dr Uthman ibn Affan gwehlt wore.



</doc>
<doc id="37921" url="https://als.wikipedia.org/wiki?curid=37921" title="Rembrandt van Rijn">
Rembrandt van Rijn

Dr Rembrandt Harmenszoon van Rijn (* 15. Juli 1606 z Leiden; † 4. Oktober 1669 z Amsterdam; bekannt under sim Vornaame Rembrandt) gältet as äine vo de bedütendste und bekanntiste niiderländische Künstler vom Barock. Er het wääred em Goldige Zitalter vo de Niiderland gschafft, wo s Land e bolitischi, wirtschaftligi und künstlerischi Blüetezit erläbt het. Dr Rembrandt het bim Pieter Lastman studiert, 1625 z Leiden si ersts Ateliee ufdoo und scho bald d Ufmerksamkäit vo de Lüt uf sich zooge. 1631 isch er uf Amsterdam züüglet, won er sich zum ene gfiirte Künstler entwicklet het. Drotzdäm het er immer wider groossi finanzielli Brobleem ghaa und isch 1656 in Konkurs gange und isch schliesslig in Armuet gstorbe.

Dr Rembrandt het as Mooler, Radierer und Zäichner gschafft, het e Wärkstatt gläitet und Künstler usbildet. Si Gsamtwärk umfasst under anderem Bordret, Landschafte und biblischi und mythologischi Themene. Zu sine bekanntiste Arbäite zele "D Bländig vom Simson", "D Nachtwach", "D Anatomii vom Dr. Tulp" und "S Hundertguldeblatt". In sine Historiebilder het dr Rembrandt e Hufe Motiiv ufgriffe, wo bis denn künstlerisch nid bearbäitet worde si, oder het noch nöije Darstelligsmögligkäite für dradizionelli Motiiv gsuecht. E Hufe vo dene Wärk zäichne sich dur starki Hell-Dunkel-Kontrast us, und dorum gältet er as e Mäister vom "Chiaroscuro".

Im Rembrandt sini Bilder si scho zu sine Läbzite kopiert worde. Noch sim Dood het mä sini koloristischi Moolwiis in dr Kunstkritik und Kunstliddratuur vom Klassizismus negativ bewärtet, aber sini Wärk si bi de Sammler seer beliebt gsi und düür verchauft worde. Im 18. Joorhundert het dr Rembrandt Noochfolger under de dütsche und änglische Künstler ghaa. Si Lääbe isch in dere Zit müstifiziert und mit Legände usgschmückt worde; erst in dr Middi vom 19. Joorhundert het mä us däm Rembrandt-Bild dur Kwelleforschig si Lääbe rekonstruiert. Sit de 1970er Joor beschäftigt sich s Rembrandt Research Project mit dr Erforschig vo de Wärk vom Rembrandt und het deren iiri Authentizität undersuecht. So isch d Zaal vo de Bilder, wo cha bewiise wärde, ass si dr Rembrandt sälber gmoolt het, uf öbbe 350 gsunke.

In dere Liste het s 27 Wärk vom Rembrandt, won e representative Kwerschnitt dur si moolerischs Wärk daarstelle. D Uswaal orientiert sich am Buch "Rembrandt" vom Michael Kitson, wo 2007 bi dr Phaidon Press z Nöi York erschiine isch.




</doc>
<doc id="37926" url="https://als.wikipedia.org/wiki?curid=37926" title="Louvre">
Louvre

Dr Louvre (frz. "Palais du Louvre") z Bariis isch früener e franzöösische Köönigsbalast gsi und het zämme mit em zerstöörte Palais des Tuileries s Bariiser Stadtschloss bildet. S Geböid lit im Zentrum vo Bariis zwüschen em rächte Ufer vo dr Seine und dr Rue de Rivoli. Si Innehoof lit uf dr "historische Aggse", wo bim Gloggedurm vo dr Chille St-Germain-l’Auxerrois aafoot und über d Iigangspüramide us Glaas vom Louvre bis zur Grande Arche in La Défense goot; iir Kärnstück si d Champs-Élysées.

Im Louvre isch hüte s Museum "Musée du Louvre" dehäi, wo 8,3 Millione Bsuecher im Joor het. Es het mee Bsuecher as jedes andere Museum und isch dr Usstelligsflechi nooch s drittgrösste Museum uf dr ganze Wält. 

Im Nordflügel vom Louvre isch d Instituzioon Les Arts Décoratifs mit drei Museum: Musée des Arts décoratifs, Musée de la Mode et du Textile, Musée de la Publicité und der Bibliothèque des Arts décoratifs.





</doc>
<doc id="37928" url="https://als.wikipedia.org/wiki?curid=37928" title="Chiaroscuro">
Chiaroscuro

Chiaroscuro (italiänisch: „hell-dunkel“), "Hell-Dunkel-Moolerei", au franz.: Clair-obscur, bezäichnet e Gestaltigsmiddel vo dr Grafik und dr Moolerei, wo in dr Spootrönessans und im Barock entwicklet worden isch. Es zäichnet sich dur starki Hell-Dunkel-Kontrast us und isch iigsetzt worde zum s "Rüümlige" und dr "Usdruck" z stäigere.

Dr Künstler het s Liecht und dr Schatte brucht, zum Körper und Forme dütliger modelliere und in iirer Rüümligkäit bedoone. Eso si die dramatische Effekt gstäigeret oder d Stimmig isch usdrucksvoller worde. D Nüanse in dr Abstuefig vo de Helligkäitswärt si vo erhööte Däil bis zu Schbitzliechter und Schlagschatte gange.

Dr Leonardo da Vinci isch äine vo de erste Künstler gsi, wo sich mit em Verheltnis vo dr Liechtkwelle zum belüüchdete Geegestand und de Bedingige vo Liecht und Schatte intensiv usenandergsetzt häi. Er het en Underschiid gmacht zwüsche "luce" (Lüüchtliecht) für s Liecht wo belüüchdet, und "lumen" (Körperliecht) für s Liecht, wo vom Belüüchdete reflektiert wird, und natürligem und künstligem Liecht. Über d Effekt vom Helldunkel het dr Leonardo dr Körper und s Gsicht uuseghoobe, wäärend er für die dransparänti Atmosfääre e rauchig-nääblige Schleier vo wäichem Liecht iigsetzt het. Mit däm "Sfumato" het er Abstuefige vom Hindergrund bis zur Uflöösig vo de Kontuure üüberchoo. 

E bsunders dramatischi Form, wo men em "Tenebrismo" säit, het dr Caravaggio churz vor 1600 entwicklet. Er het herts, grichtets Liecht iigsetzt, zum d Figuure us dr Umgääbig uusebringe und iiri innere Spannige sterker usdrucke. Dr Rembrandt het d Helldunkeleffekt in e Hufe vo sine Grafiken und Gmäld brucht, bsunders zum die seelischi Verfassig usdrucke. Dr Georges de la Tour, dr Peter Paul Rubens, dr Francisco de Zurbarán und dr Diego Velazquez si au Mäister vo deere Technik gsi.



</doc>
<doc id="37932" url="https://als.wikipedia.org/wiki?curid=37932" title="Cranach">
Cranach

Cranach isch dr Familienaame vo deene Persoone:



</doc>
<doc id="37935" url="https://als.wikipedia.org/wiki?curid=37935" title="Pieter Claesz">
Pieter Claesz

Dr Pieter Claesz (* 1596/1597 z Berchem bi Antwärpe in de schbanische Niiderland; † vor em 1. Januar 1661 z Haarlem, Holland) isch e niiderländische Mooler vo Stilllääbe im Barock gsi und mä zelt en zu de bedütendste Verdräter vo däm Schãr.

Dr Pieter Claesz isch öbbe 1596/1597 z Berchem bi Antwärpe uf d Wält choo. S Datum vo siner erste Hüroot isch umbekannt; si Frau het vermuetlig Hillegont ghäisse. 

Er het si Learzit woorschiinlig z Antwärpe gmacht. Sini früeje Wärk häi vor allem zu dr Clara Peeters und zum Osias Beert stilistischi Äänligkäite. Mä vermuetet aber, er häig au d Haarlemer Stilllääbemooler Nicolaes Gillis, Floris van Dyck und Floris van Schooten kennt. Im Joor 1634 isch dr Pieter Claesz as Mitgliid vo dr Haarlemer St.Lukas-Gilde beläit, wo d Mooler din zämmegschlosse gsi is. Sini Bildkonstrukzioonen si nöiartig gsi und häi us em äine vo de innovativste Stilllääbemooler gmacht, so dass en 1628 au dr Samuel Ampzing in sim Rüemgedicht uf d Stadt Haarlem erwäänt het. 

Ärnsthafte Konkurränz het dr Pieter Claesz z Haarlem erst vo 1628 aa überchoo, wo dr Willem Claesz. Heda, wo sich stark an iim orientiert het, alli sini Nöierige noochgmacht het. In sine früeje Wärk het dr Claesz no mit ere monochrome Balette in Grau-, Bruun- und Grüendöön gschafft, sini spoote Brunkstilllääbe si dütlig farbiger.




</doc>
<doc id="37936" url="https://als.wikipedia.org/wiki?curid=37936" title="Freilichtmalerei">
Freilichtmalerei

D Freiluftmoolerei oder Pleinairmoolerei (französisch: "en plein air": under freiem Himmel) bezäichnet e Moolerei, wo dr Künstler drbii in natürligem Liecht und natürligem Umfäld sis Objekt moolt. Die Form vo dr Moolerei stoot im Geegesatz zur Atelieemoolerei.

Scho in dr Rönessãs häi sich d Künstler mit em natürlige Liecht beschäfdigt. Dr Leonardo da Vinci het sich mit em Thema in sim „Traktat über die natürligi Moolerei“ befasst. Die niiderländische Mooler vom 16. und 17. Joorhundert häi zwar noch Studie im Freie gschafft, aber alli witere Arbäite am Gmäld häi si im Ateliee gmacht. D Darstellig vo dr Landschaft isch drbii witgehend unabhängig vom Vorbild vo dr Natur noch Komposizioonsregle ufbaut worde.

Aagfange mit dr Freiliechtmoolerei häi am Aafang vom 19. Joorhundert z Ängland dr John Constable und dr Richard Parkes Bonington. Noch dr Usstellig vom Constable sim Wärk 1824 z Bariis häi e Hufe franzöösischi Mooler dusse afo schaffe. Vor allem si die franzöösische Impressioniste vom Constable inspiriert worde.
Künstler wie dr Jean-Baptiste Camille Corot, Jean-François Millet, Camille Pissarro, Pierre-Auguste Renoir, Giovanni Segantini und nit zletscht dr Claude Monet häi mit iire Wärk vil gmacht, ass sich d Pleinairmoolerei etabliert het. 

Under de Künstler vo dr Schuel vo Barbizon und vom Impressionismus het die Moolwiis e nöiji, groossi Bedütig überchoo. Nit ganz unwichdig für s Moole "en plein air" isch au gsi, ass Künstlerfarbe in Duube entwicklet worde si. Vorhär het jede Künstler sini Farbe mit vil Ufwand sälber müesse mische, aber jetzt si d Farbe baraat zum Moole in Duube härgstellt worde, wo mä het chönne umedrääge und wider zue mache.

E dänischi Künstlergrubbe im Fischerort Skagen – wie zum Bischbil dr Peder Severin Krøyer und d Anna Ancher, wo am Ändi vom 19. Joorhundert mee as nume e regionali Bedütig gha höi, häi sich Skagenmooler gnennt. Si häi sich vor allem dr Freiluftmoolerei noch em Vorbild vo dr Schuel vo Barbizon verschriibe. Witeri Bischbil für Freiliechtmoolerei in dere Zit si d Künstler vo dr Newlyn School, de Künstlerkolonie Dachau und Worpswede und vom Hamburgische Künstlerklub.



</doc>
<doc id="37940" url="https://als.wikipedia.org/wiki?curid=37940" title="Camille Pissarro">
Camille Pissarro

Dr Jacob Abraham Camille Pissarro (* 10. Juli 1830 z Charlotte Amalie, Dänisch Westindie hüte: Amerikanischi Jumpfereinsle; † 12. Novämber 1903 z Bariis) isch äine vo de bedütendste und broduktivste Mooler vom Impressionismus gsi.

Dr Pissarro stammt us ere marranische Familie us Bordugal. Si Vater isch as Chind mit siner Familie vor dr Inkwisizioon uf Bordeaux gflüchdet. 1824 isch d Familie in d Antilleninsle usgwanderet. Won er zwölfi gsi isch, häi d Eltere dr Camille Pissarro in en Internat im ene Vorort vo Bariis gschickt. 
1847 isch er zrugg uf Westindie, er het s aber vorzooge, z moole anstatt s Gschäft vo dr Familie kennezleere. Im Haafe isch er em dänischen Mooler Frederik Siegfried George (Fritz) Melbye begeegnet, wo sich scho e Naame as Mooler gmacht het. 1852 isch er mit em Melbye uf Venezuela gange. Sim Vater het das nid gfalle, er het en aber schliesslig lo mache.
1855 isch dr Pissaro uf Bariis gange, won er uf dr Wältustellig Bilder vom Eugène Delacroix, Jean-Auguste-Dominique Ingres, Camille Corot und andere het chönne bewundere. Er het bim Corot afo leere und het in de Wälder im Norde vo Bariis afo moole. 
1857 si sini Eltere zrugg uf Frankriich cho und dr Pissarro mit ene z Montmorency gläbt. Mit em Dienstmäitli Julie Valley het er e Verheltnis gha und ere zwäi Chinder gmacht. 1859 isch er an dr Académie Suisse, ere freie Moolschuel, em Claude Monet und em Paul Cézanne begeegnet.

In de 1860er Joor het dr Pissarro si äignig Stiil afo finde und het im Salon des Refusés Gmäld afo ustelle, wo vo de Kritiker globt worde si, aber Gäld het er drmit nid verdient und het müesse Markise aamoole, zum Gäld verdiene.
1869 und 1870 het er äng mit sine Fründ Claude Monet und Pierre-Auguste Renoir zämmegschafft. 

Wägen em dütsch-franzöösische Chrieg isch er im Novämber 1870 uff London gange, won er dr Monet wider droffe het, wo au vor em Chrieg gflüchdet isch.

Am 14. Juni 1871 het er z Croydon d Julie Vellay ghürootet und isch im gliiche Monet uf Frankriich zrugg. 

Er het bsundrigs intensiv mit em Paul Cézanne afo zämmeschaffe und si häi sich geegesitig stark beiiflusst.
1874 het er mit andere zämme die ersti Impressioniste-Usstellig organisiert. Finanziell isch er die ganzi Zit in schlächtem Zuestand gsi und het kuum gnueg verdient zum Überlääbe.

In dr Middi vo de 1880er Joor het er die junge Künstler Paul Signac und Georges Seurat kennegleert. Er het sich für d Farbeleer intressiert und wie die pointillistisch afo moole. Er het das aber wider ufgee und afo moole wie früener.

1892 isch em ändlig dr Durchbruch glunge mit ere groosse Retrospektive bi sim Förderer, em Kunsthändler Durand-Ruel. In de letschte zää Joor vo sim Lääbe het er e Serii vo Stadtbilder us Rouen, Dieppe und Bariis gmoolt. Won er 1903 gstorbe isch, het er e riisigi Zaal vo Bilder hinderloo.




</doc>
<doc id="37943" url="https://als.wikipedia.org/wiki?curid=37943" title="Marcel Luipart">
Marcel Luipart

Dr Marcel Luipart – mit-em richdiga Nama hôt’r Marcel Alfons Fenchel ghoißa – (* 8. Sebdembr 1912 z Milhausa, † 23. Okdobr 1989 z Wien) ischt a elsässischer Choreograf, Denzer ond Danzlehrer gwäa. 

Dr Marcel Luipart ischt am 8. Sebdembr 1912 z Milhausa em Elsass uff d Welt komma. Nôch dr Schuelzeit hôt’r sich zom Balledd-Denzer ausbilda lau. Seine Lehrer send dr Nikolai Legat, dr Victor Gsofsky ond d Evgenia Eduardowa gwäa, laudr Vrdredder vo dr sognannda "Petersburger Schule". Em Jôhr 1933 ischt’r z Dissldorf zom erschda Môl uff dr Bihne gschdanda. Em Jôhr druff hôt’r beim Wiiner Tanzwettbewerb da erschda Preis gwonna. 1936 isch’r en d Kombanii vom Leonide Massine seim "Ballet Russe de Monte Carlo" uffgnomma wôrra. Als deitscher Staatsbirger hett’r em Zwoida Weltkriag sein Denscht bei dr Wehrmacht dua miaßa. Om des zo vrhendra, hôt’r sich nôch Italia abgsetzt ond sich deet om a Engagement bemiaht. D Italiener hend-en abr nôch Deitschland ausgliifret; ond drom hôt’r doch noh sein Denscht an dr Front ableischda miaßa. Zo seim Glick abr et lang! Er hôt nemlich en dr Leitere vom "Reichsballett Kraft durch Freude", dr Friderica Derra de Moroda, a Fiirschbrechere ghet, wo sich mit äller Kraft fir-en eigsetzt hôt. De sell hôt’s dadsächlich gschafft, dass dr Luipart vom Kriagsdenscht freigschdellt wôrra ischt.

Wia dr Kriag romgwäa ischt, hôt de Boirisch Staatsopr z Mincha da Luipart zo ihrem Balledd-Direktr ernannt. En dera Stadt hôt’r 1948 firs Prinzregenda-Theatr d Choreografii zom Werner Egk seim Ballett "Abraxas" gschriiba. Am 6. Juni vo deam Jôhr isch des Werk zom erschda Môl uff d Bihne komma ond hôt da Luipart mit oim Schlag en ganz Deitschland bekannt gmacht. Dr Grond dôfir ischt a Skandal gwäa, wo des Balledd ausgleest hôt: Dr boirisch Kuldusminischtr Alois Hundhammer hôt des Werk als moralisch oo-ôôstendich eigstuaft ond drfir gsorgt, dass’s scho nôch dr fenfda Vorstellong vom Schbiilplôô wiidr vrschwonda ischt. Dô drnôch hôt sich dr Luipart selbstendich gmacht ond ischt als freier Choreograf ond Denzer bei vorschiidene deitsche Balledd-Kombania tädich gwäa. 1951 hôt’r am Theatr Geddenga en dr Roll vom Escamillo em Hans von Kusserow seira Danzfassong vo dr Opr "Carmen" glanzvolle Vorstellonga gäa.

En de Fuffzger-Jôhr hôt dr Luipart da schbätra deitscha Litradur-Nobelpreisträgr Günter Grass kennaglernt. Dr sell hôt scho emmr a graußa Schweche firs Balledd gheet. Drom isch’s au et ausbliiba, dass zwischa deane zwoi a Freindschaft entstanda ischt. Dui hôt zor Folge ghet, dass dr Grass drei Libreddos zo Balledd vrfasst hôt, wo dr Luipart d Choreografii drzua gmacht hôt: 1954 "Die Gans und die fünf Köche" zor Musik vom Horst Geldmacher, 1957 "Stoffreste" zor Musik vom Aribert Reimann ond 1970 schliaßlich "Die Vogelscheuchen", wiidr mit dr Musik vom Aribert Reimann. Da Stoff dô drzua hôt dr Grass vo seim oigena Roman "Hundejahre" entnomma, wo scho siiba Jôhr vorher entstanda ischt. Dô dren kommt au a Figur vor, wo "Marcel Fenchel" hoißt ond wo ooschwer zo erkenna ischt, dass dô drmit dr Luipart gmoint ischt.

En de Sibzger-Jôhr hôt dr Luipart a Zeit lang dui Danz-Abdeilong vo dr Staatsakademii z Wiin gleidet. Schbätr ischt’r fascht bis zo seim Ableaba am 23. Okdobr 1989 – er hôt a Krebsleida ghet – als Pädagog ond Berôtr vo dr Wiiner Staatsopr tädich gwäa.




</doc>
<doc id="37944" url="https://als.wikipedia.org/wiki?curid=37944" title="Heimatlosenplatz">
Heimatlosenplatz

De Heimetloseplatz oder au In der Freyheit isch es noitrals Gebiet zwüsche de Kantön Aargau, Soledurn und em Baselbiet gsi. S Biet het e Flächi vo 63 Are gha und het bis 1931 zu keim vo dene drü Kantön ghört und au nöd zu de aagränzende Gmeinde Wittnau, Anwil und Kienberg. Uf eme Plan vo 1837 wird s Biet "In der Freyheit" gnennt, uf ere eidgnössische Charte us em Johr 1877 heissts "Heimatlosenplatz". Di drü Kantön hei in um s Johr 1930 umme Verhandlige über d Ufteilig vom Biet gfüert und de Bundesrot het am 28. Augschte 1931 de Bschluss zu de Ufteilig vom Heimetloseplatz gfasst.



</doc>
<doc id="37945" url="https://als.wikipedia.org/wiki?curid=37945" title="Grosses Moos">
Grosses Moos

Ds Groosse Moos isch e Teil vom Seeland. Es ligt zwüsche Murtesee, Nöüeburgersee, em Seerügge vor em Bielersee, em Jensbärg und em Molasseplateau im Oste. Es isch mit über 60 km ds grööste Flachmoor vor Schwyz gsy bis zur Juragwässerkorrektion. Syder isch es es wichtigs Gmües-Abougebiet.

Ds Groosse Moos isch entstande, wo sech nach em Rückzug vom Rhônegletscher ds Gebiet nahdisnah mit Gschieb het gfüllt. Im Wächsel vo Abtröchne, Bewalden u Wider-Versumpfe sy bis zu 4m mächtigi Torfschichten entstande.

Di früechi Besidlig isch uf d Seeufer u d Flüss beschränkt gsy. Verschidnige Höger am Groosse Moos sy Kelte bewont gsy, so der Mont Vully, der Jolimont, Ins u Jens. D Ränder vom Groosse Moos sy syt der römische Zyt besidlet. Ds Grosse Moos isch aber unbewont ’blibe mit Usnahm vo einzelnen Erhöchige wi by Finsterhenne, Siselen oder Witzwil.

Ersch im Hochmittelalter het me Teile vom Groosse Moos afa mähjen u beweide. Syt öppe 1500 isch es vo den umligende Dörfer u Stedt als Allmänd bewirtschaftet worde. Der Kanton Bärn het di meiste Gebiet um ds Groosse Moos umen erworbe, 1375 d Herrschaft Aarbärg erworbe, 1388 bzw. 1393 d Herrschaft Nidou u 1476 d Herrschaft Erlach. Är het di diräkti Hoheit übere grööst Teil vom Groosse Moos für sech beasprucht, so das di aligende Gmeinde nume Nutzigsrächt hei gha.

Syt em 17. Jahrhundert sy dür d Ablagerig vo Gschieb us der Aare d Seespiegle gstige, so das ds Groosse Moos geng stercher isch versumpfet. Das het sech ersch gänderet, wo i der 1. Juragwässerkorrektion vo 1868 bis 1891 mit der Umleitig vor Aaren i Bielersee und em Bou vo nöüe Kanäl d Seespieglen um 2.5 m sy gsänkt worde. Dür ds tieffere Grundwasser isch es a vilnen Orte zure Zersetzig vo de Moorböde und eren Absänkig cho, so das vo 1962 bis 1973 di 2. Juragwässerkorrektion isch nötig worde.

Syt de Gwässerkorrektionen isch ds Groosse Moos zumne wichtigen Abougebiet für Gmües worde, bekannt für der schwarz Härd. Es isch vo chlyne, mit Boumreie gsöümte Kanäl dürzoge. Näbe den Ächer het’s wenigi Waldpflanzigen u Räste vo Füechtgebiet.

Vo 1945 bis 1972 isch by Siselen u Finsterhenne der "Kontinäntalflughafe Groosses Moos" planet worde. Das Projekt isch aber a der Urnen abglehnt worde, wil vil Kulturland wär verlore ’gange.



</doc>
<doc id="37947" url="https://als.wikipedia.org/wiki?curid=37947" title="Claude Monet">
Claude Monet

Dr Claude Monet [] (* 14. Novämber 1840 z Bariis; † 5. Dezämber 1926 z Giverny, uf d Wält cho as "Oscar-Claude Monet") isch e franzöösische Mooler gsi, wo die middleri Schaffensperiode von em zur Stilrichdig vom Impressionismus zelt wird. Sis Früewärk bis zur Middi vo de 1860er-Joor umfasst realistische Bilder, vo dene het dr Monet e baar im Pariser Salon chönne usstelle. Am Ändi vo de 1860er-Joor het er aagfange afo impressionistischi Bilder zu moole. E Bischbil für d Bilder us dere Faase isch d Hafenaasicht vo Le Havre "Impression, Sunnenufgang", wo dr ganze Beweegig dr Naame gee het. Won er nüme em Gschmack vom dr Zit, wo vo de dradizionelle Kunstakademie brägt worden isch, entsproche het, het sich sini finanzielli Laag verschlächteret. In de 1870er-Joor het dr Monet an e baar vo de Impressioniste-Usstellige mitgmacht, wo au Künstler wie dr Pierre-Auguste Renoir oder dr Edgar Degas drbii gsi si, und isch vor allem vom Kunsthändler Paul Durand-Ruel gförderet worde. Im Monet si finanzielli Situazioon isch bis in d 1890er-Joor brekäär bliibe. In dere Zit het er s Konzept vo dr Serii entwicklet, wo s gliiche Motiiv in verschiidene Liechtstimmie zäigt het. Drnääbe het er z Giverny aagfange, si berüemt Garde aazleege, won er denn au as Motiiv in sine Bilder brucht het.

In dere Liste het s 39 Wärk vom Monet, won e representative Kweerschnitt dur si Wärk daarstelle. D Uswaal orientiert sich an de Büecher "Claude Monet" vo dr Karin Sagner us em DUMONT-Verlaag und "Monet" vom Christoph Heinrich us em Taschen-Verlaag.




</doc>
<doc id="37950" url="https://als.wikipedia.org/wiki?curid=37950" title="Hundwil">
Hundwil

Hondwil isch e politischi Gmäänd i de Region Henderland vom Kanton Appezäll-Osseroode i de Schwiiz.

Hondwil lit a de Strecki vo Appezäll noch Herisou. Zwösched Hondwil und Waldstatt flüüsst d Urnäsch ime Tobel, wo d Hoptstrooss über e imposanti Bogebrogg öberi füert. Südlich vo Hondwil isch Hondwiler Höchi, en 1'305 m höche Bärg mit ere Wertschaft dobe. Bekannter und höcher isch secher de Säntis, wo aber Hondwil mit anderne Gmäände tääle mos. S langzoge Gebiet vo de Gmäänd Hondwil goht vo de Urnäsch bes uf d Schwägalp ui. 

D Nochbergmäände send im Uhrzeigersenn ommi; Urnäsch, Waldstatt, Herisou und Stää im Kantoo Appezäll Osserroode, Schlatt-Hasle, Gonte und Schwendi im Inneroode, dezue no d Sangaller Gmäände Wildhuus und Nesslou-Chrommenou.

Im Johr 921 taucht de Name "Huntwilare" s erstmol uf. D Gmäänd bestoht näbet em Dorf no us äme Huffe chlinne Wiiler und Hööf. Bis 1749 hät ono Stää dezue ghört. Vo 1611 bes 1997 hät jedes zwoote Johr, abwägsligswes mit Troge, d Landsgmäänd uf em Platz vor de Cherche im Dorf Hondwil stattgfonde.

Quälle: Bundesamt für Statistik 2005

Dr Uusländeraatääl isch 2010 bi 5,6 % gläge.

22 % vo de Iiwooner sönd em Joor 2000 römisch-katholisch gsii, 66 % evangelisch-reformiert.

D Gmäändspresidäntin vo Hòndwiil isch d Margrit Müller-Schoch (Stand November 2017).

D Arbetslosigkäät isch em Joor 2011 bi 0,4 % gläge.

Bi de Volkszellig 2000 hend vo de 1038 Iiwoner 97,2 % Düütsch als Hòuptsprooch aagèè, 0,2 % Franzöösisch, 0,2 % Italienisch ond 2,4 % anderi Sprooche.

De hochalemannisch Dialäkt vo Hòndwiil ghöört zue de Oschtschwiizer Dialekt.




</doc>
<doc id="37951" url="https://als.wikipedia.org/wiki?curid=37951" title="Universidade Estadual de Feira de Santana">
Universidade Estadual de Feira de Santana

D' Uni vo Feira de Santana (port.: Universidade Estadual de Feira de Santana, abkürzt UEFS) isch di gröschti Universität vo Feira de Santana, Bahia, Brasilie. Si isch 1976 gründet worde und isch bis in d 1990er Joor die einzigi Universität in dr Stadt gsi.

Im Joor 2009 het si 952 Dozänte gha und 7'121 Studänte, drvo 664 Doktorante.
Zur Zit bietet si 27 Kürs aa, 14 Kürs uf e Batscheler und 13 uf s Lizenziat, und het 765 Blätz für Doktorante. D Aafrog noch Studieblätz isch seer grooss. Im Durchschnitt bewärbe sich fast 18 Kandidate für jede Blatz.



</doc>
<doc id="37952" url="https://als.wikipedia.org/wiki?curid=37952" title="Centro Federal de Educação Tecnológica de Minas Gerais">
Centro Federal de Educação Tecnológica de Minas Gerais

D' Uni vo Minas Gerais (port.: Centro Federal de Educação Tecnológica de Minas Gerais, abkürzt Cefet-MG) isch di gröschti Universität vo Belo Horizonte, Minas Gerais, Brasilie.
Im Joor 2009 het d Uni 1'009 Dozänte gha, 13'623 Studänte, drvo 5'300 Doktorante und 970 Postgraduierti.
S CEFET-MG bietet Kürs und Usbildigsprogramm uf verschiidene Ebene vo dr sekundäre und tertiäre Bildig in nüün Campus in siiben verschiidene Stedt vom Bundesstaat aa. D Campus I, II und VI befinde sich an dr Avenida Amazonas, z Belo Horizonte, die andere Standort si in de Stedt Leopoldina, Araxá, Juiz de Fora, Varginha, Timóteo und Nepomuceno.

D Institution as Schuel unterstoot uf der Bundesebeni em brasilianische Ministério da Educação (Bildigsministerium).



</doc>
<doc id="37955" url="https://als.wikipedia.org/wiki?curid=37955" title="Pierre-Auguste Renoir">
Pierre-Auguste Renoir

Dr Pierre-Auguste Renoir [] (* 25. Februar 1841 z Limoges; † 3. Dezämber 1919 z Cagnes, hüfig nume Auguste Renoir gnennt) isch e franzöösische Mooler vom Impressionismus gsi.

Er het e Leere as Borzellaanmooler gmacht und in ere Manufaktuur gschafft, bis die het müesse zuemache, wil mä s Borzellaan mee und mee maschinell het afo bedrucke. Vo 1861 bis 1864 het er bim Schwizer Mooler Charles Gleyre gleert. Er isch e Fründ vom Claude Monet, Alfred Sisley und vom Frédéric Bazille worde und und het mit deene zämme im Freie gmoolt. 1864 her er zum erste Mol e Bild im Pariser Salon usgstellt. Vo 1865 bis 1871 isch d Lise Tréhot si Geliebti gsi und Modäll gstande für en. E Bild mit ere, "D Lise mit em Sunneschirm" het er 1868 am Salon usgstellt. D Kritiker häi zwar sini Gmäld globt, verchauft het er aber braktisch nüt und isch bitter arm gsi.

Wo dr Dütsch-Franzöösisch Chrieg aagfange het, het er sich freiwillig zur Kawallerii gmäldet, het aber nie müesse kämpfe. Noch em Chrieg isch er wider vil mit em Monet, Sisley und mit em Édouard Manet zämme gsi. Si häi vilmol s Gliiche gmoolt, wie zum Bischbil d Familie Monet im Garde vo iirem Huus z Argenteuil, wo s e Version vom Renoir git drvo und äini vom Manet.

Wie bi vile andere Impressioniste isch au bim Renoir dr Schmalhans Chuchimäster gsi. Vo dr Middi vo de 1870er Joor aa isch s em besser gange, won er dr Zollbeamti Victor Cocquet und dr Verleeger Georges Charpentier kennegleert het und vo iine Ufdrääg für Bordret und e groosses Daafelebild überchoo het. Dank em Charpentier het er vo denn aa e Hufe Ufdrääg us dr 'bessere Gsellschaft' überchoo.

1881 und 1882 het er drei groossi Räise uf Algerie, uf Italie, won er sich mit de Freske vom Raffael und de Bilder vom Jean-Auguste-Dominique Ingres beschäfdigt het, und no äinisch uf Algerie gmacht. 1882 het er z Palermo s Bordret vom Komponist Richard Wagner gmoolt.

Noch sim letschte Italie Ufenthalt het er sich vom Impressionismus afo abwände und klassizistischi Ideä afo übernee. Uf ere Räis uf d Insle Guernsey im Joor 1883 het er e Serii vo Gmäld gmacht, under andere "Moulin Huet Bay". Er isch in e schöpferischi Krise cho und het s Gfüül gha, künstlerisch in ere Sackgass glandet z si. Äins vo de wichdige Bilder us dere Zit isch s Bild "Die groosse Badende" vo 1887, wo voll vo kunsthistorische Zitaat isch.

Im März 1885 het si Geliebti Aline Charigot en ersts Chind, dr Soon Pierre Renoir, wo spööter as Schauspiiler bekannt worden isch, uf d Wält brocht. Dr jüngeri Soon Jean Renoir isch spööter Filmreschissöör worde. Am Ändi vo de 1880er Joor het er wider Fröid gfunde an de Farbe und am flüssige, sinnlige Moole. Zum impressionistische Moolstil vo de 1870er Joor isch er aber nüme zrugg.

Um 1892 häi sich bin em die erste Zäiche vom Rheumatoide Arthritis bemerkbar gmacht, was denn felschligerwiis as Gicht diagnostiziert worden isch. Wil s em im milde Middelmeerklima besser gangen isch, isch er 1907 ändgültig uf "Les Collettes", e Landhuus mit eme groosse Garde z Cagnes-sur-Mer bi Nizza züüglet. Hüte isch dört e Museum iim zu Eere.

Drotz siner Chranket het dr Renoir no die ganz Zit gmoolt, au won er im Rollstuel gsässe isch und män em dr Bimsel het müesse an d Hand binde, wil er en nüm het chönne heebe.

Dr Pierre-Auguste Renoir isch achtesibzgi gsi, won er gstorben isch. Er het e Hufe Landschaftsbilder, Stilllääbe, Bordret vo Erwaggsene und vo Chinder, Aktbilder, Bilder vom Danzvergnüege und vom Familielääbe hinderloo. Si Graab befindet sich uf em Friidhoof z Essoyes im Departemänt Aube in dr Champagne.




</doc>
<doc id="37956" url="https://als.wikipedia.org/wiki?curid=37956" title="Paul Cézanne">
Paul Cézanne

Dr Paul Cézanne (* 19. Januar 1839 z Aix-en-Provence; † 22. Oktober 1906 z Aix-en-Provence) isch e franzöösische Mooler gsi.

Im Cézanne si Wäärk wird verschiidene Stilrichdige zuegordnet: Wääred sini früeje Arbäite no vo dr Romantik – wie d Wandbilder im Landhuus Jas de Bouffan – und Realismus brägt si, het er sich intensiiv mit impressionistische Usdrucksforme usenandergsetzt und isch zun ere nöije Bildsprooch choo, wo brobiert dr zerfliessendi Bildiidruck vo de impressionistische Wäärk fester z mache. Er het die illusionistischi Färnwirkig ufgee und het d Reegle broche, wo vo de Verdräter vo dr Akademische Kunst ufgstellt worde si. Er het noch ere Ernöijerig vo de klassische Gstaldigsmethode uf dr Grundlaag vom impressionistische Farbruum und farbmodulatorische Brinzipie aagsträbt. 

Sini Moolerei isch vo dr zitgenössische Kunstkritik nid verstande und verspottet worde. Bis in die spoote 1890er Joor häi vor allem Künstlerkollege wie dr Pissarro, dr Monet und dr Renoir, Kunstsammler und dr Galerist Ambroise Vollard im Cézanne sini Wäärk gschetzt und si die erste gsi, wo Gmäld von em kauft häi. Dr Vollard het im Joor 1895 in siner Bariiser Galerii die ersti Äinzelusstellig ufdoo, was zun ere bräitere Usenandersetzig mit em Wäärk vom Künstler gfüert het. 

E Hufe Künstler häi sich noch em Cézanne sim Dood an sim Wäärk orientiert, drunder dr Pablo Picasso, dr Henri Matisse, dr Georges Braque und dr André Derain. Ass die moolerische Wäärk vo dene Künstler eso underschiidlig si, zäigt wie kompläx im Cézanne si Wäärk isch. Dr Cézanne zelt mit sine Wäärk us kunsthistorischer Sicht zu de Wäägberäiter vo dr Klassische Modärne.

D Themene vom Cézanne sine Bilder si vilmol badendi Lüt gsi, d Landschaft um s Gebirg Montagne Sainte-Victoire, Stilllääbe und Bordret vo sim Modäll, siner Geliebte und spöötere Frau, dr Hortense Fiquet.



"Wäärkverzäichnis:"



</doc>
<doc id="37966" url="https://als.wikipedia.org/wiki?curid=37966" title="Michelangelo (Name)">
Michelangelo (Name)

Michelangelo isch en italiänische männlige Vornaame.

Dr Naame isch zämmegsetzt us em hebräische Michael („Wär isch wie Gott?“) und em latiinische Angelus (Ängel, Boote). Mäistens isch er z Italie brucht worde.






</doc>
<doc id="37967" url="https://als.wikipedia.org/wiki?curid=37967" title="Renoir">
Renoir

Renoir isch dr Familienaame vo dene Persoone:



</doc>
<doc id="37979" url="https://als.wikipedia.org/wiki?curid=37979" title="Berthe Morisot">
Berthe Morisot

D Berthe Marie Pauline Morisot (* 14. Januar 1841 z Bourges; † 2. Merz 1895 z Bariis), au Berthe Manet, isch e franzöösischi Moolere vom Impressionismus gsi.

D Morisot isch us ere woolhabende franzöösische Familie cho und het Brivatunderricht im Moole und Zäichne überchoo. In de 1860er Joor isch si e Schüelere vo, Camille Corot gsi. Si het aber dr konvenzionelli Stiil vo iirem Leerer abgleent undhet sich für die impressionistischi Art vo dr Moolerei entschiide. Mit em Mooler Édouard Manet het si en ängi Fründschaft verbunde, und dä het si zwüsche 1868 und 1874 e baar mol bordretiert. Si het aber immer e sälbständige Stiil ghaa, wo vo liechthaltige Farbe brägt gsi isch, eme fiine Bimselstrich, ere starke Bedoonig vo de grafische Middel und eme zarte Gfüülsusdruck. D Berthe Morisot isch die ersti Frau in dr Grubbe vo de Impressioniste gsi. Vo 1874 aa isch s e baar Mol bi de Impressionisteusstellige drbii gsi, wo denn organisiert worde si. 1877 het si dr Eugène Manet, dr Brueder vom Édouard Manet, ghürootet. Im Joor druf isch iiri Dochder Julie uf d Wält choo.

D Berthe Morisot het Familieszeene bevoorzugt, Fraue- und Chinderbordret, Innenaasichde und Landschafte, drunder e Hufe Küstebilder. Si gältet zämme mit dr amerikanische Künstlere Mary Cassatt as die bedütendsti Moolere vom spoote 19. Joorhundert.

Iiri Wärch "Der Vogelkäfig" und " See am Bois de Boulogne" sind im National Museum of Women in the Arts z Washington z gseh.




</doc>
<doc id="37980" url="https://als.wikipedia.org/wiki?curid=37980" title="Rolf Beeler">
Rolf Beeler

De Rolf Beeler (* 1954) isch de bekanntischt Schwiizer "Maître Fromager affineur". Er veredlet Rohmilchchäs und schafft dadefür mit verschidnige chline Chäsereie zämme, wo noch s meischte vo Hand machet. Di Chäs duet er in sim Chäller zur Riife bringe. Immer wider kreiirt er au in Zämmenarbet mit Chäser noii Produkt. Sine Vorträg und und andere Veraastaltige, führet au über d Schwiizer Gränze usse. Er het au mit de Aastoss zum Buech Schwiizer Chäs gäh und derte s Vorwort gschribe.



</doc>
<doc id="37988" url="https://als.wikipedia.org/wiki?curid=37988" title="Alfred Sisley">
Alfred Sisley

Dr Alfred Arthur Sisley (* 30. Oktober 1839 z Bariis; † 29. Januar 1899 z Moret-sur-Loing) isch e franzöösische Mooler vom Impressionismus gsi.

Dr Sisley isch z Frankriich as Soon vo änglische Chauflüt uf d Wält cho. Si Vater het im Handel mit Südamerika e Vermööge gmacht. Noch dr Schuel häi si dr Alfred 1857 uf London gschickt, zum dört dr Bruef vom ene Chaufmaa z leere. Er het aber lieber welle Künstler wärden und isch dorum 1862 uf Bariis zrugg. Dört isch er bim Mooler Charles Gleyre go leere und het dr Pierre-Auguste Renoir und Claude Monet kennegleert. Er isch mit bäide s ganze Lääbe lang befründet gsi.

Im Juni 1866 het er e Bezieig mit dr Marie Lescouezec aagfange, wo au under em Naame Eugénie Lescouezec bekannt gsi isch, und het sä 1897 ghürootet. Si häi zwäi Chinder gha.

Im Sisley sini erste künstlerische Vorbilder si die änglische Landschaftsmooler us em früeje 19. Joorhundert gsi, wie dr William Turner, dr John Constable und dr Richard Parkes Bonington, won er Bilder von ene z London gsee het, und spööter die franzöösische Mooler Jean-Baptiste Camille Corot und Gustave Courbet. Im Pariser Salon vo 1867 het er zum erste Mol en äignigs Gmäld usgstellt, het sich sber vo 1870 aa immer mee de Impressioniste und iirem Moolstiil zuegwändet.
Im Dütsch-Franzöösische Chrieg vo 1870/1871 het d Familie Sisley iir Vermööge verloore, wo bis denn dr Alfred drvo gläbt het. Dr Sisley isch zu sim Dood arm bliibe, au wenn er e baar Bilder het chönne verchaufe, u. a. im Édouard Manet und im Sänger Jean-Baptiste Faure. Au häi en dr Kunsthändler Paul Durand-Ruel und dr Kritiker Théodore Duret understützt und eso het er si Familie und sich finanziell chönne über Wasser halte.

1874 isch er mit fümf Landschaftsbilder an dr Erste Impressioniste-Usstellig drbii gsi. 1879, won er Gäld brucht het, het er s no äinisch mit em Salon brobiert, d Schüri het aber si Bild nid aagnoo. 1882 het er 27 Gmäld an ere Grubbenusstellig vo de Impressioniste zäigt.

Dr Sisley het im Geegesatz zu andere Impressioniste as schüchtern gulte, dr Vincent van Gogh het von em im ene Brief an si Brueder gschriibe, er sig dr schüchternsti und samftisti vo de Impressioniste. Zu sine Läbzite het er nie die künstlerische Beachtig überchoo, won er verdient het. 

Sit 1895 het am Cheelchopfchräbs glitte und isch im Joor 1899 draa gstorbe. Sini Fründ Renoir und Monet si zum Begrääbnis cho. Dr Camille Pissarro het churz vor sim Dood über en gschriibe, er sig e groosse und herrlige Künstler und er mäini, ass er de bedütendste Mäister ebebürdig sig.

Berüemt si vor allem im Sisley sini Bilder vo dr Seine und iire Brugge in de domoolige Bariiser Vorstedt. Im Geegesatz zum Renoir und Monet, wo vilmol die gliiche Motiiv gmoolt häi wie dr Sisley, si d Landschaften und d Ortschafte bi iim in Momänt vo Rue daargstellt. Im Lauf vo de Joor häi sich d Chraft, dr Usdruck und d Intensidäät vo de Farbe in sine Bilder versterkt. Bis zu sim Dood isch dr Sisley em impressionistische Stiil in siner äigene, chraftvolle Moolwiis dröi bliibe.




</doc>
<doc id="37990" url="https://als.wikipedia.org/wiki?curid=37990" title="Ulrich IV. von Württemberg">
Ulrich IV. von Württemberg

Dr Ulrich IV. (* no 1315; † 1366 uf Haueneiffa, Neiffa) isch zämme mit syym Brueder Eberhard II. Grof vu Wirttebärg vu 1344 bis 1362 gsii.

Dr Ulrich IV. sich in syre Regierigszyt im Schatte vu syym Brueder Eberhard II. gstande. Är het wäge däm zytwyys d Dailig vum Land aagsträbt. Dr Eberhard het e am 3. Dezämber 1361 zuen eme Huusverdrag zwunge, wun er d Uudailbarkait vum Land bstetigt het. Dr Ulrich het derno am 1. Mai 1362 uf d Regierig verzichtet.

Dr Ulrich IV. het vor 1350 d Grefi Katharina vu Helfestei ghyrote. D Ehe isch chinderlos blibe.


</doc>
<doc id="37997" url="https://als.wikipedia.org/wiki?curid=37997" title="Édouard Manet">
Édouard Manet

Dr Édouard Manet (* 23. Januar 1832 z Bariis; † 30. April 1883 z Bariis) isch e franzöösische Mooler gsi. Er gältet as äine vo de Wäägberäiter vo dr modärne Moolerei.

Dr Manet isch uf s "Collège Rollin" (hüte s "Lycée Jacques Decour"), won er e Fründ vom spöötere Schurnalist und Bolitiker Antonin Proust worden isch. Si Unggle Fournier het gsee, ass er e Talänt für s Zäichne het, und het em dr fakultativi Underricht im Zäichne zaalt. Won er sächzääni gsi isch, het er welle Offizier in dr Marine wärde und het uf eme Schuelschiff e Räis uf Brasilie gmacht. Er het denn aber lieber welle Mooler wärde. 1850 het dr Manet bim Thomas Couture, wo drei Joor vorhär bim Bariiser Salon groosse Erfolg gha het, si Leer aagfange. Im Couture si Stiil und sini Underrichtsmethode häi em nid guet gfalle und er isch am Noomiddaag no uf d Académie Suisse gange und het im Louvre Gmäld kopiert. Er isch vil umegräist in dere Zit. 1852 het er im Rijksmuseum z Amsterdam e Bsuech gmacht und im Joor druf isch er d Museum z Kassel, Dresde, Prag, Wien und Münche go aaluege. Im Herbst 1853 isch er zämmen mit sim Brueder Eugène z Venedig, Rom und Floränz gsi, won er im Tizian si "Venus vo Urbino" und s "Bild vom ene junge Maa" vom Filippino Lippi kopiert het. 1854 isch er mit em Antonin Proust zum Eugène Delacroix gange, zum frooge, öb er däm si "Dante-barke" döffti kopiere. 1856 het er s Ateliee vom Couture verloo und het mit eme Fründ, em Diermooler Albert de Balleroy si äignigs Ateliee ufdoo.

Er het Bilder vo Alte Mäister kopiert und sich eso eläi witerbildet. 1857 isch er wider uf Floränz, won er Skizze vo dr "Madonna del Sacco" noch Freske vom Andrea del Sarto in dr Basilica della Santissima Annunziata gmacht het. 
Mä wäiss nume weenig vo däm, wo dr Manet bis 1859 gmacht het. Nit nume het er vilmol Bilder spööter überarbäitet, sondern er het au e Däil vo sine früeje Bilder vernichdet. Er het witer vil kopiert und no käi äigene Stiil ghaa.

Zu de Fründ, wo dr Manet in de spoote 1850er gmacht het, häi d Mooler Edgar Degas und Henri Fantin-Latour ghöört, wo dr Manet spööter meereri Mol bordretiert het. Au mit em Dichder Charles Baudelaire het sich dr Manet in dere Zit befründet. Däm si Lürikzüklus "Les Fleurs du Mal" häi dr Manet zu sim erste äigeständige Gmäld "Dr Absinthdrinker" aagregt. Dr Manet het e Ghilf ghaa, won er as "Bueb mit Chirsi" bordretiert het. Wo dä sich ufghänggt het, het dr Baudelaire si Gedicht "La Corde" verfasst und dr Manet isch in es Ateliee in dr Rue de la Victoire züüglet.

Im Manet si ersts Bild, "Dr Absinthdrinker", won er bim Bariiser Salon 1859 het welle ustelle, isch abgleent worde. 1861 het d Schüri zwäi Gmäld von em aagnoo, wo aber nume äins drvo, "Dr schbanischi Sänger"' bi de Kritiker guet aachoo isch und au vo dr Schüri vom Salon en eerevolli Erwäänig überchoo het. E Grubbe vo junge Mooler, drunder dr Henri Fantin-Latour, dr Felix Bracquemond, dr Emile Auguste Carolus-Duran und dr Alphonse Legros, häi sich ume Manet gschaart und iin bald als iren Aafüerer betrachtet. Au Schriftsteller, wie dr Charles Baudelaire, dr Jules Champfleury und dr Édmond Duranty si drbii gsi.

1860 het dr Manet mit dr Suzanne Leenhoff und deren irem Soon Léon im Kwartier Batignolles afo woone. Dr Manet het d Leenhoff 1863 ghürootet und wil iire Maa scho im Joor vorhär gstorbe isch, isch au im Manet si Mueter bi iirem Soon cho lääbe. Die bäide Fraue häi im Manet si Huushalt, aber au e wöchentlige literarische Salon gfüert, wo Lüt wie dr Degas, dr Fantin-Latour, dr Bracquemond und dr Duranty erschiine si. Au d Mooler Alfred Stevens und Frédéric Bazille, dr Komponist Emmanuel Chabrier und dr Schriftsteller Zacharie Astruc si bim Manet z Gast gsi.

In dere Liste het s 39 Wärk vom Manet, wo e representative Kweerschnitt dur si Wärk daarstelle. D Uswaal het dr Manet sälber gmacht. Es si alli Wärk, won er bim Salon de Paris het welle ustelle, au die wo abgläänt worde si.




</doc>
<doc id="38002" url="https://als.wikipedia.org/wiki?curid=38002" title="Joachim von Watt">
Joachim von Watt

De Joachim Vadian oder Vadianus, hüt bekannt als Vadian, wo eigentlich Joachim von Watt gheisse het (* 29. November 1484 z Sanggalle; † 6. April 1551 z Sanggalle), isch en Schwizer Humanist, Mediziner, Glehrte, Bürgermeister und Reformator i de Stadt Sanggalle gsi.

De Vadian isch als Sohn vom Kaufma und Rotsherr Lienhard von Watt i de damalige Rychsstadt Sanggalle ufgwachse. Er hät d Latinschuel bsuecht und isch 1502 uf Wien a d Universität go Literatur, Geografii, Naturwüsseschafte und alti Sproche studiere. Scho als Student hät men em "Vadianus" gseit; das isch di latinisierti Form vo sim Familiename "Watt," wie’s dozmol bi de humanistische Glehrte üblech gsi isch. 1517 hät er s Medizinstudium als Dokder abgschlosse. Er hät sälber Vorläsige geh und isch zwei Johr Rektor vo de Universität z Wien gsi.

1518 hät er Wien wider verloh und isch zrugg uf Sanggalle, woner 1521 Mitglied vom chline Rot worde isch. Er isch ab 1526 bis zu sim Tod im Drüjohresrütmus Bürgermeister vo de Gallusstadt gsi. E paar mol hät er au als Gsandte a de Tagsatzig teilgno.

Als Humanischt hät er natürli Kontakt gha mit em Zürcher Reformator Huldrych Zwingli. De Vadian hät dem sis Gedankeguet i sis Schaffe z Sanggalle iiprocht und isch bald uf Chriegsfuess mit em Chloster Sanggalle gstande. Es isch em Vadian zwor glunge, s Chloster ufzlöse, aber nu för a paar Johr. D Stadt hät de neu (reformiert) Globe dor de Vadian aagnoh, d Gebiet wo zum Chloster ghört händ sind katholisch blibe oder händ vom neue Abt d Freiheit öbercho, zum wähle, bi welem Globe si wend mitmache.

De Vadian hät vil Büecher gschribe, e paar sind veröffentlicht worde, anderi sind als Manuskript erhalte blibe. Sini Privatbibliothek vo 450 Bänd isch 1551 gemäss sim Testamänt a d Stadt Sanggalle öberi gange. Hüt werd si zämme mit em schriftliche Nochlass vom Vadian i de Kantonsbibliothek ufbewahrt, wo zum Adänke an ihm au "Vadiana" heisst.




</doc>
<doc id="38006" url="https://als.wikipedia.org/wiki?curid=38006" title="Edgar Degas">
Edgar Degas

Dr Edgar Degas, äigentlig "Hilaire Germain Edgar de Gas" (* 19. Juli 1834 z Bariis; † 27. Septämber 1917 z Bariis), isch e franzöösische Mooler und Bildhauer gsi. Mä zelt en hüfig zu de Impressioniste, vor allem wil er vilmol zämme mit iine usgstellt het. Aber sini Gmäld underschäide sich vo dene vom Impressionismus under anderem dur die exakti Liniefüerig und die klar strukturierti Bildkomposizioon. Dr Degas het e Hufe Bordret gmoolt und sich sust uf e baar weenigi Themene konzentriert, won er immer wider variiert het: s Ballett, Dschocki und Ross, s Bariiser Nachtlääbe und Fraue bi dr Körperpfleeg. Näbe dr Öölmoolerei und grafische Technike het er sich mit dr Bastellmoolerei abgee und s bi dere zun ere ussergwöönlige Mäisterschaft brocht. Sini Blastike zäige e nöiji Uffassig vo Skulptur.




</doc>
<doc id="38009" url="https://als.wikipedia.org/wiki?curid=38009" title="Vincent van Gogh">
Vincent van Gogh

Dr Vincent Willem van Gogh [, niiderländisch ] (* 30. Merz 1853 z Groot-Zundert; † 29. Juli 1890 z Auvers-sur-Oise) isch e niiderländische Mooler und Zäichner gsi; er gältet as äine vo de Gründer vo dr modärne Moolerei. Nochdäm, was mä hüte wäiss, het er 864 Gmäld und mee as 1000 Zäichnige hinderloo, wo alli in de letschte zää Joor vo sim Lääbe entstande si. Si Hauptwärk wird stilistisch em Post-Impressionismus zuegordnet. Es het e starken Iifluss uf d Künstler, wo noch em cho si, ghaa, vor allem uf d "Fauves" und d Expressioniste. Zu Läbzite het er nume weenigi Bilder chönne verchaufe, aber sit de 1980er-Joor wärde sini Wärk bi Aukzioone zu Rekordbriis verstäigeret. 

Dr Vincent van Gogh het en umfangriiche Briefwächsel gfüert, won s e Hufe Hiwiis uf si moolerischs Wärk din het und sälber vo hoochem literarischem Rang isch.





</doc>
<doc id="38010" url="https://als.wikipedia.org/wiki?curid=38010" title="Paul Gauguin">
Paul Gauguin

Dr Eugène Henri Paul Gauguin (* 7. Juni 1848 z Bariis; † 8. Mai 1903 z Atuona uf Hiva Oa, Marquesas) isch e franzöösische Mooler gsi. Er het au Keramike, Holzschnitzereie und Holzschnitt gmacht. In dr Öffentligkäit isch er vor allem dur sini Bilder us dr Südsee bekannt. Im Gauguin si postimpressionistischs Wärk d Künstlergrubbe Nabis und dr Sümbolismus stark beiiflusst. Er isch äne vo de Gründer vom Sünthetismus gsi und het dr Wääg für e Expressionismus ufdoo. Dodrmit het er e wichdigi Rolle in dr Entwicklig vo dr öiropäische Moolerei gschbiilt.






</doc>
<doc id="38012" url="https://als.wikipedia.org/wiki?curid=38012" title="Edvard Munch">
Edvard Munch

Dr Edvard Munch [] (* 12. Dezämber 1863 z Løten, Hedmark, Norwääge; † 23. Januar 1944 uf Ekely z Oslo) isch e norwäägische Mooler und Grafiker gsi.

Dr Munch gältet as Baanbrächer für die expressionistischi Richdig in dr Moolerei vo dr Modärne. Z Dütschland und in Middelöiropa het er scho früe dr Ruef gha vo äim, won e Epoche wurd mache. Hüte si sini Äigenart und si Status scho lang uf dr ganze Wält anerkennt. Am bekanntiste si sini Wärk us de 1890er Joor.




</doc>
<doc id="38013" url="https://als.wikipedia.org/wiki?curid=38013" title="Fauvismus">
Fauvismus

Dr Foowismus (vo frz. "fauves", wildi Dier) isch in dr Kunstgschicht e Stiilrichdig in dr Moolerei. Er isch us ere Beweegig innerhalb vo dr franzöösische Avantgarde am Aafang vom 20. Joorhundert entstande. Dr Foowismus isch vo seer underschiidlige Künstler dräit worde und isch die ersti Beweegig vo dr klassische Modärne gsi. 

D Hauptverdräter vo dr Beweegig si dr Henri Matisse, dr André Derain und dr Maurice de Vlaminck gsi. Iine häi sich dr Raoul Dufy, Albert Marquet, Kees van Dongen, Othon Friesz und dr Georges Braque aagschlosse. E baar Kunsthistoriker zelle au dr Henri Manguin, Charles Camoin, Jean Puy und dr Louis Valtat zu de "Fauves", nöijerdings au dr Georges Rouault.

In de foowistischen Bilder het dr Zwäck vo dr Farbgääbig nüm die illusionistischi Daarstellig vom ene Geegenstand sälle si. Die moolerischi Ussaag isch us em Zämmeschbiil vo de Farbflechene entstande. Tüpisch für die mäiste Wärk si iiri lüüchtende Farbe. Aber e genauso wääsentlige Bestanddäil vo dr Bildkomposizioon si d Überleegige zur Daarstellig vom Ruum gsi. 

Dr Foowismus isch us em Impressionismus gwaggse. Aber si Ziil isch gsi, dr Flüchtigkäit vo de impressionistische Bilder Parooli z biete und de Wärk mee Duur (frz. durée) z verschaffe. En äigeni Theorii oder e Manifest het dr Foowismus nit ghaa. Noch ere nöijere Sichtwiis häig dr Foowismus Gmäinsamkäite mit em Expressionismus. 

1907 het dr Kubismus dr Foowismus abglööst und e baar vo sine Verdräter häi sich dr jüngere Beweegig aagschlosse. Es chunnt vom Foowismus, ass modärni Künstler d Farb as individuells Usdrucksmiddel gseen.




</doc>
<doc id="38015" url="https://als.wikipedia.org/wiki?curid=38015" title="Notturno Montmartre">
Notturno Montmartre

Notturno Montmartre ischt a Handlongsballett en viir Bildr mit dr Musik vom schwäbischa Kombonischda Hermann Reutter. S Libreddo ond d Choreografii stammet vom Robert Mayer. S erscht Môl uf d Bihne komma isch des Werk am 8. Okdobr 1952 em Graußa Haus vom Wirdabergischa Staatstheatr z Stuegert. Dô drbei send dr Robert Mayer, d Otti Tenzel, d Anneliese Mörike, d Swea Köller, dr Gerd Praast ond dr Hannes d Solischda gwäa. Des Ballett isch zemlich kurz: Obwohl’s viir Uffziig hôt, dauret’s bloß ogfähr a dreivirtl Stond. 

Des erschde Wort em Titl vom Ballett ischt Italienisch ond hoißt uff Deitsch "Nachtstück".


Des Ballett schbiilt en Paris zor-a x-beliibiga Zeit. 

A guat uffglegts Mädle trifft bei-ma Spaziirgang en dr franzeesischa Hauptstadt uff-nen fremda Môô, wo maskiirt ischt ond an ooheimlicha Eidruck uff-se macht. Se probiirt, dean seltsama Kerle mit ihrer guada Laune ôôzstecket, was-se abr et ferdichbrengt. Uff oimôl lôôt dr sell sei Mask falla. Wia-nem nôô des Mädle ens Gsicht guckt, ibrkommt-se s Grausa ond se suacht s Weide.

Em Café Montmartre tridd zerscht a Sengere uff ond drnôch fihrt a Schongleer seine Konschtstickla vor. A Môô, wo ibrtriiba modisch ôôzoga ischt, schwenzlet rom. Dr Môô mit dr Mask sitzt am Klaviir ond hemmret wia vrruckt uff dia Taschda nei. Sei Schbiil wuud emmr ausglassener ond heert schliaßlich mit-ma hellischa Furioso uff.

A baar Huura danzet mit ihre Vorehrer an Tango. Oina vo selle Liabesdinerenna will da Maskiirda vorfihra. Se macht sich an-en nôô ond reißt-em sei Larv vom Gsicht. Dô druff packt-se s Entsetza ond se haut ab.

A zwoits Môl gôht des Mädle uff da Maskamôô zua. Zamma danzet-se an ganz makabra "Pas de deux". Wia dr sell rom ischt, packt dr Môô dui Jonga an dr Gurgl ond druckt so fescht zua, bis des Mädle doot zammasenkt.

Em Robert Mayer, wo et bloß s Libreddo ond d Choreografii gschriiba, sondern bei dr Uruffihrong au da Fremda mit dr Mask danzt hôt, isch bei deam Werk hauptsächlich dô drom ganga, s klassische Ballett mit dr Pandomime zo vrbenda. So stôht zom Beischbiil beim zwoida Bild s Pandomimische em Vôrdrgrond ond em dridda dr strenge klassische Danz.

Otto Friedrich Regner + Heinz-Ludwig Schneiders: "Reclams Ballettführer", 8. Uflag, Stuegert 1980, ISBN 3-15-008042-8



</doc>
