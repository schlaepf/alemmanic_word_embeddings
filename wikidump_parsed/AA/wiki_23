<doc id="38017" url="https://als.wikipedia.org/wiki?curid=38017" title="Russische Avantgarde">
Russische Avantgarde

Mit em Begriff Russischi Awangarde wird e künstlerischi Epoche z Russland bezäichnet, wo vo öbbe 1905 bis 1920 gangen isch.

Die russischi Awangarde isch e Prozäss vo dr Revoluzionierig und Ernöijerig in alle Beriich vo dr Kunst z Russland gsi. Uf dr äinte Site het si sich an de nöiste franzöösische Kunstentwicklige gorientiert, andrersits het si sich mit iire änge Bezüüg zur bildnerische Volksdradizioon identifiziert. Alli Künstler us dere Epoche häi welle e Sünthese mache us volksdümlige Elemänt, modärne Ströömige und dr zitgmäässe Tendänz zur Abstrakzioon. Mä het brobiert an die technische Errungeschafte vo dr domoolige Zit aazchnüpfe. Zwüsche de westlige Iiflüss und de östlige Dradizioone isch so e Kunst vo groosser Souveränidäät entstande. Begriff wie Konstruktivismus und Revoluzioonskunst häi die Entwicklig brägt.

As erste Höhepunkt vo dere Epoche wird d Usstellig „Egge-Buur“ im Joor 1911 definiert. Die Usstellig ischvo de Künstler Aristarch Lentulow, Michail Larionow, Kasimir Malewitsch und Natalia Gontscharowa dräit worde. 1912 isch d Usstellig „Eselschwanz“ organisiert worde.

Die bolschewistischi Kultuurbolitik het die Entwicklig am Aafangs gförderet. Dr Suprematismus, wo dr Malewitsch entwicklet het, isch e zitlang noch dr Oktoberrevoluzioon vo 1917 sogar en Art Massenagitazioonsmiddel gsi. Dr Malewitsch und dr El Lissitzky häi Leerstüel an dr Moskauer Kunsthochschuel überchoo. Die Russische Awangardiste häi die nöije kommunistische Herrscher drbii as Förderer und Wäägberäiter vo dr awangardistische Kunst aagluegt.

Wo dr Stalin an d Macht cho isch, isch dr theoretischi Aasatz vo de Awangardiste nüme mit de bolitische Fordrige noch ere Funkzionaale Kunst zämmegange. Im Malewitsch het mä verbote uszstelle und z publiziere. D Komponiste si dank iirem Sammle vo Volksmuusig bi de Ethnie vo dr Sowjetunion nid verfolgt worde. Anderi Künstler si in dr Weste gflüchdet. E Zit vo zentral gstüürter Agitazionskunst, wo au as Sozialistische Realismus bezäichnet wird, het aagfange.

Under de vile Künstler vo dr Russische Awangarde si dr Chagall, dr Kandinsky, und dr Malewitsch die bekanntiste gsi. Wääred dr Kandinsky s Gäistige in dr abstrakte Kunst gsuecht het und das in sine Bilder het welle zum Usdruck bringe, isch dr Malewitsch mit siner geometrische Formesprooch nööcher zum Suprematismus gsi. Bäidi häi d Äinhäit vo dr Wält welle usdrucke. D Ideä vo dr Theosofii und vom Rudolf Steiner häi vor allem s Wärk vom Kandinsky beiiflusst.

Dr wichdigsti literarischi Verdräter isch dr Andrej Belyj gsi. Er isch vom Solowjow und Nietzsche beiiflusst worde und zelt zu de Gründer vom Sümbolismus in dr russische Liddratuur.

Zur Russische Awangarde häi au Filmbroduzänten wie dr Dsiga Wertow ghöört. Au Verdräter von ere nöije Muusig wie dr Arseni Michailowitsch Awraamow, dr Michail Wassiljewitsch Matjuschin und dr Alexander Mossolow häi d Awangarde 
brägt.




</doc>
<doc id="38019" url="https://als.wikipedia.org/wiki?curid=38019" title="Neue Sachlichkeit (Kunst)">
Neue Sachlichkeit (Kunst)

Die Nöiji Sachlichkäit isch e Kunstströömig im Dütsche Rich in dr Zwüschechriegszit gsi. Si het verschidnigi Kunstgattige umfasst wie d Moolerei, die bildendi Kunst und dr Film. Dr Begriff isch 1925 brägt worde as dr Ditel von ere stark beachdete Usstellig vo "nooch-expressionistischer Kunst" in dr Kunsthalle Mannheim. Dr Zitraame vo dr Nöije Sachlichkäit wird mit däm vo dr Weimarer Republik gliichgsetzt: vo 1918 bis 1933. Si het het grad noch em Erste Wältchrieg iigsetzt, wo sich e Hufe Künstler mit sozialkritische Bildthemene usenandergsetzt häi und isch 1933 mit dr Machtergriffig vo de Nazionalsozialiste und dr Gliichschaltig vo de Medie z Änd gange.

Die "Nöiji Sachlichkäit" wird mäistens in drei separati Ströömige iidäilt: dr Verismus, dr Klassizismus und dr Magisch Realismus.

Im Verismus isch die Nöiji Sachlichkäit politisch gsi und het sich kritisch mit dr Gsellschaft vo dr Weimarer Republik usenandergsetzt und sich mit sozialistische und kommunistische Ziil solidarisiert. Aber es het au Künstler us dr Nöije Sachlichkäit gee, wo mit em Nazionalsozialismus sümpatisiert häi, zum Bischbil dr Sergius Pauser und dr Ernst Nepo z Östriich.

Die wichdigste Verdräter vo dr Nöije Sachlichkäit si dr Otto Dix, August Wilhelm Dressler, Albert Birkle, Christian Schad, George Grosz, Conrad Felixmüller, Bernhard Kretzschmar, Georg Schrimpf, Karl Hubbuch, Rudolf Schlichter und dr Karl Rössing gsi. D Veriste häi äine vo de bekanntiste Topoi vo dr Nöije Sachlichkäit in dr Gstalt vo inhaltlig brovokante Darstellige entwicklet, wo hüfig bis ins Groteske überstäigeret gsi si.

Wil en Aspäkt vo dr Nöije Sachlichkäit, ass mä dradizionelli Technike und Moolwiise wider beläbt het, häi au bolitisch weniger interessierti Grubbe vo Mooler Ruum in dr Beweegig chönne finde. Formal häi si sich vo ere post-futuristische Künstlergrubbe um die italiänischi Zitschrift Valori Plastici (unter anderem Giorgio de Chirico) lo beiiflusse. Iir wichdigste Verdräter si dr Georg Schrimpf, Rudolf Dischinger und dr Alexander Kanoldt gsi. Mit iirem akademische Stiil gälte si as d Idülliker vo dr Weimarer Republik.

D Iidäilig vo dr Nöije Sachlichkäit in Veriste und Klassiziste het scho dr Gustav Friedrich Hartlaub bi dr „Daufi“ gmacht. Dr Begriff "Magische Realismus" isch aber vom Franz Roh iigfüert worde. Am Aafang isch er no anstatt vom Oberbegriff verwändet worde, hüte aber bezäichnet er e dritti Ströömig, wo mä as Brugg zum Surrealismus cha verstoo. Dr bekanntist Verdräter vom „Magische Realismus“ isch dr Franz Radziwill, anderi si dr Richard Oelze, dr Carl Grossberg und dr Herbert Böttger.



</doc>
<doc id="38022" url="https://als.wikipedia.org/wiki?curid=38022" title="Kubo-Futurismus">
Kubo-Futurismus

Dr Kubofuturismus isch e Stiilrichdig in dr Bildende Kunst, wo sich z Russland in de Joor vor em Erste Wältchrieg entwicklet het. Drbii si d Erfaarige und Elemänt vom Kubismus und vom Futurismus mitenander verschmulze. Tüpisch für e Kubofuturismus isch, ass die geegeständlige Motiv in zilindrischi Formelemänt zerlegt wärde.

Zu de wichdigste Verdräter ghööre dr Kasimir Malewitsch, dr Iwan Puni, dr David Burljuk und d Ljubow Sergejewna Popowa.

Sit 1978 het dr italiänischi Muusiker und Mooler William Tode us Gonzaga in sine Bildwärk, Graphike und Skulptuure dr Kubofutorismus nöi ufgriffe und nennt sis künstlerische Wärk "neo cubofuturismo (Dr Nöi Kubofuturismus)" oder äifach "cubofuturismo".



</doc>
<doc id="38024" url="https://als.wikipedia.org/wiki?curid=38024" title="Suprematismus">
Suprematismus

Dr Suprematismus isch e Stiilrichdig vo dr Modärne in dr bildende Kunst. Er isch verwandt mit em Futurismus und em Konstruktivismus. Er isch z Russland entstande und het vo 1915 bis zum Aafang vo de 1930er Joor duurt.

Dr Suprematismus isch vom bedütendste Künstler vo dr Russische Awangarde, em Kasimir Malewitsch, noch sinere neo-primitivistische und kubofuturistische Faase in de Joor 1912/13 us de Ideä vom Futurismus uuse entwicklet worde. Vor allem dur dr El Lissitzky het dr Suprematismus De Stijl und s Bauhuus beiiflusst. Es handlet sich drbii um die ersti konsequänt ungeegeständligi oder abstrakti Kunstrichdig: E Kunst, wo vo Geegestandsbezüüg frei isch, stellt d Redukzioon uf äifachsti geometrischi Forme in Dienst vo dr Veraaschauligung vo de 'höggste' menschlige Erkenntnisbrinzipie. Zu de Hauptwärk vom Suprematismus zele d Gmäld vom Malewitsch "Schwarzes Kwadraat uf wissem Grund" (1915), "Roots Kwadraat" (1915) und "Wiisses Kwadraat auf wissem Grund" (1919).




</doc>
<doc id="38026" url="https://als.wikipedia.org/wiki?curid=38026" title="Appenzellerland">
Appenzellerland

Appezällerland heisst die hügeligi Landschaft vo de beide Halb-Kantön Appezäll Osserroode (evangelisch-reformiert) und Appezöll Inneroode (römisch-katholisch) i de Region Ostschwiz, wo vo Weide und Streusidlige prägt isch.

«Appezällerland» isch en geografische Begriff; im politische Zämmehang werd ehner de Usdruck «beidi Appezäll» brucht (lueg au bi "Kanton Appezäll"). I de Tourismusbrosche usserhalb vo de Ostschwiz werd för s Appezällerland hüfig de falsch Begriff «s Appezäll» verwändet.

Vollständig vom Kanon Sanggalle umschlosse, isch es im Norde dor d Stadt Sanggalle, im Oste dor s Rintl, im Süde dor d Appezäller Alpe mit em Säntis und Hoche Chaste und im Weste dor s Toggeburg begränzt. S mittleri Niveau vo de Höchi liit bi 800 Meter öber Meer. 

Im Süde vom Land ninnt de hügeligi, spärlich bewaldet Landschaftstüp allmählich voralpine Charakter a. D Ebenalp isch en Höezug, wo vo Alpweide bedeckt isch und vo bizarre Felsformazione öberragt werd. D Alpegipfel vom "Säntis" beweged sich auf eme Höheniveau vo zwei- bis zweiehalbtuusig Meter. D Säntis bildet zäme mit em "Altmaa" en Doppelspitz, beidi ghöred zum Alpstaimassiv. Im vo Alpweide bedeckte Vorgebirge präged wit verstreuti Ghöft s Landschaftsbild. Döt liit au de "Seealpsee" mit sim tüpisch dunkle Wasserspiegel.

Näbed de Landwertschaft (Chäsprodukzion) läbt s Appezällerland vorwiegend vom Tourismus, vom Chliigwärb und eme bitzli Industie. Es git im Appezällerland a paar inowativi Undernäme, wie d Goba z Gonte mit em "Flauder" oder d Brauerai Locher z Appezöll sälber mit em "Säntis Malt".

D Bewertschaftig vo de Weide isch no hüt öberall verbraitet. De Alpuuf- und -abtriib vo de Rinderhärde isch im südliche Appezällerland immer no e grosses, vo Fyrlichkaite iigrahmets Eraignis, wo di tradizionälle Trachte allgegewärtig send. Sotegi und anderi Aaläss züchid immer wider en Huffe Touriste a und bringid e chli Gäld is Land.

Em bekanntischte, nöd nu im Appezällerland, au öber Schwizer Landesgränze use, isch secher de Appezäller Chäs. Er werd zwor nöd nu innerhalb vom Appezällerland produziert, aber s Gebiet isch klar bestimmt und beschränkt si uf di nöcher Umgebig innerhalb vo de Ostschwiz. Nu wenige bekannt isch s Rezäpt vo de Chrütersulz, wo däm Chäs sis speziell Aroma git. Au fast ghaim isch d Rezeptur vo dä 42 Chrütli wo im Appezäller Alpebitter dinne send. Dä werd im Gegesatz zum Chäs nu z Appezöll härgstellt. Witeri Spezialitäte us em Appezällerland oder us de Region send d Appezäller Südworst, de Appezäller Biber und de Appezäller Pantli.

Näbed Läbesmittel gits au no witeri spezielli Sache us em Appezällerland oder wo mindistens im Name Appezäll stoht. Da wär de Appezäller Bläss, d Appezäller Gaiss oder au s Appezäller Barthuen.

Vil Tradizione, wo d Appezäller no pflägid, werid nöd wäg de Touriste gmacht (wia me under 'Wertschaft' beschribe chönnt maine), sondern send no fest i de Bevölkerig verankered. Aini devoo isch d Landsgmaind, e Uurform vo diräkte Demokratii, wo im Inneroodische, normalerwiis am letste Sunntig vom April, no abghalte werd. Im Usseroodische isch si 1997, noch genau 400 Johr Tradizion, abgschafft worde.

Im Appezällerland send näbed Alpfahrte no viil aneri alti Brüüch erhalte blibe.

Im Henderland vom evangelisch-reformierte Appezäll Osserroode werd de Bruuch vom Silvästerchlause pflägt. Da Chlause findet je noch Ortschaft am 31. Dezämber oder am 13. Januar, also am 'Alte Sylväster' statt (lueg dodezue under: Julianische Kaländer).

Im katholische Appezöll Inneroode trägid d Froue a de Fyrtig wie Fronlichnam eri tradizionäll Tracht mit Flügelhuube us Tüllstickerai.

De Dialäkt, wo im Appezällerland gredt werd, ghört zum Hochalemannische und isch e spezielli Uusprägig vom Ostschwizer Dialäkt. Di Iiheimische chönd guet underscheide zwösched eme Sprächer us em Inneroode, Osserrooder Hender- oder Vorderland. Zum Tail send ainzelni Wörter vo Ort zu Ort verschide. Näbis Speziells isch no de "Churzeberger" Dialäkt.




</doc>
<doc id="38028" url="https://als.wikipedia.org/wiki?curid=38028" title="Vortizismus">
Vortizismus

Dr Wortizismus (änglisch "Vorticism", vo lat. "vortex" „Wirbel, Sturm“) isch e Richdig in dr bildende Kunst, wo im früeje 20. Joorhundert z Ängland paralleel zum Kubismus und zum italiänische Futurismus entstande isch. Er het sich im Widerspruch zur akademische Dradizioon zum Impressionismus gsee und het sich usdrücklig as e spezifisch änglische Biidraag zur Modärne verstande.

E wichdige Vorlöifer vo dr wortizistische Beweegig isch dr Mooler Roger Fry gsi, wo d Usstellige „Manet and the Post-Impressionists“ 1910 und „Second Post-Impressionist Exhibition of English, French and Russian Artists“ 1912 organisiert het und eso dr Impuls für e Nöiorientierig vo dr bildende Kunst in Groossbritannie gee het.

Uf d Entwicklig vom Wortizismus het denn dr italiänischi Futurismus e groosse Iifluss ghaa; z. B. uf e Percy Wyndham Lewis, äine vo de zentraale Protagoniste vom Wortizismus. Dr Windham Lewis het zu den erste Künstler ghöört, wo bi dr Künstlerwärkstatt "Omega Workshops", wo dr Roger Frys 1913 gründet het, drbii gsi si. Er het sä aber noch eme Händel churz druf verloo. "Blast", s Organ vo dr awangardistische Beweegig, isch nume in zwäi Usgoobe im Juli 1914 und Juli 1915 erschiine.

Dr Wortizismus isch gege e realidäätsnoochi Daarstellig in dr Kunst gsi, gegen e moralische Ufdraag und het uf dr Autonomii vom Kunstwärk bestande. Andrersits häi sich d Künstler vom Wortizismus im Geegesatz zur Kunst vo Frankriich gsee und as Verdräter von ere originöär nordisch-änglische Kunst (mit eme usbrägt maskuliine Sälbstverständnis, eo u. a. Herti as Wärt bostuliert het). Si häi iiri Wärk as Usenandersetzig mit dr modärne „mechanische“ industrielle Wält gsee und si reale Vorbilder, Mensche und Süsche us dr Groossstadt und dr industrielle Brodukzioon, verhaftet bliibe. D Erfaarige us em Chrueg, wo für vili Künstler ernüchternd gsi isch, häi woorschinlig en Iifluss druf ghaa, ass dr Brozäss vo dr Abstrakzioon zum Abstrakte (nit Geegeständlige) nit vollständig duuregfüert worden isch und dr Wortizismus dr Erst Wältchrieg kuum überduurt het.

D "Tate Gallery" z London het vom 14. Juni bis zum 4. Septämber 2011 über 100 Schlüsselwärk vo dere Kunstrichdig zäigt.




</doc>
<doc id="38029" url="https://als.wikipedia.org/wiki?curid=38029" title="Pro Idioms">
Pro Idioms

Pro Idioms isch en Verein vo Rätoromane im Bündnerland, wo sich gäge d Yyfierig vo de überregionale Schriftsprooch Rumantsch Grischun als Schuelsprooch ùn für de Bruuch vo de regionale rätoromanische Umgangs- und Schriftsprooche („Idiom“) als Schuelsprooche yysetzt.

De Verein isch in zwei regionali Sektione gliidret, "PRO IDIOMS Surselva" im Oberland ùn "PRO IDIOMS, secziun Engiadin" im Engadin.

Luut eigne Aagabe het de Verein insgsamt 4'686 Mitgliider, devo 1'563 in de Engadiner Sektion ùn 3'123 in de surselvische Sektion (Stand: Novämber 2013). Präsidäntin vo de Surselver Sektion isch d Tresa Deplazes, wo de Lorenz Alig abglööst het; vo däm isch de Heinrich Berther Presidänt gsi, ùn vo de Engadiner Sektion de Domenic Tousch (Stand: Augùscht 2016).

S Rumantsch Grischun goot ùff en Entwùrf ussem Joor 1982 vùm Zürcher Linguist Heinrich Schmid ùn Mitarbeiter vo de Lia Rumantscha zrùgg. Es isch yygfiert worde, zùme d Problematik z lööse, dass kei gmeinsami Schriftsprooch für alli Romane zur Verfiegig gstande het, sùndern jedi Region e eigni Schriftsprooch (Idiom) gha het. Über d Yyfierig vùm Rumantsch Grischun het d 1980er ùn 1990er Joor dure e sehr emotionali ùn erbitterti Debatte stattgfùnde, wo d Befürworter s Rumantsch Grischun als letschti Chance für d Rettig vùm Rätoromanische, ùn d Gägner als e sinnloses Experiment ùn Bedrohig vùm Rätoromanische aagluegt hen. 1999 isch deno s sognanti „Konzept Haltiner“ vorgstellt worde, wo vorgsänne het, dass d Idiom wyter d Alphabetisierigssprooch in de Primarschuel blybe, ùn deno in de Mittel- ùn Oberstuf passivi Känntniss vùm Rumantsch Grischun vermittlet werde sötte. Im Joor 2003 het de Bündner Groossi Root deno aber im Raame vo Sparmassnaame entschiide, dass ab 2005 nùmme no Lehrmittel ùff Rumantsch Grischun, ùn nümm in de fümf Idiom sölle ussegee werde. De Bschlùss het wiider zunere heftige Debatte gfiert, wo sich bsùnders d Engadiner Lehrerschaft gäge de Entscheid gwehrt het. Am Änd vo 2004 isch deno e Modell vorgstellt worde, wo s Rumantsch Grischun in meereri Etappe het sölle langfrischtig d Schriftidiom als Schuelsprooche ersetze. Ab em Schueljoor 2007/08 hen bis 2010 deno insgsamt 40 Gmeie zum Rumantsch Grischun als Schuelsprooch gweggslet, vorallem im Oberhalbstei, aber au im Münstertal ùn de Gegend vo Ilanz. De Kanton hen deno aakündigt, dass s Zyyl wär, dass bis 2020 alli romanischi Schuele zum Rumantsch Grischun weggsle.

Mit däm Hintergrùnd sin d Gägner deno wiider aktiv worde. Am 14. Januar 2011 isch eso z Zernez vo 250 Gründigsmitgliider d Engadiner Sektion vo Pro Idioms gründet worde. Chùrzi Zyt spööter, am 4. Februar isch z Trun au d Surselver Sektion gründet worde.

D Zyyl vo Pro Idioms sin:

De Verein argumäntiert, dass d Yyfierig vùm Rumantsch Grischun de rätoromanische Idiom schaadet, wyl eso d Kompetänz in de Idiom, wo d Basis vo de romanische Sprooch wäre, nümm cha wyt gnue entwigglet werde. Usserdäm wäre d Chinder vùnere zweite romanische Varietät überforderet ùn schliessli dät für de Groossdeil vo de Romane kei Notwändigkeit ùn Bedürfniss für s Rumantsch Grischun bstoo. Di romanischi Bevölcherig hätti über die Yyfierig nie sälber chönne entscheide, ùn d Yyfierig vùm Rumantsch Grischun dät vo de Bündner Regierig ùn vùm Groosse Root diktiert werde. Wyl d Waal vo de Schuelsprooch e Kompetänz vo de Gmeie isch, wär des Vorgoo nit rächtmässig ùn e Diskriminierig vùnere Minderheit.

Pro Idioms het deno in verschiidne Gmeie Initiative lanciert, zùme wiider zue de regionale Idiom als Schuelsprooch zrùggzgoo. Als erschti Gmei het deno d Oberländer Gmei Riein sich am 24. April 2011 inere Abstimmig entschloo, wiider ùff Surselvisch z unterrichte. Wägem joorelange Stryt ùm s Rumantsch Grischun het d Lia Rumantscha deno am Änd vo 2011 en Kompromissvorschlag gmacht, wo s Rumantsch Grischun d Idiom nit als Schuelsprooch ersetze, sùndern nùmme ergänze söll. De Groossi Root het deno im Dezämber 2011 de Entscheid vo 2003 zrùggnoo, womit de Kanton au wiider Lehrmittel in de Idiom sött zur Verfiegig stelle. Mit däm het Pro Idioms chönne en groosse politische Erfolg erringe.

Bis zum April 2013 hen deno en Groossdeil vo de Gmeie z Romanischbünde, wo devor s Rumantsch Grischun als Schuelsprooch yygfiert gha hen, sich entschloo, wiider im regionale Idiom z ùnterrichte. Im Oberland hen nùmme Pitasch ùn Trin gäge d Initiativ gstùmme. Dernäbe het sich au d Gmei Val Müstair entschloo, wiider ùff Vallader z ùnterrichte. Nùmme di surmeirische Gmeie hen gschlosse welle bim Rumantsch Grischun als Ùnterrichtssprooch blybe, ùn nit welle zum Surmeirisch zrùggkeere.

Nooch däm Erfolg het sich Pro Idioms drùff konzentriert, d Lehrplän zum Gùnschte vo de Idiom z beyyflùsse ùn defür z sorge, dass d Schuelbiecher wiider in de Idiom ussegee werde. Eso het Pro Idioms zum Byspil die erschte Entwürf vùm „Lehrplan 21“ vùm Kanton kritisiert, wo ihrer Meinig nooch em Rumantsch Grischun z viil Gwicht gee hen. Schliessli het d Lia Rumantscha en Vorschlag gmacht, wo passivi Känntniss vùm Rumantsch Grischun in de Oberstuf vorgseet. Vo Pro Idioms isch de Vorschlag deno „um des Friedens willen“ akzeptiert worde.

Dernäbe duet Pro Idioms au eigeständig Lehrmittel in de romanische Idiom erarbeite oder übersetze. So isch zum Byspil 2011 s Mathematik-Schuelbuech für di erschti Klass ùff Surselvisch, Putèr ùn Vallader übersetzt ùn drùggt worde. De Verein het demit au welle zeige, dass d Choschte nit eso hooch wäre, wie vo de Regierig ùn Befürworter vùm Rumantsch Grischun bhauptet würdi. So hätti s Mathematiklehrbuech für di erschti Klass öbe 28'000 Franke gchoscht. Usserdäm het de Verein vo 2011 aa e digitals Lehrmittel, ACCESS, erarbeitet ùn verschiidni andri Lehrmittel ùff ere Internet-Platform zur Verfiegig gstellt.



</doc>
<doc id="38030" url="https://als.wikipedia.org/wiki?curid=38030" title="Italienische Schweiz">
Italienische Schweiz

Di Italienischi Schwiz (Italienisch; "Svizzera italiana") umfasst die Gebiet vo de Schwiz, wo d Bevölkerig mehrheitlich italienischsproochig isch.

De Kanton Tessin (ohni Gmeind Gurin) bildet zämme mit de Bündner Südtäler, Calancatal, Misox, Bergell, Puschlav und au d Gmeind Bivio im Oberhalbstei di italienischsprochigi Schwiz.

Italienisch isch i de Schwiz e Amtssprooch und dodemit em Dütsche, em Französische und em Rätoromanische rechtlich gliichgstellt. De italienisch Dialäkt, wo i de italienische Schwiz gredt wird, ghört zum Lombardische. I de grössere Ort, wo vill Touriste verbii chömed, chönd vill Lüüt au Dütsch oder Änglisch.

Vom 16. bis 18. Johrhundert hät au s Veltlin, wo Untertanegebiet vo de Bündner gsi isch, zu de Eidgenosseschaft ghört. Us däm Grund isch damols s Gebiet vo de Italienische Schwiz no zämehängend gsi.


</doc>
<doc id="38031" url="https://als.wikipedia.org/wiki?curid=38031" title="Abstrakte Malerei">
Abstrakte Malerei

Abstrakti Moolerei (von lat. "abstrahere": abzie, drenne) oder au Absoluti Moolerei isch e Sammelbegriff für verschiideni Ströömige in dr Klassische Modärne, wo d Moolwiis nid geegenstandbezooge isch. 

As Abstrakti Moolerei luegt mä s Ordne oder Komponiere mit Farbe, Kontrast, Linie und geometrische Forme aa ooni absichtligi Abbildig vo Geegeständ. 

Die Abstrakti Moolerei het mit äim vo de Grundbrinzipie vo dr oobeländische Moolerei broche. Bis zum Aafang vom 20. Joorhundert het sich s künstlerische Schaffe uf real existierendi Objekt bezooge und das isch allgemäin gültig gsi und unabhängig vo dr Schdiilrichdig.

In dr erste Helfti vom 20. Joorhundert isch dr Begriff vo dr Abstrakzioon in Bezug uf die Bildendi Kunst immer wiiter brucht worde. Mit Abstrakter Moolerei het mä schliesslig jedi beliebigi Form von ere veräifachende Daarstellig chönne bezäichne, wo d Iidrück vo dr Natur reduziert.

Dr Wääg in die räini Abstrakzioon wird in dr Kunstrezensioon as e notwändigi Entwicklig innerhalb vo de allgemäine Tendänz in dr Klassische Modärne aagluegt. So wird die Abstrakti Moolerei as e Konsekwänz vom Neoimpressionismus, Foowismus, Expressionismus und Kubismus ufgfasst. 

D Aafäng vo dr räin abstrakte Moolerei lige in dr Zit noch 1910. Zu de maassgääblige Gründer zelt mä dr Wassily Kandinsky (1866–1944), dr Frantisek Kupka (1871-1957), dr Piet Mondrian (1872-1944) und dr Robert Delaunay (1885–1941). Äins vo de radikalste und kontrovärsiste Wärk vo dr Abstrakte Moolerei is s berüemte "Schwarze Kwadraat" vom Kasimir Malewitsch, wo im Joor 1915 yum erste Mol usgstellt worde isch.

In dr Zit, wo die Abstrakti Moolerei entstande isch, het s käi bestimmti Grubbierig vo Künstler gee, wo sich nume dere nöije Richdig in dr Moolerei verschriibe häi. D Mooler, wo nid geegestandsbezooge gschafft häi, häi zu verschiidene, meer oder weeniger unabhängig wirkende Ströömige ghöört. 

Die nöiji moolerischi Sichtwiis het sich noch 1910 schnäll in Europa verbräitet. Im Joor 1913 cha mä scho von ere „Moode“ reede. Hüte isch die Abstrakti Moolerei en integraale Bestanddäil vo dr Kunst vo dr Modäne.



</doc>
<doc id="38041" url="https://als.wikipedia.org/wiki?curid=38041" title="Minimalismus (Kunst)">
Minimalismus (Kunst)

Dr Minimalismus oder änglisch Minimal-Art isch e Kunstströömig in dr Bildende Kunst (Moolerei, Bildhauerei, Objektkunst), wo in de früeje 1960er Joor in de USA as Geegebeweegig zur gestische Moolerei vom Abstrakte Expressionismus entstande isch. In dr Archidekduur isch er sit de 1980er Joor verdräte. 
Dr Minimalismus sträbt noch Objektividäät, schematischer Klaarhäit, und Logik und will alles Persönlige entfärne. Tüpisch für Skulptuure und Objekt vom Minimalismus isch, ass si uf s Äifache und Übersichtlige reduziert si, mäistens uf geometrischi Grundstruktuure (sogenannti "Primary Structures"), wo sich hüfig seriell widerhoole. Die industrielli Brodukzioon und dr Iisatz vo Fertigbrodukt (z. B. Stäi- und Metallblättli (Carl Andre), Neonrööre (Dan Flavin), Staalrääme (Donald Judd), oder die überdimensionaali Vergröösserig (Ronald Bladen, Tony Smith) si vilmol Kennzäiche. So si äigeni Ordnige entstande mit iire äigene Reegle und Gsetz, wo mit Geegesätz wie Aafang und Ändi, voll und leer, operiert häi. Verdräter vo dr minimalistische Skulptuur si dr John McCracken, dr Sol LeWitt, dr Walter De Maria, dr Robert Morris, dr Larry Bell, d Anne Truitt und dr Fred Sandback. Zwar si au in dr Moolerei Farbe und Forme uf s Äifachste reduziert worde (uf Grundstruktuure, monochromi und geometrischi Flechene), wird dr Minimalismus vor allem bi dr dreidimensionaale Kunst aagwändet. Wichdigi Wäägberäiter vo dere moolerische Kunstuffassig, wo vo konstruktivistische Vorstellige usgange si, si dr James Rosenquist, dr Ellsworth Kelly, dr Frank Stella, d Jo Baer oder d Agnes Martin.

Dr Begriff isch 1965 vom britische Filosof und Kunstkritiker Richard Wollheim in sim Essey "Minimal Art" (in: "Art Magazine", Januar 1965) brägt worde, wo sich allerdings uf en anderi Kunst bezooge het. Au dr Donald Judd isch wichdig für d Bildig vom Begriff gsi. Noch sinere Vorstellig isch s drum gange, dr Farb e blastischi Form z gee und so in dr Ruum iine z wirke (vgl. Judds Artikel "Specific Objects", 1965). Die „Inszenierig“ in dr Ruum iine het au e maassgääblige Iifluss uf d Entwicklig vo dr postmodärne Konzept- und Akzioonskunst ghaa.

Dr Minimalismus isch as e speziell amerikanischi Kunstbeweegig verstande worde, wo brobiert het, sich vo öiropäische Dradizioone wie öbbe em Konstruktivismus, dr Konkrete Kunst und dr Moolerei am Bauhuus abzgränze. Mit gliichem Rächt chönnt mä dr Begriff für s Wärk vo öiropäische Bildhauer bruuche, wo mit geometrische Struktuure schaffe, wie dr Max Bill, dr Erwin Heerich, dr Peter Roehr oder dr Ulrich Rückriem. 1969 si Wärk vo dr amerikanische Minimal-Art zum erste Mol in ere Usstelligs-Turnee mit Stazioone z Düsseldorf und z Berlin in Dütschland presentiert worde. In dr Archidekduur und dr Landschaftsarchidekduur vom 20. Joorhundert het dr Minimalismus, bsundrigs d Skulpture vom Donald Judd, Carl Andre und Sol LeWitt, näbe dr Land Art wäge siner starke rüümlige Usdruckskraft zu de wichdigste Inspirazionskwelle zelt, und si Iifluss cha mä no bis hüte spüüre.

Wäägberäitend für d Minimalismus-Ströömig isch d Usstellig "Primary Structures" gsi, wo 1966 im Jüdische Museum z Nöi York stattgfunde het.




</doc>
<doc id="38042" url="https://als.wikipedia.org/wiki?curid=38042" title="Arabische Liga">
Arabische Liga

Di Arabisch Liga () isch e Internationali Organisation vu arabische Staate un isch am 22. Merz 1945 z Kairo grindet wore, wu si au ihre Sitz het. Si bstoht us 22 Mitglider: 21 Nationalstaate z Afrika un z Asie un dr Paleschtinänsische Autonomibiet, wu international nit anerkännt sin un inoffiziäll dur d PLO verdrätte wäre.

As Hauptziil vum Verbund giltet d Ferderig vu dr Beziehige vu dr Mitglider uf bolitischem, kulturällem, sozialem un wirtschaftligem Biet (Finanzwäse, Transport, Kultur, Gsundhaitswäse, Medie). Au soll d Unabhängigkait un Suveränitet vu dr Mitglidstaate un dr arabische Usseninterässe gwohrt wäre. Strytfäll vu dr Mitglider unterenander solle verhietet un gschlichtet wäre. Derzue soll d Anerkännig vu dr Paleschtinänsische Autonomibiet as unabhängige Staat erraicht wäre.

Hauptorgan vu dr Arabische Liga isch dr "Rot vu dr Arabische Liga" ("Ligarot"), wu us Verdrätter vu dr Mitglidstaate zämmegsetzt isch. Syni Empfählige sin nume fir die Mitglider verbindlig, wun ene zuegstumme hän. Dr Ligarot dritt alljohr zwai Mol im Merz un im Septämber ordeli zämme, im Merz daage derby d Staats- un Regierigschef ("Arab Summits"). Usserordeligi Sitzige chenne jederzyt yybruefe wäre.

Anderi Organ sin d Komitee, wu sich mit ainzelne Bolitikberych befasse un wu sich au us Verdrätter vu dr Mitglidstaate zämmesetze, zmaischt us dr Fachminischter.

S Generalsekretariat wird vun eme uf fimf Johre ernännte Generalsekretär glaitet, syt em 15. Mai 2011 isch des dr Ägypter Nabil al-Arabi, e friejere Richter vum Internationale Grichtshof z Den Haag un vor syre Bruefig in s Amt vum Generalsekretär dr Ussenminischter vu syym Haimetland. 

Alli bishärige Generalsekretär vu dr Arabische Liga im Iberblick:


Anne 2005 isch e Ibergangsbarlemänt bschlosse wore, wu dr Ufböu vun eme permanänte Arabische Barlemänt soll vorberaite. S bstoht us vier Delegierte fir e jedes Ligamitglid, zurzyt also us 88 Delegierte, un daagt z Kairo. S het nume ne berotendi Funktion. S permanänt Arabisch Barlemänt soll syy Sitz z Damaskus haa.

D Arabisch Karta vu dr Mänscherächt isch anne 1994 vum Rot vu dr Arabische Liga verabschidet wore. Wel si nit vu gnue Staate ratifiziert woren isch, isch si nit in Chraft drätte un bildet kai velkerrächtlig anerkännt Inschtrumänt. E iberarbaiteti Fassig vu dr Arabische Mänscherächtskarta isch anne 2004 vu dr Arabische Liga verabschidet wore. D Berotige iber dr Entwurf sin dur s UNO-Hochkommissariat fir Mänscherächt (UNHCHR) unterstitzt wore.

D 22 Mitglider sin:


Beobachter:
Beobachterstaate hän Vorschlagsrächt, nmache aber nit mit bi dr Abstimmige.

Dr Hauptgrund, ass di arabische Staate d Liga gschaffe hän, isch dr Versuech gsii, d Grindig vun eme jidische Staat Israel z verhindere. Scho in dr Johr 1937 un 1938 hän si uf Konferänze gege dr Zuezug vu europäische Jude uf Paleschtina broteschtiert.

Vorlaifer vu dr Arabische Liga isch s Alexandria-Protokoll vum Oktober 1944 gsii, wu speter mit em Pakt vu dr Liga vu dr Arabische Staate vum Merz 1945 zue dr Grindig vu dr Liga gfiert het. Di segs Grindigsmitglider sin Ägypte, Irak, Transjordanie, Libanon, Saudi-Arabie un Syrie gsii. Jemen isch im Mai 1945 byydrätte.

Dr velkerrächtlig Verdrag isch zerscht us em Konsultativ- un eme Nitaagriffspakt bstande. 1950 isch di Arabisch Liga dur e kollektive Verdaidigungspakt ergänzt wore. Anne 1951 het mer sich uf d Feschtlegig vu intärne Statute gainigt un anne 1953 isch e Generalsekretariat bildet wore.

Dr Sitz vu dr Organisation isch vu 1945 bis 1979 z Kairo (Ägypte) gsii. Wäg em Separatfriide zwische Ägypte un Israel isch d Mitgliidschaft vu Ägypte in dr Liga 1979 suschpändiert un dr Sitz vu dr Liga uf Tunis (Tunesie) verlait wore. Wu Ägypte anne 1989 wider in d Liga ufgnuu woren isch, isch dr Sitz anne 1990 wider uf Kairo verlait wore.





</doc>
<doc id="38048" url="https://als.wikipedia.org/wiki?curid=38048" title="Fluxus">
Fluxus

Dr Fluxus (lat. flux/fluere = fliessend, vergänglig) isch e Kunstrichdig, wo in de 60er Joor vom 20. Joorhundert seer bekannt gsi isch und isch vo naamhafte Awangardekünstler wie sine Gründer George Maciunas und Nam June Paik und vom Bazon Brock, John Cage, George Brecht, Mary Bauermeister, Wolf Vostell, Arthur Køpcke, Benjamin Patterson, Emmett Williams, Dick Higgins, Ludwig Gosewitz, Alison Knowles, Yoko Ono, Robin Page, Tomas Schmit, Ben Vautier, Robert Filliou, Joseph Beuys und Charlotte Moorman wääsentlig brägt worde. Noch em Dadaismus isch dr Fluxus dr zwäiti elementaari Aagriff uf s Kunstwärk gsi, wo im häärkömmlige Sinn negiert worden isch und as bürgerliger Fetisch gulte het. Was zelt het, isch die schöpferischi Idee gsi.

Tüpisch für e Fluxus isch die künstlerischi Diräkthäit in jedem Medium. So beschribt d Fluxuspublikazioon „How We Met: Or A Microdemystification”, wie die äinzelne Künstler sich s erste Mol drofe häi. D Beschriibig isch gliichzitig d Umsetzig vom ene fluxustüpische Konzept vom George Brecht für die 16. Usgoob vom Magazin AQ us em AQ-Verlag und e kunsthistorischi Sälbstdefinizioon. S Magazin bestoot us Aagoobe und Materiaalie zu de erste Dräffe zwüsche AY-O, Ben Vautier, George Brecht, Robert Filliou, Dick Higgins, Joe Jones, George Maciunas, Takako Saito, Mieko Shiomi, Daniel Spoerri, Robert Watts, Emmett Williams, erwäänt aber au Begeegnige mit vile andere bekannte Künstler und Musiker im Umkräis vom Fluxus.





</doc>
<doc id="38049" url="https://als.wikipedia.org/wiki?curid=38049" title="Grieche sucht Griechin">
Grieche sucht Griechin

Grieche sucht Griechin ischt a deitscher Schpiilfilm us-em Jôhr 1966 vom Rolf Thiele mit-em Heinz Rühmann ond dr Irina Demick en de Hauptrolla. D Vôrlag isch d Prosakomeede mit-em gleicha Titl vom Schweizer Autor Friedrich Dürrenmatt. D Ussa-Uffnahma send z Montreux em Kanton Waadt vo dr Schweiz, z Offaburg en Bada-Wirdaberg bei dr Firma Burda, d Schluss-Szene en Griichaland ond d Enna-Uffnahma en de Bavaria-Filmstudios z Grünwald dreht wôrra.

Der Film schbiilt zwar em-ma Fandasiiland, abr s ischt et zo ibrseha ond zo ibrheera, dass dô drmit d Schweiz gmoint ischt, zomôl als Erzehler (mit dr Stemm us-em Off) dr Friedrich Dürrenmatt fungiirt.

Als Folge vo kriagerische Usnandrsetzonga send em brava Schbiaßbirger Archilochos seine griichische Ahna vôr rond 700 Jôhr en dr kalda Bergwelt vo de Alba hangabliiba. Abr drotzdem fihlt sich dr Archilochos emmr noh als Griiche, au wenn’r sei Sehnsuchtsland selber noh gar nia persenlich gsäa hôt, sondrn bloß vo de Bildr her kennt. Seit viile Jôhr schafft der guade Môô als kloiner Ondrbuachhaldr en dr Geburdszanga-Abdeilong vo-ma riisiga Betriib, wo-nr – stadd mit seim Nama – bloß mit-ra Nommer gruafa wuud. Sei „Familie“ – falls mr so saga kôô – bestôht us-ma nixnutziga Bruadr ond deam seine et weniger talendiirde zahlreiche Nôchkomma. Am-ma scheena Dag geit dr Archilochos mit Hilfe vo dr Wirdin vo seim Stammlokal a Heiratsôôzeig uff: "Grieche sucht Griechin". Er will schliaßlich et amôl sei Leaba als Jong-Gsell beenda ond dauernd bloß vo seira Vrwandtschaft ausgnutzt werra. Ohne dass’r’s will, setzt dr Archilochos mit seira Ôôzeig a baar Ereignis en Gang, wo-nen zerscht en hemmlische Heha ond schbätr en de diafscht Vrzweiflong fihret.

Uff d Ôôzeig meldet sich a Frau mit-em Nama Chloé Saloniki. S erschde Zammadreffa soll em Archilochos seim Stammlokal staddfenda. Als Zoiche zom Kennalerna soll jeder a roda Ros bei sich fihra. Wia nô dui geheimnisvolla Scheena uffdaucht, ischt-se fir da Archilochos d Liibe uff da erschda Blick. Bald druff ibrstirzet sich dia Ereignis: Wenn dr Archilochos mit seira Braut schbaziiragôht, wuud’r vo älle megliche hohe Herra griaßt. En seira Firma macht’r a Blitzkarriere ond steigt vom Ondrbuachhaldr zom Generaldirektr uff. Drneaba wuud’r noh vo seim Bischof en da Weltkircharat entsandt. A oobekanndr Genner schenkt-em a draumhafda Villa. Doch kaum hôt’r bei dr Hochzeit mit seira Frau d Reng dauscht, dô fällt’s-em wia Schubba vo de Auga: Des Weib, wo-nr gheiradet hôt, ischt a stadtbekannda Kurdisane, ond älle ihre Liabhabr send komma: sei obrschtr Chef, dr Staatspräsident, dr Bischof, a Revoluzionär ond viile andre hochgestellde Manna, wo älle meh odr weniger oft Kunda bei dr Chloé gwäa send. Ondr soddiche Omstend will’r jetzt nix meh vo seira Gaddin wissa! Deane boide ihre Weag drennet sich glei wiidr.

Et bloß dr Archilochos, au d Chloé ischt vrzweiflet, weil se en dr Zwischazeit dadsächlich gmerkt hôt, wia schee des sei kôô, wenn mr an Menscha so richdich môôg, ond wia gern se jetzt wiidr mit ihrem „Griicha“ zamma wär. Drom schiddet-se dr Wirdin vom Archilochos seim Stammlokal ihr Herz aus. De sell empfihlt-ra, nôch Hellas zo reisa; sui selbr dät scho drfir sorga, dass-ra dr Archilochos nôchkommt ond-se deet fendet. So kommt’s, dass dr Archilochos am-ma scheena Dag mit-ma Schbada en dr Hand em Land vo seine Vorväddr uffdaucht ond deet zom Graba ôôfangt. Stadd alde Scherba buddlet’r abr ebbes andrs aus: Sei Frau! So fendet dui Gschicht doch noh zo-ma glicklicha Schluss.






</doc>
<doc id="38054" url="https://als.wikipedia.org/wiki?curid=38054" title="Minimalismus">
Minimalismus

Minimalismus wird brucht für


</doc>
<doc id="38055" url="https://als.wikipedia.org/wiki?curid=38055" title="Arktischer Ozean">
Arktischer Ozean

Dr bis 5.608 m dief Arktisch Ozean, au Nordpolarmeer oder Nerdligs Yysmeer gnännt, isch mit 14,09 Mio. km² dr chlaischt Ozean vu dr Ärd. Är wird mänkmool au as Nääbemeer vum Atlantische Ozean aagsääne.

Dr "Arktisch Ozean" lyt in dr Arktis, im usserschte Norde vu dr Nordhalbchugle vu dr Ärd, im Ramme vu dr vier Pol vu dr nerdlige Hemisphäre zwische dr Kontinänt Asie, Europa un Nordamerika, wu im Siide aagränze. Wel er zwische mehrere Kontinänt lyt und rotz ass er vu dr Wisseschaft här ain vu dr fimf Ozean vu dr Ärd isch, gilttet er au as Interkontinäntal Mittelmeer.

Mit em Atlantik isch dr Arktisch Ozean dur s rund 1.500 km brait Europäisch Nordmeer zwische Grenland un Nordeuropa bzw. Skandinavie verbunde un dur e baar verwinkleti Meeresstroße, wu dur d nordkanadisch Inselwält zue dr braite Davistroß weschtlig vu Grenland fiere. Mit em Pazifik isch s nume dur di rund 85 Kilometer brait Beringstroß verbunde.

Dr Arktisch Ozean het e Uusdehnig vu rund 14,09 Mio. km² un isch großflechig mit Yys deckt. Im Molloydief, wu 165 km weschtlig vu Spitzbärge lyt, isch er bis 5.607 m dief.

Zwische Grenland un Skandinavie gränzt dr "Arktisch Ozean" an s Europäisch Nordmeer (s nerdligscht Randmeer vum Atlantik) un zwische Alaska un Oschtsibirie an d Beringstroß, wu zum Beringmeer (s nerdligscht Randmeer vum Pazifik) iberlaitet. Wyteri yysigi Nääbemeer vum Arktische Ozean sin: Beaufortsee, Lincolnsee, Wandelsee, Barentssee, Karasee, Laptewsee, Oschtsibirischi See un Tschuktschesee. D Grenlandsee un Europäischs Nordmeer sin au Randmeer vum Atlantik, wel si zue däm Ozean iberlaite

Di wichtigschte Zuefliss sin Ob, Jenissei, Lena un Kolyma, d Zuefliss vu dr Barentssee un vu Nordamerika dr Yukon River z Alaska un dr Mackenzie River mit dr Hudson Bay.

Dr Arktisch Ozean gränzt an die Staate un Landesdail: Alaska (USA), Kanada, Grenland (Dänemark), Island, Norwege un Russland. Di bolitisch Zuegherigkait vu verschidene Dail vum Arktische Ozean zue dr Aarainerstaate isch aber umstritte.


Innerhalb vum "Arktische Ozeans" bzw. uf em Meeresbode vun em het s Schwelle, Diefseebecki un e Meeresdief.

Zue dr Schwelle ghere dr Fletcherrucke, dr Gakkelrucke, dr Lomonossow-Rucke ("Harrisschwelle"), di Oschtsibirisch Schwelle un d Tschuktscheschwelle. Di drei große Diefseebecki, wu alli im Zäntrum sin, sin s Litkedief bis 5449 m dief "Eurasisch Becki", s bis 4994 m dief "Kanadisch Becki" un s bis 3290 m dief "Zentralarktisch Becki".

An s Nordpolarmeer gränze unter anderem die Insle un Inselgruppe: d Banksinsle, d Chenigi-Elisabeth-Insle mit dr Ellesmere-Insle, Grenland, Island, Spitzbärge, Kolgujew, s Franz-Joseph-Land, Nowaja Semlja, Sewernaja Semlja, di Neisibirischi Insle un d Wrangelinsle.

Dr Arktische Ozean wird ca. 3 bis 5 Monet im Johr fir d Schifffahrt gnutzt, wu Russland dur d Nordoschtpassage bedrybt un d USA un Kanada dur d Nordweschtpassage. Dr russisch Staat unterhaltet zue däm Zwäck e Atomyysbrächerflotte. Derzue sin im Arktische Ozean U-Boot vu ne baar Natione aktiv. Di wichtigschte Häfe sin Churchill, Archangelsk, Seweromorsk, Dikson, Murmansk, Pewek un Tiksi.

Rund 50 Seevogel-Arte bruetle im Juni un Juli an dr Bruetfelse un Stränd, dodrunter Alke, Sturmvegel, Kormoran, Mewe, Seeschwalbe un Gryfvegel. Si alli hole ihre Frässe us em Meer. 

In dr Arktis het s mehreri Robbe-Arte: Bandrobbe, Bartrobbe, Chaigelrobbe, Chapperobbe, Largha-Robbe, Ringelrobbe, Sattelrobbe, Seebär, Seehund, Walross.



</doc>
<doc id="38056" url="https://als.wikipedia.org/wiki?curid=38056" title="Informelle Kunst">
Informelle Kunst

D Informel oder informelli Kunst () isch e Sammelbegriff für d Stiilrichdige in dr abstrakte (im Sinn von ere nit-geometrische, geegestandsloose) Kunst in Öiropa noch em Zwäite Wältchrieg. Si het iiri Ursprüng im Bariis vo de 1940er und 1950er Joor ghaa.

D Informel isch nid dur en äihäitlige Stiil charakterisiert sondern dur si künstlerischi Haltig, wo s klassische Form- und Komposizioonsbrinzip genauso ableent wie die geometrischi Abstrakzioon. S Brinzip vo dr Formlosigkäit im Spannigsfäld vo dr Uflöösig und vom Wärde vo dr Form isch konstitutiv. Under em Begriff Informel wärde verschiideni abstrakti Ströömige in dr öiropäische Noochchriegskunst zämmegfasst. Noch em Rolf Wedewer schliesst er zwäi verschiidnigi Usdruckswiise ii – s Gestische und d Texturologii. 

Dr Kunstkritiker Michel Tapié het dr Naame "art informel" für e Bariiser Usstellig im "Studio Facchetti" im Novämber 1951 brägt, won er ere der Ditel "Signifiante de l'informel" gee het. Vor allem in dr Früezit het mä au d Bezäichnig Daschismus brucht, wo dr Kunstkritiker Pierre Guéguen brägt het. En andere sünonüme Begriff is Lürischi Abstrakzioon.
Künstler vom (dütsche) Informel wo internazionali und kunsthistorischi Bedütig häi, si dr Peter Brüning, Carl Buchheister, Karl Fred Dahmen, Karl Otto Götz, Hans Hartung, Gerhard Hoehme, Winfred Gaul, Bernard Schultze, Emil Schumacher, K. R. H. Sonderborg, Fred Thieler Hann Trier und Wilhelm Wessel.

Zu de Künstlergrubben vom Informel zele d Quadriga z Frankfurt am Main, ZEN 49 z München und d Gruppe 53 z Düsseldorf




</doc>
<doc id="38064" url="https://als.wikipedia.org/wiki?curid=38064" title="Mittlerer Osten">
Mittlerer Osten

Mittlere Oschte isch e geografisch nit aidytig feschtglaite Uusdruck. 

Im Dytsch maint mer mit "Mittlerer Osten" di sidlige Biet vu Asie, vu Iran, Sidasie (mit Pakistan, Afghanistan, Indie, Nepal, Bhutan un Bangladesch) bis Myanmar. D Länder liige dodermit zwisch em Nooche Oschte (em ehmolige Osmanische Ryych) un em Fäärndrige Oschte (Hinterindie, China, Japan).

Im Arabisch stoht dr Uusdruck الشرق الأوسط (asch-scharq al-awsat, DMG aš-šarqu l-ausaṭ) fir dr Ruum, wu im Dytsche "Naher Osten" gnännt wird, ähnlig au s franzesisch "Moyen-Orient".

Im Änglisch wird unter "Middle East" im ängere Sinn au dr "Noch Oschte" verstande. Im wyter gfasste, kulturgeografische Sinn umfasst s änglisch "Greater Middle East" Nordafrika bis zum Sidrand vu dr Sahara, vu Mauretanie im Weschte bis zum Sudan im Oschte, un z Asie s gsamt Biet vu dr Arabische Halbinsle im Side un vu Chlaiasie im Norde iber s Iranisch Hochland bis Pakistan.

Im Spanisch stoht dr Uusdruck "Oriente Medio" fir dr glych Ruum wie im Dytsche.



</doc>
<doc id="38066" url="https://als.wikipedia.org/wiki?curid=38066" title="Eiszeitalter">
Eiszeitalter

S Iiszitalter, churz au d Iiszite, si Periode in dr Gschicht vo dr Ärde, wo mindestens äi Pol vo dr Ärde vergletscheret isch. Sit öbbe 30 Millioone Joor isch d Ärde im aktuelle Känozoische Iiszitalter. Sit dere Zit isch d Antarktis extrem und d Arktis (erst sit öbbe 2,7 Millione Joor) weniger stark vergletscheret.

Dr Begriff "Iiszit" wird in dr Umgangssprooch vilmol sünonüm für Chaltzit (Glazial) verwändet. Er isch in däm Sinn 1837 vom Karl Friedrich Schimper iigfüert und spööter mit dr gliiche Bedütig vo "Iiszitalter" brucht worde. Hützudaag brucht mä dr Begriff "Iiszit" as Sünonüm für "Chaltzit", wääred en "Iiszitalter" Chaltzite und au Warmzite wo zwüschene cho si (Interglaziale), umfasst. S jüngste Iiszitalter isch s känozoische, wo bis hüte duurt und s ganze Quartär umfasst. Die letschti "Iiszit", d Würmiiszit bzw. Weichseliiszit, isch vor öbbe 11.700 Joor z Änd gange. Us dr Sicht vo dr Ärdgschicht isch s jüngste Iiszitalter nonig fertig, wil s Holozän nume non e Warmzit innerhalb vom känozoische Iiszitalter isch, wo dodrdur definiert wird, ass es immer no Polaari Iischappe git. In dr geologische Terminologii wird s Pleistozän aber vilmol sünonüm für s jüngste Iiszitalter verwändet, wäärend s Holozän as „noochiiszitlig“ bezäichnet wird.

Iiszitalter het s im Lauf vo dr Gschicht vo dr Ärde immer wider gee. Wemm mä iiri ganzi Gschicht aaluegt, isch d Ärde normaalerwiis e Blaneet, wo witgeend iisfrei isch, wo s aber in gröössere Abständ immer wider Cheltifaasene gee het. Wäarend deene Faase si d Pol und d Gebirg under Iis glääge, wo vilmol in dr Form vo Gletscher bis in middleri Bräite vorgstoosse isch.

Die früesti Veriisigsfaase het s im eltere Präkambrium vor öbbe 2,2 Milliarde Joor gee und an sim Ändi vor öbbe 750 bis 600 Millioone Joor (Cryogenium). Noch dr sogenannte „Schneeballe-Ärde“-Hüpothese isch d Ärde in dr jüngere vo deene bäide Veriisigsperioode e baar mol fast komplett vo Iis zuedeckt gsi isch. D Entwicklig vom Lääbe weeri denn wäge dr groossflechige Vergletscherig in groosser Gfoor gsi. Es isch aber au mööglig, ass wöge däm d Evoluzioon vo de Vilzeller, wo churz noch em Ändi vo deere Veriisigsfaase aagfange het, dütlig beschlöinigt worde weer. 
Klimamodäll vo dr früeje Ärde häi die Hüpothese understützt; si isch allerdings immer no umstritte.

Witeri Veriisige si us em Ordovizium und Silur und us em permo-karbonische Iiszitalter bekannt. Vor allem d Südkontinänt (Gondwana) si vo de Vorstööss vom Iis in deere Epoche brägt worde. Middelöiropa isch zu deere Zit in dr Nööchi vom Ekwator gsi und het e dropischs Klima ghaa. D Verdäilige vo de Ablaagrige vo deere Iiszit uf verschiideni Kontinänt isch äins vo de Argumänt für em Alfred Wegener si Kontinentaldrift-Hüpothese gsi. E chalti Perioode in dr Jura- und in dr Chriidezit, wo mä druf cha schliesse ufgrund vo de Tämpraturrekonstrukzioone (hellblaue Balke in dr Abbildig), het möögligerwiis wäge dr Konfigurazioon vo de Kontinänt nit zun ere Iiszit gfüert.



</doc>
<doc id="38068" url="https://als.wikipedia.org/wiki?curid=38068" title="Eierleset">
Eierleset

S Äierlääse isch e Bruuch in verschidene Gmäinde in dr Nordwestschwiz, aber au in andere Gegende wie im Oberriet im Sanggaller Rhiidaal isch s bekannt. Es isch e Wettlauf ums Äi, wo dradizionell am Sunndignoomiddaag noch Oostere, am Wysse Sunntig, stattfindet.

Scho früe het dr ersti Sunndig noch Oostere bi de Landlüt as Vergnüegigsdaag gulte und originelli Schbiil mit raue und herte Äier si erfunde und veraastaltet worde. Hützudaag si s Durnveräin und Klub, wo die Blauschrenne organisiere. D Schbiiler müen drbii im ene Stafettelauf so vil Äier in so churzer Zit wie mööglig vo äim Ort an e zwäite drääge, dransportiere oder sogar gheie. Vilmol het s zum Vergnüege vo de Zueschauer au Stelzelöifer, Rollbrättfaarer, Glöön und Sackgumper drbii.

Äins vo de eltiste Dokumänt über e Bruuch stammt us dr Stadt Basel. 1556 häi zwäi Stadtoriginaal e son e Wettkampf uf em Petersblatz usdräit. Im 18. Joorhundert isch s Äierlaufe, wie men em denn gsäit het, am Oostermäändig am Morge uf em Münsterblatz vo Müllerschnächt usdräit worde. Äier si in ere grade Linie mit eme Abstand vonenander vom ene Schritt uf e Boode gläit worde und vor em erste Äi isch e Zuuber voll vo Wasser gstande. Äi Müller het die Äier äins um s andere müesse uflääse und in Zuuber due, ooni si z verbräche. En andere Müller isch gliichzitig zum Müüsdurm vor dr Festig Hünige grennt, won er vom ene Umbardeijische e Zäiche überchoo het, und denn isch er zrugggrennt. Es het jewiils vier oder fümf sonigi Wettlöif gee. Das Fest het e Hufe Wunderfitzigi us dr ganze Umgääbig aaglockt, wo in de Bäize gässe und drunke häi, und d Stadt het guet am Wii- und am Määlumgäld verdient. S Glöif in dr Stadt het aber e Mitgliid vom Groosse Root gstöört und er het dört am 20. April 1789 drgeege gwätteret.


</doc>
<doc id="38070" url="https://als.wikipedia.org/wiki?curid=38070" title="Kleine Eiszeit">
Kleine Eiszeit

Die Chliini Iisziit isch e Perioode vom Aafang vom 15. bis in s 19. Joorhundert iine gsi, won e relatiiv chüels Klima gha het. In dr hütige Klimadiskussion gältet si as s klassische Bisschbil von ere natüürlige Klimavariazioon, wo vo churzfristige Schwankige brägt gsi isch. 

Wäärend dr Chliine Iiszit het s zimlig groossi Klimaschwankige gee. So si zum Bischbil d Zitrüüm vo 1570 bis 1630 und vo 1675 bis 1715 bsunders chalt gsi. Si isch noch dr sogenannte Middelalterlige Warmzit (Mittelalterligs Klimaoptimum) choo, wo d Tämprature zwüschen em achte und em drizääte Joorhundert im Durchschnitt öbbe 1–2 Grad wermer gsi si. Bsundrigs struub isch s noch em Usbruch vom Vulkaan Tambora uf dr Insle Sumbawa z Indonesie im Joor 1815 worde, wo im Joor druf s „Joor ooni Summer“ cho isch. Es het denn in Nordöiropa und im Oste vo Nordamerika im Juni und Juli Schnee und Frost gee. 
Die Chliini Iiszit isch äini vo de Ursache für die spootmiddelalterligi Agrarkrise gsi, wil in de nasse und chalte Summer dr Wäize uf em Halm vrfuult isch. Das het Hungersnööt zur Folg gha und soziaali Spannige, wo bi dr Verfolgig vo Häxe, Juude, Döifer und andere Minderhäite in Middelöiropa e Rolle gschbiilt häi. 
Mä nimmt aa, ass die Chliini Iiszit usglööst worde isch, wil dr Vulkanismus sich versterkt het und d Sunne weniger aktiv worden isch.




</doc>
<doc id="38082" url="https://als.wikipedia.org/wiki?curid=38082" title="Fräkmündt">
Fräkmündt

Fräkmündt esch äs Folk-Musigprojekt os de Ennerschwiiz. Ere Musigstil bezeichnids säuber aus «Ur-Folk». Si möchid Lieder öber auti Legändä ond re-interpretierid auti Lieder os de Region. Deby flüssid Elemänt vo Schwiizer Volksmusik ond traditioneller Musig os andere Regione grad so met y, wie anderi Musigstile. Alli Teggscht wärdid em hochalemannische Dialäkt gsonge.

Fräkmündt esch de auti Name vom Pilatus, amene myschteriöse Bärg be Lozärn. De Name geds ou i de Forme Fräkmünt, Fräkmünd und Fräkmont. Zom Byspil heisst Fräkmüntegg de nordöstlechi Uuslöifer vom Pilatus.

Fräkmündt esch 2009 vom Käthi, em Chregu ond em Res gröndet worde. 2010 esch d'Demo-Kassette «Losid vo Bärge ond Tal» ond spöter s'erscht Aubom «Urbärglieder» usecho. Em glyche Johr esch s'Anneli (Anna Murphy) Metgled be de Groppe worde.

Metem Lied "D'Draachejongfer" hend Fräkmündt a de Voruusscheidig för de schwiizer Bytrag zom Eurovision Song Contest 2011 teilgnoh, hends aber ned bes es Finale gschafft. Chorz drofabe esch d'Konzept-EP "Uufwärts e d'Föuse, bärgwärts e d'Rueh" usecho. De Guschti esch feschts Metgled worde, nochdämm är scho vorhär be Uufnahme metgwerkt hed. Ändi 2011 esch s'zwöite Aubom «Heiwehland» usechoo, wo sech öber wyti Teil metem Thema Heiweh osenandsetzt. De Merlin Sutter (Eluveitie) het s'Schlagzüüg ond de Chrigel Glanzmann (Eluveitie) ond d'Operesängeri Christiane Boesiger hend Gascht-Gsang för s'Aubom uufgnoh.

Em 2012i esch de Chregu be Fräkmündt uusgstege. De Hagu Hans (Schlagzüüg) ond d'Schälle Ursula (Trychle) send em 2013i nöi dezue cho. Em glyche Johr hend Fräkmündt eres Label zo Auerbach Tonträger, emene Onderlabel vo Prophecy Productions gwächslet. Det wärdid 2014 s'nöie Albom «Landlieder & Frömdländler» ond au eri vorhärige Albe met nöier Ufmachig ond Bonuslieder veröffentlecht.





</doc>
<doc id="38083" url="https://als.wikipedia.org/wiki?curid=38083" title="Bengalische Sprache">
Bengalische Sprache

D bengalisch Sproch (, Bāṃlā bhāṣā, "Bangla bhasha") ghert zum indoarische Nascht vu dr indoiranische Untergruppe vu dr indogermanische Sproche.

Si wird vu zmindescht 215 Millione Mänsche as Muetersproch gschätzt (Stand: 2005). Dodervu läbe iber 140 Millione z Bangladesch, wo Bengalisch Amtssproch isch. Derzue wird s vu rund 75 Millione Sprächer z Indie gschwätzt, wu s aini vu 22 offiziäll anerkännte Sprochen, Amtssproch vu dr Bundesstaate Weschtbengale un Tripura un di zwotgreescht yyhaimisch Sproch no Hindi isch. 

Dr Räscht vu dr Sprächer verdailt sich uf Malaysia, Nepal, Saudi-Arbabie, Singapur, d VAE, Großbritannie un d USA.

Noch e Dail Statischtike isch Bengalisch no Hochchinesisch, Änglisch, Hindi, Spanisch, Russisch un Arabisch di sibtmaischtgschätzt Sproch uf d rWält. Doderby sin fir alli Sproche näbe dr Muetersprochler au no Zwaitsprochler mitzellt.

Bengalisch wird in ere aigene Schrift gschribe. S handle sich um e Brahmi-Schrift, wu mit dr Devanagari verwandt isch, wu u. a. Hindi un Sanskrit dermit gschribe wäre. A Alphabet bstoht us 11 Vokal un 36 Konsonante. Näbe 10 Vokalchurzzaiche, wu in silbische Verbindige dr Vokal chännzaichne, wu noch em Konsonant chunnt, git s 3 sekundäri Lutzaiche fir d Chännzaichnig vu dr Uussproch vum Vokal (nasaliert, ghucht). S het iber 200 wyteri Schriftzaiche fir Konsonant-Vokal-Verbindige un Konsonantecluster us zwee oder drei Konsonante, wu sich us dr Form dervu Art un Abfolg vu dr Ainzellut aber erschließe leen.

Bengalischi Ziffere wäre mit aigene Zahlzaiche gschribe, s wäre aber allmee au di Arabische Ziffere brucht.

Bengalisch folgt dr Subjäkt-Objäkt-Verb-Satzstellig. S het Poschtpositione statt Prepositione. S git kai grammatikalischs Gschlächt.

Adjektiv un Nomen verändere sich wenig. Verbe verändere sich vilmol je no Person, Zyt un Hefligkaitsform, aber nit noch em Numerus (Aizahl/Meezahl).

Gängigerwys wäre drei Epoche unterschide:

Di eltschte literarische Zyygnis vu dr bengalische Sproch sin d Charyapada, e Sammlig vu 47 Lieder vu verschidene Dichter, wu scho vor 1000 n.Chr. gschribe wore sin. In dtr Zyt vu 1350 bis 1800 sin vil literarischi Wärch mit religiese Theme verfasst wore.

Bis ins 18. Johrhundert het s kai ainhaitligi Standardsproch gee. E sprochwisseschaftligi Untersuechig vu dr bengalische Grammatik, "Vocabolario em idioma Bengalla, e Portuguez dividido em duas partes", isch erscht in dr Johr 1734-42 vum Portugies Manuel da Assumpção verfasst wore, wu z Bhawal Missionsarbet glaischtet het.

Im 19. Johrhundert isch d Sproch in dr Hauptsach vum Ram Mohan Roy un em Ishwarchandra Vidyasagar systematisiert wore. Dr Vidyasagar het s "Sadhu Bangla" gschribe, wu speter s "Barna-Parichaya" drus entwicklet woren sich, e Text, wu allno ne großi Roll spiilt im Sprochunterricht in bengalische Schuele.

Di bengalisch Sproch het derzue byydrait, ass sich e aigeni nationale Identitet im ehmolige Oschtpakistan uusebildet un schließli zum Entstoh vun eme unabhängige Staat Bangladesch gfiert het. Bangladesch isch vu 1947 bis 1971 e Dail vu Pakistan gsii, wu us dr zum große Dail islamische Landesdail vu Britisch-Indie bildet woren isch. In dr Johr 1950-52 het d Zäntralregierig vu Pakistan versuecht, Urdu as ainzigi Amtssproch durezsetze. Am 21. Februar 1952 isch s wäge däm zue gwaltdetige Ussenandersetzige zwische proteschtierende bengalische Studänte un dr pakistanische Bolizei chuu.

Au im indische Bundesstaat Assam isch s am 19. Mai 1961 un am 21. Juli 1986 zue Uusschrytige chuu, wel do d Landesregierig vu Assam baidi Mol versuecht ghaa het, Asamiya as ainzigi Amtssproch au fir di bengalisch Bevelkerig vu Assam yyzfiere.

Dr Sprochwissenschaftler Suniti Kumar Chatterjee het im 19. Jh. d Dialäkt vum Bengalisch in vier Gruppe ufdailt: Rarh (Sidbengale), Banga (Oschtbengale), Kamarupa (Assam) un Varendra (Nordbengale).

Dr Sukumar Sen het anne 1939 s Varendra no unterdailt un het dodermit fimf Dialäktgruppe definiert: Radhi, Bangali, Kamrupi, Varendri un Jhadkhandi. S Standard-Bengalalisch basiert uf em Radhi. S Bangali wird hite vilmol no unterdailt in Nordbengalisch, Oschtbengalisch un Sidbengalisch.

E Dail Sprochwissenschaftler definiere au no wyteri Dialäkt vum Bengalisch, wu vu andre Linguischte scho as aigenständigi Sproche aagsäähne wäre: Kharia Thar, Mal Paharia, wu noch verwandt sin mit em Weschtbengalisch, Rajbangsi un Hajong, wu noch verwandt sin mit em Nordbengalisch.



</doc>
<doc id="38100" url="https://als.wikipedia.org/wiki?curid=38100" title="Pascal Gamboni">
Pascal Gamboni

De Pascal Gamboni (* 9. Juni 1977; ) isch en Sänger uss em Bündner Oberland, wo ùff Rätoromanisch ùn Änglisch singt. Er isch z Sedrun in de Gmei Tavetsch ùffgwaggse ùn singt in de Mùndart Tuatschin vo Sedrun, wo innerhalb vùm Surselvische e sproochligi Sùnderstellig het. Ùff d Schuel isch er z Sedrun gange, ùn deno für fümf Joor ùff s Musikgymnasium vo Feldkirch.

1997 het er zämme mit em Curdin Brugger ùnter em Name „Ils cantauturs passiunai“ e erschti CD ussebrocht ùn in de Surselva Konzert gee. Er isch deno für zwei Joor ùff Wien, wo d Grùppe „Clean“ gründet worde isch, ùn wyter für 10 Joor ùff Ängland, zerscht ùff Bristol ùn deno London. Dörte isch er mit „Clean“ ùn spööter mit „Temple Thief“ Songwriter, Performer ùn Produzänt gsi. Usserdäm isch e zweits Album mit em Curdin Brugger ùffgnoo worde.

Spööter isch de Pascal Gamboni ùff Bärn zoge, wonner hüt (Stand: 2015) läbt. 2009 isch syn erschte Soloalbum, "Siat Vanauns" ùff Surselvisch ussecho, gfolgt vo "As fiug?", au mit romanische Lieder.

Usserdäm het er 2012 zämme mit em Rees Coray s Album "I am THE SONG is me" ùff Romanisch ùn Änglisch ùn mit de Eveline Rütschlin s Album "Buddha verboten" mit änglische ùn dütsche Lieder ussebrocht, ùn isch bi Lesige mit em romanische Schriftsteller Arno Camenisch ùffträte. Im glyche Joor isch no e Soloalbum ussecho, "Seed of Song", mit Lieder ùff Änglisch, Dütsch ùn Romanisch. 2013 isch deno e Soloalbum, "Tiara", hauptsächlig ùff Romanisch, gfolgt, ùn 2015 e meesproochigs Album "La Ventira".

2016 isch deno wiider e Album zämme mit em Rees Coray ussecho, "Veta gloriusa", mit Lieder ùff Romanisch ùn Änglisch.

Albe

Solo:

Mit Passiunai:

Mit Clean:

Mit em Rees Coray:

Diversi:



</doc>
<doc id="38104" url="https://als.wikipedia.org/wiki?curid=38104" title="Klapper (Instrument)">
Klapper (Instrument)

D Klapper, Klappere oder Klepper isch e Musiginstrumänt us Holz oder Blastigg und ghöört zu de Schlaaginstrumänt.

E Klapper bestoht us eme Handgriff, wo vorne ais oder mehreri beweglichi Hämmerli befestiged send. Däzwüsched isch es Brätt, wo d Hämmer wächselwys uufschlo chönd. Dors hi und här bewege vo däm Instrumänt wärdet chlopfartegi Tön erzügt.

I de Karwuche chömed d Klappere vom Hohe Donnstig bis em Karsamstig i de Liturgie vo de katholische Cherche zum Iisatz. D Klapper werd vo de Minisrante statt de Glöggli im Gottesdienst bruucht, zum d Wandlig markiere oder als Begleitig vom Allerheiligste bi de Überträgig vom Tabernakel ewäg zum Chercheruum use.


</doc>
<doc id="38105" url="https://als.wikipedia.org/wiki?curid=38105" title="Azawad">
Azawad

De Azawad (uf Tuareg: ⴰⵣⴰⵓⴷ, au "Azaouad") isch de nördlich Teil vo Mali, eme Land z Weschtafrika. Nach eme Militärputsch z Mali hei Aahänger vo de MNLA d Region unter ihri Kontrolle brocht und am 6. Aprile 2012 d Unabhängigkeit vom Azawad vo de Republik Mali erklärt. Di Afrikanischi und di Europäischi Union hei sofort erklärt, dass si de Staat nöd wei aaerkenne.

De Azawad umfasst di drü Regione vo Mali, wo im Norde vom Land lige: Timbuktu, Gao und Kidal. Vo de Flächi her ghört zum Azawad mit 730.999 km² me wi d Hälfti vo de Staatsflächi vo Mali (58,94 %), vo de Bevölkerig aber numme 1'293'449 Iiwohner, was 8,91 % vo de malische Bevölkerig usmacht. Di gröschte Städt im Azawad isch Gao mit öppe 86'000 Iiwohner. Timbuktu, die bekanntischti Stadt vo de Region het öppe 50'000 Iiwohner.
Iiwohner nach de Volkszählig vom 2009i z 


</doc>
<doc id="38109" url="https://als.wikipedia.org/wiki?curid=38109" title="Weisser Sonntag">
Weisser Sonntag

De Wyssi Sunntig (lat. "Dominica in albis") isch immer de Sunntig noch Ostere und mit em goht d Osteroktav z end. De früesti Termin vom Wysse Sunntig isch de 29. März, de spöötist Termin isch de 2. Mai.

I de katholische Konfessione send d Bezeichnig "2. Sunntig vo de Osterzyt" oder "Wysse Sunntig" üblich. De Ursprung vom Name „Wysse Sunntig“ isch nöd ganz klar. Wohrschindli häts mit de wysse Taufgwänder z tue, wo i de früene Cherche vo de Taufte, vo de Osternacht bis zu dem Sunntig trait worde sind. I de evangelische Liturgii bezaichnet me de Sunntig noch de Eröffnigswort vo dem Gottesdienst als "Quasimodogeniti" ("Wie die Neugeborenen").

I de katholische Läseordnig isch als Evangelium i allne drei Lesejohr Joh 20,19–29 vorgseh. Di erste Läsige brichted vom Läbe i de Urgmaind. Di zwaite Läsige betoned d Hoffnig för di Gläubige, wo i de Überwindig vom Tod dur Christus isch.

I de katholische Cherche isch de Wyssi Sunntig tradizionell de Tag för di fyrlich Erstkommunion vo de Chind. Wägem Priestermangel müend d Pfarreie sich underenand abspräche und en andere Termin, meist en spöötere Sunntig, wähle.

Am 30. April 2000 hät de Papst Johannes Paul II. für di katholisch Cherche festglait, as a däm Tag de „Barmherzigkaitssunntig“ gfyred wärde söll. Er hät demit en Wunsch vo de polnische Ordensschwöster Maria Faustyna Kowalska (1905–1938) erfüllt. Er hät si a däm Tag heiliggsproche.



</doc>
<doc id="38147" url="https://als.wikipedia.org/wiki?curid=38147" title="Schloss Delsberg">
Schloss Delsberg

S Schloss Tälschbrg isch es Schloss in de jurasische Schtadt Tälschbrg. Es ligt am Südweschtecke vo de Altstadt und isch früener d Sommerresidenz vo de Fürstbischöf vo Basel gsi. 

S Schloss isch am Aafang vom 18. Johrhundert im Uftrag vom damalige Fürschtbischof, em Johann Konrad von Reinach-Hirtzbach bauet worde. De Uftrag zum Bau het er em Architekt Pierre Racine vo Renan gäh, wo für de Bischof e grosszügigi Sommeresidenz bauet het, an ere Stell, wo vorher e mittelalterlichi Burg gschtande isch. 

S Schloss isch in de Lischte vo de Kulturgüter vo nationaler Bedütig ufgnoh.


</doc>
<doc id="38148" url="https://als.wikipedia.org/wiki?curid=38148" title="Rafael Correa">
Rafael Correa

Dr Rafael Vicente Correa Delgado (* 6. April 1963 z Guayaquil, Guayas) isch e ecuadorianische Politiker. Er isch e Gründigsmitgliid vo dr Ecuadorianische Arbeiterpartei "Movimiento País" gsi. 2006 isch er zum Staatsbresidänt gwehlt worde. Im Johr druf het er s Amt adrätte.

Dr Correa het bis 1987 an dr Katholische Universitet Guayaquil Wirtschaftswisseschafte studiert. Är ich mit ere Belgieri verhyrote un het drei Chinder (zwoo Dechtere un e Suhn).


</doc>
<doc id="38149" url="https://als.wikipedia.org/wiki?curid=38149" title="Happening">
Happening

S Häppening (engl. "to happen", "bassiere") isch näben em Fluxus äini vo de wichdigste Forme vo dr Akzioonskunst vo de 1960er Joor. E Häppening isch en improvisierts Eräignis diräkt mit em Publikum. Äini vo de früeje Forme vom Häppening isch d "décollage". Doo wärde Geegeständ ins Publikum gheit, es git Exhibizionismus, Bluet- und Farborgie, Sache wärde zerstöört, verrisse und verdräckt. S Ziil isch eso s Publikum, wo Däil vom Eräignis isch, z schockiere. Was genau bassiert wäiss au dr Künstler nid im vorab Je nochdäm, wie d Zueschauer reagiere, cha underschiidlig improvisiert wärde. D Häppening si nume sälten vollständig improvisiert. Vilmol wird dr möögligi Verlauf vorhär usbrobiert. Mäistens höi si käi feste zitlige Raame und vilmol wäiss s Publikum nid enmol, wenn s Häppening ume isch.
En anders Merkmol vom Häppening isch, ass die verschiidenste Geegeständ verwändet wärde und ass mä sä vilmol zuefellig näbenenander stellt. Das isch au e Grundbrinzip vom Surrealismus.




</doc>
<doc id="38241" url="https://als.wikipedia.org/wiki?curid=38241" title="Kristallhöhle Kobelwald">
Kristallhöhle Kobelwald

D Kristallhööli isch e Schauhööli oberhalb vom Dorf Koblwald im Sanggaller Rhintl.

D Kristallhööli isch i Gstaisschichte entstande, wo Millione vo Johr alt send. En chlinne Bach hät sich en Wäg is Freji gsuecht, dor e Felsspalte, wo dor Erdverschiebige entstande isch. En Jäger söll 1682 em Bächli noo in Fels ini gange sii und do dia Hööli entdeckt ha. I de Literatur werd im Johr 1702 vom e Zörcher Glehrte öber d Kristallhööli prichted. Als Fundstell vo Mineralie isch si 1752 uf de Charte vom e Franzos iizaichnet gsi. I däre Zit hät me s Wasser gfasst und im Wiiler Koblwiis e Kurbad betribe. Es söll e hailendi Wirkig ka ha gege Rheuma und chronischi Hutchrankete. Hüt gits nu no e Restorant, wo mit „Bad Kobelwies“ agschribe isch, kuure tuet me nüme mit dem Wasser.
Sit em Johr 1935 isch de vorder Tail vo de Kristallhööli elektrisch belüchted und me cha si öber en dozmol neu grabne Iigang bsueche. 1987 und 2001/02 hät me d Hööli umfangriich saniert.

Dor en künstlich us em Fels use brochne Durchgang chunnt me zum Höölebach, wo je noch Johreszit meh oder weniger Wasser bringt. De Höhlewart füert d Bsuecher am Bächli noche a verschidnige Kristall, wo a de Felse gwachse send, verbii. D Kristallhööli isch nöd nu ais vo de gröschte Lager vo Calcit i de Schwiz, es hät au Ablagerige vo Sinter, also e Art vo Tropfstai. Öpis Speziells isch de farblos Calcit-Spaltrhomboeder; wämmer dor dä dore luegt, uf e Papier mit eme Strich, so gseht me de Strich dopplet (parallel).
Di ganz Längi vom bekannte Tail vo de Kristallhööli z Koblwald isch 665 Meter. D Hopthööli isch 367 Meter lang, do devo sind belüchted und för d Bsuecher zuegänglich 128 Meter. Es brucht för d Besichtigung kai spezielli Uusrüstig, ussert gueti Schue und e Jacke. I de Hööli isches s ganz Johr öpa 8,5 Grad warm, me cha si aber nu i de Sommer-Mönet aaluege.

Zu de Kristallhööli, wo im Hang vom Chäbig (Kienberg) ischt, chunnt me vo zwe Site. Hender em Dorf Koblwald häts en Parkplatz, vo döt us lauft me i guet 15 Minute zum Iigang mit em Hüttli vom Höölewart und em Picknickplatz. Zwüschet Aichberg und em Wiiler Koblwiis zwigt e Strooss i Richtig "Muntliger Schwamm" ab. A däre Strooss häts au Parkplätz, wo als Uusgangspunkt för de 5-minütig Fuessmarsch zum Iigang vo de Hööli gaignet send. Mit em Bus vo de RTB (Rheintal Bus) fahrt me bis is Moos (Oberriet) oder vo Aichberg ai Haltstell witer i Richtig Oberriet.



</doc>
<doc id="38242" url="https://als.wikipedia.org/wiki?curid=38242" title="Performance (Kunst)">
Performance (Kunst)

Mit Performans (ängl. "performance") bezäichnet mä e künstlerischi Daarbietig vom ene Performer oder von ere Performansgrubbe. Si isch situazioonsbezooge, handligsbetoont und vergänglig (ephemere). D Kunstform hinderfrogt dForm von ere Waar vo de dradizionelle Kunstwärk und öb dr Künstler und sis Wärk chönni drennt wärde.
Dr Begriff „Performance Art” isch in de 1960er Joor in de USA ufchoo as Sammelbezäichnig für Kunst, wo dr Kontext vo de darstellende Künst („Performing Arts”) und vo de bildende Künst („Visual Arts”), wie mä sä denn kennt het, gsprängt het: Häppening, „Live Events”, Fluxuskonzärt, Stroosseakzioone und Demonstrazioone als öffentligi künstlerischi Eräignis.

Zu de Performer mit Beziejig zum dütschsproochige Ruum, wo internazionaal bekannt si, zele dr Al Hansen, d Nan Hoover und dr Nam June Paik.

Dr Nam June Paik het vo 1958 bis 1961 im Kölner Studio für elektronischi Muusig vom Westdütsche Rundfunk (WDR) mit em Komponist Karlheinz Stockhausen zämmegschafft. Er het zu de erste Künstler ghöört, wo z Dütschland performansäänligi Ufdritt gha häi und isch vo 1979 aa bis Middi 1990er Joor Brofässer an dr Kunstakademie Düsseldorf gsi, het aber hauptsächlig in de USA gläbt.

D Nan Hoover isch wie dr Nam June Paik e Videopionier. Si het iiri ersti Liechtperformanf 1976 z Berlin zäigt und het vo denn aa mee und mee z Dütschland gwoont. In iirem Wärk si Video und Performanf zum Däil undrennbar verbunde. Charakteristisch für die stränge und kontemplative Performanse si Linie als Umriss vom ene Körper und die konzentrierti und langsami Beweegig vo dr Performere vor eme Video oder in ere minimalistische Liecht/Schatte Projekzioon.

Zu de dütschsproochigi Künstler, wo d Performans as Kunstrichdig brägt hai, ghööre dr Josef Beuys, d Valie Export, dr Jürgen Klauke, d Ulrike Rosenbach, dr Christoph Schlingensief und dr Helmut Schober.

In de Akzioone und Ufdritt in äigene Theaterbrodukzioone vom Christoph Schlingensief, bi öffentlige Aaläss und im Färnsee sit 1998 häi d Aasätz und d Methode vom Medium Performans e Wirkig ghaa, wo mögligerwiis die bräitisti im dütsche Sproochruum sit em Joseph Beuys gsi isch.




</doc>
<doc id="38245" url="https://als.wikipedia.org/wiki?curid=38245" title="Heiliges Grab (Kulissenbau)">
Heiliges Grab (Kulissenbau)

E Heilig Grab isch en temporäre Kulissebau mit de Darstellig vom Heilige Grab z Jerusalem, wo Jesus noch sim Tod ine glait worden isch.

Christlichi Pilger, wo di Heilige Stätte im Heilige Land, also z Palästina (hüt Israel), go bsueche sind, händ s Bedürfnis gha, öpis vo döt mit z bringe oder dehai bildlich darzstelle, was si döt gseh händ.

Di bekanntischt originalgetreu verchlinneret Nochbildig vom heilige Grab us de Grabeskirche isch s Heilige Grab i de Stadt Görlitz vo 1504. Aber scho vorher send i Chlöster und Cherche chlinneri Nochbildige erstellt worde. So zum Byspil i de Kapuzinerchirche vo Eichstätt (1160), im Münster z Konstanz (1260), im Chloster z Denkedorf usw. 

Wil e Nochbildig vom Heilige Grab rächt chostspilig gsi isch, häts a verschidnige Ort aifacheri Darstellige ge. So zum Byspil i de Zisterzienser Abtei Magerau z Friburg, wos e Heilig-Grab-True us de Mitti vom 14. Johrhundert git.

Grösseri Holzbaute mit Kulisse sind denn im 16./17. Johrhundert, i de Barockzyt, richtig Mode worde. Wil s normali Volk vilfach weder läse no schriibe hät chöne, hät me uf so bildlichi und szenischi Darstellige zrugg griffe. Und so sind i villne katholische Cherche i de Karwuche Baute, wo s Heilig Grab darstelled, ufgstellt worde.

Mitte 20. Johrhundert, dor d Liturgiireform vom 2. Vatikanische Konzil, isch de Bruuch vom Heilig Grab us de Cherche verschwunde. Vil vo däne, zum Tail künstlerisch wervolle, Bühnebaute sind dänn verbrännt worde. E paar sind im grosse Dachbode vo de Cherche (de Himmlete) versorget worde und vilfach vergässe gange.
Vil vo däne Heilig Grab bestönd us verschidne Kulisse, wo näbet- und hinderenand uufgstellt wärdet. Es hät en Mechanismus, wo bewirkt, dass wia vo Gaisterhand de toti Jesus im Grab inne lit oder äbe nümme. Bim Gloria i de Osternachtfyr isch de Uferstandnig Jesus dänn langsam i d Höchi zoge worde.

Belüchdet hät me i de Aafäng mit Cherze, Talgliechter oder Öllampene. Hüt hilft näbet de Cherze au s elektrisch Liecht för e gueti Uuslüchtig. En spezielle Effekt bringed di farbige Grabchugle, wo mit Wasser gfüllt sind und dehinder e Cherzli brännt. Mängmol sinds au farbigi Grabschale, wo au mit Wasser gfüllt werded, i däne aber e schwimmends Liechtli brännt.

Im Chorhärrestift z Beromünster wird es Heilig Grab us em 18. Johrhundert, wo 1999/2000 renoviert worde isch und mit 8 m Höchi s gröschti vo siner Art i de Schwiz isch, no regelmässig de Gläubige i de Karwuche zeiget. Au im Koblwald send bin ere Renovation vo de Cherche Kulisse vom e Heilig Grab vöre cho, wo 1951 s letschtmol im Iisatz gsi isch. Di mechanische Tail hät me rekonstruiert und i de Karwuche vom Johr 2012 da Heilig Grab wider uufgstellt und s hät chöne vo de Cherchgänger aaglueget wärde.



</doc>
<doc id="38248" url="https://als.wikipedia.org/wiki?curid=38248" title="Eberhard II. von Württemberg (Graf)">
Eberhard II. von Württemberg (Graf)

Dr Eberhard II., gnännt "„dr Greiner“", (* no 1315; † 15. Merz 1392 z Stuegert) isch Grof vu Wirttebärg vu 1344 bis 1392 gsii.

Dr Eberhard isch dr Suhn vum Grof Ulrich III. un dr Sophie vu Pfirt gsii. Är het am 17. Septämber 1342 d Grefi Elisabeth vu Henneberg-Schleusingen ghyrote. Us dr Eh sin zwai Chinder fiirigange: dr Ulrich, dr Vater vu syym Noofolger Eberhard III., un d Sophie, di speter Herzogi vu Lothringe.

Vum Aafang vu syre Regierigszyt bis 1361 het dr Eberhard II. zämme mit syym Brueder Ulrich IV. regiert, wun er zuen eme Huusverdrag zwunge het, wu d Uudailbarkait vum Land bstetigt het. Dr Ulrich het derno am 1. Mai 1362 uf d Regierig verzichtet. Fir d Feschtigung vu syre Macht un fir di territorial Vergreßerig vu Wirttebärg isch dr Eberhard II. verschideni Bindnis yygange un het Usseandersetzige mit em Chaiser Karl IV. gfiert. As Ergebnis hän dr Eberhard un syy Brueder anne 1360 zuesätzligi Privilegie iberchuu (zum Byschpel di elainig Grichtsbarkait), wu d Grofschaft Wirttebärg nei definiert hän. Ufsää het anne 1367 dr Iberfall vum Grof Wolf vu Eberstein uf dr Eberhard erregt, bi me Ufenthalt „im Wildbad“ (vermuetli Wildbad oder Teinach). In syre wytere Regierigszyt het dr Eberhard syy Bolitik stark gege d Ryychsstedt uusgrichtet, wu bi dr Uusdehnig vum wirttebärgische Territorium im Wäg gstande sin. Anne 1372 bi Alte, 1377 bi Reitlenge un 1388 bi Deffenge isch s doderby zue Schlachte gege d Ryychsstedt chuu, wu sich ab 1376 im Schwebische Stedtebund zämmegschlosse hän. Ergebnis vu däne Ussenandersetzige isch e Pattsituation gsii, wu dr Stedt ihri Unabhängigkait erhalte het. Di territoriale Zuegwinn vu Wirttebärg in dr Regierigszyt vum Eberhard sin ainewäg dytli gsii (zum Byschpel Calb un Beblenge). In dr fir Wirttebärg siigryyche Schlacht bi Deffenge isch em Eberhard syy Suhn un designierte Noofolger Ulrich gfalle.

Dr Eberhard isch dur Ballade vum Schiller un vum Uhland in d Literatur yygange.



</doc>
<doc id="38259" url="https://als.wikipedia.org/wiki?curid=38259" title="Karbon">
Karbon

S Karbon isch in dr Ärdgschicht s fimft chronostratigrafisch Syschtem bzw. di fimft geochronologisch Period vum Paläozoikum. S Karbon fangt vor rund  Millione Johr aa un hert uf vor rund  Millione Johr. S wird vum Perm iberlageret un vum Devon unterlageret.

S Karbon isch scho anne 1822 vum William Daniel Conybeare un em William Phillips z Ängland as geologisch Syschtem (= Period) yygfiert wore ("Carboniferous Series"). Dr Name chunnt vu dr wältwyt verbraitete Chohlefleez vor allem im Oberkarbon (vu latynisch "carbo" – Chohle). In dr dytschsprochige Literatur wird zum Dail au dr Name „(Stein-)Kohlezeitalter“ brucht.

D Untergränz vum Karbon (un glychzytig au vu dr Mississippium-Serie un vu dr Tournaisium-Stapfle) wird dur s Erschtufdrätte vu dr Conodonta-Art "Siphonodella sulcata" in dr Entwickligslinie vu "Siphonodella praesulcata" zue "Siphonodella sulcata" definiert. D Obergränz un dodermit d Untergränz vum Perm bildet s Erschtufdrätte vu dr Conodonte-Art "Streptognathodus isolatus". S offiziäll Referänzprofil vu dr Internationale Kommission fir Stratigrafi ("Global Stratotype Section and Point", GSSP) fir s Karbon isch s La Serre-Profil in dr sideschtlige Montagne Noire (Frankrych). S handlet sich um e rund 80 cm diefe Schurf am Sidabhang vum Bärg La Serre, rund 125 m sidlig vu dr Gipfel (252 m), rund 525 m eschtlig vu dr Maison La Roquette, 2,5 km nordeschtlig vu dr Ortschaft Fontès (Département Hérault, Cabrières, Frankrych).

S Karbon wird international in zwai Subsyschtem un sechs Serie mit insgsamt sibe Stapfle unterdailt.


Regional sin no anderi Untergliderige gängig. S mitteleuropäisch Karbon isch in Dinantium ("Unterkarbon") un in Silesium ("Oberkarbon") unterdailt wore. D Gränz zwische mitteleuropäischem Unter- un Oberkarbon un internationalem Unter- un Oberkarbon differiert aber. Au d Obergränz vum Silesium stimmt nit zämme mit dr internationale Karbon-Perm-Gränz, sundern lyt no dytlig in dr Gzhelium-Stapfle vu dr internationale Gliderig. S russisch Karbon isch in Ober-, Mittel- un Unterkarbon unterdailt wore.

Di biostratigrafisch Zonegliderig beziet sich vor allem uf marini Wirbellosi: Goniatita (e Gruppe vu dr Ammonite), Conodonta (zahnähnligi Hertdail vu schädellose Chordadier), Armfießer (Brachiopoda), Koralle un Großforaminifere. Im Oberkarbon fueßt di biostratigrafisch Gliderig fir di terrestrische Ablagerige zum Dail au uf Landbflanze.

Scho im Silur isch s zum Zämmestoß vu dr boode Kontinäntmasse Laurentia (Nordamerika) un Baltica (Nordeuropa un Russischi Dafele) chuu. Die blattetektonisch Eraignis nännt mer au kaledonischi Orogenes. Dr nei bildet Kontinänt drait dr Name Laurussia oder au "Old-Red"-Kontinänt. Zwische Laurussia un em Großkontinänt vu Gondwana (Afrika, Sidamerika, Antarktis, Auschtralie un Indie) wyter im Side het s e Meeresruum ghaa mit verschidene Terran, chlainere Masse vu kontinentaler Kruschte. Erschti Kollisione in däm Berych hän scho im untere Devon di variszisch Orogenes yyglaitet. Im Verlauf vum Unterkarbon het sich d Konvergänz vu Laurussia un Gondwana furtgsetzt un het an dr Wänd vu Unter- un Oberkarbon e erschte Hegschtpunkt ghaa. Die Kontinänt/Kontinänt-Kollision isch d Ursach vu dr variszische Orogenes z Europa. Im Oberkarbon het sich dr Berych zwische Nordweschtafrika un Nordamerika gschlosse, d Bildig vu dr Appalache isch dodermit zum Abschluss chuu. Mit em Aaschluss vum sibirische un Kasachstan-Kraton an Laurussia (doderby isch s Ural-Gebirg entstande) sin schließlig im Perm alli große Kontinäntmasse zue aim Superkontinänt, dr Pangaea, veraint gsii. Dr Ozean, wu d Pangaea umgee het, wird Panthalassa gnännt.

Am Aafang vum Karbon isch dr Sidspitz vu Afrika im Berych vum Sidpol gläge. Im wytere Verlauf vum Karbon het sich Gondwana im Uhrzaigersinn drillt, am Aafang vum Perm isch d Antarktis iber em Sidpol gläge. Im Unterkarbon hän sich scho erschti Verglätscherige bildet, d Yysuusbraitig isch aber erscht an dr Gränz Karbon/Perm zum Hegschtpunkt chuu. Hiiwys uf die "permo-karbone-Veryysig" finde sich uf allne Dail vum Gondwana-Kontinänt in Form vu Tillite (Moräneablagerige) in mehrere sedimentäre Horizont. Des losst uf e mehfache Wägsel vu Warm- un Chaltzyte schließe. Ai Ursach in dr wytverbraitete Chohleablagerige vum Oberkarbon chaa in "glazio-eustatische" Meeresspiegelschwankige gsää wäre, wu dur widerholti Bildig vu große Inlandsyysmasse im Sidberyych vu Gondwana fiirigruefe wore sin. In Äquatornechi hän subtropischi Bedingige d Karbonlandschaft bregt. Dr Suurstoffaadail vu dr Luft isch arg hoch gsii un isch bi bis zue 35 % gläge. Des het e Risewachstum bi Insekte un andere Gliderdier megli gmacht.

Am Änd vum Devon isch s zuen eme Massenuusstärbe chuu, wu 50 % vu allene Arten uusgstorbe sin, dodrunter Fisch, Koralle un Trilobite. S sin au ne Huffe "Riffböuer" unter dr Korallen uusgtorbe. Des het as Folg ghaa, ass d Zahl vu dr Koralleriff abgnuu het. E Dail Wisseschaftler maine, dass doderdur dr Suurstoffghalt im Wasser gsunken isch, was e Aastoß fir d Entwickligslinie vu dr Amphibie chennt gsii syy. Erscht im mittlere Unterkarbon isch s wider zuen ere greßere Radiation chuu. Di fossilienarm Zyt vu vor 360 Millione bis vor 345 Millione Johr wird noch em Paläontolog Alfred Romer „Romer-Lucke“ gnännt.

D Placodermi, wu in dr Ozean vum Devon vorgherrscht hän, hän sich nit erholt vum Massenuusstärben an dr Wändi Devon/Karbon. D Entwicklig isch zue bewegligere Forme vu dr Strahleflosser gange. Au d Trilobite, wu syt em Kambrium wichtigi Laitfossilie gsii sin, hän im Karbon nume mit wenig Arte iberläbt un hän ihri bishärig Bedytig verlore.

Anderi Organismegruppe, wu Gstai bildet hän, sin Moosdierli (Bryozoa, verneschtleti oder fecherfermigi Dier, wu Kolinie bilde) un Forme vu dr Foraminifere, d Großforaminifere (vor allem "Schwagerina" un "Fusulina" us dr Ornig vu dr Fusulinida). Großforaminifere sin aizälligi, amöboidi Läbewäse, wu benthisch gläbt hän un bis zue 13 cm groß hän chenne wäre.

D Ammonoidee, e Gruppe vu dr Chopffießer (Cephalopoda), hän im Karbon e großi Vilfalt entwicklet. D Biostratigrafi vum Karbon basiert zum große Dail uf däre Gruppe. Di erschte inneschaligi Cephalopode (Dintefisch oder Coleoidea) erschyne.

Di eltschte, fligellose Insekte (Insecta) sin scho us em Unterdevon bekannt. Di eltschte gfliglete Insekte stammen us em Oberdevon. Im Oberkarbon sin di gfliglete Insekte scho arg divers entwicklet. Wäg em hoche Suurstoffghalt vu dr Atmosphäre hän sich im Lauf vum Karbon unter dr Insekte Riiseforme uusbildet, so dr Deifelsnagel "Meganeura".

Di ainzige Wirbeldier, wu im Karbon an Land gläbt hän, sin basali Tetrapode gsii, also vor allem Amphibie un di erschte Reptilie, dodrunter d Protorothyrididae. Vil Forme, wie "Crassigyrinus," hän aber e aquatischi oder zmindescht e semiaquatischi Läbeswyys byybhalte. D Amphibie hän an Land kai Nahrigskonkurränte ghaa un hän vilfältigi Forme entwicklet. E Dail Arte sin bis zue sechs Meter groß wore.

Di erschte Reptilie sin an dr Basis vum Oberkarbon gfunde wore. Vermuetlig het sich im Oberkarbon au s sognännt "Amnion-Ai" mit ere feschte Usseschale un zwee Dutterseck usbildet. Wel s Amnion-Ei ne abgschlossene Flissigkaitslyyb darstellt, het s e greßeri Unabhängigkait vum Wasser bi dr Furtbflanzig bedytet.

S Karbon, zmindescht s Oberkarbon, cha mer au s Zytalter vu dr Farn nänne. In wytuusdehnte Chohlesimpf sin di wältwyt greschte Vorret an Staichohle entstande. Vorgherrscht in dr Chohlesimpf hän d Gattige "Lepidodendron" (Schuppebaim) un "Sigillaria" (Siigelbaim), baumartigi Bflanze, wu zue dr Bflanzenabdailig vu dr Bärlappbflanze (Lycopodiopsida) zellt wäre. D Verdrätter vu boode Gattige sin bis zue 40 Meter groß wore un hän e Stammdurmässer vu bis zue aim Meter ghaa.

D Chatzewadel (Equisetopsida) hän mit dr "Calamites" au bis zue 20 Meter großi Baumforme fiiribrocht (zmaischt sin vu dr Stämm nume Staichärn vu dr verholzte Marchrehre erhalte).

D Gruppe vu dr Gfeßsporebflanze (Pteridophyta), wu scho im Devon erschinen sin, hän mit "Glossopteris" (uf em domolige Sidkontinänt Gondwana) au baumartigi Forme fiiribrocht. Die Bflanze hän Johresring zaigt, was uf d Gondwana-Veryysig im Oberkarbon zruckzfieren isch.

Syt em Oberkarbon leen sich di erschte Verdrätter vu dr Nacktsomige Bflanze (Gymnospermae) noowyyse. Bekannti Byschpel fir karbonischi Somebflanze sin d Farnsomer un d Cordaitales, wu Nodle ghaa hän. Die Nodelbaim hän s Massenuusstärbe im Perm nit iberläbt. D Gattige "Lebachia" un "Walchia", wu zue dr Voltziales zelle, drätte erscht im oberschte Oberkarbon uf.

Bim variszische Gebirg handlet s sich um e kompliziert böue Decke- un Faltegebirg. Di enorm Kruschteverchirzig macht sich in starke Verfaltige un intärne Iberschiebige bemerkbar. Dr Name stammt vu dr Varisker, eme im Vogtland aasässige Volksstamm. S mitteleuropäisch Variszikum wird vu Norde no Side in die Zone yydailt:


Di erschte Kollisione vu Terran (chlaineri Masse vu kontinentaler Kruschte) hän scho im Devon stattgfunde. Zue dr Hauptfaltigsphase vu dr variszische Orogenes isch s an dr Gränz Unter/Oberkarbon chuu, au "sudetischi Phase" gnännt. Bis ins Perm isch in dr mitteleuropäische Variszide tektonischi Aktivitet noowyysbar.




</doc>
<doc id="38262" url="https://als.wikipedia.org/wiki?curid=38262" title="Realismus (Kunst)">
Realismus (Kunst)

Dr Begriff „Realismus“ (Realismus lat. realis: d Sach bedräffend; res: Sach, Ding) bezäichnet in dr Kunstgschicht e Kunstuffassig, wo in dr Middi vom 19. Joorhundert in Öiropa iigsetzt het und wo gege die historisierende und idealisierende Daarstellige vom Klassizismus und vo dr Romantik gsi isch. 
Wi sich dr Künstler d Wirkligkäit aaäignet und sä denn im Kunstwärk dransformiert und die bolitischi Konnotazioon si charakteristisch für e Realismus, wo d Alldäägligkäit und d Sachligkäit brobagiert.

Dr bekanntist Verdräter vom Realismus isch dr franzöösisch Mooler Gustave Courbet (1819-1877) gsi, wo dr Begriff vo dr realistische Kunst, wo denn no seer unscharf und ungnau definiert gsi isch, für sich in Aaspruch gnoo het und en wäge sinere brovokative Wirkig für si Kunst verwändet het. D Inhalt vo sine Wärk häi dr Begriff „Realismus“ brägt het. Dr Courbet het vor allem us dr Kenntnis vo dr (künstlerische) Dradizioon und us siner äigene Individualidäät uuse e lääbigi Kunst welle schaffe. 

Dr Begriff Realismus wird sträng kontextbezooge verwändet und het dorum meereri Sinn. D Schwiirigkäite wo mä het, wemm mä d Begriff „realistisch“ und „Realismus“ brucht, chömme vo iirer Doppeldütigkäit. Uf dr äinte Site bezäichnet isch er e kunstgschichtlige Terminus för e Kunstströömig im 19. Joorhundert, wo sich em Alldaag und dr Gsellschaft gwidmet het und drbii bolitisch motiviert gsi isch, und dorum si gsellschaftligi Verheltniss und deren iiri Widersprüch und Komflikt hüfig Theme vo realistische Bilder gsi.

Uf dr andere Site cha mä dr allgemäine Bedütig vom Wort folge und das als „realistisch“ bezäichne, was em daargstellte Geegestand, Thema, oder Idee üsserst nooch chunnt. „Realistischi“ Tendänze chönne nochdäm scho in früenere Kunstwärk beobachtet wärde. So het mä z. B. im Albrecht Dürer si Akwarell "E junge Fäldhaas" (1502) so lääbensächt empfunde, ass män en für real und lääbig hätt chönne halte. Das isch e Bischbil drfür, ass e lääbensdröiji Daarstellig käi Garant für e realistischs Bild im Sinn vo dr kunsthistorische Definizioon isch. Drzue chunnt, ass mä sich in jedere künstlerische Form vom Usdruck uf d Realidäät beziet. Das isch uf verschidnigi Wiise gmacht worde und dorum git s underschidligi Ströömige im Realismus, wie dr Nöi Realismus, dr Fantastisch Realismus oder dr Fotorealismus. 



</doc>
<doc id="38263" url="https://als.wikipedia.org/wiki?curid=38263" title="Pfyfferhuus">
Pfyfferhuus

S Pfyfferhuus isch es Huus z Wettige gsi, wo am Aafang vom 20. Johrhundert bauet worde-n-isch. Es isch in de Nöchi vom Bahnhof gstande und noch em Bau isch di erschti Poscht vo Wettige dinne gsi. Im 1934 het de Ivo Pfyffer s Huus übernoh und zu ere Apiteek umbauet. Sither het s Huus de Name Pfyfferhuus gha. S Huus het im Kurzinventar vo de Kulturgüter vo de Gmeind Wettige gstande, isch aber im Sommer 2013 abgrisse worde.

S Gebäude isch im Stil vo eme änglische Landhuus baued gsi. Bis zum Abriss het me no chönne erkänne, dass es es ehemoligs Poschtgebäude gsi isch, will sich am Gländer vom Balkon im erschte Stock Poschthörner befunde hei. D Villa het sich dur d Dacherker, s Iisegländer im Jugedstil und d Dekoration uszeichnet.

S Huus isch vo de Firma KMP Architektur AG kauft und abgrisse worde. Im Spotjohr 2014 hei d Arbeite an eme noie Bürogebäud aagfange.



</doc>
<doc id="38264" url="https://als.wikipedia.org/wiki?curid=38264" title="Kunstmarkt">
Kunstmarkt

As Kunstmäärt bezäichnet mä hüte alles das, wo mit em Handel vo Kunstwärk vo dr Bildende Kunst z due het. Er umfasst d Galerie, d Kunstmässe, d Sammlerbörse und d Aukzioonshüüser, wo Kunstwärk verchaufe. Dr internazionaali Kunstmäärt het en Umfang vo öbbe 43 Milliarde Öiro (2010).

Aagebot und Noochfroog bestimme dr Määrt und so d Briis vo dr Kunst, wobii dr Wärt vom ene Künstler sich aber au noch em Rönommee vo sine Usstelligsort oder Eerige richdet. Mänggisch bilde sich Briis au ufgrund vom ene Trend, ere Kunstrichdig wo "in d Moode" choo isch. Das cha genau so schnäll absinke oder verschwinde wenn d Moode ume isch. Vor allem s Chaufe vo zitgenössische Künstler isch voll vo Risike aber au vo Mööglikäite. Vilmol wird in Kunst investiert wie in Aktie, Edelmetall/-stäi, Antiquidääte oder Grundstück und es git jungi Künstler, wo Blitzkarriere möche wo an en Akziemissiissoon in dr New Economy erinnere.

Für e Hufe woolhabendi Lüt isch Kunst e Statussümbool, wo dr Bsitzer drmit si überläägene Gschmack oder Stil, aber au si Riichdum demonstriert. D Chreft vom Määrt lege drbii dr Wärt vom Kunstwärk fest.

Uf em ghoobene Kunstmäärt wird Kunst aber mäistens as räins Investizioonsguet aagluegt. D Chöüfer si weeniger soonigi, wo s Wärk wäi bhalte will s ene gfallt, sondern sonigi wo vo druf warte, ass si Wärt wurd stiige so dass es mit Brofit cha witerverchauft wärde. Wil Kunstwärk an und für sich vor allem nume en estethische Wärt häi, chönne si im Fall von ere wirtschaftlige Rezessioon, wenn s Gäld knapp wird, iire monetaar Wärt schnäll verliere und dr Määrt cha in sich zämmefalle.

Mit dr waggsende Tendänz zur Brivatisierig chömme immer mee Ört und Instituzioone, wo Kunst usgstellt, gsammlet, diskutiert oder broduziert wird, vo dr öffentlige in brivati Händ. Wil d Kunstwärk zu Spekulazioons- und Investizioonsobjekt worde si, wärde si für öffentlig subvenzionierti Museum z düür, und brivati Sammler, wo mänggisch ganzi Sammlige usleene oder stifde bestimme immer mee, was für Kunst mä in de Museum cha gsee.

In dr Kunstkritik und dr Kunsttheorie wird vil drüber diskutiert, was dr Kunstmäärt für e Iifluss uf d Kunst sälber het. As Geegebeweegig zum Määrt häi sich d Künstler Kunstwärk afo usdänke, wo vergänglig si und eso nid chönne ghortet wärde: zum Bischbil Arbäite, wo sich uflööse, verschimmle oder verrotte wie bim Beuys oder Dieter Roth - zwäi Künstler, wo allerdings hüte sälber hooch ghandlet wärde.

S düürste Kunstwärk, wo bis jetz bin ere Aukzioon verstäigeret worden isch, isch s Gmäld "Blutti Frau, grüeni Bletter und Büste" vom Pablo Picasso. Es isch bin ere Aukzioon vo Christie’s z Nöi York am 4. Mai 2010 für 106,5 Millione US Dollar (umgrächnet öbbe 74,5 Millione Öiro) verchauft worde.





</doc>
<doc id="38265" url="https://als.wikipedia.org/wiki?curid=38265" title="Devon (Geologie)">
Devon (Geologie)

S Devon isch in dr Ärdgschicht s viert chronostratigrafisch Syschtem bzw. di viert geochronologisch Period im Paläozoikum. S het vor rund Millione Johr aagfange un vor rund Millione Johr ufghert. S Devon chunnt noch em Silur un wird vum Karbon iberlageret.

Syy Name laitet sich ab vu dr britische Grofschaft Devon. Dr Name isch anne 1839 vu dr änglische Geologe un Paläontologe Roderick Murchison un Adam Sedgwick in di wisseschaftlig Literatur yygfiert wore. Si hän 1839 dr Chärn vum Devon im hitige Sinn as Gstaibildige zwisch em silurische un em au nei yygfierte karboniosche Syschtem uusgschide.

Si hän vum Paläontolog William Lonsdale d Interpretation ibernuu, ass dr Sandstai vum z Ängland wyt verbraitete „Old-Red-Sandstai“ un dr Chalch im Norde vu dr Grofschaft Devon Ablagerige us dr glyche Zyt sin.

Dr Aafang vum Syschtem Devon (un vu dr Stapfle vum Lochkovium) isch mit em Erschtyysetze vu dr Graptolithina-Art "Monograptus uniformis" definiert. D Obergränz bzw. d Devon-Karbon-Gränz isch dur s Yysetze vu dr Conodonta-Art "Siphonodella sulcata" definiert. Dr sognännt GSSP (Global Stratotype Section and Point, Globaler Aichpunkt fir Stratotype) isch am Biel Klonk bi Suchomasty im Okres Beroun sidweschtli vu Prag (Tschechie). Dert erschynt "Monograptus uniformis" zum erschte Mol in dr Bank 20.

S Syschtem vum Devon, wu rund 57 Millione Johr umfasst, wird in drei Serie unterdailt:

Fir alli Stapfle un Serie vum Devon sin scho GSSP-Pinkt feschtglait un verabschidet wore.

Im Verlauf vum Silur sin di beede Urkontinänt Laurentia un Baltica ändgiltig zämmegstoße, so dass dr Kontinänt Laurussia entstanden isch. Dää paläozoisch Kontinänt wird au „Old-Red-Kontinänt“ gnännt, noch em rote Old-Red-Sandstai, wu in däre Zyt abglageret woren isch.

Dur d Kollision isch s kaledonisch Gebirg gwagse, wu d Bildig dervu scho im Silur aagfange ghaa het. Zwische Laurussia un em dailwyys iber em Sidpol glägene Superkontinänt Gondwana isch dr Rheisch Ozean gläge.

Im Obersilur isch s Hun-Superterran vum Nordrand vu Gondwana abbroche isch no Norde driftet uf Laurussia zue. Zwisch em Hun-Superterran (bzw. Armorica) un Gondwana isch doderdur e nei Meer ufgange, d Paläotethys. Scho im Lauf vum Unterdevon sin Dail vum Hun-Superterran, d Armorica-Gruppe unter Subduzierig vum Rheische Ozean mit erschte Kruschtescholle vu Laurussia kollidiert, wu vu Laurussia abbroche sin. Do het sich im Lauf vum Devon e Meer bildet (bzw. e ozeanisierti kontinentali Kruschte), dr Rhenoherzynisch Ozean. Dää Beryych isch im Lauf vum Devon dur d Kollision vu Gondwana mit Laurussia langsam wider zuegange.

S Klima isch im Devon wältwyt ender warm un drucke gsii. D Tämperaturunterschid zwische dr Polarbiet un dr Äquatorregione sin gringer gsii wie hite. Dr Meeresspiegel isch wäg dr gringe Mängi an Inlandyys rächt hoch gläge. Uf em hitige Sidpol isch Sidamerika gläge mit em hitige Amazonasbecki. Do hän sich in hechere Gebirgslage wäg dr nidere Tämperature Glätscher chenne bilde. D Polarbiet sin aber drotz ass si chieli Tämperature ufgwise hän, nit vu Yys deckt gsii. Z Gondwana uf dr sidlige Ärdhalbchugle in sidlige Braitine het e warm gmäßigt Klima gherrscht.

D Fisch hän sich im Devon in ere große Vilfalt entwicklet, vor allem Panzerfisch] ("Placodermi"). Wäge däm wird s Devon au as „Zytalter vu dr Fisch“ karakterisiert. Dr grescht Fisch un glychzytig au s grescht bekannt Dier in däre Zyt isch "Dunkleosteus", e Panzerfisch us em spote Devon, wu zue dr Arthrodira zellt un uf e Lengi vu bis zue nyyn Meter chuu isch. Derzue sin d Stachelhai ("Aconthodii") zum Hegschtpunkt vu ihre Artevilfalt chuu. Erschti gsichereti Fund vu däne Fisch us dr Iberklasse vu dr Chiifelmyyler stamme us em Silur, im Perm sin si uusgstorbe. D Quaschteflosser un de Lungefisch erschyyne zum erschte Mol im Devon.

Gege Änd vum Devon drätte di erschte Landwirbeldier ("Tetrapoda") uf. Gattige wie "Ichthyostega" (vor rund 370 Millione Johr) un "Acanthostega" hän e amphibischi Lääbeswyys ghaa. Si ghere zue dr friejer as „Labyrinthodontia“ zue dr Amphibie gstellte Vierfießer, wu sich no Fossilfund vu Grenland im Devon us dr Quaschteflosser entwicklet hän.

Im Oberdevon sin wahrschyns di erschte gfliglete Insekte entstande. In dr Gruppe vu dr Chopffießer sin ab em Emsium d Ammonite entstande, wu fir di stratigrafisch Gliderig vum Mittel- un Oberdevon scho ne wichtigi Roll gspiilt hän.

D Landbflanze, wu sich wahrschyns scho im Ordovizium entwicklet ghaa hän, hän sich im Devon wyter uusbraitet. Au do isch s zuen ere Radiation chuu. Wichtigi Bflanze vum Devon sin "Rhynia" (Urfarn), "Baragwanathia" (Bärlappgwegs), "Zosterophyllum" (Urfarn), "Taeniocrada" (Urfarn), "Asteroxylon" (Bärlappgwegs). In dr fossilierte Wurzle vu "Asteroxylon" un au in "Rhynia" sin di erschte gsicherete Bewyys fir e Mykorrhiza gfunde wore. D Mykorrhiza isch e Symbios vu Pilz mit Bflanze, wu dr Bflanze derdur d Wasserufnahm dur d Wurzle lychter gmacht wird. In dr fossilierte Wurzle vu "Asteroxylon" finde sich Pilzhyphe un Pilzspore. No dr Uffassig vu vil Botaniker un Ekologe isch dr Landgang erscht mit Hilf vu dr Pilz megli wore.

D Mieschart "Pallaviciniites devonicus" us em Oberdevon isch ain vu dr erschte gsicherete Fund vu dr Miesch. Die Art wird dr Läbermiesch zuegrächnet, gnauer dr Unterklasse Metzgeriidae (au as Ornig Metzgeriales ufgfasst). D Misch mien sich scho friejer entwicklet haa, aber fossilierti Fund sin arg sälte.

In dr sumpfige, tropische Biet vum Oberdevon sin di erschte Wälder entstande. Uus ihne sin di eltschte Chohlevorchuu entstande.

Dur d Uusbraitig vu dr Landbflanze un di dodermit verbunde Staigerig vu dr Photosyntheseaktivitet isch dr Suurstoffghalt vu dr Luft stark aagstiige. Im Karbon isch er uf e Wärt vu rund 35 Brozänt chuu.




</doc>
<doc id="38268" url="https://als.wikipedia.org/wiki?curid=38268" title="Pierre-Nicolas Chenaux">
Pierre-Nicolas Chenaux

De Pierre-Nicolas Chenaux (; * 26. Februar 1740 z La Tour-de-Trême; † 4. oder 5. Mai 1781 bi Posieux) isch en Greyerzer Revolutionär ùn Ùffständische gsi, wo im Joor 1781 en misslùngene Ùffstand, au bekannt als Chenaux-Handel, gäge d Patrizier-Herrschaft vo Fryburg aagfiert het un debi ùm s Läbe cho isch. Er gilt hüt als en Greyerzer Volchsheld. Z Bulle stoot syt 1933 e Statue vùn em, ùn z Fryburg isch e Strooss nooch em benannt. 

De Chenaux isch am 26. Februar 1740 (Täufdatum) z La Tour-de-Trême, hüt en Stadtdeil vo Bulle, als erschte Sohn vo siibe Chinder ùff d Wält cho. Syn Vater isch de Claude Joseph gsi, en Groossbuur ùn Kastellan, syni Muetter d Marie Marguerite Repond. Di katholischi Familie isch wohlhabend un yyflùssrych gsi, er het drùm e gueti Ussbildig gha ùn au Reise ins Ussland ùnternoo. Ab 1761 isch er Hilfsmajor bim Greyerzer Regiment vo de de Frybùrger Milize gsi. Nooch fümf Joor isch er allerdings ùff eigne Wùnsch abglööst worde, warschynts wyl em bi de Beförderig zum Major en Patrizier vorzoge worde isch. Im Joor 1767 het er d Marie-Claudine Garrin vo Bulle ghürote. Die beide hen zämme acht Chinder gha.

Näbe synrer erfolglose Militärlaufbahn het er verschiidne Gschäft betryybe, so mit Immobilie, spööter mit em Chääs- ùn Chorn-Handel, schliessli au no mit Muultierhandel. Mee Erfolg het de Chenaux in de Politik gha, syni scharfi Gägnerschaft zue de Patrizier ùn s Yyträte für e Verwaltigsreform, hen em e waggsendi Popularität yybrocht.

In de ganze Schwyz hen im 18. Joorhùndert verschiidni Ùffständ gäge d Herrschaft vo aristrokratische Familie, de Patrizier, stattgfùnde, wo aber sälte zum Erfolg gfiert hen. Au im Kanton Fryburg isch d Unzfriideheit grooss gsi, was zwüsche 1780 ùn 1784 zunere Reihe vo Unruehe gfiert het. Die Unruehe hen verschiidni Gründ gha; näbe de Unzfriideheit über s Machtmonopol vo de Patrizier isch au d Abschaffig vo öbe dryysig religiöse Füürdääg ùn Prozessione, ùn d Ùffhebig vo de Kartause La Valsainte z Cerniat im Joor 1778, e Grùnd gsi. Scho 1780 het im Seiseland en Ùffstand stattgfùnde.

Im Ùffstand vo 1781, als Chenaux-Handel oder Chenaux-Revolution bekannt, isch de Chenaux sälber nit di einzig wichtigi Figur gsi. Chopf vùm Ùffstand isch warschynts de Anwalt Jean Nicolas André Castella gsi, ùn en wytere Aafierer isch de Jean-Pierre Raccaud gsi. Am 29. April het de Chenaux zämme mit andre Verschwörer im Gaschthof "L'Epée couronnée" z Bulle en Pùtsch plant, wo vorgsänne gsi isch, dass e chlyni Grùppe het sölle Frybùrg imene Handstreich yynee ùn d Macht het sölle übernee. De Pùtsch isch zerscht für de Johannes-Daag (24. Juni), spööter ùff d Chilbi vùm 3. Mai, plant gsi. Wo allerdings d Regierig devo erfaare het, het si d Verhaftig vùm Chenaux aagordnet, wonner aber rächtzytig devo erfaare het ùn entcho isch. Am 1. Mai het d Regierig deno en Chopfgäld ùff en ussgschryybe. De Chenaux het drùff d Initiativ ergriffe ùn am 2. Mai öbe 2'000 bis 3'000 Maa, vorallem ussem Greyerz, aber au em Seiseland ùn de Saane bi Posieux versammlet, wo deno ùnter synrer Fierig ùff Frybùrg marschiert sin ùn d Stadt ùmzinglet ùn belageret hen.

D Stadt het deno d Bärner ùm Hilf gruefe, wo uss Angscht, dass de Ùffstand au in de Bärner Landvogteie für Unruehe sorge dät, sofort Drùppe ùff Frybùrg gschiggt hen. Am 4. hen die ùnter de Fierig vùm Waadtländer Benjamin Louis Monod de Froideville, en Groossdeil vo de Ùffständische bluetlos zur Kapitulation chönne bringe. De Chenaux het sich drùff in en Wald zrùggzoge, ùn isch in de Nacht vùm 4. ùff de 5. Mai vùmene Gfolgsmaa, wo es ùff d Belohnig abgsee gha het, in de Nööchi vo Posieux ermordet worde. Syni Lyych isch deno ùff Frybùrg brocht worde, un dörte postum zum Dood verùrteilt, ùn öffentlig gchöpft un gviirdeilt worde. Zuesätzli isch er zur damnatio memoriae verùrteilt worde.

S Landvolch het scho bal aagfange, de Chenaux als Märtyrer z verehre ùn zue sym Grab z pilgere, wo de „"Saint Nicolas Chenaux, martyr de la liberté"“ ùm Fürbitte aagfleht worde isch. D Chilch het die Praxis sträng verùrteilt.

D Regierig het di Ùffständische ùn bsùnders d Aafierer verfolgt ùn sträng bstrooft. Glychzytig isch politisch aber en Ussglyych versuecht worde, ùn d Pfarreie un Gmeie sin dezue yyglade worde, „"ihri ehrerbietigen Darlegungen"“ vorzbringe. D Landschafte hen zwar s Patriziat nit in Froog gstellt, aber Stüürerlyychterige ùn d Wiideryyfierig vo de religiöse Füürdääg gforderet. D Stadtbürger vo Frybùrg hen dergäge au z verstoo gee, dass si mee Aadeil aa de Macht wette ha. Schlùssändli sin 1783 di wichtigschte Regimekritiker verbannt worde, wo deno zämme mit de gflohene Ùffständische vo 1781 mit em Yymarsch vo de Franzose in d Schwyz ùn de Gründig vo de Helvetische Republik 1798 wiider zrùggcho sin.

De Chenaux sälber isch schynts deno in Vergässeheit groote, bis 1848 in de Folg vùm Sonderbundchrieg e liberali Regierig d Macht z Frybùrg übernoo het, ùn de Chenaux rehabilitiert het. Im Greyerz hen spööter immer mee Lüt welle ihrem Volchsheld e Denkmool setze. Schliessli isch am 24. Septämber 1933 e Bronze-Statue vùm Gämfer Carl Angst z Bulle in de Innestadt, gägenüber vùm ehemoolige Sitz vo de Herrschafte vo Frybùrg, yygwyycht worde. Als Yyschrift stoot dörte: „"La Gruyère à Pierre-Nicolas Chenaux, mort le 5 mai 1781 pour la défense des libertés du peuple"“. Z Frybùrg isch hüt usserdäm e Gässli nooch em benannt, d "Route Nicolas-Chenaux" im Beauregard.



</doc>
<doc id="38273" url="https://als.wikipedia.org/wiki?curid=38273" title="Silur">
Silur

S Silur isch in dr Ärdgschicht s dritt chronostratigrafisch Syschtem bzw. di dritt geochronologisch Period im Paläozoikum. S het vor rund Millione Johr aagfange un vor rund Millione Johr ufgghert. S Silur chunnt noch em Ordovizium un wird vum Devon abglest. 

Dr Name stammt vu dr Silurer, eme keltischen Volksstamm z Sidwales un isch vum Roderick Murchison anne 1833 bregt wore. Friejer isch s Silur au "Gotlandium" gnännt wore, wel Gstaischichte us däm Syschtem uf dr Oschtseeinsle Gotland byschpelhaft verdrätte sin.

Dr Sir Roderick Murchison het zämme mit sym Frynd Adam Sedgwick scho in dr 1830er Johr iber di paläozoische Ablagerige z Wales gschafft. Wel dr Sedgwick di vu ihm untersuechte Schichten noch em alte Name vu Wales ("Cambria") Kambrium gnännt het, het dr Murchison di vu ihm untersuechte jingere Schichte no dr keltische Silurer gnännt. Si hän zämme s Wärch "On the Silurian and Cambrian Systems, Exhibiting the Order in which the Older Sedimentary Strata Succeed each other in England and Wales" ("Iber di silurische un kambrische Periode. Darstellig vu dr Aaornig, wu di eltere Sedimäntschichte z Ängland un z Wales ufenanderchemme"), wu anne 1835 erschinen isch. Speter isch vum Charles Lapworth fir sälli Gstailage, wu mer sich nit het chenne ainig wäre iber d Zuegherigkait zue aire vu dr boode Schichtfolge, dr Uusdruck Ordovizium yygfiert, wu au noch eme antike walisische Volksstamm gnännt isch.

As Basis vum Silur isch vu dr "International Union of Geological Sciences" (IUGS) s Erschtufdrätte vu dr Graptolithe-Arte "Parakidograptus acuminatus" un "Akidograptus ascensus" bstimmt wore. D Obergränz (= Untergränz vum Devon) isch mit em Erschtufdrätte vu dr Graptolithe-Art "Monograptus uniformis" definiert. Der GSSP (Global Stratotype Section and Point = Globaler Aichpunkt fir Stratotype) vum Silur isch e Profil bi Dob's Linn, bi Moffat zSchottland.

S chronostratigrafisch Syschtem vum Silur wird in vier Serie glideret, wu in isngsamt acht Stapfle unterglideret wäre.


Di fir Kambrium un Ordovizium typisch Aaornig vu dr Kontinänt het sich im Silur stark gänderet. Scho im Ordovizium hän sich Laurentia un Baltica (mit em Mikrokontinänt Avalonia, wu im Oberordovizium mit Baltica verschmulzen isch) unter Subduktion vum Iapetus-Ozean ufenander zue. Im Untere Silur isch zue dr Kollision vu dr boode große Kontinentalblatte un zue dr Bildig vum Kaledonische Faltegirtel chuu. Mit dr Verschmilzig vu Laurentia un Baltica zue Laurussia isch e neie Großkontinent entstande. Dr Rheisch Ozean zwische Gondwana im Side un Baltica un Laurentia (bzw. no dr Kollision vu dr beede Kontinänt Laurussia) im Norde isch im Silur zue syre maximale Braiti chuu. Im Obersilur isch s Hun-Superterran vum Nordrand vu Gondwana abbroche un isch no Norde uf Laurussia zuedriftet. Dr Rheisch Ozean zwisch em Hun-Superterran un Laurussia isch unter s Hun-Superterran subduziert wore. Zwisch em Hun-Superterran un Gondwana het d Palaeotethys aagfange ufzgoh.

S Klima isch insgsamt rächt warm gsii, au beyyflusst dur dr hoch Aadail vum atmosphärische Chohledioxid un dr dodermit verbunde Dryybhuuseffäkt. Ainewäg finde sich us däm Ärdzytalter, wu fascht 28 Millione Johr duurt het, au Hiiwyys uf tämporäri Inlandveryysige. In dr nidere Braitine isch s wältwyt zue dr Bidlig vu Riff chuu. Dr Wasserstand isch relativ hoch gsii, was au zuen ere Bildig vu Flachmeer uf dr ainzelne Kontinänt gfiert het.

Im Silur drätte di erschte Wirbeldier mit Chiifel (Gnathostomata) uf. Im Untersilur erschyne d Placodermi, wu scho im Silur e großi Artevilfalt entwickle. Im Obersilur sin di erschte fossile Räscht vu Chnochefisch (Osteichthyes) noogwise. Si hän zämme mit riisige, bis zue zwee Meter lange Seeskorpion im flache Meer gläbt. Die hän sich scho im Ordovizium entwicklet ghaa, hän aber im Silur un Devon di grescht Diversitet ghaa. 

D Koralle, verdrätte mit dr boode Großgruppe Tabulata un Rugosa, hän greßeri Riffstrukture bildet, z. B. uf Gotland. Bi dr Stachelhyter (Echinodermata) drätte di erschte Chnoschpestrahler (Blastoidea) uf. D Klasse Eocrinoidea un Paracrinoidea stärbe uus. Im Stamm vu dr Armfießer (Brachiopoda) isch d Ornig Trimerellida am Änd vum Silur uusgstorbe. 

Am Änbd vum Silur het drei chlaineri Uusstärbeeraignis gee, dodrunter dr sognännt Lau-Event, wu im Ludfordium aagfange het.

D Landbflanze höän sich wyter entwicklet un sich uusbraitet. Di erschte Gfeßbflanze erschyyne im Mittelsilur mit "Cooksonia" uf Laurussia un "Baragwanathia" uf Gondwana. E urspringligi Landbflanze mit Xylem un Phloem, aber no ohni Differänzierig in Wurzle, Stamm un Bletter, isch "Psilophyton". Si het Photosynthese iber di gsamt Oberflechi bedribe, au d Stomata sin iber di ganz Oberflechi verdailt gsii. Si het sich iber Spore vermehrt un stoht an dr Basis vu dr Urfarn (Psilophytopsida), wu d Hauptzentwicklig aber im Devon ghaa hän. D Rhyniophyta un aifachi Bärlappbflanze (Lycopodiophyta) hän ihre Ursprung au im Silur, au di erschte Flächte sin im Silur noogwiise.

Seli karakteristisch fir s Silur in wyte Dail vu Mitteleuropa sin dunkli, bituminesi Lättegstai („Graptolithe-Schifer“). Untergordnet wäre au Chisel- un Alaunschifer gfunde. Z Behme isch s ober Silur dur dunkli, flachmarini Chalch verdrätte. In dr Karnische Alpe isch s Silur glychfalls chalchig uusbildet. Do un au z Behme sin e Huffe vulkanischi Lage yygschaltet.




</doc>
<doc id="38275" url="https://als.wikipedia.org/wiki?curid=38275" title="Neue Wilde">
Neue Wilde

As Nöiji Wildi oder Nöiji Heftigi, wärde Künstler bezäichnet, wo in de früeje 1980er Joor mit ere subjektive, umbekümmerete und lääbensbejooende Moolerei z Dütschland und in Östriich an d Öffentligkäit dräte si. Dr Naame häi si überchoo, wil si an die franzöösische "Fauves", d. h. Wilde, erinneret häi, wo am Aafang vom 20. Joorhundert z Bariis Furore gmacht häi. Die Nöije Wilde häi mit iire Wärk die gnormte Wärtmaassstääb vo de bürgerlige Vorstellige kommentiert. Si häi mit iire Bilder, wo vilmol in dunkle Döön ghalte si, gege d Apathii vo de 1980er Joor, wo us em Woolstand choo isch, revoltiert. Si häi dr dradizionelli Kunstbegriff demontiert und si eso in dr Dradizioon vom Dada und Fluxus gstande.

E Hauptmerkmol vo dr Kunstrichdig si die groossformatige Bilder mit iirer bedoont moolerische Moolwiis und iirer ziilte Formlosigkäit, eme schwungvolle und heftige Bimselstrich und chreftige Farbe. D Bilder chönne expressiv abstrakt si, sinnlig geegeständlig, neon-grell, odr mit Graffiti-Elemänt dursetzt. Si si us de individuelle Empfindige vo de Künstler und iirem Sälbstdarstelligsbedürfnis entstande. 





</doc>
<doc id="38276" url="https://als.wikipedia.org/wiki?curid=38276" title="Postmoderne">
Postmoderne

D Postmodärne (lat. "post" „hinder, nooch“) isch im allgemäine Sinn dr Zuestand vo dr oobeländische Gsellschaft, Kultur und Kunst „noch“ dr Modärne. Im bsundere Sinn isch si e bolitisch-wüsseschaftlig-künstlerischi Richdig, wo sich gege d Instituzioone, Methoode, Begriff und Grundaanaame vo dr Modärne wändet und brobiert, die ufzlööse und z überwinde. D Verdräter vo dr Postmodärne kritisiere s Strääbe noch Innovazioon vo dr Modärne wil s nume habituell und automatisiert sig. Si behaupte, ass in dr Modärne e dotaldäärs Brinzip wurd vorherrsche, wo nid legitim sig, wo uf dr gsellschaftlige Ebeni despotischi Züüg häig und bekämpft wärde müss. Maassgääbligi Aasätz vo dr Modärne sige äidimensional und gschiteret. Däm wird d Mögligkäit von ere Vilfalt vo gliichberächtigte Perspektive, wo nääbenenander bestöön, gegenübergstellt (Relativismus). Si nimmt kritische Bezuug uf d Esthetik vo dr Modärne und forderet e brinzipielli Offehäit vo dr Kunst.

Sit em Aafang vo de 1980er Joor diskutiert ma drüber, was postmodärn genau sig. S postmodärne Dänke will nit nume as Zitdiagnose verstande wärde, sondern as kritischi Dänkbeweegig, wo sich gege d Grundaanaame vo dr Modärne wändet und Alternative vorschloot.




</doc>
<doc id="38277" url="https://als.wikipedia.org/wiki?curid=38277" title="Schweizer Bischofskonferenz">
Schweizer Bischofskonferenz

D Schwizer Bischofskomferenz (SBK) (, ) isch s Koordinierigsorgan vo de römisch-katholische Bistümer vo de Schwiz.

D Schwizer Bischofskomferenz isch 1863 als weltwit ersti Bischofskomferenz gründet worde und isch Mitglid im "Root vo de europäische Bischofskonferenze".

Si trifft sich normalerwys vierteljöhrlich und hät zur Zyt 12 Mitglider. Da send d Bischöf vo de sächs Bistümer vo de Schwiz, inklusiv d Weihbischöf und di beide Äbt vo Saint-Maurice und Einsidle. Wänns nötig isch träffed si sich au no zu usserordentiche Versammlige. Gleited wöred d Sitzige vom Präsident vo de SBK, wo all paar Johr nöi gwählt wörd – er gilt as «Primus inter pares» (Erste under gliiche). Denäbet gits no regelmässigi Zämekümft i de beide Ordinariekomferenze, eini för d Westschwiz (Conférence des ordinaires de la Suisse romande - Ordinarienkonferenz der französischsprachigen Schweiz - COR) und eini för d Dütschschwiz (Deutschschweizerische Ordinarienkonferenz - DOK).






</doc>
<doc id="38278" url="https://als.wikipedia.org/wiki?curid=38278" title="Martin Kippenberger">
Martin Kippenberger

Dr Martin Kippenberger (* 25. Februar 1953 z Dortmund; † 7. Merz 1997 z Wien) isch e dütsche Mooler, Installationskünstler, Performanskünstler, Bildhauer und Fotograf gsi.

1972 bis 1976 het er z Hamburg bim Claus Böhmler, Arnold Hauser und Franz Erhard Walther studiert. Denn isch er uf Floränz und 1978 uf Berlin. Dört het er mit dr Gisela Capitain s „Kippenbergers Büro“ gründet, won er jungi Künstler het lo ustelle. 1980 isch er uf Bariis. Er het Ustellige z Darmstadt und z Düsseldorf organisiert. 1981 isch er in d Lord Jim Loge iidräte. 1988 isch er an dr Biennale z Venedig drbii gsi. 1990 isch er Brofässer un dr Städelschule Frankfurt worde und het vo 1992 aa Vorlääsige an dr Yale University und an de Universidääte Nizza, Amsterdam und an dr Gsamthochschuel Kassel gee. 1996 het er dr Käthe-Kollwitz-Briis überchoo. 1997 het er an dr Documenta X z Kassel und an dr Usstellig "Skulptur.Projekte" z Münster mitgmacht.

Im Kippenberger sini Wärk duet mä de Nöije Wilde zueordne. In dr Dradizioon vom Dada und Fluxus het er an dr Demontaasche vom dradizionelle Kunstbegriff gschafft. Für das het er under anderem Provokazioonen und Spott iigsetzt.


Album

Singles & EPs

Compilations

Miscellaneous





</doc>
<doc id="38322" url="https://als.wikipedia.org/wiki?curid=38322" title="Allaire (Morbihan)">
Allaire (Morbihan)

Allaire (Gallo "Alaèr", bretonisch "Alaer") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Allaire lyt 45 km eschtlig vu Vannes un 90 km eschtlig vu Lorient uf ere Hechi zwische aim un 88 m iber em Meer. D Vilaine bildet di sidlig March.

Nochbergmaine sin Saint-Perreux im Nordoschte, Saint-Jean-la-Poterie im Oschte, Rieux im Sidoschte, Saint-Dolay im Side, Béganne im Sidweschte, Saint-Gorgon im Weschte un Saint-Jacut-les-Pins im Nordweschte.

Allaire isch zum erschte Mol gnännt wore anne 878 as "Alair" (11. Jh.: "Halaer", 1378: "Aller", 1460: "Aloir", 1516: "Allair").

 vu Allaire isch . Allaire ghert zum Kommunalverband .

Dr traditionell Dialäkt vu Allaire ghert zum Gallo.





</doc>
<doc id="38327" url="https://als.wikipedia.org/wiki?curid=38327" title="Pessach">
Pessach

Pessach, au Passa(h) (hebräisch פֶּסַח pesach; aram. פַּסְחָא, pas-cha; griechisch πάσχα, pas-cha; vo hebräisch "liphsoah", dütsch "verbiigoo", "drüber ewägggoo"), isch s wichdigste Fest im jüüdische Kaländer. Es wird jedes Joor im Früelig vom 15. bis 22. Nisan gfiirt. Am Oobe vom erste Fiirdig versammle sich die jüüdische Familie zum Seder, wo si zämme hocke und d Haggada vorlääse, e Kompilazioon vor allem vo Passaasche us dr Biible, wo verzelle, wie d Egüpter d Israelite underdruckt häige, wie Gott si befreit häig und wie si dur d Wüesti Sinai ins Globte Land zooge sige. Denn wird e Festmööli gässe. Zum Gedänke an dr überstürzti Uszuug us Egüpte, wo si nid emol Zit gha häige, iir Broot lo ufzgoo, wird wäärend dr ganze Pessachwuche käi Chametz gässe; das si Lääbensmiddel und anders, wo us gsüürtem Wäize, Haaber, Rogge, Gärste und Dinkel bestöön oder drmit het chönne in Kontakt choo. Das Verbot vom Chametz het bedütendi gsellschaftligi und wirtschaftligi Uswirkige uf die jüüdischi Gsellschaft, won e ganzi Industrii entstanden isch, nume zum däm Gebot z folge.

In der Zit vom Zwäite jüüdische Tämpel isch Pessach äins vo de drei israelitische Pilgerfest gsi, wo die Glöibige uf Jerusalem zum Tämpel uf em Tämpelbärg zooge si und dört e Pessachdier gopferet häi. Vo doo chunnt s au, ass es e zwäite Festdag e Wuche noch em erste git, so dass alli, wo am erste Daag nit häi chönne opfere, e zwäiti Schãnsse wurde haa.

Pessach wird vor allem vo de Juude gfiirt, aber es git au e baar christligi Sekte wie die Sürische Christe (d Nasrani) und die indische Knananite und die Messianische Juude. Au d Samaritaner, wo nume die fümf erste Büecher vo dr Bible aanämme, fiire Pessach. Bi iine wärde au hüte no uf em Bärg Grisim an Pessach Dier gopferet.

D Christe häi Pessach für iiri Zwäck adaptiert und drus Oostere gmacht.



</doc>
<doc id="38330" url="https://als.wikipedia.org/wiki?curid=38330" title="Tempelberg">
Tempelberg

Dr Tämpelbärg (hebr. "Har haBait", ) isch e Hügel im Südostdäil vo dr Jerusalemer Altstadt, ooben am Kidrondaal. Uf sim Gipfel het s e künstligs Blatoo. Ursprünglig si doo dr Salomonischi Tämpel und dr Herodianischi Tämpel, wo spööter baut worden isch, gstande. Hüte befinde sich dört dr Felsedoom und d al-Aqṣā-Moschee. Dr Tämpelbärg isch äine vo de umstrittenste häilige Ort uf dr ganze Wält.

Noch dr Bible häige do d Israelite vor dreiduusig Joor under em Salomo dr erst Tämpel baut. In däm Tämpel sig s Haupthäiligdum vom Juudedum gsi, wo als Mishkan (hebräisch משכן „S Häim vo Gott uf Ärde“), as „Tabernakel“ oder im Dütsche vo dr Lutherbible au as „Stiftshütte“ bekannt isch. Im bsunders häilige, abgränzte Beriich vo däm Allerhäiligste im Tämpel sig d Bundeslade ufbewaart worde. Ins Allerhäiligste het nume dr Hohebriester nume äinisch im Joor iine döfe. Es isch e Sümbol für s äigentlige Häiligdum im Himmel, Gott, gsi. Dr Tämpel isch s Zentrum vom israelitische Gottesdienst gsi. Wo dr Nebukadnezar II. Jerusalem erobert het, het er dr Tämpel 586 vor dr Zitwändi lo zerstööre. Wo denn d Juude us em Babylonische Exil zruggchoo si, häi si am gliiche Ort dr zwäit Tämpel baut, wo 516 vor dr Zitwändi fertig worden isch. Dr Herodes dr Grooss het en monumental usbaut. Dä Tämpel isch im jüdisch-römische Chrieg im Joor 70 noch dr Zitwändi vo de Römer zerstöört worde. Die Zerstöörige vo de Tämpel im Abstand vo 655 Joor häi noch der jüüdische Überliiferig bäidi am 9. Aw stattgfunde und si bilde zentrali Pünkt in dr jüdische Gschicht. In de Gebät, wie em Achzääbittegebät, wird für e Widerufbau vom Tämpel vo Jerusalem bätet und ass dr Messias ändlig wurd cho. D Westmuure oder Chlaagemuure isch e Räst vo de Muure, wo s ursprünglige, künstlig erwiiterete Tämpelblatoo gstützt häi. E Hufe Juuden düen dört bäte und stecke Gebätszettel in d Schbalte vo dr Muure.

Nochdäm d Römer dr zwäit Tämpel zerstöört und die jüüdischi Bevölkerig us Jerusalem verdriibe häi, het s uf em Tämpelbärg zerst e römische Jupiter-Tämpel gee und spööter e christligi Chille.

Im Islam gältet dr Tämpelbärg as dr dritthäiligsti Ort noch Mekka und Medina. Vo do häig dr Brofet Mohammed si Nachträis (Sure 17, Vers 1) zu dr „Moschee, wo am witiste ewäg isch“ aagfange. 

D Bezäichnig "al-haram asch-scharif" isch aber sekundär und mä cha sä weder bi de Lokalhistoriker vo Jerusalem no in de christlige Kwelle noochwiise; si isch erst us dr post-mamelukische Periode schriftlig überliiferet. Noch ere Korrelazioon vo geodätische Referänzpünkt, wo no vorhande si wie de Räst vo dr Umfassigsmuure, mit modärne Tämpelrekonstrukzioone und dr Vermässig vom Felse, wo dr Felsedoom drüber baut isch, dur dr Brit Montagu Brownlow Parker im Joor 1911 sig dä Felse idäntisch mit em Standort vo dr Bundeslade im Allerhäiligste vom Tämpel. 

Dr Tämpelbärg isch dr Ort vom ehemoolige Allerhäiligste vom Juudedum. Es isch e Sümbool für s äigentlige Häiligdum, für Gott, gsi. Hüte entspräche däm symbolisch sälli Beriich in de Sünagooge, wo d Gmäinde iiri Gebät abhalte.

Im Palestinachrieg vo 1948 si d Geböid uf em Tämpelbärg vo Granaate zum Däil zerstöört worde. Si si in de Joor druf mit dr technische und finanzielle Hilf us Jordanie, Saudi-Arabie und Egüpte widerufbaut worde.

Im Säggsdaagchrieg (1967) het Israel under anderem au Ostjerusalem erooberet, und sit denn chönne Juude wider an dr Chlaagemuure go bäte. Dr Tämpelbärg wird vom muslimische "Waqf" verwaltet, wo vo dr israelische Regierig fast e vollständigi Autonomii überchoo het.

Mä chunnt uf e Tämpelbärg dur elf Door an dr Nord- und Westsite vo dr Aalaag. Alli Door wärde vo israelische Boliziste und Aagstellte vom Waqf überwacht und nume Muslim döfe dur die Door iine. Nid-Muslim döfe nume dur s Marokkanerdoor bi dr Chlaagemuure uf e Bärg, und das nume vom Samschdig bis zum Donnschdig usserhalb vo de Gebätszite und noch scharfe Sicherhätskontrolle. Bis zur Zwäite Intifada häi Duriste in d Al-Aqsa, dr Felsedoom und ins Islamische Museum iine döfe. Denn isch s Gländ für Nit-Muslim us Sicherhäitsgründ gsperrt worde. Sit em Ändi vo dr Intifada isch dr Bsuech uf em Bärg wider erlaubt, aber in d Geböid döfe nume Muslim iine. Es isch Nit-Muslim verbote, Büecher und Kultgeegeständ mitzbringe und Gebät abzhalte. Juude döfe nume in chliine Grubbe iine und wärde vilmol beufsichdiget, so dass es nid zu Brovokazioone cha cho.

Wil Brotest gege aktuelli bolitischi und milidäärischi Akzioone vo Israel im Allgemäine noch em Middaagsgebät stattfinde, beschränkt die israelischi Bolizei dr Zuegang noch soonige Aaläss us Sicherhäitsgründ. Im Allgemöine wird e Mindestalter für Manne festgsetzt oder nume d Iiwooner vo Jerusalem döfe iine.

Zum Marokkanertor (au: Mughrabi-Door) vom Tämpelbärg chunnt mä über d Mughrabi-Brugg.

Es git Israeli wo die arabischi „Bsetzig“ vom Tämpelbärg ableene. E chliini fundamentalistischi Grubbe mit em Naame „Glöibigi Beweegig Tämpelbärg und Eretz Israel“ will uf em Tämpelbärg am Blatz vo de Moscheä dr dritt jüüdisch Tämpel baue. Nume e Minderhäit vo dr israelische Öffentligkäit understützt die Grubbe. E baar Mol (zum Bischbil am 20. Oktober 1997, 7. Oktober 1998 und am 29. Juli 2001) het d Grubbe bekanntgee, ass si well e Grundstäi drfür lege. Das het internazionali Brotest zur Folg ghaa und es isch bi sümbolische Akt usserhalb aber in dr Nööchi vom Tämpelbärg bliibe.

In de letschte Joor het dr muslimisch "Waqf" agfange, illegal e groossi underirdischi Moschee in de sogenannte Ställ vom Salomo baue und häi drfür schweeri Baugräät iigsetzt. Vo jüdischer Site wird em "Waqf" vorgworfe, eso bedütendi archeologischi Züügniss vo dr jüüdische Vergangehäit vom Häilige Ort z zerstööre und e woorschiinlige archeologische Bewiis drfür z vernichde, ass dr Tämpelbärg käi urislamischi Gschicht häig, wie radikali muslimischi Leerer und Schuele es bhaupte. Dr Waqf het jüdische Archeolooge verbote, das züberbrüefe.

E Hufe Archeolooge dänke au, ass die Arbäite dr Tämpelbärg und d Chlaagemuure chönnte destabilisiere. Im Herbst 2002 het mä e Büüle vo öbbe 70 cm im südlige Däil vo dr Muure gfunde und het Schäde befürchdet oder sogar ass e Däil vo dr Muure chönnt iistürze. Wil dr "Waqf" käi israelischi Kontrolle will erlaube, het e Grubbe vo jordanische Inscheniöör d Muure im Oktober döfe undersueche. Noch iirem Guetachte si Middi 2003 die entsprächende Repratuure gmacht worde.

2007 het s oberste israelische Gricht islamischi Begrääbniss am Fuess vom Tämpelbärg verbote, und d Bolizei Greeber an dr alte Umfassigsmuure, wo nonig beläit worde si, zerstöört. Dr Archeolog Gabriel Barkai het argumentiert, ass äini vo de historisch bedütsamste Stelle z Jerusalem vo Muslime illegal und ziilt verbaut und unzuegänglig gmacht wurd. An deere Stell häig sich no nie en islamische Friidhoof befunde.






</doc>
<doc id="38332" url="https://als.wikipedia.org/wiki?curid=38332" title="Lag baOmer">
Lag baOmer

Lag baOmer (ל"ג בעומר aschkenasisch) oder Lag laOmer (sephardisch) isch e jüüdischs Fest. Es isch e Halbfiirdig, wo am 33. Daag vom Omer-Zele zwüsche Pessach und Schawuot begange wird und uf e 18. Ijjar fallt. "Lag" (hebräisch ל"ג) stoot do für 33. 

Dr Ursprung vom Fest goot uf e Bar-Kochba-Ufstand gege d Römer 132 bis 135 noch dr Zitwändi zrugg. Es isch au e Fest zur Erinnerig an dr Rabbi Schimon ben Jochai, wo noch dr Überliiferig an däm Daag gstorbe isch (vo doo chunnt d Bezäichnig "Hillula de Raschbi"). Z Meron in Galiläa, nid wit vo Zfat, bsueche jedes Joor am Lag baOmer Zääduusigi vo Lüt im Rabbi si Graab und s Graab vom Elasar ben Schimon.

Lag baOmer isch e frööligs Fest. Die verschiidene iischränkende Gebot vo dr Druurzit, wo für die 49 Omer-Dääg zwüsche Pessach und Schawuot gälte, si an däm Daag ufghoobe. Chinder und Erwaggseni veraastalte Picknick und versammle sich um Lagerfüür. Vor allem cha mä an däm Daag hüroote. Mä darf sich wider rasiere und sich d Hoor lo schniide. Am Lag baOmer git s dorum au d Zeremonii vo dr Chalaka.

Der 33. Omer-Daag isch au d Nacht vo de vile Fackle. Die gröössti wird über em Graab vom Raschbi z Meron in Obergaliläa aazündet. Dr wichdigsti Grund, wiso die Fackle aazündet wärde, isch ass dr Raschbi as dr Hauptverfasser vom Buech vo dr Kabbala gältet, em so genannte "Sohar". 

D Chinder "bewaffne" sich mit Pfiil und Booge und gönge uf d Fälder und in d Wälder. Dä Bruuch erinneret an d Kämpfer im Bar-Kochba-Ufstand, aber au an dr Räägebooge as Zäiche vom Bund, "wo dr Herr mit em Volk Israel gschlosse het", zum em zäige, ass er d Wält nid no äinisch, it ere Sintfluet wurd bestroofe wie zur Zit vom Noah.

Wäärend em Ufstand vom Bar Kochba, em "Soon vom Stärn", wo under em Käiser Hadrian brobiert het, s römische Joch abzschüttle (132-135) isch d Festig Betar im Zentrum vom Kampf gsi. Noch dr Überliiferig het an däm Daag d Epidemii ufghöört, won e Hufe vo de Schüeler vom Rabbi Akiba umbrocht het. Dr Rabbi Akiba ben Josef wo dr Ufstand understützt het, isch schliesslig as Märtürer gstorbe.

Au dr Rabbi Schimeon bar Jochai het gege d Römer kämpft. Er isch z Meron (bi Zfat) begraabe, und bis hüte chömme am Lag ba-Omer Lüt zu sim Graab, denn dr 33. Omer-Daag isch au dr Doodesdag vom Raschbi, em Rabbi Simeon bar Jochai, eme berüemte Tannaite vo dr vierte Generazioon. Noch dr Überliiferig isch er an sim Doodesdaag diräkt in Himmel gfaare, und dorum bezäichnet mä s Fest zu sine Eere as "Hillula de Raschbi", as Fröidefest vom Zaddik (Grächte). Es git Massefröidefest mit Lieder, Danz und Gebät. 



</doc>
<doc id="38333" url="https://als.wikipedia.org/wiki?curid=38333" title="Heiliges Grab">
Heiliges Grab

Under em Begriff Heiligs Grab oder Heilig Grab verstoht me:



</doc>
<doc id="38334" url="https://als.wikipedia.org/wiki?curid=38334" title="Heiliges Grab (Nachbildung)">
Heiliges Grab (Nachbildung)

E Heiligs Grab isch e künstlerischi Nochbildig vom Heilige Grab z Jerusalem, wo Jesus noch sim Tod ine glait worden isch.

Christlichi Pilger, wo di Heilige Stätte im Heilige Land, also z Palästina (hüt Israel), go bsueche sind, händ s Bedürfnis gha, öpis vo döt mit z bringe oder dehai bildlich darzstelle, was si döt gseh händ.

Di bekanntischt originalgetreu verchlinneret Nochbildig vom Grab us de Grabeskirche isch s Heilige Grab i de Stadt Görlitz vo 1504. Aber scho vorher send i Chlöster und Cherche chlinneri Nochbildige erstellt worde. So zum Byspil i de Kapuzinercherche vo Eichstätt (1160), im Münster z Konstanz (1260), im Chloster z Denkedorf usw. 



</doc>
<doc id="38339" url="https://als.wikipedia.org/wiki?curid=38339" title="Karl David und Martin Lutz">
Karl David und Martin Lutz

D Karl David und Martin Lutz sin e Musik-Duo ussem Briisgau, wo alemannischi Lieder schryybe ùn singe. D Musik vo däm Duo weggslet zwüsche Folk, Blues ùn Rock'n'roll.

De Karl David ùn de Martin Lutz sin als Jùngi zwüsche 1982 ùn 1990 in de alemannische Rockband „Hurlibue“ debi gsi. Im Mai 2004 hen si deno für de 40. Geburtsdaag vùm Karl e baar vo dänne alte Lieder yyprobt, ùn drùff bschloo, wiider zämme Musik z mache. Im Novämber 2005 sin si deno zum erschte Mool wiider öffentlig ùffträte, ùn hen debi au neui Lieder gsùnge. 2006 sin verschiidni Ùfftritt gfolgt, so zum Byspil z Neueburg ùn z Mülle. Im Oktober 2007 isch deno di erscht CD „Alemannischi Songs“ ussecho. Es hen regelmässigi Ùfftritt im Bryysgau gfolgt, ùn im März 2009 di zweiti CD „Live im Kuehstall“. Im glyche Joor het di „Frehjoors Straussi-Tour“ im Markgräflerland ùn am Kaiserstuel stattgfùnde. 2011 isch di dritti CD „Mi Stadt - ä baar anderi Heimätleeder“, wo vo Neueburg handlet, ussecho. E vierti CD, „z'Nacht g'macht“, isch 2013 ùff de Märt cho.




</doc>
<doc id="38343" url="https://als.wikipedia.org/wiki?curid=38343" title="Bistum St. Gallen">
Bistum St. Gallen

S Bistum Sanggalle (lat.: "Dioecesis Sancti Galli") isch e Diözese vo de römisch-katholische Chirche i de Schwiz.
S Bistum Sanggalle isch am 8. April ane 1847 gründet worde. S Gebiet hät vorher zum Bistum Konstanz und deilwys zum Bistum Chur ghört. Di ehemolig exempti Fürstabtei Sanggalle hät bis 1805 för en grosse Tail vom Gebiet vom hütige Bistum fast alle bischöfliche Rächt gha.

Als Kathedrale dienet em Bischof d Stiftskerche vom ehemolige Chloster z Sanggalle, und dr Bischof wohnt au i de Wohnig vom ehmolige Abt. De Patron vom Bistum isch de Heilig Gallus.

Zum Bistum ghört hüt de Kanton Sanggalle. Di bede Kantön Appezäll Usserroode und Appezäll Inneroode send diräkt em Vatikan understellt und dromm cha ken Pfarrer us em Appezäll Bischof vo Sanggalle wäre. De Bischof vo Sanggalle isch aber im Uuftrag vom Papst för s Appezällerland zueständig.

S Bistum Sanggalle isch i acht Dekanat und 142 Pfarreie undertailt. D Näme vo de Dekanat im Uhrzeigersinn sind: Sanggalle, Rorschach, Altstetta, Sargans, Uznach, Wil/Wattwil, Goosse und Appezäll.

I de Seelsorg hät s Bistum Sanggalle under em Motto "ganz schön heilig" thematischi Schwerpünkt gsetzt gha, wo immer uf ene heilegi Person Bezug gnoo hend. Im Johr 2009 isch es de Opmar, 2010 de Notker und 2011 d Wiborada gsi.

S Johr 2012 isch s Johr vom Gallus gsi. Es hend vil Verastaltige stattgfunde. S Hischtorische und Völcherkundmuseum vo Sanggale het d Uusstellig «Gallus – Kult, Kitsch, Karikatur» zeigt. Und es isch au e spezielli Ostercherze zum Gallusjohr gmacht worde.




</doc>
<doc id="38344" url="https://als.wikipedia.org/wiki?curid=38344" title="Alla Pugacheva">
Alla Pugacheva

D Alla Borisovna Pugacheva (* 15. April 1949 z Moskau) isch e russische Popsängeri un Songschryyberi.

D Pugatschowa gältet as d Mueter vo dr russische Pop-Kultur und isch en Ikone vo dr russischen Popmusig. In de 1970er und 1980er het si mit iirem „Theater vom Lied“ nöiji Melodie und Daarstelligsforme iigfüert, wo in Ostöiropa bis denn umbekannt gsi si. Si het sich für d Liberalisierig vo dr Kunst in dr Sowjetunion iigsetzt und mee Individualismus und Kreatividäät uf dr Büüni gforderet. D Pugatschowa hat mit iire nöije Musigforme brobiert, westligi Rhüthme mit russische Melodie z verbinde. Si het au griisse Wärt gläit uf s Nivoo vo dr Lürik in iire Songs. Charakteristisch für iir Wärk isch d Vilsitigkäit; zum nöiji Forme finde het si mit verschiidene Liederarte experimentiert – vom Volkslied und dr Romanze bis in d Nööchi vom Hard-Rock.

D Popularidäät vo dr Pugatschowa isch in dr Sowjetunion am Aafang vo de 1980er Joor riisig gsi, iire Songs si joorelang uf de obere Blätz in de Tscharts ufgfüert worde. Sie het e Hufe Briis und Uszäichnige überchoo, het als ersti sowjetischi Sängere Wältturneä gmacht und het under anderem mit ABBA, mit em Udo Lindenberg und mit em Joe Dassin zämmegschafft. 

Sit em Ändi vo de 19080er Joor angaschiert sich d Pugatschowa für d Noochwuggs-Sänger, si isch in verschiidene soziale Beriich däätig (under anderem für d Opfer vo Tschernobyl), aber au im brivatwirtschaftlige Beriich.


</doc>
<doc id="38452" url="https://als.wikipedia.org/wiki?curid=38452" title="Schawuot">
Schawuot

Schawuot (hebr. שבועות für „Wuche“, Äizaal "schawua" „Wuche“; jiddisch "Schwuuess" oder "Schwijess") isch s jüüdische Wuchefest, wo öbbe siibe Wuchen bzw. 50 Dääg noch em Pessachfest gfiirt wird wird. 

In dr hebräische Bible het s Fest meereri Nääme: חג השבועות "Wuchefest" (2. Buch Moses 34,22 und 5. Buch Moses 16,10), חג הקציר Fest vo dr Ärnt (2. Buch Moses 23,16), יום הבכורים Daag vo de Erste Frücht (4. Buch Mose 28,26). D Mischna und dr Talmud kenne s Fest au as עצרת Atzeret "fiirligi Versammlig". 

S Wuchefest wird jedes Joor am 6. Siwan gfiirt und isch s letschte vo de Früeligsfest, wo au Pessach und s Zele vom Omer drzue ghööre. Dradizionell drinkt mä Milch und isst milchigi Spiise (Äierchueche mit Quark, Cheeschueche usw.) und Honig, wil d Tora mit Milch vergliche wird, wo s Volk Israel wie en unschuldigs Chind gärn wurd drinke. 

Die vile Nääme spiegle die verschiidne Bedütige, wo s Fest het. So erinnere sich d Jude drmit an dr Empfang vo de zwäite Zää Gebot am Bärg Sinai. Die erste Zää Gebot het dr Moses, noch dr jüüdische wie au dr christlige Überliiferig, verbroche, wil s jüüdische Volk s Goldige Chalb aabätet het, won er mit de Gebot zuene zrug choo isch. Dr Moses isch denn no äinisch uf e Spitz vom Bärg Sinai uufe und het Gott non emol um die Zää Gebot bittet. Das Mol häi d Juude die Zää Gebot müesse verdiene und häi fufzig Daag lang vom Pessachfest bis Schawuot müesse bäte. Bim erste Mol häi si die Zää Gebot gschänkt überchoo. 

Die Zää Gebot stöön im Middelpunkt vo dr Lääsig vo dr Tora. Bim Vorlääse wärde si von ere bsundere Melodii begläitet und die ganzi Gmäind stoot uf. Für dä Abschnitt wird im Allgemäine as Zäiche vo dr bsundere Eer dr Rabbiner oder en anders füerends Mitglied vo dr Gmäind zur Tora ufgrüeft. 

D Lääsig vo dr Tora wird iigläitet vom "Akdamut". Das isch e Gebät uf Aramäisch wo von ere bsundere Melodii begläitet wird. Mit däm bittet mä um d Erlaubnis, überhaupt mit dr Lääsig vo dr Torah döfe afoo. 

E Hufe Glöibigi studiere Tora die ganzi Nacht lang in dr Synagoge ("Tikun", "Nachtwach"), und d Manne häi iir Tallit (Gebätsschaal) aa und iiri Gebätsrieme (Tefillin), wo s Glaubensbekenntnis din gschriibe isch. In de Synagoge und Jeschiwot, de Talmud-Toraschuele, blibt mä im Allgemäine die ganzi Nacht lang wach und studiert z zwäit d Tora. Rabbiner und Schriftgleerti halte Vordrääg. Vo Zit zu Zit underbricht mä s Studium und singt und danzt, und so goot s bis zum Morge. Schawuot isch e Fest und dorum wird nid gfastet. Mit eme erste Liecht versammle sich alli zum Gebät und säge s "Schma", wenn d Sunne ufgoot. 

Schawuot isch au en Ärntedankfest, wil zu dere Zit z Israel dr Wäize gärntet wird. Im Middelpunkt vo de Festligkäite stoot d "Habaat Bikkurim", s Bringe vo de Erste Frücht. As Ärntedankfest wird s vor allem in de ländlige Gmäinde, de Kibbuzim und de Moschawim, gfiirt und ziet e Hufe ehemoligi Mitgliider vo de Gmäinde, vo Familie, Fründ und Bekannte aa. 

Wil noch dr christlig-biblische Apostelgschicht dr Häilig Gäist am jüüdische Wuchefest zu de Jünger vom Jesus aabechoo isch, isch im Christedum Schawuot zum Pfingstfest worde.



</doc>
<doc id="38454" url="https://als.wikipedia.org/wiki?curid=38454" title="Rosch ha-Schana">
Rosch ha-Schana

Rosch ha-Schana (au "Rosch ha-Schanah", in dr aschkenasische Ussprooch "Rausch ha-Schono" oder "Roisch ha-Schono" oder volksdümlig uf Jiddisch "Roscheschone, Roscheschune;" Hebräisch "Chopf vom Joor", „Aafang vom Joor“) isch dr jüüdisch Nöijoorsdaag. In dr Mischna, dr wichdigste Sammlig vo religiööse Überliiferige vom rabbinische Juudedum, isch das Fest as dr Aafang vom Joor festgläit und mit iim foot e nöis Kaländerjoor aa.

Für «e guets Nöis» säit mä uf Hebräisch «שנה טובה» "schana tova" oder au «שנה טובה ומתוקה» "schana tova u'metuka" („e guets und süesses Joor“).

Rosch ha-Schana fallt noch em jüüdische Kaländer uf dr 1. "Tischri", 163 Dääg noch em erste Daag vom Pessachfest. Im gregorianische Kaländer wäggslet s Datum jedes Joor, mä fiirt en aber immer im Septämber oder in dr erste Helfti vom Oktober.

Für d Samaritaner foot s nöije Joor drgeege im Früelig, am Aafang vom Monet "Abib", aa. Es git Forscher, wo das für dr ursprüngligi, gsamtisraelitischi Bruuch halte. D Usenandersetzige über dr Zitpunkt vo Rosch ha-Schana göön uf Zit vom Talmud zrugg (Mischnatraktat Rosch ha-Schana). Au noch der Tora (2. Mose 12,2) foot s nöije Joor im Früelig am 1." Nissan" aa.

S Fest Rosch ha-Schana isch in dr Bible im 3. Mose (Levitikus), 23,24–25, und im 4. Mose (Numeri), 29,1–6 und in Grundzüüg in Hesekiel 40,1 bezügt. Es foot im Herbst, noch em Ändi vom 29. Daag vom jüüdische Monet "Elul" aa und goot zwäi Dääg lang bis zum Ändi vom zwäite Daag vom Monet "Tischri". Ursprünglig isch s nume äi Daag lang gsi, aber hützudaags isch s überall, au z Israel, zwäi Dääg lang.

Im Reformjuudedum fiirt mä im Allgemäine nume am erste Daag vom Fest. Die Orthodoxe und Konserwative fiire alli an bäide Dääg.

Vor Rosch ha-Schana goot mä uf d Greeber vo de doote Aaghöörige und vo de Grächte "(צדיקים)", und loot sich vo dr Erinnerig an deren iir Lääbe für s nöije Joor lo inspiriere. Am Morge vor em Nöijoorsfest git s noch em Morgegebät s „Entbinde vo Glübd“ vor drei Glöibige, wo doodrfür e „Gricht“ bilde.

D Ornig vo de Gebät, vom Bloose uf em Schofar, vom Kiddusch und vo de Moolzite si gliich an bäide Dääg, wo noch em Talmud e äinzige Fiirdig si, wo 48 Stunde lang isch. Für dass mä nid dr gliich Sääge bim "Schehechejanu", Cherzenaazünde und bim "Kaddisch" au am zwäite Daag säit, ziet mä am zwäite Nöijoorsdaag im allgemäine nöiji Chläider aa und stellt e Schaale mit Frücht uf e Disch, wo mä zu dere Jooreszit nonie gässe het. D Säägessprüch beziet mä denn uf die.

Am Nomiddaag vom erste Daag git s dr Bruuch vom "Taschlich", wemm mä noch eme Gebät für d Vergääbig vo de Sünde Stäi furtgheit oder Bröösmeli ins Wasser absträift und so d Sünde sümbolisch loos wird. 

Rosch ha-Schana het au sini bsundrige Spiise. Es wird vil Süesses gässe, Honigchueche (Chonek Lejkech), Zimmes und Druube und süesse Wii drunke. Mä daucht Öpfelschnitz oder Challa-schiibe in Honig so dass s nöije Joor guet und süess wurd. Mä isst vom ene Chopf vom ene Fisch oder eme Schoof und säit drzue „Mög s di Wille si, ass mer zum Chopf und nid zum Schwanz wärde.“ Bim Granatöpfelässe, wo s e Hufe Chärn dinn het, bittet mä: „Mög s di Wille si, ass unseri Rächt sovil wärde wie dr Granatöpfel.“ Das isch e Wunsch, wo mä au uf Jiddisch bim Rüebliässe säit. S Dattleässe wird begläitet vo dr Bitt, ass alli Verlüümder und Aachlääger wurde zgrund goo.

Noch em Gottesdient wünscht mä de Lüt uf Hebräisch: "«Leschana towa tikatewu»" (Dass der für e guets Joor iigschriibe wärdet). 

Rosch ha-Schana isch dr "Jom haDin", dr Grichtsdaag: Am Nöijoorsfest wärde drei Büecher ufdoo: Ins erste wärde d Nääme vo de ganz Grächte iigschriibe, wo sofort s Siigel vom Lääbe überchömme. Ins zwäite Buech chömme die ganz Bööse, wo s Siigel vom Dood überchömme. S dritte Buech isch für die Middelmäässige, wo gsündigt aber au Guets doo häi. S Urdäil über die blibt bis zum Versöönigsdaag offe. Es isch mööglig, s Urdäil z beiiflusse und s Siigel vom Lääbe z übercho, wemm mä beröit und die, wo mene Schlächts aadoo het, um Verzeijig bittet. 

Am Rosch ha-Schana föön die Zää eerfurchtsvolle Dääg (hebräisch "Jamim Noraim") aa, wo druf s Versöönigsfest Jom Kippur chunnt.
Die rabbinischi Liddratuur beschribt dä Daag as e Grichtsdaag. Es git Beschriibige noch deene Gott uf eme Droon sitzt und Büecher mit de Daate vo alle Mensche offe vor im lige.



</doc>
<doc id="38455" url="https://als.wikipedia.org/wiki?curid=38455" title="Ambon (Morbihan)">
Ambon (Morbihan)

Ambon (bretonisch "Ambon") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Ambon lyt am Atlantik, 19 km eschtlig vu Vannes un 64 km eschtlig vu Lorient uf ere Hechi zwische 0 m un 57 m iber Normalnull.

Ambon isch zum erschte Mol gnännt wore anne 1330 as "Ambon". Bis anne 1824 isch Damgan e Dail vu Ambon gsii.

 vu Ambon isch . Ambon ghert zum Kommunalverband .

Dr traditionell Dialäkt vu Ambon ghert zum Bretonisch.




</doc>
<doc id="38456" url="https://als.wikipedia.org/wiki?curid=38456" title="Arradon">
Arradon

Arradon (bretonisch "Aradon") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Arradon lyt am Golf vu Morbihan, 5 km vu Vannes un 43 km vu Lorient uf ere Hechi zwische 0 m un 61 m iber Normalnull.

Arradon isch zum erschte Mol gnännt wore anne 1304 as "Daradon" (1382: "Aradon").

 vu Arradon isch . Arradon ghert zum Kommunalverband .

Dr traditionell Dialäkt vu Arradon ghert zum Bretonisch.




</doc>
<doc id="38457" url="https://als.wikipedia.org/wiki?curid=38457" title="Arzal">
Arzal

Arzal (Gallo "Arzau", bretonisch "Arzhal") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Arzal lyt am Atlantik, 33 km vu Vannes un 78 km vu Lorient uf ere Hechi zwische 0 m un 62 m iber Normalnull. 

Arzal isch zum erschte Mol gnännt wore anne 1134-44 as "Arsal" (1330: "Harsal", 1387: "Arzal", 1630: "Aysal").

 vu Arzal isch . Arzal ghert zum Kommunalverband .

Dr traditionell Dialäkt vu Arzal ghert zum Gallo. Anne 1806 het d Gmai noch em Charles Coquebert de Montbret no zum bretonische Sprochbiet ghert.




</doc>
<doc id="38458" url="https://als.wikipedia.org/wiki?curid=38458" title="Arzon">
Arzon

Arzon (bretonisch "Arzhon-Rewiz") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Arzon lyt uf ere Halbinsle zwisch em Atlantik un em Golf vu Morbihan, 15 km vu Vannes un 41 km vu Lorient uf ere Hechi zwische 0 m un 36 m iber Normalnull. 

Arzon isch zum erschte Mol gnännt wore anne 836 as "Ardon in Rowis" (878: "Ardon Rouuis", 1387: "Arzon", 1630: "Arzou", 1630: "Darzon", 19. Jh.: "Locmaria d'Arzon").

 vu Arzon isch . Arzon ghert zum Kommunalverband .

Dr traditionell Dialäkt vu Arzon ghert zum Bretonisch.




</doc>
<doc id="38459" url="https://als.wikipedia.org/wiki?curid=38459" title="Augan">
Augan

Augan (Gallo "Augan", bretonisch "Algam") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Augan lyt 47 km vu Vannes un 83 km vu Lorient uf ere Hechi zwische 40 m un 144 m iber Normalnull. 

Augan isch zum erschte Mol gnännt wore anne 833 as "Algam" (835: "Alcam", 1179: "Algan", 1330: "Augon", 1466: "Augam", 1630: "Oguan").

 vu Augan isch . Augan ghert zum Kommunalverband .


Dr traditionell Dialäkt vu Augan ghert zum Gallo.




</doc>
<doc id="38460" url="https://als.wikipedia.org/wiki?curid=38460" title="Auray">
Auray

Auray (bretonisch "An Alre") isch e franzesischi Gmai im Département Morbihan in dr Region Bretagne.

D Stadt ghert zum un zum Arrondissement .

Auray lyt am Fluss Loc'h, wu ab do "Auray" haißt, d Oberstadt am linke Stade, s Hafeviertel am rächte Stade. Bis uf Vannes sin s 17 km, bis uf Lorient 29 km.

Auray isch zum erschte Mol gnännt wore anne 1069 as "catrum Alrae" (1081: "Alrae", 1129: "Auray", 1136: "Auraio", 1187: "Alraycum", 1208: "Alraium", 1233: "Elrayo", 1241: "Elraii", 1278: "Olraium", 1282: "Aurray", 1291: "Aureio", 1309: "Aurey", 1309: "Elray", 1371: "Aulrey", 1371: "Aureyo", 1371: "Auroy", 1371: "Auroyo", 1371: "Aurrayo", 1371: "Aurroyo", 1437: "Tenoualray", 1453: "Alraii", 1561: "Aulray", 1717: "Auray evêché de Vennes").

 vu Auray isch . Auray ghert zum Kommunalverband .

Dr traditionell Dialäkt vu Auray ghert zum Bretonisch.




</doc>
<doc id="38461" url="https://als.wikipedia.org/wiki?curid=38461" title="Baden (Morbihan)">
Baden (Morbihan)

Baden (bretonisch "Baden") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Baden lyt am Golf vu Morbihan, 12 km vu Vannes un 36 km vu Lorient uf ere Hechi zwische -1 m un 43 m iber Normalnull. Nochbergmaine sin Le Bono, Plougoumelen un Ploeren im Norde, Arradon im Oschte un Larmor-Baden im Side.

Zue dr Gmai Baden ghere au no d Insle Sept Îles, Er Runio, Grand Veïzit un Petit Veïzit im Golf vu Morbihan.

Baden isch zum erschte Mol gnännt wore anne 1267 as "Baden" (1430: "Badan", 1731: "Badain").

 vu Baden isch . Baden ghert zum Kommunalverband .

Dr traditionell Dialäkt vu Baden ghert zum Bretonisch.






</doc>
<doc id="38462" url="https://als.wikipedia.org/wiki?curid=38462" title="Bangor (Morbihan)">
Bangor (Morbihan)

Bangor (bretonisch "Bangor") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Bangor lyt an dr Sidweschtkischte vu dr Insle Belle-Île-en-Mer im Atlantik, 49 Kilometer vu Vannes un 49 Kilometer vu Lorient uf ere Hechi zwische null un 58 m iber Normalnull. Zum Bann ghere no ne baar vorglagereti Felseninsle ("Île de Bangor, Îles Baguenères"). Dr Flugblatz vu dr Insle ("Aérodrome de Belle-Île-en-Mer") lyt im Norde vu dr Gmai.

 vu Bangor isch . Bangor ghert zum Kommunalverband .

Dr traditionell Dialäkt vu Bangor ghert zum Bretonisch.




</doc>
<doc id="38463" url="https://als.wikipedia.org/wiki?curid=38463" title="Baud (Morbihan)">
Baud (Morbihan)

Baud (bretonisch "Baod") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Baud lyt 31 km vu Vannes un 30 km vu Lorient uf ere Hechi zwische 22 m un 157 m iber Normalnull. 

Baud isch zum erschte Mol gnännt wore anne 1259 as "Baut" (1266: "Baud", 1322: "Bault", 1630: "Baust").

 vu Baud isch . Baud ghert zum Kommunalverband .

Dr traditionell Dialäkt vu Baud ghert zum Bretonisch.




</doc>
<doc id="38464" url="https://als.wikipedia.org/wiki?curid=38464" title="Béganne">
Béganne

Béganne (Gallo "Begann", bretonisch "Begaon") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Béganne lyt 40 km vu Vannes un 86 km vu Lorient uf ere Hechi zwische 0 m un 87 m iber Normalnull. Nochbergmaine sin Allaire, Caden, Nivillac, Péaule, Saint-Dolay un Saint-Gorgon.

Béganne isch zum erschte Mol gnännt wore im 11. Jh. as "Bekamne" (1387: "Beganne", 1457: "Begane", 1516: "Begann", 1554: "Begame", 1558: "Begannes").

 vu Béganne isch . Béganne ghert zum Kommunalverband .

Dr traditionell Dialäkt vu Béganne ghert zum Gallo.




</doc>
<doc id="38465" url="https://als.wikipedia.org/wiki?curid=38465" title="Beignon">
Beignon

Beignon (Gallo "Benyon", bretonisch "Benion") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Beignon lyt 56 km vu Vannes un 93 km vu Lorient uf ere Hechi zwische 52 m un 212 m iber Normalnull. 

Beignon isch zum erschte Mol gnännt wore anne 843 as "Beingloen vicaria" (9. Jh.: "Bicloen", 1062: "Bidainono", 1062: "Bidainonum", 1409: "Bedanum", 16. Jh.: "Baignon", 1630: "Bignon").

 vu Beignon isch . Beignon ghert zum Kommunalverband .

Dr traditionell Dialäkt vu Beignon ghert zum Gallo.



</doc>
<doc id="38466" url="https://als.wikipedia.org/wiki?curid=38466" title="Belz (Morbihan)">
Belz (Morbihan)

Belz (bretonisch "Belz") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Belz lyt 30 km vu Vannes un 17 km vu Lorient uf ere Hechi zwische 0 m un 33 m iber Normalnull. 

Belz isch zum erschte Mol gnännt wore anne 1029 as "Beels" (12. Jh.: "Bels", 1422: "Ponbels", 1516: "Belles", 1779: "Betz").

 vu Belz isch . Belz ghert zum Kommunalverband .

Dr traditionell Dialäkt vu Belz ghert zum Bretonisch.




</doc>
<doc id="38467" url="https://als.wikipedia.org/wiki?curid=38467" title="Berné">
Berné

Berné (bretonisch "Berne") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Berné lyt 60 km vu Vannes un 28 km vu Lorient uf ere Hechi zwische 36 m un 166 m iber Normalnull. 

 vu Berné isch . Berné ghert zum Kommunalverband .

Dr traditionell Dialäkt vu Berné ghert zum Bretonisch.




</doc>
<doc id="38468" url="https://als.wikipedia.org/wiki?curid=38468" title="Berric">
Berric

Berric (bretonisch "Berrig") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Berric lyt 18 km vu Vannes un 64 km vu Lorient uf ere Hechi zwische 24 m un 122 m iber Normalnull. 

Berric isch zum erschte Mol gnännt wore anne 1272 as "Berryc" (1387: "Berric", 1433: "Berry", 1779: "Béric").

 vu Berric isch . Berric ghert zum Kommunalverband .

Dr traditionell Dialäkt vu Berric ghert zum Bretonisch.




</doc>
<doc id="38469" url="https://als.wikipedia.org/wiki?curid=38469" title="Bieuzy">
Bieuzy

Bieuzy (bretonisch "Bieuzhi-an-Dour") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Bieuzy lyt 43 km vu Vannes un 35 km vu Lorient uf ere Hechi zwische 37 m un 176 m iber Normalnull. Nochbergmaine sin Guern im Nordweschte, Malguenac im Norde, Le Sourn im Nordoschte, Melrand im Weschte, Plumeliau im Oschte, Quistinic im Sidweschte, Saint-Barthélemy im Side un Guenin im Sidoschte.

Bieuzy isch zum erschte Mol gnännt wore anne 1125 as "Sanctus Bilci" (1288: "Beuzi", 1314: "Beusi", um 1330: "Biuzy", 1373: "Beusy", 1630: "Buzic", 1828: "Bieuzy"). Us Dail vu Bieuzy un dr Nochbergmaine Guern un Malguénac isch anne 1869 d Gmai Le Sourn gschaffe wore.

 vu Bieuzy isch . Bieuzy ghert zum Kommunalverband .

Dr traditionell Dialäkt vu Bieuzy ghert zum Bretonisch.




</doc>
<doc id="38470" url="https://als.wikipedia.org/wiki?curid=38470" title="Bignan (Morbihan)">
Bignan (Morbihan)

Bignan (bretonisch "Begnen") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Bignan lyt 25 km vu Vannes un 47 km vu Lorient uf ere Hechi zwische 53 m un 181 m iber Normalnull. 

Bignan isch zum erschte Mol gnännt wore anne 1252 as "Bygnan" (1333: "Bignan", 1421: "Bingnen", 1461: "Bignen", 1630: "Biguan").

 vu Bignan isch . Bignan ghert zum Kommunalverband .

Dr traditionell Dialäkt vu Bignan ghert zum Bretonisch.




</doc>
<doc id="38471" url="https://als.wikipedia.org/wiki?curid=38471" title="Billiers">
Billiers

Billiers (bretonisch "Beler") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Billiers lyt am Atlantik, 25 km vu Vannes un 70 km vu Lorient uf ere Hechi zwische 0 m un 29 m iber Normalnull. 

Billiers isch zum erschte Mol gnännt wore anne 1250 as "Beler" (1367: "Beleiers", 1427: "Bellié", 1441: "Biller", 1516: "Boller", 1630: "Belhel").

 vu Billiers isch . Billiers ghert zum Kommunalverband .

Dr traditionell Dialäkt vu Billiers ghert zum Gallo.




</doc>
<doc id="38472" url="https://als.wikipedia.org/wiki?curid=38472" title="Billio">
Billio

Billio (Gallo "Bilio", bretonisch "Bilioù") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Billio lyt 26 km vu Vannes un 56 km vu Lorient uf ere Hechi zwische 81 m un 167 m iber Normalnull.

Billio isch zum erschte Mol gnännt wore anne 1387 as "Mouster Biliou" (1387: "Moustoer Biliou", 1422: "Mouster Billiou", 1516: "Bilio", 1731: "Monstoir Bilio").

 vu Billio isch . Billio ghert zum Kommunalverband .

Dr traditionell Dialäkt vu Billio ghert zum Gallo.



</doc>
<doc id="38473" url="https://als.wikipedia.org/wiki?curid=38473" title="Bohal">
Bohal

Bohal (Gallo "Bohau", bretonisch "Bohal") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Bohal lyt 28 km vu Vannes un 69 km vu Lorient uf ere Hechi zwische 17 m un 90 m iber Normalnull. 

Bohal isch zum erschte Mol gnännt wore anne 1330 as "Boal" (1387: "Bohal", 1554: "Bouhal", 1731: "Boheal").

 vu Bohal isch . Bohal ghert zum Kommunalverband .

Dr traditionell Dialäkt vu Bohal ghert zum Gallo.




</doc>
<doc id="38474" url="https://als.wikipedia.org/wiki?curid=38474" title="Le Bono">
Le Bono

Le Bono oder Bono (bretonisch "Ar Bonoù") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Le Bono lyt 14 km vu Vannes un 33 km vu Lorient uf ere Hechi zwische 0 m un 42 m iber Normalnull. 

Le Bono isch bis anne 1947 e Dail vu dr Gmai Plougoumelen gsii. Urspringli het s Dorf em Chloschter Saint-Gildas-en-Rhuys ghert un isch am 19. März 1669 an dr Ritter Pierre de Montigny, dr Herr vu Kerisper verchauft wore.

 vu Le Bono isch . Le Bono ghert zum Kommunalverband .

Dr traditionell Dialäkt vu Le Bono ghert zum Bretonisch.




</doc>
<doc id="38481" url="https://als.wikipedia.org/wiki?curid=38481" title="Französische Präsidentschaftswahl 2012">
Französische Präsidentschaftswahl 2012

Ìm Frànkrìch hàt's àm 22. Àwril 2012 un àm 6. Mai 2012 Wàhla fer dr Präsidant gaa, wo 5 Johr làng s Lànd regiart. As sìn d 10. Wàhla vu dr 5. Republik ìm Frànkrìch gsìì.

Wia's gsetzlig vorgsah ìsch, müeß jeder Kàndidàt mìndschens 500 Unterschrìfta vu Gwählta sàmmla, fer känna mìtmàcha. D Dàtum fer dia Unterschrìfta zammabrìnga ìsch dr 16. März 2012 gsìì.

Àm 19. März 2012 hàt dr „Conseil Constitutionnel“ d Lischta vu da Kàndidàta feschtgstellt.

D Eva Joly (* 5. Dezamber 1943 z'Oslo, ìn Norwega) ìsch d Kàndidàta vu da „Griana“. Àls Berüef, ìsch sa Rìchter gsìì. Sa ìsch under àndra Mìtglìeder vu dr Pàrtei - zum Beispiel dr Nicolas Hulot - gschwàsiart worra fer d Kàndidàta sìì.

D Marine Le Pen (* 5. Àuigscht 1968 z'Neuilly-sur-Seine), Tochter vum Politiker Jean-Marie Le Pen, ìsch d Kàndidàta vum Rachtsextrema. Àls Berüef, ìsch sa Àdvokàt.

Dr Nicolas Sarkozy (* 28. Janner 1955 z'Pàris) ìsch dr Kàndidàt vu dr UMP (Rachts). Ar ìsch dr frànzeescha Präsidant vu 2007 bis 2012. Àls Berüef, ìsch'r Àdvokàt.

Dr Jean-Luc Mélenchon (19. Àuigscht 1951 z'Tanger, ìm Màrokko) ìsch dr Kàndidàt vum „Front de Gauche“ (Lìnksextrem). Ar hàt scho verschìedena Berüefa ghàà, meischtens àls Ààgstellter ìn dr Politik.

Dr Philippe Poutou (14. März 1967 z'Villemomble) ìsch dr Kàndidàt vum NPA (Lìnksextrem). Ar ìsch Àrweiter ìn dr First-Ford Fàwrìk vu Blanquefort un Veràntwortlig ìm Syndicat CGT.

D Nathalie Arthaud (* 23. Hornung 1970 z'Peyrins) ìsch d Kàndidàta vu dr „Lutte ouvrière“ Pàrtei (Lìnksextrem). Sa ìsch Wìrtschàftslehrera "(Ökonomie un Management)".

Dr Jacques Cheminade (* 20. Àuigscht 1941 z'Buenos Aires, ìn Argentinia) ìsch dr Kàndidàt vu dr Pàrtei „Solidarité et Progrès“, wo-n-'r ànna 1996 grìnda hàt. Àls Berüef ìsch'r Schrìftsteller.

Dr François Bayrou (* 25. Mai 1951 z'Bordères) ìsch dr Kàndidàt vum MoDem (d Zentrum-Pàrtei), wo-n-'r ànna 2007 grìnda hàt. Àls Berüef ìsch'r scho Lehrer gsìì, un düet aui Rennrässer ufziah.

Dr Nicolas Dupont-Aignan (* 7. März 1961 z'Pàris) ìsch dr Kàndidàt vu dr Pàrtei „Debout la République“ (Rachts, zìmlig ràdikàl).

Dr François Hollande (* 12. Àuigscht 1954 z'Rouen) ìsch dr Kàndidàt vum PS (Lìnks). Ar ìsch under àndra Mìtglìeder vu dr Pàrtei - zum Beispiel d Martine Aubry - gschwàsiart worra fer dr Kàndidàt sìì.

Zitter 1974 düen tràditionnell d zwei Kàndidàta vum zweita Tour àn'ra Debàtt teilnamma, wo àn dr Television zeigt wìrd. Dia Debàtt hett's àm 2. Mai 2012 ge uf TF1, France 2, BFM TV, iTélé un LCI.


</doc>
<doc id="38484" url="https://als.wikipedia.org/wiki?curid=38484" title="Kiddusch">
Kiddusch

As Kiddusch (hebräisch קידוש vo "kadosch", häilig, dütsch wörtlig „Häiligung“, mänggisch „Sääge“), bezäichnet mä dr Sääge über eme Bächer Wii, wo mä mit em dr Schabbat und die jüüdische Fiirdääg iiläitet. Dr Kiddusch wird abgläitet us em 2. Buech Mose 20,8: „Dänk an dr Sabbatdaag, für dass du iin duesch häilige“. 

Dr Kiddusch am Schabbat und an de Fiirdääg wird dehäi grad vor em Ässe gsäit. Im Allgemäine isch s dr Maa im Huus wo s macht, aber au Fraue müesse. Dr Kiddusch cha über Wii oder en anders Getränk gsäit wärde oder, wenn s käis het, über d Schabbatbroot. Aschkenasischi Juude säge am Friddigoobe e Kiddusch au in dr Synagoge. Das chunnt drvoo, ass früener Juude uf dr Räis in de Synagoge gässe häi.

Doodrvo abgläitet isch e meer oder weeniger groosses Mööli, wo in aschkenasische Gmäinde mäistens am Schabbat, aber mänggisch au an Fiirdääg, noch em Morgegottesdienst vo Mitgliider vo dr Gmäind bi bsundrige Gläägehäite aabote wird, und wo mä au as "Kiddusch" bezäichnet. Es git Gmäinde won er hüte e feste Bestanddäil vom Lääbe vo dr Gmäind isch und vo dr Gmäind finanziert wird.

As "Kiddusch HaSchem", d Häiligung vom Naame (vo Gott), bezäichnet mä s Festhalten am jüüdische Glaube dur Martürium, Gebät und Lääbensfüerig. S Geegedäil vo Kiddusch HaSchem isch dr "Chillul HaSchem", d Entweijig vom Naame (vo Gott). 


</doc>
<doc id="38485" url="https://als.wikipedia.org/wiki?curid=38485" title="Brandérion">
Brandérion

Brandérion (bretonisch "Branderion" oder "Prederion") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Brandérion lyt 36 km vu Vannes un 14 km vu Lorient uf ere Hechi zwische 8 m un 79 m iber Normalnull. 

Brandérion isch zum erschte Mol gnännt wore anne 1363 as "Pranderyon" (1385: "Prediryon", 1386: "Branderyon", 1415: "Prenderion", 1422: "Brederyen", 1464: "Branderien", 1516: "Branderion").

 vu Brandérion isch . Brandérion ghert zum Kommunalverband .

Dr traditionell Dialäkt vu Brandérion ghert zum Bretonisch.





</doc>
<doc id="38486" url="https://als.wikipedia.org/wiki?curid=38486" title="Brandivy">
Brandivy

Brandivy (bretonisch "Brandevi") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Brandivy lyt 19 km vu Vannes un 32 km vu Lorient uf ere Hechi zwische 28 m un 171 m iber Normalnull. 

Brandivy isch zum erschte Mol gnännt wore anne 1447 as "Brandevi" (1477: "Brandevy", 1683: "Brédeuy").

 vu Brandivy isch . Brandivy ghert zum Kommunalverband .

Dr traditionell Dialäkt vu Brandivy ghert zum Bretonisch.




</doc>
<doc id="38487" url="https://als.wikipedia.org/wiki?curid=38487" title="Brech (Morbihan)">
Brech (Morbihan)

Brech (bretonisch "Brec'h") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Brech lyt am Fluss Loc'h, 19 km vu Vannes un 28 km vu Lorient uf ere Hechi zwische 0 m un 66 m iber Normalnull. Nochbergmaine sin Auray, Crach, Landaul, Locoal-Mendon, Ploemel, Plumergat, Pluneret un Pluvigner.

Brech isch zum erschte Mol gnännt wore anne 1260 as "Brec" (1387: "Brech", 1636: "Brech ou Bray").

 vu Brech isch . Brech ghert zum Kommunalverband .

Dr traditionell Dialäkt vu Brech ghert zum Bretonisch.




</doc>
<doc id="38488" url="https://als.wikipedia.org/wiki?curid=38488" title="Bréhan">
Bréhan

Bréhan (Gallo "Berhaund-Lódeyac", bretonisch "Brehant-Loudieg") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Bréhan lyt 45 km vu Vannes un 62 km vu Lorient uf ere Hechi zwische 45 m un 158 m iber Normalnull. 

Bréhan isch zum erschte Mol gnännt wore anne 1269 as "Brehant Lodoiac" (1330: "Brechant Loudeac", 1424: "Breant", 1453: "Brehant Loudeac", 1516: "Brehant-Loudeac", 1779: "Brehand-Loudéac").

 vu Bréhan isch . Bréhan ghert zum Kommunalverband .

Dr traditionell Dialäkt vu Bréhan ghert zum Gallo.




</doc>
<doc id="38489" url="https://als.wikipedia.org/wiki?curid=38489" title="Brignac (Morbihan)">
Brignac (Morbihan)

Brignac (Gallo "Brinyac", bretonisch "Brennieg") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Brignac lyt 59 km vu Vannes un 84 km vu Lorient uf ere Hechi zwische 68 m un 126 m iber Normalnull. 

Brignac isch zum erschte Mol gnännt wore anne 1330 as "Bregnac".

 vu Brignac isch . Brignac ghert zum Kommunalverband .

Dr traditionell Dialäkt vu Brignac ghert zum Gallo.



</doc>
<doc id="38490" url="https://als.wikipedia.org/wiki?curid=38490" title="Bubry">
Bubry

Bubry (bretonisch "Bubri") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Bubry lyt 46 km vu Vannes un 28 km vu Lorient uf ere Hechi zwische 40 m un 177 m iber Normalnull. 

Bubry isch zum erschte Mol gnännt wore anne 1282 as "Bubri" (1282: "Beubri", 1284: "Boubry", 1332: "Beubry", 1345: "Biubry", 1354: "Beaubry", 1453: "Buibri", 1630: "Bubric").

 vu Bubry isch . Bubry ghert zum Kommunalverband .

Dr traditionell Dialäkt vu Bubry ghert zum Bretonisch.




</doc>
<doc id="38491" url="https://als.wikipedia.org/wiki?curid=38491" title="Buléon">
Buléon

Buléon (Gallo "Bulion", bretonisch "Buelion") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Buléon lyt 32 km vu Vannes un 55 km vu Lorient uf ere Hechi zwische 89 m un 149 m iber Normalnull. 

Buléon isch zum erschte Mol gnännt wore anne 1280 as "Buellion" (1322: "Buelion", 1380: "Beulion", 1381: "Bulleon", 1406: "Bueleon", 1422: "Bulion", 1516: "Buleon", 1554: "Bullion").

 vu Buléon isch . Buléon ghert zum Kommunalverband .

Dr traditionell Dialäkt vu Buléon ghert zum Gallo.




</doc>
<doc id="38492" url="https://als.wikipedia.org/wiki?curid=38492" title="Caden">
Caden

Caden (Gallo "Caden", bretonisch "Kaden") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Caden lyt 36 km vu Vannes un 82 km vu Lorient uf ere Hechi zwische 1 m un 91 m iber Normalnull. Nochbergmaine sin Malansac im Norde, Limerzel im Weschte, Péaule im Sidweschte un Béganne im Side.

Caden isch zum erschte Mol gnännt wore anne 835 as "Plebs Catin" (835: "Catin", 990: "Cadent", 1037: "Caden", 1370: "Cadin", 1630: "Cada~").

 vu Caden isch . Caden ghert zum Kommunalverband .

Dr traditionell Dialäkt vu Caden ghert zum Gallo.




</doc>
<doc id="38493" url="https://als.wikipedia.org/wiki?curid=38493" title="Calan">
Calan

Calan (bretonisch "Kalann") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Calan lyt 48 km vu Vannes un 15 km vu Lorient uf ere Hechi zwische 57 m un 114 m iber Normalnull. 

Calan isch zum erschte Mol gnännt wore anne 1387 as "Cazlan" (1514: "Calzan", 1516: "Cozlan").

 vu Calan isch . Calan ghert zum Kommunalverband .

Dr traditionell Dialäkt vu Calan ghert zum Bretonisch.




</doc>
<doc id="38494" url="https://als.wikipedia.org/wiki?curid=38494" title="Camoël">
Camoël

Camoël (Gallo "Camóèu", bretonisch "Kamoel") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Camoël lyt 33 km vu Vannes un 78 km vu Lorient uf ere Hechi zwische 0 m un 44 m iber Normalnull. Nochbergmaine sin Arzal im Norde, Pénestin im Weschte, Férel im Oschte un Assérac im Side.

Camoël isch zum erschte Mol gnännt wore anne 557 as "Carmoil" (1287: "Camoil", 1557: "Camoel").

 vu Camoël isch . Camoël ghert zum Kommunalverband .

Dr traditionell Dialäkt vu Camoël ghert zum Gallo. Anne 1806 het d Gmai noch em Charles Coquebert de Montbret no zum bretonische Sprochbiet ghert.




</doc>
<doc id="38495" url="https://als.wikipedia.org/wiki?curid=38495" title="Camors">
Camors

Camors (bretonisch "Kamorzh") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Camors lyt 28 km vu Vannes un 29 km vu Lorient uf ere Hechi zwische 27 m un 137 m iber Normalnull. Nochbergmaine sin Baud, Pluvigner un La Chapelle-Neuve.

Camors isch zum erschte Mol gnännt wore anne 1204 as "Camor" (1228: "Kemorz", 1286: "Quemors", 1286: "Quemorz", 1288: "Kemortz", 1387: "Camorz", 14. Jh.: "Camorez", 1439: "Kermorz", 1553: "Camorch", 1630: "Champel").

 vu Camors isch . Camors ghert zum Kommunalverband .

Dr traditionell Dialäkt vu Camors ghert zum Bretonisch.




</doc>
<doc id="38496" url="https://als.wikipedia.org/wiki?curid=38496" title="Campénéac">
Campénéac

Campénéac (bretonisch "Kampenieg", Gallo "Caunpenyac") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Campénéac lyt 49 km vu Vannes un 83 km vu Lorient uf ere Hechi zwische 46 m un 216 m iber Normalnull. 

Campénéac isch zum erschte Mol gnännt wore anne 840 as "Kenpeniac" (844: "Kempeniac", 11. Jh.: "Campaniacum", 1398: "Quampeneac", 1420: "Quempeneac", 1467: "Campeneac", 1630: "Guinpeneac").

 vu Campénéac isch . Campénéac ghert zum Kommunalverband .

Dr traditionell Dialäkt vu Campénéac ghert zum Bretonisch.





</doc>
<doc id="38497" url="https://als.wikipedia.org/wiki?curid=38497" title="Carentoir">
Carentoir

Carentoir (Gallo "Carantoir", bretonisch "Karantoer") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Carentoir lyt 50 km vu Vannes un 92 km vu Lorient uf ere Hechi zwische 7 m un 109 m iber Normalnull. 

Carentoir isch zum erschte Mol gnännt wore anne 826 as "Carantoer" (826: "Carantoer", 864: "Karantoer", 11. Jh.: "Carantor", 1171: "Carentor", 1286: "Carantoër", 1430: "Karantoir", 1516: "Kerentoer", 1553: "Carantouër").

Zum 1. Jänner 2017 isch d Nochbergmai Quelneuc yygmaindet wore, wu bis zum 2. Mai 1863 scho mol zue Carentoir ghert het.

 vu Carentoir isch . Carentoir ghert zum Kommunalverband .

Dr traditionell Dialäkt vu Carentoir ghert zum Gallo.




</doc>
<doc id="38498" url="https://als.wikipedia.org/wiki?curid=38498" title="Carnac">
Carnac

Carnac (bretonisch "Karnag") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Carnac lyt am Atlantik, 25 km vu Vannes un 28 km vu Lorient uf ere Hechi zwische 0 m un 45 m iber Normalnull. Nochbergmaine sin Plouharnel im Norde, La Trinité-sur-Mer im Nordoschte, Plouharnel im Nordweschte un Weschte, La Trinité-sur-Mer im Oschte, Locmariaquer im Sidoschte un Saint-Pierre-Quiberon im Side un Sidweschte.

Carnac isch zum erschte Mol gnännt wore anne 1387 as "Carnac".

 vu Carnac isch . Carnac ghert zum Kommunalverband .

Dr traditionell Dialäkt vu Carnac ghert zum Bretonisch.



</doc>
<doc id="38499" url="https://als.wikipedia.org/wiki?curid=38499" title="Caro (Morbihan)">
Caro (Morbihan)

Caro (Gallo "Carotz", bretonisch "Karozh") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Caro lyt 40 km vu Vannes un 79 km vu Lorient uf ere Hechi zwische 14 m un 128 m iber Normalnull. 

Caro isch zum erschte Mol gnännt wore anne 833 as "Caroth" (1131: "Caroch", 1148: "Charoth", 1330: "Karou", 16. Jh.: "Caro").

 vu Caro isch . Caro ghert zum Kommunalverband .

Dr traditionell Dialäkt vu Caro ghert zum Gallo.




</doc>
<doc id="38500" url="https://als.wikipedia.org/wiki?curid=38500" title="Caudan">
Caudan

Caudan (bretonisch "Kaodan") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Caudan lyt 47 km vu Vannes un 8 km vu Lorient uf ere Hechi zwische 2 m un 84 m iber Normalnull. 

Caudan isch zum erschte Mol gnännt wore anne 1264 as "Caudan" (1636: "Codan").

 vu Caudan isch . Caudan ghert zum Kommunalverband .

Dr traditionell Dialäkt vu Caudan ghert zum Bretonisch.




</doc>
<doc id="38501" url="https://als.wikipedia.org/wiki?curid=38501" title="Cléguer">
Cléguer

Cléguer (bretonisch "Kleger") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Cléguer lyt 51 km vu Vannes un 12 km vu Lorient uf ere Hechi zwische 2 m un 107 m iber Normalnull. 

Cléguer isch zum erschte Mol gnännt wore anne 1114 as "Cleger" (1160: "Cleker", 1235: "Cleguer", 1280: "Clequer").

 vu Cléguer isch . Cléguer ghert zum Kommunalverband .

Dr traditionell Dialäkt vu Cléguer ghert zum Bretonisch.




</doc>
<doc id="38502" url="https://als.wikipedia.org/wiki?curid=38502" title="Cléguérec">
Cléguérec

Cléguérec (bretonisch "Klegereg") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Cléguérec lyt 57 km vu Vannes un 48 km vu Lorient uf ere Hechi zwische 55 m un 281 m iber Normalnull. 

Cléguérec isch zum erschte Mol gnännt wore anne 871 as "Clegeruc" (1280: "Cleguerec", 1516: "Cleguerac").

 vu Cléguérec isch . Cléguérec ghert zum Kommunalverband .

Dr traditionell Dialäkt vu Cléguérec ghert zum Bretonisch.




</doc>
<doc id="38503" url="https://als.wikipedia.org/wiki?curid=38503" title="Colpo">
Colpo

Colpo (bretonisch "Kolpoù") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Colpo lyt 19 km vu Vannes un 43 km vu Lorient uf ere Hechi zwische 52 m un 156 m iber Normalnull.

Colpo isch zum erschte Mol gnännt wore anne 1440 as "Scolpo" (1440: "Scolpou", 1450: "Colpou").

 vu Colpo isch . Colpo ghert zum Kommunalverband .

Dr traditionell Dialäkt vu Colpo ghert zum Bretonisch.




</doc>
<doc id="38504" url="https://als.wikipedia.org/wiki?curid=38504" title="Concoret">
Concoret

Concoret (Gallo "Concorèt", bretonisch "Konkored") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Concoret lyt 61 km vu Vannes un 93 km vu Lorient uf ere Hechi zwische 66 m un 133 m iber Normalnull. 

Concoret isch zum erschte Mol gnännt wore anne 1405 as "Concouret" (1425: "Cancoret", 1467: "Conquoret").

 vu Concoret isch . Concoret ghert zum Kommunalverband .

Dr traditionell Dialäkt vu Concoret ghert zum Gallo.




</doc>
<doc id="38506" url="https://als.wikipedia.org/wiki?curid=38506" title="Département Morbihan">
Département Morbihan

Morbihan [] (Bretonisch: Mor-Bihan [] isch e Département z Frankrych. S lyt im Side vu dr Bretagne un isch s 56. in dr alfabeetische Raiefolg vu dr franzesische Département. 

Gnännt isch s noch em bretonische Name vum glychnamige Golf "Mor Bihan" ("chlai Meer") (Golf vu Morbihan). S isch s ainzig Département z Frankrych, wu kai aigene franzesische Name het.

S Département lyt im Nordweschte vu Frankrych am Atlantik (bretonisch "Mor Braz" („s groß Meer“). Im Norde gränzt s an s Département Côtes-d’Armor, im Weschte an s Département Finistère, im Oschte an s Département Ille-et-Vilaine un im Sidweschte an s Département Loire-Atlantique in dr Region Pays de la Loire.

Im Atlantik lige vier bewohnti Insle, wu zue Morbihan ghere:
Im Golf vu Morbihan het s rund 40 Insle, zwai dervu bilde aigeni Gmaine: Île-d'Arz un Île-aux-Moines.

Fliss, wu dur s Département Morbihan fließe sin unter anderem:
Karakteristisch fir d Atlantikkischte in dr Bretagne sin schmali Meeresbuchte, wu wyt in s Landesinnere gehen, z. B. d Rade de Lorient, d Rivière d'Étel oder d Rivière d'Auray.

Morbihan isch ais vu dr urspringli 83 Départment, wu in dr Französische Revolution zum 4. März 1790 gschaffe wore sin. 

Morbihan isch im Neolithikum ain vu dr kulturälle Brännpinkt gsii. Wie in andere Regione vu dr Bretagne hän sich au do us dr Ärdhigel (Tumuli) d Staihigel (Cairn) entwicklet. Scho ab em 5. Johrdöusert v. Chr. sin großi Menhir ufstellt wore, zum Dail sin si zue lange Stairaie zämmegstellt wore, z. B. z Carnac. Anderi Megalithaalage sin Staigreber (Dolmen), wu s z Morbihan in ere große Zahl het.
Bschrybig: In Hermelin un Blau mit Wälleschnitt dailt.

Messstatione: Île de Groix un Belle-Île

Däg im Johr mit

Stand 1991

S Département Morbihan unterhaltet syter anne 1969 e Partnerschaft mit em dytsche Rhein-Erft-Kreis.




</doc>
<doc id="38507" url="https://als.wikipedia.org/wiki?curid=38507" title="Kaddisch">
Kaddisch

Dr Kaddisch (aramäisch: "häilig" bzw. "Häiligung") isch äins vo de wichdigste Gebät im Juudedum. Es isch e Häiligungsgebät und het sich in de noochchristlige Joorhundert uusebildet. S ursprünglige Gebät isch erwiiteret worde und si liturgischi Gebruuch het sich im Lauf vo de Joorhundert veränderet. Die eltiste Rezensione, wo mä no cha finde, si Geniza-Fragmänt, wo mä käim bestimmte Wärk cha zueordne. E Versioon vom Gebät im ene Siddur vom Amram Gaon (um 900) basiert uf ere aschkenasische Rezensioon, wo käinere vo de eltere Fassige entspricht. Im Geegesatz zu fast alle andere jüüdische Gebät isch si Sprooch nit nume Hebräisch, sondern au Aramäisch.
Es git sonigi wo sääge, ass dr Kaddisch zäämol am Daag sött gsäit wärde. Au bi de Daagesgebät het er si Blatz und im Gottesdienst, won er d Übergäng zwüsche de wichdigste Abschnitt markiert.
Mä säit en au uf mit chliine Ändrige zum Gedänke an Verstorbeni und am Graab. Wenn öbber in dr ängere Familie stirbt, säit en dr nöggst männlig Verwandti elf Mönet lang jede Daag uf. Am Jooresdaag vom Doodesfall säit män en denn no äinisch und das isch s Ändi vo dere Form vo dr ritualisierte Druur.

Die wichdigste Gedanke vom Kaddisch findet mä au im Vaterunser, wo vo dr chtistlige Dradizioon im Jesus vo Nazareth zuegschriibe wird.



</doc>
<doc id="38508" url="https://als.wikipedia.org/wiki?curid=38508" title="Ivan Glasenberg">
Ivan Glasenberg

De Ivan Glasenberg, (* 7. Jänner 1957 in Johannesburg), heimatberächtigt und wohnhaft z Rüeschlike isch e südafrikanisch-australisch-schwyzerische Unternämmer und Manager. Er isch de CEO vo de Firma Glencore, em gröschte Rohstoffhändler vo de Wält.

D Glasenberg isch in eme Vorort vo Johannesburg ufgwachse. Sini Muetter isch Südafrikanerin und sin Vater en gebürtiger Litauer. Er het an de "University of the Witwatersrand" z Südafrika sin Bachelor-Abschluss gmacht und an de "University of Southern California" sin "Master of Business Administration". Im Johr 1984 isch er zu Glencore cho und het im Chole-Departement gschaffet, zerscht z Südafrika und dann z Auschtralie. In de Johr 1989 und 1990 het er s Büro vo Glencore z Hong Kong und z Peking gleitet, bevor er im 1991 d Leitig vom Chole-Departement übernoh het. Im 2002 isch er dann CEO vo Glencore worde.

D BusinessWeek het im 2005 brichtet, dass de Glasenberg e Schlüsselfigur im gheime Öl-Handel vom Marc Rich mit em Iran gsi isch. Spöter isch er vom US-Präsident Bill Clinton begnadiget worde. 

Im September 2011 het s Schwiizer Wirtschaftsmagazin Bilanz brichtet, dass es Vermöge vo öppe 5,3 Milliarde Franke het. Am 16. April 2012 het d BBC es Interview mit ihm gsendet, wo er d Vorwürf gäge Glencore wäge de Umwältverschmutzig und Chinderarbet zrückgwise het.


</doc>
<doc id="38510" url="https://als.wikipedia.org/wiki?curid=38510" title="Glencore">
Glencore

D Glencore International AG isch e wältwit tätigi Unternämesgruppe im Rohstoffhandel und het sin Hautsitz z Baar im Schwizer Kanton Zug. Bis im Mai 2011 isch Glencore in Privatbsitz gsi, sither werdet d Aktie an de "London Stock Exchange" ghandlet. Vom Umsatz her isch Glencore s gröschti Unternäme in de Schwiz mit eme Umsatz vo 186 Milliarden US-Dollar im Johr 2011. S Unternäme isch im induschtrielle Beriich an 19 Standort in 12 Länder präsent und het öppe 62'000 direkti oder indirekti Mitarbeiter. Im Maketing sind öppe 2'000 Lüt in me wi 40 Länder aktiv.

S Unternäme isch im 1974 vom Marc Rich gründt worde und het "Marc Rich + Co AG" gheisse. Im 1994 het de Rich s Unternäme verlah und de Name isch in Glencore (Global Energy Commodity and Resources) gändret worde. Ursprünglich het Glencore physisch mit Iise, andre Metall, Mineralie und Erdöl ghandlet, spöter au mit Öl- und Choleprodukt und sit em 1982 isch Glencore au im Agrarsektor präsent. In de 1980er- und 1990er-Johr het d Firma durch Übernahme expandiirt und isch sither au im Bergbau, de Verhüttig, in Raffinerie und in de Verarbeitig engagiirt. 

Sit em 19. Mai 2011 werde Glencor-Aktie an de Londoner Börse ghandlet und sit em 25. Mai 2011 au z Hong Kong, aber zwölf Lüt vom oberschte Mangement si di gröschte Aktionär vo Glencore. An de Börse werde numme 16.9 % vo de Aktie ghandlet. Vor em Börsegang het me de Wärt vo de Firma uf 61 Milliarde US-Dollar gschätzt und s isch de gröschti Börsegang vom 2011i gsi. Im Zämmehang mit em Börsegang het Glencore e Holding uf Jersey gründt, wo de juristisch Sitz vo Glencore soll darstelle. De Hauptsitz vom operative Gschäft isch z Baar blibe. Am 7. Februar isch bekannt gäh worde, dass Glencore mit de Firma Xstrata wot fusioniire, wo z Zug ihre Hauptsitz het

CEO vo Glencore isch de Ivan Glasenberg, Präsident vom Verwaltigsrot de Simon Murray. 

Sit Johre git's immer wider Kritik am Unternäme. Es wird ihm e grossi Mitverantwortig an de schlächte Umwältbedingige in de Abbaugebiet und an de Läbesumständ vo de Rohstoffschürfer vorgworfe. So hei am 15. Aprile 2012 di Schwizer kirchliche Hilfswärk Brot für alle und Faschteopfer Ergäbnis vo ere Untersuechig veröffentlicht, wo Glencore mit Chinderarbet, Umweltverschmutzig und andere problematische Gschäftspraktike in Verbindig bringt.



</doc>
<doc id="38511" url="https://als.wikipedia.org/wiki?curid=38511" title="Aschkenasim">
Aschkenasim

Aschkenasim (hebräisch אַשְׁכֲּנָזִים, Blural vo "Aschkenasi", oder "Jehudi Aschkenas" (יְהוּדֵי אַשְׁכֲּנָז), dütsch aschkenasischi Juude, wörtlig „dütschi Juude“) isch d Bezäichnig für die Juude, wo d Vorfaare von ene im Middelalter in Öiropa grösstedäils nördlig vo de Alpe, im Rhiiland, im Norde vo Frankriich und vo Italie, z Ängland und spööter in Middel- und Ostöiropa gläbt häi. Die aschkenasische Juude häi gmäinsaami religiöösi Dradizioone, wo sä vo de sefardische Juude underschäide, und früener e gmäinsaami Sprooch ghaa, s Jiddische. Vom 16. Joorhundert aa het sich s aschkenasische Juudedum in e dütschs und e ostöiropäischs Juudedum däilt. 

Dr Naame Aschkenasim chunnt vo dr mittelalterlige Bezäichnig für Dütschland, Aschkenas (hebräisch אַשְׁכֲּנָז), wo in dr hebräische Bible ("Genesis 10,3" und "1 Chronik 1,6") dr Naame vom e Soon vom Gomer gsi isch, eme Änkel vom Japhet und Uränkel vom Noach und wo s Volk von em in dr Nööchi vom Bärg Ararat verortet worden isch. 

D Zaal vo de aschkenasische Juuden im 11. Joorhundert wird uf 20'000 gschetzt, Am Aafang vom 21. Joorhundert het s öbbe 8.5 Millioone Aschkenasim gee und si häi d Meerhäit vo de Juude uf dr ganze Wält usgmacht.




</doc>
<doc id="38512" url="https://als.wikipedia.org/wiki?curid=38512" title="Sephardim">
Sephardim

As Sefardim (hebräisch ספרדים "Sfaradim," dütsch Sepharden) bezäichne sich Juude, wo d Vorfaare von ene uf dr Iberische Halbinsle gläbt häi, bis si 1492 und 1513 verdriibe worde si und sich noch iirer Flucht zum grösste Däil im Osmanische Riich (Bosnie) und in Nordwestafrika (Maghreb) niidergloo häi. E chliine Däil von ene het sich in Nordöiropa niidergloo, vor allem in de Seehandelsstedt vo de Niiderlande, dört under anderem z Amsterdam, und vo Norddütschland, dört vor allem z Hamburg, aber au in Frankriich (Bordeaux, Bayonne), in Italie (Livorno, Ferrara), in Amerika, Indie und Afrika. Iiri Kultur het au witer uf dr iberische Kultur basiert und zum Däil häi si au iiri schbanischi Umgangsschbrooch biibhalte, s Ladino. In däm underschäide sich d Sefardim vo de Aschkenasim, wo vo de middel- und ostöiropäische Kulture brägt worde si.

Bis zum Zwäite Wältchrieg, wo dütschi Drubbe im Joor 1941 die egeischi Halbinsle bsetzt häi, isch die grössti sefardischi Gmäind in Öiropa im griechische Thessaloniki gsi, wo dorum au "Jerusalem vom Balkan" ghäisse het..




</doc>
<doc id="38516" url="https://als.wikipedia.org/wiki?curid=38516" title="Brot für alle">
Brot für alle

Brot für alle (Bfa) isch s Schwiizer Hilfswerk vo de reformiirte Chile vo de Schwiiz. Es isch im 1971 entschtande, het aber sini Aafäng in Spändekampagne gha, wo s erschti Mol im 1960i schtattgfunde het.

Unter Name "Brot für Brüder" isch im Johr 1960 d Idee von ere Spendekamgane in de Schwiiz entschtande, wo vom Leiter vom HEKS, em Pfarrer Heinrich Hellstern, und em Inschpektor vo de Basler Mission, em Hermann Witschi, lanciirt worde-n-isch. Im 1961 het d Abgordneteversammlig vom SEK d Aktion "Brot für Brüder" eistimmig gnemiget. Zwüsche 1961 und 1971 het es drü Sammelkampagne gäh, wo sehr erfolgriich si gsi. Die erscht Kampagne het 16 Millione Franke iibrocht, di zweiti 13 Milklione und di dritti 19.6 Millione. Im 1971 isch "Brot für Brüder" zu ere permanente Iirichtig worde, mit einere zentrale Aalaufstell, wo drü Ufgabeberiich übernoh het: Information und Bewusstsiisbildig, d Mittelbeschaffig für Entwickligsprojäkt und d Prüefig vo de Projäkt. Sit em 1974i het s Hilfwerk en vollamtliche Generalsekretär. Im 1991 isch de Name vo "Brot für Brüder" in Brot für alle gändret worde und im 1992 het d Organisation d Stiftig Max Havelaar lanciirt, wo bis hüt in de Schwiiz s bekanntischti Label für fir ghandelti Produkt isch. Im 2004 isch Brot für alle in e Stiftig umgwandlet worde.

Sit em 1969 werdet d Sammlige zämme mit de römsich-katholische Organisation Faschteopfer durchgführt. Di engi ökumenischi Zammenarbet isch sither an wichtiger Teil vo de Kampagne, wo immer in de Passionsziit stattfinde. Di beide Organisatione hei sich immer wider uf politischer Ebeni iigsetzt, wenn si zur Erkenntnis sind cho, dass d Mönscherächt bedroht sind.



</doc>
<doc id="38524" url="https://als.wikipedia.org/wiki?curid=38524" title="Cournon">
Cournon

Cournon (Gallo "Córnon", bretonisch "Kornon") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Cournon lyt 50 km vu Vannes un 94 km vu Lorient uf ere Hechi zwische 1 m un 87 m iber Normalnull. 

Cournon isch zum erschte Mol gnännt wore anne 870 as "Cornon".

 vu Cournon isch . Cournon ghert zum Kommunalverband .

Dr traditionell Dialäkt vu Cournon ghert zum Gallo.



</doc>
<doc id="38525" url="https://als.wikipedia.org/wiki?curid=38525" title="Crac'h">
Crac'h

Crac'h oder Crach (bretonisch "Krac'h") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Crac'h lyt am Atlantik un em Golf vu Morbihan, 18 km vu Vannes un 31 km vu Lorient uf ere Hechi zwische 0 m un 44 m iber Normalnull. Im Oschte gränzt d Gmai an dr Fluss Auray, im Weschte an dr Fluss Crac’h, im Side an d Gmaine Saint-Philibert un Locmariaquer un im Norde an d Stadt Auray.

Crac'h isch zum erschte Mol gnännt wore anne 1233 as "Crac" (1233: "Craz", 1262: "Crach", 1442: "Crah", 1570: "Crarh").

 vu Crac'h isch . Crac'h ghert zum Kommunalverband .

Dr traditionell Dialäkt vu Crac'h ghert zum Bretonisch.




</doc>
<doc id="38526" url="https://als.wikipedia.org/wiki?curid=38526" title="Crédin">
Crédin

Crédin (Gallo "Qerdein", bretonisch "Kerzhin") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Crédin lyt 42 km vu Vannes un 55 km vu Lorient uf ere Hechi zwische 52 m un 139 m iber Normalnull. 

Crédin isch zum erschte Mol gnännt wore anne 1116 as "Cherdin" (1126: "Querdin", 1144: "Kerdin", 1205: "Guerdin", 1427: "Kerzin", 1464: "Crehin", 1516: "Crezin").

 vu Crédin isch . Crédin ghert zum Kommunalverband .

Dr traditionell Dialäkt vu Crédin ghert zum Gallo.



</doc>
<doc id="38527" url="https://als.wikipedia.org/wiki?curid=38527" title="Croixanvec">
Croixanvec

Croixanvec (bretonisch "Kroeshanveg") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Croixanvec lyt 55 km vu Vannes un 57 km vu Lorient uf ere Hechi zwische 108 m un 162 m iber Normalnull. 

Croixanvec isch zum erschte Mol gnännt wore anne 1387 as "Croshavec" (1422: "Quoessanvec", 1516: "Croessanvec", 1779: "Croissanvec", 1813: "Croixanvec").

 vu Croixanvec isch . Croixanvec ghert zum Kommunalverband .

Dr traditionell Dialäkt vu Croixanvec ghert zum Bretonisch.



</doc>
<doc id="38528" url="https://als.wikipedia.org/wiki?curid=38528" title="Cruguel">
Cruguel

Cruguel (Gallo "Crugèu", bretonisch "Krugell") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Cruguel lyt 28 km vu Vannes un 59 km vu Lorient uf ere Hechi zwische 52 m un 166 m iber Normalnull. 

Cruguel isch zum erschte Mol gnännt wore anne 1258 as "Kreugel" (1330: "Pouillé Tours Cleuguell", 1387: "Creuguell", 1516: "Cruguel").

 vu Cruguel isch . Cruguel ghert zum Kommunalverband .

Dr traditionell Dialäkt vu Cruguel ghert zum Gallo.



</doc>
<doc id="38529" url="https://als.wikipedia.org/wiki?curid=38529" title="Damgan">
Damgan

Damgan (bretonisch "Damgan") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Damgan lyt am Atlantik, 20 km vu Vannes un 64 km vu Lorient uf ere Hechi zwische 0 m un 20 m iber Normalnull. Nochbergmaine sin Surzur im Nordweschte, Ambon im Norde un Oschte un Le Tour-du-Parc im Weschte. Im Side gränzt d Gmai an dr Atlantik.

Damgan isch zum erschte Mol gnännt wore anne 1262 as "Damgan". Bis anne 1824 isch Damgan e Dail vu Ambon gsii.

 vu Damgan isch . Damgan ghert zum Kommunalverband .

Dr traditionell Dialäkt vu Damgan ghert zum Bretonisch.



</doc>
<doc id="38530" url="https://als.wikipedia.org/wiki?curid=38530" title="Elven">
Elven

Elven (bretonisch "An Elven") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Elven lyt 16 km vu Vannes un 58 km vu Lorient uf ere Hechi zwische 34 m un 152 m iber Normalnull. 

Elven isch zum erschte Mol gnännt wore anne 910 as "Eluen" (1049: "Eleven", 11. Jh.: "Elven", 1433: "Elleven", 1471: "Esleven", 1516: "Elvan", 1630: "Cleuan", 1636: "Elvain").

 vu Elven isch . Elven ghert zum Kommunalverband .

Dr traditionell Dialäkt vu Elven ghert zum Gallo. Anne 1806 het d Gmai noch em Charles Coquebert de Montbret no zum bretonische Sprochbiet ghert.



</doc>
<doc id="38531" url="https://als.wikipedia.org/wiki?curid=38531" title="Erdeven">
Erdeven

Erdeven (bretonisch "An Ardeven") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Erdeven lyt am Atlantik, 30 km vu Vannes un 19 km vu Lorient uf ere Hechi zwische 0 m un 36 m iber Normalnull.

Erdeven isch zum erschte Mol gnännt wore im 11. Jh. as "Erdeuen" (1288: "Erdeguen", 1516: "Erdeven", 1630: "Ardenan", 1654: "Ardinen").

 vu Erdeven isch . Erdeven ghert zum Kommunalverband .

Dr traditionell Dialäkt vu Erdeven ghert zum Bretonisch.



</doc>
<doc id="38532" url="https://als.wikipedia.org/wiki?curid=38532" title="Étel">
Étel

Étel (bretonisch "An Intel") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Étel lyt 33 km vu Vannes un 16 km vu Lorient uf ere Hechi zwische 0 m un 17 m iber Normalnull. 

Étel isch zum erschte Mol gnännt wore anne 1009 as "Ectell flumen" (1636: "Itell", 1811: "Intel").

 vu Étel isch . Étel ghert zum Kommunalverband .

Dr traditionell Dialäkt vu Étel ghert zum Bretonisch.



</doc>
<doc id="38533" url="https://als.wikipedia.org/wiki?curid=38533" title="Évriguet">
Évriguet

Évriguet (Gallo "Evrigèt", bretonisch "Evriged") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Évriguet lyt 54 km vu Vannes un 80 km vu Lorient uf ere Hechi zwische 67 m un 112 m iber Normalnull. 

 vu Évriguet isch . Évriguet ghert zum Kommunalverband .

Dr traditionell Dialäkt vu Évriguet ghert zum Gallo.



</doc>
<doc id="38534" url="https://als.wikipedia.org/wiki?curid=38534" title="Férel">
Férel

Férel (Gallo "Férèu", bretonisch "Ferel") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Férel lyt 37 km vu Vannes un 82 km vu Lorient uf ere Hechi zwische 0 m un 52 m iber Normalnull. D Nochbergmaine sin Camoël, Arzal, Marzan un La Roche-Bernard im Département Morbihan un Herbignac im Département Loire-Atlantique.

Férel isch zum erschte Mol gnännt wore anne 1429 as "Ferrel" (1630: "Ferret").

 vu Férel isch . Férel ghert zum Kommunalverband .

Dr traditionell Dialäkt vu Férel ghert zum Gallo. Anne 1806 het d Gmai noch em Charles Coquebert de Montbret no zum bretonische Sprochbiet ghert.



</doc>
<doc id="38535" url="https://als.wikipedia.org/wiki?curid=38535" title="Gâvres">
Gâvres

Gâvres (bretonisch "Gavr") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Gâvres lyt am Atlantik, 45 km vu Vannes un 6 km vu Lorient uf ere Hechi zwische 0 m un 10 m iber Normalnull.

Gâvres isch zum erschte Mol gnännt wore im 10. Jh. as "le Gavffre" (15. Jh.: "Le Gauffre", 1540: "Kergasvre", 1661: "L'isle de Gafvre", 1693: "Gavre", 1815: "Grave").

 vu Gâvres isch . Gâvres ghert zum Kommunalverband .

Dr traditionell Dialäkt vu Gâvres ghert zum Bretonisch.



</doc>
<doc id="38536" url="https://als.wikipedia.org/wiki?curid=38536" title="Gestel (Morbihan)">
Gestel (Morbihan)

Gestel (bretonisch "Yestael") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Gestel lyt 53 km vu Vannes un 9 km vu Lorient uf ere Hechi zwische 13 m un 66 m iber Normalnull. Nochbergmaine sin Pont-Scorff im Nordoschte, Guidel im Weschte un Quéven im Side un Sidoschte.

Gestel isch zum erschte Mol gnännt wore anne 1382 as "Istel" (1387: "Jestel", 1416: "Yestell", 1440: "Estel").

 vu Gestel isch . Gestel ghert zum Kommunalverband .

Dr traditionell Dialäkt vu Gestel ghert zum Bretonisch.



</doc>
<doc id="38537" url="https://als.wikipedia.org/wiki?curid=38537" title="Glénac">
Glénac

Glénac (Gallo "Glenac", bretonisch "Glenneg") isch e ehmoligi franzesischi Gmai im Département Morbihan in dr Region Bretagne. Zum 1. Jänner 2017 isch dur d Fusion vu Glénac mit dr Gmaine La Gacilly un La Chapelle-Gaceline d "Commune nouvelle" La Gacilly bildet wore.

Glénac lyt 48 km vu Vannes un 92 km vu Lorient uf ere Hechi zwische 2 m un 87 m iber Normalnull. Nochbergmaine sin La Gacilly, Cournon, Bains-sur-Oust, Ille-et-Vilaine, Saint-Vincent-sur-Oust, Peillac un Les Fougerêts gsii.

Glénac isch zum erschte Mol gnännt wore anne 1330 as "Glannac" (1387: "Glennac").

Dr letscht Maire vu Glénac isch dr Fabrice Genouel gsii. 

Dr traditionell Dialäkt vu Glénac ghert zum Gallo.



</doc>
<doc id="38538" url="https://als.wikipedia.org/wiki?curid=38538" title="Gourhel">
Gourhel

Gourhel (bretonisch "Gourhael", Gallo "Górhaèu") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Gourhel lyt 43 km vu Vannes un 78 km vu Lorient uf ere Hechi zwische 62 m un 101 m iber Normalnull. 

Gourhel isch zum erschte Mol gnännt wore anne 1131 as "Gurhel".

 vu Gourhel isch . Gourhel ghert zum Kommunalverband .

Dr traditionell Dialäkt vu Gourhel ghert zum Bretonisch.



</doc>
<doc id="38539" url="https://als.wikipedia.org/wiki?curid=38539" title="Gourin">
Gourin

Gourin (bretonisch "Gourin") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Gourin lyt 83 km vu Vannes un 48 km vu Lorient uf ere Hechi zwische 83 m un 301 m iber Normalnull. 

Gourin isch zum erschte Mol gnännt wore im 11. Jh. as "Gurvreæn" (1108: "Gorwrein", 1163: "Gorurein", 1163: "Goruurein", 1284: "Gourvin", 1368: "Goururein", 1630: "Gorin").

 vu Gourin isch . Gourin ghert zum Kommunalverband .

Dr traditionell Dialäkt vu Gourin ghert zum Bretonisch.



</doc>
<doc id="38540" url="https://als.wikipedia.org/wiki?curid=38540" title="Grand-Champ">
Grand-Champ

Grand-Champ (bretonisch "Gregam") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Grand-Champ lyt 13 km vu Vannes un 39 km vu Lorient uf ere Hechi zwische 28 m un 167 m iber Normalnull. 

Grand-Champ isch zum erschte Mol gnännt wore anne 1224 as "de Grandicampo" (1370: "Grantchamp", 1850: "Grand Champ").

 vu Grand-Champ isch . Grand-Champ ghert zum Kommunalverband .

Dr traditionell Dialäkt vu Grand-Champ ghert zum Bretonisch.



</doc>
<doc id="38541" url="https://als.wikipedia.org/wiki?curid=38541" title="Groix">
Groix

Groix (bretonisch "Groe (Enez-Groe)") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Groix lyt uf dr Insle Île de Groix, 52 km vu Vannes un 14 km vu Lorient uf ere Hechi zwische 0 m un 48 m iber Normalnull. Dr Bann vu dr Gmai umfasst di ganz Insle.

Groix isch zum erschte Mol gnännt wore anne 1037 as "Groe" (12. Jh.: "Groia", 1323: "Groee", 1327: "Groy", 1356: "Groye", 1357: "Groaye", 1370: "Groys", 1380: "Grouay").

 vu Groix isch . Groix ghert zum Kommunalverband .

Dr traditionell Dialäkt vu Groix ghert zum Bretonisch.



</doc>
<doc id="38542" url="https://als.wikipedia.org/wiki?curid=38542" title="Guégon">
Guégon

Guégon (Gallo "Gégon", bretonisch "Gwegon") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Guégon lyt 35 km vu Vannes un 63 km vu Lorient uf ere Hechi zwische 27 m un 162 m iber Normalnull. 

Guégon isch zum erschte Mol gnännt wore anne 1284 as "Guezgon" (1330: "Cezgon", 1387: "Guegon").

 vu Guégon isch . Guégon ghert zum Kommunalverband .

Dr traditionell Dialäkt vu Guégon ghert zum Gallo.



</doc>
<doc id="38543" url="https://als.wikipedia.org/wiki?curid=38543" title="Guéhenno (Morbihan)">
Guéhenno (Morbihan)

Guéhenno (Gallo "Gèceno", bretonisch "Gwezhennoù") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Guéhenno lyt 28 km vu Vannes un 57 km vu Lorient uf ere Hechi zwische 58 m un 155 m iber Normalnull. 

Guéhenno isch zum erschte Mol gnännt wore anne 1260 as "Mousterguezenou" (1371: "Monasterio Guezenoci", 1422: "Monster Gueheneuc", 1453: "Gueheno", 1501: "Gueheno").

 vu Guéhenno isch . Guéhenno ghert zum Kommunalverband .

Dr traditionell Dialäkt vu Guéhenno ghert zum Gallo.



</doc>
<doc id="38545" url="https://als.wikipedia.org/wiki?curid=38545" title="Gerhard Richter">
Gerhard Richter

Dr Gerhard Richter (* 9. Februar 1932 z Dresde) isch e dütsche Mooler, Bildhauer und Fotograf. Vo 1971 bis 1993 isch er Brofässer für Moolerei an dr Kunstakademii Düsseldorf gsi.

Dr Gerhard Richter isch z Reichenau (hüte Bogatynia) und Waltersdorf in dr Oberlausitz ufgwaggse. 1948 het er die Middleri Rifi an dr hööchere Handelsschuel z Zittau gmacht und isch dört vo 1949 bis 1951 zum Schrifte-, Büüne- und Wärbigsmooler usbildet worde. 1951 het er an dr Hochschuel vo de bildende Künst z Dresden bim Karl von Appen, Heinz Lohmar und Will Grohmann afo leere. 1955 het er für si Vordiplom e Wandgmäld "(Abendmahl mit Picasso)" für d Mensa vo dr Dresdner Akademii gmoolt, 1956 en anders Wandbild für s Dresdner Hygienemuseum ("Lebensfreude") für si Diplomarbet. Wo dr Richter spööter us dr DDR gflüchdet isch, het mä die Gmäld übermoolt. Vo 1957 bis 1961 het er as Mäisterschüeler an dr Akademi gschafft und Staatsufdrääg vo dr DDR übernoo. In dere Zit het er e Hufe Wandbilder (z. B. "Arbeiterkampf"), Öölgmäld (Bordret vo dr Angelica Domröse, im Richter si ersti Frau Ema und s "Stadtbild" vo Dresde) und Zäichnige (z. B. Sälbstbordret) gmacht.
Ändi Februar 1961 isch dr Gerhard Richter über West-Berlin uf Westdütschland gflüchdet. Numen e baar vo sine Bilder, won er het müesse zruggloo, si erhalte. Vo 1961 bis 1964 het er an dr Kunstakademii Düsseldorf bim Friedrich Macketanz und K. O. Götz witerstudiert. 1971 isch er denn dört Brofässer für Moolerei worde.

1964 het dr Richter Äinzelustellige z Münche, z Düsseldorf und z Berlin gha und isch bald in e Hufe in- und usländische Galerien und Museum zäigt worde. 1972 isch er im Dütsche Bavillion vo dr Biennale vo Venedig mit dr Grubbe vo Wärk "48 Portraits" verdräte gsi. 1978 isch er Gastbrofässer am Nova Scotia College of Art and Design z Halifax worde. 
1984 isch er bi dr Usstellig "Von hier aus – Zwei Monate neue deutsche Kunst in Düsseldorf" drbii gsi und in de 1990er Joor het s dütsche Abgeordnetehuus fümf Gmäld von em in sim Festsaal lo ufghänke.

Si internazionaali künstlerischi Anerkennig isch in dene Joor immer gröösser worde und en umfassendi Retrospektive isch z Bariis, Bonn, Stockholm und Madrid zäigt worde. 2002 het s Museum of Modern Art, Nöü York, e Retrospektive mit 188 Exponaat zäigt.

Dr Gerhard Richter zelt zu de erfolgriichste Mooler vo dr Geegewart. The Guardian het en sogar as dr „Picasso vom 21. Joorhundert“ bezäichnet.




Ardikel


</doc>
<doc id="38551" url="https://als.wikipedia.org/wiki?curid=38551" title="Cäsar Flaischlen">
Cäsar Flaischlen

Dr Cäsar Otto Hugo Flaischlen, wia-nr mit-em ganza Nama ghoißa hôt (* 12. Mai 1864 z Stuegert, 
† 16. Okdobr 1920 z Gundlsheim en Wirdaberg) ischt a deitscher Schriftsteller, Dramadiker, Lyriker ond Redakdeer gwäa, wo ondr andrem au an Haufa Gedicht em schwäbischa Dialekt vrfasst hôt.

Dr Cäsar Flaischlen ischt am 12. Mai 1864 als Soh vo-ma Offiziir z Stuegert uff d Welt komma. Deet ond en Ellwanga an dr Jagscht hôt’r sei Kendheit ond Jugend vrbrôcht. Nôch dr Schualzeit hôt’r z’erscht a Buachhendler-Lehr bei dr renommirda Metzler’scha Buachhandlong en Stuegert absolviirt. Dô drnôch hôt’r en seim glernda Beruaf a Weile z Brissl ond a Weile en Bern gschafft. Hendrher hôt’r an de Universideeda Berlin, Heidelberg, Leipzig, Freiburg ond Zirich Germanischdig ond Filosofii studiirt. 1889 hôt’r mit-ra Arbet ibr da adliga Schriftsteller Otto Heinrich von Gemmingen-Hornberg sein Doktr gmacht. Ab 1895 isch’r Redagdeer bei dr Konscht- ond Litradurzeitschrift „Pan“ en Berlin wôrra, bis dui om d Jôhrhondertwende rom eigstellt wôrra ischt. Vo 1902 bis 1907 isch’r Mitarbeitr beim Verlag Bruno Cassierer als oiner vo de Rausgeaber vo dr Monatszeitschrift „Kunst und Künstler“ gwäa. En dera Zeit ischt au sei graußer Roman „Jost Seyfried“ entstanda, wo an Haufa autobiografische Ziig uffweist ond a graußer Erfolg fir-en wôrra ischt.

1910 hôt dr Flaischlen z Hamburg d Edith Klapp gheiradet. Fenf Jôhr schbäter hend dia zwoi ihrn Wohnsitz z Inglfenga em Hohaloo-ischa begrindet. 1915 – oi Jôhr nôch-em Ausbruch vom erschda Weltkriag – ischt em Flaischlen sei Gedichtband „Kopf-oben-auf, die Hand am Knauf, mein deutsches Volk ... Sonn’ auf!“ rauskomma. Mit sellem Werk jedafalls hôt’r sich, zomendescht aus heidiger Sicht, et grad mit Ruhm begleckret, weil’r mit selle Vers da Kriag vrherrlicht ond d Pazifischda schleacht gmacht hôt.

Am 16. Okdobr 1920 hôt dr Cäsar Flaischlen em Sanadoriom Hornegg z Gundlsheim em Aldr vo 56 Jôhr sei Leaba ausghaucht. Vorgraba wôrra isch’r viir Däg schbätr en seira Hoimetstadt uff-em Pragfriidhof. Deet hôt’r vo dr Stadt Stuegert a Ehragrab kriagt, wo mr heit noh ôôgucka kôô.

A graußer Doil vom Flaischlen seim Werk isch stilischdisch em deitscha Impressionismus mit-em Ibrgang zom Naturalismus zuazoordna ond zeigt Vrwandtschaft zo de Dichdonga vom Detlev von Liliencron (1844 bis 1909) ond vom Johannes Schlaf (1862 bis 1941). A zarda Stimmongsmôlerei vorbendet sich mit-ra opdimischdischa Schbruchlyrik, wo leicht eigenglich ischt ond drom an graußa Leaserkreis ôôschbricht. Bsondrs volkstimlich wôrra ischt sei Gedicht

<poem style="font-style:italic">
Hab Sonne im Herzen,
ob’s stürmt oder schneit,
ob der Himmel voll Wolken,
die Erde voll Streit!
Hab Sonne im Herzen,
dann komme, was mag!
Das leuchtet voll Licht dir
den dunkelsten Tag.

Hab ein Lied auf den Lippen
mit fröhlichem Klang,
und macht auch des Alltags
Gedränge dich bang.
Hab ein Lied auf den Lippen,
dann komme, was mag!
Das hilft dir verwinden
den einsamsten Tag.

Hab ein Wort auch für andre
in Sorg und in Pein,
und sag, was dich selber
so frohgemut läßt sein!
Hab ein Lied auf den Lippen,
verlier nie den Mut,
hab Sonne im Herzen,
und alles wird gut.
</poem>

Noh bis en de 1950er Jôhr isch des Gedicht en de Schual-Leasebiacher abdruckt wôrra, ond an Haufa Schialer hend’s auswendich lerna miaßa.

Zo seine Lebzeida ond au noh a baar Jôhrzehnt drnôch isch dr Flaischlen oinr vo de meischtgleasene Autora em deitschschbrôchiga Room gwäa. Heitzodag ischt’r abr bloß noh wenich Leit an Begriff.

<poem style="font-style:italic">
No jô! 

Hôst me halt au blos a’gführt, narr!
s ist älles ghopft wie gspronge!
zur Abwechsong drom pfeif i jetzt
was i m’r z’erst han gsonge.

E-n O’glück ist s jô schließlich net
ond au net grad zom schäme,
wann i no so vernönftig wär:
mi nemme drüber z gräme.

Uf ’m Bah’hof

Do stand i ond stand en de Bode me nei,
guck d’ Glois naus, ond guck ebbe doch nex rei.

„Verspäteng!“ Natürlich! ond ist’r nô henn,
nô bist du womöglich erst net emôl drenn.

Drom wann d’emôl wieder so wegroisa witt,
nô machet m’r s gscheidter: nô fahr’ i glei mit.
</poem>




Strôßa ond Weag, wo nôch-em Cäsar Flaischlen benannt send, geit’s z Berlin, z Ellwanga, z Frankfurt am Main, z Gebbenga en Heilbronn, z Inglfenga, en Leonberg, z Marbach am Neggr ond nadiirlich au en seira Geburtsstadt Stuegert.





</doc>
<doc id="38556" url="https://als.wikipedia.org/wiki?curid=38556" title="Georg Baselitz">
Georg Baselitz

Dr Georg Baselitz (* 23. Januar 1938 z Deutschbaselitz, hüt en Ortsdäil vo Kamenz in dr säggsische Oberlausitz) häisst äigentlig "Hans-Georg Kern" und isch e dütsche Mooler und Bildhauer.

Er isch in dr Oberlausitz ufgwaggse und het 1956 an dr Hochschuel für bildendi Künst in Berlin-Weißensee (Ost-Berlin) bi de Brofässer Herbert Behrens-Hangeler und Walter Womacka Moolerei afo studiere. Scho im Joor druf het en d Hochschuel wäge „gsellschaftliger Unrife“ uusegheit und er het 1957 in Weszberlin an dr Universidäät vo de Künst bim Brofässer Hann Trier witer studiert. Dört het sich mit de Theorie vom Wassily Kandinsky, Ernst Wilhelm Nay und Kasimir Malewitsch usenandergsetzt. Er isch uf Bariis und Amsterdam gange und het sich mit em Antonin Artaud, Jean Dubuffet und dr Kunst vo „Gäisteschranke“ (Sammlig Prinzhorn) beschäfdigt. 

Im Joor 1961 het er dr Künstlernaame Georg Baselitz aagnoo. Zämme mit em Eugen Schönebeck het er en Ustellig z Berlin organisiert und het e Manifest usegee, wo men em spööter s 1. Pandämonische Manifest gsäit het, 1962 häi die bäide s äigentlige Pandämonium (2. Pandämonischs Manifest) veröffentligt. Aber au im „Weste“ häi sini Wärk nit de gsellschaftlige Wärt und Norme entsproche, was 1963 zum Ekla gfüert het. Sini Bilder "Die große Nacht im Eimer" und "Der nackte Mann" häi bi sinere erste Äinzelustellig in dr Berliner Galerie Werner & Katz e Skandaal usglööst und si beschlagnaamt worde. 

Im Früelig vo 1965 isch dr Baselitz Stipendiaat vo dr Villa Romana z Floränz worde. 1969 het er "Der Wald auf dem Kopf" gmoolt. Im Joor druf het er in dr Kölner Galerii Franz Dahlem die ersti Ustellig gha, wo nume Bilder, wo uf em Chopf stöön, zäigt het. 1971 isch er uf Forst an dr Wiistrooss züüglet, vier Joor spööter, 1975, ins Schloss Derneburg bi Hildesheim. 2006 het er s Schloss Derneburg an dr amerikanisch Kunstsammler Andrew J. Hall verchauft und isch uf Buech go lääbe, eme Ortsdäil vo Inning am Ammersee in Oberbayre. Am 10. Mai 2009 isch si ersti Freiluftskulptuur "Volk Ding Zero" im Chloster Dalheim iigweit worde.

Dr Georg Baselitz isch dr Vater vo de Galeriste Daniel Blau und Anton Kern.




</doc>
<doc id="38558" url="https://als.wikipedia.org/wiki?curid=38558" title="Kaliminen im Elsass">
Kaliminen im Elsass

MDPA (uf Frànzeesch „Mines de potasse d'Alsace“) ìsch dr Nàmma vum Betrìeb wo d Kàlimina ìm Norda vu Milhüüsa verwàlta hàt. Dàs ìsch vu 1904 bis 2004 gànga.

Ìm Juni 1904 z'Wìttelsha ìsch a erschta Priafung bohrt worra, fer z'entdecka wàs dr Untergrund enthàltet. Dr Ìnduschtriell Joseph Vogt, d Amélie Zürcher, wo ìn dr Gegend Boda besassa hàt, un dr Jean-Baptiste Grisez han mìtnànder dàs Projakt ufbàuia. Sa han meischtens Kohla erwàrta.

"Noh dr Legand, hàt d Amélie Zürcher ìn'ma Tràuim vorgsahàss dr Untergrung riich kännt sìì. Denn fer d Làndwìrtschàft ìsch dr kìesig Boda züe àrm gsìì, dàs hàt ìhra unracht gschuna."

Ìm Juni 1904 ìsch a erschta rossarota Sàlzschìcht gfunda worra, 627m tiaf, un noch a zweita, 649m tiaf. Dia rossarota Fàrb kummt vum Ìnhàlt vu Sylvinite, a Mìschung vu Potassiumchlorid (KCl) un Nàtriumchlorid (Nacl). Dr Potassiumchlorid hàt ma sallamols àls Kunschtmìscht brüücht.

Àndra Priafunga sìn gmàcht worra, fer d Verbreitung vu dr Sàlzschìcht z'fìnda: sa hàt a Flächa vu 222km² ghàà.

Àm 13. Juni 1906 ìsch d „Gewerkschaft Amélie“ grìnda worra, si Dirakter ìsch dr Joseph Vogt gsìì.

Dr Schàcht „Amélie 1“ ìsch bohrt worra. D Kàliproduktion hàt ìm Hornung 1910 ààgfànga.

Ìm 1911 hàt dr Betrìeb mehr Gald brüücht. Ar hàt zerscht Pàrtnerschàfta z'Milhüüsa un z'Pàris gsüecht, ohna Erfolg. Schliaßlig ìsch'r zu dr „Deutsche Kaliwerke“ gànga.

Ànna 1914 hàt's 13 Schàchta gaa: Amélie 1, Amélie 2, Max, Joseph, Else, Marie, Louise, Reichsland (Fernand noh-n-em Kriag) Oscht un West, Prinz Eugen, Théodore, Rodolphe 1 un Alex.

Noh-n-em Erschta Waltkriag sìn d Kàlimina d M.D.P.A. worra, àls frànzeescher Betrìeb ("„Mines Domaniales de Potasse d'Alsace“").
D Mina han vìel Ààgstellta brüücht, wo mankmol vu witta Lander kumma sìn, meichtens üs Mìtteleuropa (Pola, Tschechia, Schlesia).

D Leehn un d Lawesbedìngunga sìn fer d Litt àttràktiv gsìì.

Gànza Viartel sìn fer d Minaàrweiter bàuia worra, d Hiiser sìn modern un bequam gsìì, fer dara Zitt. D Fàmìlia wo dìnna gwohnt sìn han sa speeter känna kàuifa. A Gsellschàft hàt sìch um da Mina entwìckelt. S Àlltàgslawa ìsch do ààgnahmer gsìì às fer d meischta àndra Litt: sa han vu Krànkakàssa, vu Schüehla oder vu Sportsverien känna profitiara.
D „Minakumpel“ sìn fer ìhra Solidàrität un güeta Frìndschàft àn dr Àrwet beriahmt gsìì - denn, wia ìn àlla Mina, ìsch d Àrwet ìn sìch doch sehr schwar gsìì, un ìn da Gàlerie unta hàt àls jeder ìm Àndra müeßa halfa. Wàs noch ärger gsìì ìsch, ìn dana elsassischa Kàlimina, ìsch d hoocha Temperàtur. D Sàlzschìcht sìn nàtiirlig nìt uf ei gliicha Ewena gsìì, un ìn Teil Orta sìn sa Tiaf àwagànga. D Schàchtàrweiter han meischtens blutt gschàft, fer d Hìtz känna üshàlta
's ìsch aui sehr gfahrlig gsìì. Trotz standiga Sìcherheitmàßnamma sìn d Schàchtàrweiter vu Gàs-Explosiona, Verwundunga mìt Warkzig, oder Ardrutsch bedroht gsìì. 's hàt vìel Umfall gaa, wo ìn'ma Mankem s Lawa koschta hàt.

D Technick ìsch ìmmer moderner worra. Großa Màschìna sìn ìn da Barggalerie brocht uf ufgmontiart worra, sa han dernoh d schwarschta Àrwet mekànisch gmàcht, ìweràll wo gnüe Plàtz derfer gsìì ìsch.

Ìm Johr 1974 ìsch d Kàliproduktion àm Heechschta gsìì: 13 Milliona Tonna Ràuisàlz.

Zwìscha März un Juni 1978 sìn vìel Junga àn da Mina ààgstellt worra. Do hàt sìch d Bevälkerung vu da Mìtàrweiter zìmlig verjìngert. Dia Junga han àwer scho gwìsst ghàà àss sa nìt ìhra gànza Kàrriera àn da Mina känna verbrìnga. Eins noh-n-em Àndra han d Schàchta züegmàcht.

Dr letscht Schàcht hàt ànna 2002 züegmàcht.

A pààr Gebäi stehn hìtt noch, àwer vìel dervu ìsch àbgrìssa worra.

D` Abraumhalden bi de große Mine, nid nur z Wittelsheim un z Pulversheim, hän beidruckendi Erosionslandschafte gä, allerdings beschden die Bergli bis zu 90% üs Salz. In de letschde Johr hän sie die Abraumhalde sanierd. Die vum Räge verursachte Üswaschunge vun dene "Kalimandscharos” im Süde vum des Elsiss versalze großi Deil vum Grundwasser in de elsässische Rhinebeni bis nach Schlettstadt nah. In de Absetzbecke uf de Fesseheimer Rhininsel sin über ei Million Tonne Salz im Grundwasser versickert un belaschde s` Grundwasser au uf de badische Rhinsite bis Brisach. Hundert Johr Industriegeschicht hän dezu gefiehrt, dass ein wichtige Teil vum Grundwasser in de der Rhinebeni als Trinkwasser nimmi nutzbar sin.



</doc>
<doc id="38561" url="https://als.wikipedia.org/wiki?curid=38561" title="Jörg Immendorff">
Jörg Immendorff

Dr Jörg Immendorff (* 14. Juni 1945 z Bleckede bi Lüneburg; † 28. Mai 2007 z Düsseldorf) isch e dütsche Künstler (Mooler, Bildhauer, Grafiker und Akzioonskünstler) und Kunstbrofässer gsi. Sit em Aafang vo de 1980er Joor isch er äine vo de bekanntiste dütsche Künstler vo dr Geegewart.

Dr Immendorff isch uf s Ernst-Kalkuhl-Gymnasium z Bonn-Oberkassel. Er het denn in de 1960er-Joor an dr Kunstakademii Düsseldorf zerst Büünebild bim Teo Otto und denn Kunst bim Joseph Beuys studiert. 1968 het er zämme mit em Chris Reinecke s Akzioonsbrojekt „LIDL“ gründet und het mit browokante Akzioone für Ufseä gsorgt. Wähe sine neodadaistische Akzioone isch er 1969 vo dr Akademii usgschlosse worde. Er isch bolitisch in dr usserparlamentarische Opposizioon engaschiert gsi und isch Mitgliid in dr maoistische KPD/AO worde. Er het Organisazioone wie s Nazionaale Vioetnam-Komitee, d Liga gegen e Imperialismus und d Veräinigung vo sozialistische Kunstschaffende (VSK) understützt.

Vo 1968 bis 1981 isch dr Immendorff Kunstleerer gsi und isch denn freie Künstler worde. Im Geegesatz zun e Hufe andere dütsche Mooler, wo sich noch 1945 dr geegestandslose Kunst zuegwändet häi, het er geegeständligi Bilder mit bolitisch-gsellschaftskritische Inhalt gmoolt. Die Wärkgruppe mit iire blakative Bilder us de früeje 70er Joor wird as „Agitprop“ bezäichnet. 1972 isch er mit e baar vo sonige Gmäld an dr documenta 5 z Kassel drbiigsi.

Dr Immendorf isch schliesslig zum Verdräter von ere nöije Historiemoolerei in Dütschland worde. 1976 het er an dr Biennale vo Venedig mitgmacht und het sich dört für en internazionale Künstlerusdusch stark gmacht und gege s antidemokratische Süstem in dr DDR brotestiert. In däm Joor isch er e Fründ vom Künstler A. R. Penck worde, wo denn no in dr DDR gläbt und dört offiziell verpöönt gsi isch. Zämme häi si die dütsch-dütschi Froog thematisiert. 

Dr Immendorff isch vor allem dur e Serii vo 16 groossformatige Bilder, wo dr Ditel „Café Deutschland“ häi, bekannt worde. Si zäige Szeene mit e Hufe Figuure wo sich uf eme büünenartige Ruum abschbiile und si vom Renato Guttuso sim „Caffè greco“ inspiriert worde. As Vorbild für d Rüüm in de „Café Deutschland“-Bilder het er d Düsseldorfer Diskothek „Revolution“ brucht, und deren iiri fiktive bolitische und kulturelle Gest häi dr domoolig Ost-West-Komflikt symbolisiert.
1982 isch dr Immendorff bi dr Ustellig "Zeitgeist" und mit dr Skulptuur Brandenburger Tor bi dr documenta 7 drbii gsi, 1984 bi dr Ustellig "Von hier aus – Zwei Monate neue deutsche Kunst in Düsseldorf". Im däm Joor het er in St. Pauli d „La Paloma“-Bar ufdoo und e Blastik vom Hans Albers gmacht. E Zit lang isch er e baar Mooler vo de „Junge Wilde“ noochgstande, wo iin zum Vorbild gnoo häi. Er isch Gastdozänt an de Kölner Wärkschuele worde, 1989 Brofässer an dr Staatlige Hoochschuel für Bildendi Künst – d Städelschuel z Frankfurt am Main und 1996 Brofässer an dr Kunstakademii Düsseldorf. 

Näbe sine Bilder het dr Immendorff au Büünebilder gmacht, öbbe für d Festschbiil z Salzburg, an dr künstlerische Gstaltig vom „Luna Luna“-Vergnüegigspark vom André Heller (1987) gschafft und expressivi Blastike gmacht. Für d Kanzlergalerii im Bundeskanzleramt het er e Bordret vom Gerhard Schröder gmoolt und d Bible vo dr BILD-Bibel illustriert.

Dr Jörg Immensee isch am 28. Mai 2007 z Düsseldorf gstorbe.






</doc>
<doc id="38563" url="https://als.wikipedia.org/wiki?curid=38563" title="Jackson Pollock">
Jackson Pollock

Dr Paul Jackson Pollock (* 28. Januar 1912 z Cody, Wyoming; † 11. August 1956 z Springs-East Hampton, Nöi York) isch e amerikanische Mooler vo dr New York School vom Abstrakte Expressionismus gsi. 

Dr Pollock mit dr Stiilrichdig vom Action Painting, won er gründet het, bekannt worde. Er het groossformatigi Gmäld im Drip-Painting-Verfaare gmacht. Scho zu Lääbzite het er wägen ä dr Spitznaame „Jack the Dripper“ überchoo. 

Dr Pollock isch mit dr Moolere Lee Krasner verhürootet gsi und si häi im gliiche Ateliee gschafft.

Dr Jackson Pollock gältet as äine vo de bedütende Künstler vom 20. Joorhundert. Er het nit nume die amerikanischi, sondern au die öiropäischi Kunst beiiflusst. In nume fümf Joor, zwüsche 1946 und 1951, het er Wärk gschafft, wo d Kwelle von em sääge ass es "erstuunlig gschlosse und usserordentlig innovativ" sig. Beiflusst worde isch er vo sim Leerer Benton, de populär kommunistische Wärk vo de mexikanische Muraliste, vom katalanische Mooler Miró, und vom Pablo Picasso. Äänlig wie dr Kubismus vom Braque und Picasso, wo vo de "brimitiven" bzw. ursprünglige Forme vo dr afrikanische Skulptuur usgange isch, het sich dr Pollock uf indianischi und Inuit- (Eskimo)Motiiv bezooge. In de müthologische, totemistische Zäiche vo de Indianer het er d Verbindig vom Umbewusste und em künstlerische Usdruck gsee. 

Vo 1946 aa het dr Pollock si Dripping-Technik entwickler, won er Farbe uf d Liinwand, wo uf em Boode glööge isch, het lo dröpfle und lo fliesse. Mit dene Gmäld het er Kunstgschicht gmacht und isch äine vo de bedütendste amerikanische Künstler vo dr Modärne worde. Sini Bilder lääbe vom Kontrast und wäi eso dr widersprüchlig Geegesatz vo Körper und Seel usdrucke. Wie bi alle Künstler vom Action Painting isch dr Brozäss s Wichdigste wie s Kunstwärk gmacht wird.

Noch 1950 het er groossi Komposizioonen in Schwarzwiss afo mache, het uf de Liinwänd chrüz und kweer bruuni und schwarzi Farblinie gmoolt. Zu de Wärk us dere letschte Schaffensperiode ghöört "Die Tiefe", hüte im Museum Springs, Long Island. D Fotene, wo dr Fotograf Hans Namuth zu dere Zit vom Künstler bi der Arbet gmacht het, si legendär worde und häi mitghulfe dr Müthos Pollock z gründe. Vo 1953 aa het dr Pollock wider mit em Bimsel afo schaffe und isch zur figurative Moolerei zrugg. 1954 het er s Moole ganz ufgee.








</doc>
<doc id="38564" url="https://als.wikipedia.org/wiki?curid=38564" title="Charles Chaplin">
Charles Chaplin

Dr Sir Charles Spencer Chaplin jr., KBE, bekannt as Charlie Chaplin (* 16. April 1889 vermuetlig z London; † 25. Dezämber 1977 z Vevey, Schwiz), isch e britische Komiker, Schauschbiiler, Reschissöör, Komponist und Broduzänt gsi.

Dr Chaplin zelt zu de iiflussriichste Komiker vom 20. Joorhundert. Si bekanntisti Rolle isch dr „Vagabund“ (im Original „The Tramp“, au „Charlot“), en arme Landstriicher mit de Maniere und dr Würd vom ene Gentleman. Die Figuur mit em Zweifingerschnauz, de Hoose und Schue wo z grooss si, dr änge Jagge, em Bambusstock in dr Hand und dr Melone uf em Chopf isch zun ere Filmikone worde. S American Film Institute het dr Charlie Chaplin zur zäätgrösste amerikanische Filmlegände vo alle Zite gweelt.

Dr Charles Chaplin het si Karriere as Chind aagfange, won er in dr Music Hall ufdräte isch. As Komiker in de früeje Stummfilmkomöödie vo Hollywood het er bald groosse Erfolg ghaa. Er isch zu siner Zit dr beliebtest Stummfilmkomiker gsi und het s fertig brocht, künstlerisch und finanziell unabhängig z wärde. 1919 het er zämme mit dr Mary Pickford, em Douglas Fairbanks und em David Wark Griffith d Filmgsellschaft United Artists gründet. 1952 het män en verdächdigt, Kommunist z si, und dorum het er us em Usland nüme zrugg in d USA dörfe. Er het denn in Öiropa as Schauschiiler und Reschissöör gschafft. 1972 het er en Eerenoscar für si Lääbenswärk überchoo. Fümf Joor druf isch er im Alter vo 88 in si Schwiizer Woonort gstorbe.




















</doc>
<doc id="38565" url="https://als.wikipedia.org/wiki?curid=38565" title="Marlene Dietrich">
Marlene Dietrich

D Marlene Dietrich (* 27. Dezämber 1901 z Schöneberg (jetzt en Ortsdäil vo Berlin); † 6. Mai 1992 z Bariis; äigentlig "Marie Magdalene Dietrich") isch e dütschi Schauschbiilere und Sängere gsi, wo 1939 die amerikanischi Staatsbürgerschaft aagnoo het.

Si zelt näbe dr Hildegard Knef und dr Romy Schneider zu de grösste wiiblige Liinwandlegände, eo dr dütsch Film füürebrocht het und wo au internazional Erfolg ghaa häi. Zu ihre Markezäiche ghööre iiri lange Bäi, iiri diefi, rauchig-erotischi Stimm und iiri Hoosenaazüüg, wo dank iire in de 1930er für Fraue salonfäig worde si. 

D Marlene Dietrich het iiri Karriere as Schauschbiilere am Theater aagfange und Stummfilm in de „goldige Zwanziger“ in Berlin gmacht. 1930 isch si in dr Hauptrolle vom Reschissöör Josef von Sternberg sim Film "Der Blaue Engel" internazionaal bekannt worde. Zämme mit em von Sternberg isch si am Aafang vo de 1930er in d USA gange, und het under siner Reschii und an dr Site vom Gary Cooper s Drama "Marokko" (1930) dräit, wo si en Oscar-Nominierig as besti Hauptdarstellere drfür überchoo het. Mit Film wie "Shanghai-Express" (1932) und "Der große Bluff" (1939) het si sich as erste dütsche Filmstar in Hollywood etabliert.

Während dr Zit vom Nazionalsozialismus in Dütschland het si sich nid nume gwäigeret, d NS-Propaganda zu understütze, während em Zwäite Wältchrieg isch si vor amerikanische Soldate ufdräte und het Verwundeti in Lazarett bsuecht. Noch em Ändi vom Chrieg het si für iire Iisatz u. a. d Freihäitsmedallie vom Bresidänt vo de Veräinigte Staate überchoo, wäärend si joorelang z Dütschland vo vile as Verröötere aagluegt und aagfindet worden isch.

Vo de 1950er Joor aa isch si vor allem as Sängere ufdräte und hetuf dr ganze Wält Erfolg ghaa. Zu iire berühmtiste Lieder zele "Ich bin von Kopf bis Fuß auf Liebe eingestellt", "Lili Marleen", "Ich hab’ noch einen Koffer in Berlin" und "Sag mir, wo die Blumen sind".

Si het under dr Reschii vom Billy Wilder im Film "Zeugin der Anklage" (1957) gschbiilt und an dr Site vom Spencer Tracy in "Das Urteil von Nürnberg" (1961). Iir letscht Film isch "Schöner Gigolo, armer Gigolo" (1978) gsi und si het us gsundhäitlige Gründ ufghöört schaffe. Bis zu iirem Dod im Joor 1992 het si zruggzooge in iirer Bariiser Wohnig gläbt.






Autobiografie

Biografie (Uswaal)






Biografie


</doc>
<doc id="38566" url="https://als.wikipedia.org/wiki?curid=38566" title="Helmut Bornefeld">
Helmut Bornefeld

Dr Helmut Bornefeld (* 14. Dezembr 1906 z Ondrtirkheim – seit em Jôhr drvor a Stadtdoil vo Stuegert; † 11. Februar 1990 z Heidaheim an dr Brenz) ischt a deitscher Kirchamusiker, Kombonischt, Orglsachvrstendiger, Grafiker ond Autor gwäa. 

Dr Helmut Bornefeld ischt am 14. Dezembr 1906 em Stuegerter Stadtdoil Ondrtirkheim uff d Welt komma. Nôch dr Schuelzeit hôt’r ab 1922 a Gärtner-Lehr gmacht ond dui zwoi Jôhr schbätr mit dr Gsellapriafong abgschlossa. Hentrher hôt’r 1924 am dômôliga Adler’scha Konservadoriom z Stuegert a Musik-Studiom ôôgfanga. 1928 ischt’r zor Musikschual (heit "Staatliche Hochschule für Musik und darstellende Kunst") gwegslet, wo-nr d Fecher Kombosizioo ond Klaviir belegt ghet hôt. Vo 1935 bis 1937 hôt’r sei musikalischa Ausbildong noh durch a Studiom vo dr Kirchamusik ergenzt. Des hôt’r mit-ma A-Exama abgschlossa. Em Jôhr 1937 hôt dr Bornefeld a Stell als Kantor ond Organischt an dr evangelischa Pauluskirch z Heidaheim kriagt; abr scho zwoi Jôhr druff hôt’r dui Uffgab ondrbrecha ond vo 1939 bis 1945 Kriagsdenscht leischda miaßa. Wia dr Kriag romgwäa ischt, hôt’r sei alda Stell wiidr ôôdredda kenna. 1951 isch’r zom Kirchamusikdirektr ernannt wôrra. Neaba seira Hauptarbet en Heidaheim hôt dr Bornefeld au noh an dr dômôliga Kirchamusikschuel Esslenga als Dozent fir Tonsatz ond Kantoreipraxis gwirkt. 

Zamma mit-em Siegfried Reda hôt dr Bornefeld vo 1946 bis 1960 d "Heidenheimer Arbeitstage für neue Kirchenmusik" organisiirt. Vo 1937 bis 1977 – abgsäa vo dr Kriagszeit – ischt’r au noh Orglpfleager fir Oschtwirdaberg gwäa. En dera Oigaschaft hôt’r an ibr 100 Nei- ond Ombauda vo Kirchaorgla mitgwirkt.

1972 ischt em Bornefeld s Bundesvrdinschtkreiz vrliha wôrra. Viir Jôhr schbätr hôt’r sich mit-em Titl Professr schmicka däffa. 1981 hôt-em d Stadt Heidaheim d Birgermedaille vrliha. Drei Jôhr nôch seim Ableaba isch z Heidaheim d Kirchstrôß en „Helmut-Bornefeld-Strôß“ ombenannt wôrra. Zom Ôôdenka an da Helmut Bornefeld hôt z Heidaheim en dr Michaelskirch vom 2. bis 5. Novembr 2006 an indrnazionaler Orglweddbewerb staddgfonda.

En de folgende Kircha fendet-ma a Orgl, wo vom Bornefeld entwôrfa wôrra ischt:


Em Evangelischa Gsangbuach (EG) fendet mr Kanons vom Bornefeld:

Ferner hôt dr Bornefeld au an Haufa Schrifda ond Uffsätz zo de Bereich Kirchamusik ond Orglbau fir vrschiidene Fachzeitschrifda vrfasst.




</doc>
<doc id="38568" url="https://als.wikipedia.org/wiki?curid=38568" title="George Nussbaumer">
George Nussbaumer

De George Nussbaumer (* 23. Mai 1963 z Doarobiro) isch ä öschtrychische Musiker.

Dr George Nussbaumer isch e Soul- und Gospelsänger, Pianist und Komponist. Er woont z Alberschwende. Sit siner Geburt isch er blind. Er wird als die „schwärzisti Stimm vo Östriich“ bezäichnet. 
Er begläitet sich mäistens sälber uf em Klavier oder singt zämme mit em Bernie Weber und Markus Kreil. Er isch au bim Randy-Newman-Brojekt drbii. 





</doc>
<doc id="38574" url="https://als.wikipedia.org/wiki?curid=38574" title="Chanson">
Chanson

Chanson [] (frz. "Lied") bezäichnet im dütsche Sproochruum im Allgemäine e liedhafts musikalischs Schãnr, wo im franzöösische Kulturkräis verwurzlet isch. D Lieder wärde im Allgemäine vom ene Sänger oder ere Sängere mit instrumentaler Begläitig gsunge. 
Es git aber au z Dütschland e vilfältigi Chansondradizioon, wo aber immer im Schatte vom Schlager gstande isch. Starki Chansondradizioone git s zum Däil in de Benelux-Länder, in dr Schwiz und in de franzöösischsproochige Däil vo Kanada. S Chanson het au vili Paralleele zum italiänische Canzone.

D Ursprüng vom Chanson gönge bis wit ins Middelalter zrugg. Scho früe häi sich zwäi underschiidligi Dradizioone entwicklet – e literarischi, höfischi, wo vo mittelalterlige Trubadore abgläitet wird und e volksdümligi. Wäge siner lange Gschicht, siner Verbrätig, wo über e franzöösischsproochige Ruum uusegoot und wäge de underschiidlige Stiil, wo im Lauf vo dr Zit Däil vo siner Dradizioon worde si, isch s schwiirig s Chanson vo andere Musigschãnr äidütig abzgränze. Dr Übergang isch fliessend
E besundrigs Merkmol vom Chanson isch sie starki Konzentrazioon uf d Ussaag vom Text, wo in öbbe drei Minute muess uf e Punkt choo. Bim modärne Chanson si d Funkzioone vom "auteur", wo dr Text schribt, vom "compositeur", wo d Musig komponiert und vom "interprète", wo s Lied interpretiert gliichberächdigt wichdig und vilmol füllt äi Persoon alli drei us. Im Angelsäggsische entspricht das öbbe em Singer-Songwriter. 

D Schriiber vo Chansons bruche hüfig e poetischi Bildsprooch und mische mänggisch Abschnitt vo Sprächgsang oder komplett gsprochnige Text mit gsungene Passaasche. D Theme vo de Text si vilfältig: Vom politisch brägte Chanson über komischi Situazioone bis zu de hüfige Liebeslieder bezien sich d Chansons uf alli Situazioone im Lääbe, vilmol mit de Middel vo dr Ironii und dr Satire. E Zitzüüge us dr Era vor em Erste Wältchrieg het d Nräiti vo de Theme eso beschriibe: "„Mä het Chansons vo alle Arte gsunge: skandalöösi, ironischi, zarti, naturalistischi, realistischi, idealistischi, zünischi, lürischi, nebulöösi, chauvinistischi, republikanischi, reaktionäri – nume äi Sorte nit: langwiiligi Chansons.“"



</doc>
<doc id="38581" url="https://als.wikipedia.org/wiki?curid=38581" title="Klassische Musik">
Klassische Musik

Dr Usdruck Klassischi Musig isch nit äidütig und cha je noch em Kontext verschidnigi Bedütige haa.

Mit em Begriff "Klassischi Musig" fasst mä in dr öiropäische Musigdradizioon die Epoche bzw. Stilrichdige zämme:

Dr Begriff "klassischi Musig" wird als Sünonüm für Kunstmusig bezieigswiis ärnsti Musig (E-Musik) brucht. Es isch dr Geegebegriff zur Popmusik (U-Musik, Underhaltigsmusig) und zur Volksmusig – die regionaltüpischi Musigdradizioon. Wil saber immer mee Mischforme git und elteri U-Musig zur E-Musig erkläärt wird, isch die Ufdäilig in E/U-Musig veraltet und wird hüte nüme brucht.

Bi nit-westlige Musigkultuure reedet mä vo klassischer Musig, zum elteri Dradizioone vo dr modärne Popularmusig abzgränze, öbbe für e islamisch Kultuurruum (klassischi arabischi Musig und klassischi türkischi Musig), dr indisch Kultuurruum (klassischi indischi Musig) oder China (klassischi chinesischi Musig). Alli klassische Dradizioone und iiri Verheltnis mitenand und mit dr Popularmusig wärde under em Begriff Wältmusig zämmegefasst.




</doc>
<doc id="38582" url="https://als.wikipedia.org/wiki?curid=38582" title="Angers">
Angers

Angers isch e Stadt im Weschte vu Frankrych un d Hauptstadt vum Département Maine-et-Loire in dr Region Pays de la Loire.

D Stadt lyt am Fluss Maine, in dr Nechi vum Zämmefluss vu dr Maine un dr Loire.

Angers lyt im Mittel 20 Meter iber em Meeresspiegel, dr Bann umfasst 4.270 Hektare.

Es isch di alt Hauptstadt vu Anjou gsii. 

D Altstadt ghert zum UNESCO-Wältkulturerb.




</doc>
<doc id="38583" url="https://als.wikipedia.org/wiki?curid=38583" title="Autor">
Autor

En Autor (lat. "" ‚Urheeber‘, ‚Schöpfer‘, ‚Förderer‘, ‚Veraalasser‘) isch dr Verfasser oder gäistigi Urheeber vom ene Wärk. Es handlet sich mäistens um Wärk vo dr Liddratuur im witeste Sinn, wo vo Schriftsteller, Fachbuech-, Leerbuech-, Sachbuech-, Dräibuech-, Färnsee-, Opere- oder Büüniautore gschriibe wärde. Au dr Erfinder vom ene Schbiil wird hüte as Autor bezäichnet. Sältener, und denn im Allgemäine us juristischer Sicht, wird au dr Urheeber vom ene Wärk vo dr nitliterarische Kunst wie Musig, Fotografii, Filmkunst und dr Wüsseschaft, zum Bischbil dr Softweerautor, dr Autor vo Gsetz oder dr Autor in dr Zoologii, wo as Erste e Lääbewääse beschribt. En Autor het hützudag e Rächt an sim gäistige Äigedum, wo vom Gsetz us verbürgt isch. Zum Schutz vom Wärk git s s Urheeberrächt, wo nit cha verchauft wärde und s Verwärdigsrächt.




</doc>
<doc id="38585" url="https://als.wikipedia.org/wiki?curid=38585" title="Dichter">
Dichter

Dichder isch e spezifisch dütschi Wortbildig für e Verfasser vo Dichdig im Sinn vo dr sproochlige und schriftstellerische Kunst.

Dr Dichder, wo die ganzi Bräiti vom literarische Schaffe beherrscht, vo dr Lürik über Churzgschichte und Erzäälige bis Schauschbiil bzw. Theater, und so d Schbrooch und d Gsellschaft beiiflusst, wie es en öbbe mit em Goethe und em Schiller in dr klassische Liddratuur um 1800 gee het, isch en Idealvorstellig, wo in dr Wirkligkäit nume sälte vorchunnt.
Dr Begriff isch im 18. und 19. Joorhundert ufchoo und däm vom Poet, wo vo denn aa für e Liebhaber vo Värs gstanden isch, für e „Chuz“, wo belächlet und im modärne Määrt nid beachdet worden isch. Dr Dichder as Autor vo hoocher Liddratuur isch im Sturm und Drang, dr Romantik und vom Nazionalismus vom 19. und früeje 20. Joorhundert as Seher, Schenii und mänggisch sogar as gäistige Füerer vo dr Nazioon aagluegt worde. Dr Autor isch e räine Broduzänt vo Teggst gsi, wo s Schriibe für en e Bruef gsi isch und er so as Schriftsteller sis Lääbe het chönne verdiene, wäärend dr Dichder schlussändlig Anerkennig wurd finde und vo dr Würdigung wurd lääbe, won em d Nazioon wurd lo zuechoo. D Iirichdig vo Dichderbriis, Dichderlääsige, dr früenere Pröissische und hütige Dütsche Akademii für Schbrooch und Dichdig entspricht däm Begriffsverständnis.

Im Lauf vom 20. Joorhundert isch dr ‹Rang› vom Dichder gegenüber em Autor und Schriftsteller gsunke. Das chunnt drvoo, as bestimmti literarischi Sparte, wo Schriftsteller und Autore din däätig si, wie Romanliddratuur, Kriminalliddratuur oder Büüniliddratuur, an Wichdikäit gwunne häi. Es isch au e Folg vo dr technische Witerentwicklig im Buechdruck, wo grösseri Uflaage vo Büecher möglig gmacht het und d Büecher eso billiger worde si, und denn au d Verbräitig dur Film und Färnseä, so dass d Persönligkäit vom Autor, wo im Publikum dur Vordrääg und Lääsige bekannt chönnt wärde, eender im Hindergrund blibt. Dr Begriff Dichder wird hützudaag vor allem für Autore vo Gedicht, Liederteggst und Büüniwärk brucht. D Dichtkunst wird aagluegt as e eender brotloose Erwärb, wo mä mäistens im Nääbebruef usüebt, wäärend mä vom e Schriftsteller bzw. eme Autor eender erwardet, ass er vom Verchauf vo sine Wärk chönni lääbe.



</doc>
<doc id="38589" url="https://als.wikipedia.org/wiki?curid=38589" title="Marilyn Monroe">
Marilyn Monroe

D Marilyn Monroe [] (* 1. Juni 1926 z Los Angeles, Kalifornie; † 5. August 1962 z Los Angeles; uf d Wält choo as "Norma Jeane Mortenson", chirchlig registrierte Daufnaame: "Norma Jeane Baker") isch en amerikanischi Filmschauschbiilere, Sängere, Fotomodell und Filmbroduzäntin gsi. Si wird zu de archetüpische Sexsümbol und Filmikone vom 20. Joorhundert zelt. D Monroe isch 1954 nüün Möned lang mit em Baseballstar Joe DiMaggio verhürootet gsi und vo 1956 bis 1961 mit em bekannte Dramatiker Arthur Miller. Si isch an ere Überdoosis vo Schloofmiddel gstorbe, aber dr Grund isch nid klaar.

1945 het d Monroe as Fotimodäll afo schaffe, im Joor druf het si vo dr 20th Century Fox en Äijoorverdraag überchoo und het Schauschbiilunderricht bi dr Natasha Lytess und Michael Tschechow gnoo. Si het chliineri Nääberolle in Film überchoo. Noch ere bedütende Nääberolle im Film "Love Happy" vo de Marx Brothers het si in meerere Film gschbiilt und as naivi Sexbombe Ufseä erregt. 1953 het si e Rolle in "Niagara", eme Film Noir ghaa, in "Gentlemen Prefer Blondes", wo si s Lied "Diamonds are a Girl's Best Friend" gsunge het, und in dr Filmkomödie "How to Marry a Millionaire" mit dr Lauren Bacall und dr Betty Grable. 1954 isch dr Western "River of No Return" in d Kino choo, wo si mit em Robert Mitchum under dr Reschii vom Otto Preminger gmacht het, denn "There's No Business Like Show Business" über e Irving Berlin, won e Riiseerfolg in de Veräinigte Staate worden isch. 
Mit sonige Film isch d Monroe in de Joor 1953 bis 1954 zum grösste finanzielle Erfolg vo dr 20th Century Fox worde. Es het aber immer wider Händel mit dr 20th Century Fox gee, wil d Monroe aaspruchsvolleri Rolle het welle und immer wider Dräibüecher abgleent het. 1955 het si denn d Hauptrolle im Film "The Seven Year Itch" under dr Reschii vom Billy Wilder gschbiilt und noch no mee Striit mit dr 20th Century Fox isch iire Verdraag ufglööst worde. 

1956 isch d Monroe uf Nöi York züüglet und het am Actors Studio Kürs gnoo und s "Method Acting" studiert. Dr Schauschbiilleerer Lee Strasberg isch zu ihrem Mentor worde, si Frau Paula het dr Monroe bi de Dräiarbäite bi iire neggste Film ghulfe. Im Joor 1956 het d Monroe iire Naame gsetzlig vo Norma Jeane Mortenson zu Marilyn Monroe gänderet.

Si het vil Anerkennig [berchoo für iiri Rolle vo dr Saloonsängere "Cherie" im Joshua Logan sim Film "Bus Stop". 
Z Ängland het si mit em Laurence Olivier in dr Romanze "Der Prinz und die Tänzerin" gschbiilt, wo aber in de Veräinigte Staate nit seer erfolgriich gsi isch. 
1959 het ndr Billy Wilder mit dr Monroe, em Tony Curtis und em Jack Lemmon d Filmkomödie "Manche mögen’s heiß" gmacht, wo si din "I Wanna Be Loved by You" gsunge het. Dr Film isch e Kasseschlaager worde und isch hüte e Klassiker. 

In dere Zit häi sich d Folge vo dr Monroe iirem Medikamäntmissbruuch afo zäige. Si het sich vilmol nid chönne konzentriere, het iiri Teggst vergässe und isch immer wider z spoot zum Filme choo, männggisch um Stunde. Das het nit nume d Dräiarbäite schwiirig gmacht, sondern het au d Brodukzionschoste in d Hööchi driibe.

1960 het d Monroe näben em Yves Montand im George Cukor sim "Machen wir’s in Liebe" gschbiilt, wo aber käi Erfolg worden isch. 
Iire letscht Film, wo fertig dräit worde isch, isch im John Huston si "Misfits – Nicht gesellschaftsfähig" vo 1961, wo si mit em Clark Gable gschbiilt het. Mit däm Film jet si ändlig im Charakterfach chönne schbiile, was si scho immer het welle. Dr Film isch ganz im Zäiche vo dr Kritik am amerikanische Freihäitsdraum vo de Cowboys gsi. In de Veräinigte Staate isch er e Misserfolg worde und mä het en as öiropäische Film bezäichnet. D Rolle vo dr "Roslyn", wo sich noch mee Respäkt, Menschligkäit und eme Sinn in iirem Lääbe seent, isch dr Monroe vom Arthur Miller, em Dräibuechautor, uf e Liib gschriibe worde. D Monroe sälber het allerdings dämkt, ass d Rolle z fest an iiri Person aagleent sig.
Iire letscht Film, d Komödie "Something’s Got to Give" isch nid fertig worde. D Monroe isch vil chrank gsi. Iire letscht öffentlig Ufdritt het d Monroe bi dr Geburtsdaagsfiir vom amerikanische Bresidänt John F. Kennedy im Madison Square Garden gha, wo si „Happy Birthday, Mr. President“ gsunge het. Wäge däm Ufdritt häi d Fox-Studios d Monroe, wo denn chrank gschriibe gsi isch, entloo.

D Marilyn Monroe isch in dr Nacht vom 4. uf e 5. August 1962 im Alter vo 36 in iirem Bett in dr 12305 Fifth Helena Drive, Brentwood, Los Angeles gstorbe. D Doodesursach isch en Überdose vom Barbiturat Nembutal zämme mit em Schloofmiddel Chloralhydrat gsi. Im Doodesschiin stoot as es „woorschiinlig Suizid“ gsi sig, aber d verschwöörigstheoretiker häi sich e Hufe Theorie usdämkt, drunder ass dr John F. Kennedy si vo dr CIA häig lo umbringe.




</doc>
<doc id="38598" url="https://als.wikipedia.org/wiki?curid=38598" title="Val-de-Charmey">
Val-de-Charmey

Val-de-Charmey isch de Name vùnere politische Gmeind, wo dur d Fusion vo Scherni (Cerniat) ùn Galmis (Charmey) ùff de 1. Januar 2014 entstande isch. Si lait im Greyerzbezirk im Kanton Frybùrg in de Schwyz. 

Die neui Gmeind het e Flächi vo 112,22 km², was 23 % vùm Bezirk ùn 7 % vùm Kanton Fryburg ussmacht. Val-de-Charmey isch demit mit Abstand (no vor Haut-Intyamon mit 60,45 km²) di gröschti Gmeind vùm Kanton. Vo de Yywohnerzaal isch si mit 2186 aa dritter Stell im Greyerzbezirk nooch Boll ùn Broc. Nachpuurgmiine va Val-de-Charmey si Bas-Intyamon, Botterens, Broc, Châtel-sur-Montsalvens, Corbières, Crésuz, Grandvillard, Gruyères, Hauteville, Jaun, La Roche, Plaffeien ù Plasselb im Kanton Fryybùrg, Saanen im Kanton Bärn ù Château-d’Œx ù Rougemont im Kanton Waadt.

Ursprüngli hen die „quatre-C“, die vier vo de fümf Gmeinde im Jaunbachtal, wo mit "C" aafange, sölle gmeinsam fusioniere. Des sin Scherni (Cerniat), Galmis (Charmey), Châtel-sur-Montsalvens ùn Crésuz gsi. Di fümft Gmeind, Jaun, di einzig dütschsproochigi Gmeind im Greyerz, het aa de Sitzige vùm Fusionskomitee als Beobachter deilgno, aber nit welle bi de Fusion mitmache. Galmis hät in derre neue Gmeind nit numme geographisch, sùndern au vo de Yywohnerzaal, mit rùnd 1850 Yywohner vo insgsamt rùnd 2700, klar dominiert. Bi de Abstimmig am 5. Mai 2010 isch s Projäkt z Scherni ùn Galmis aagno, z Châtel-sur-Montsalvens ùn Crésuz aber abgläänt worde. Eine vo de Hauptgründ isch wohl de Stüürsatz gsi, wo in de drüü Gmeinde ùff de rächte Syte vùm Javroztal diefer wie z Galmis gsi sin, ùn bi ere Fusion gstyyge wär. Di neui Gmeind wär flächemässig di gröscht Gmeind im Kanton ùn vo de Yywohnerzaal aa zweiter Stell im Bezirk nooch Boll gsi.

D Gmeindsfusion isch vo Scherni ùn Galmis wyterverfolgt ùn bi ere zweite Abstimmig im März 2013 aagno worde. So isch di neui Gmeind zum 1. Januar 2014 entstande. Für di erschti Legislatur sölle 6 Gmeindsrööt uss Galmis ùn 3 uss Scherni cho, bis in de zweite Legislatur di alte Gmeinde als Waalchreis verschwinde.

Am 11. ùn 12. April 2012 isch s Wappe vo de plante Gmeind vorgstellt worde. Es zeigt obe links e silbrigs Fäld mit zwei rote, fümfzackige Stärn, wo di beide Dörfer symbolisiere. Obe rächts isch ùffeme rote Fäld e goldigs Zepter, wo d Kartause La Valsainte symbolisiert ùn au im Wappe vo Scherni z finde isch. Ùnte links isch e grieni Tanne ùffeme schwarze Hügel ùn eme rote Grund, wo em Wappe vo Galmis ohni de silbrige Querstreife entspricht. Ùnte rächts schliessli sin ùffeme silbrige Grùnd drüü grieni Streife, wo s Wasser, d Natur ùn d Wiidergeburt symbolisiere. S Silber im Wappe stoot usserdäm für d Herrschaft Korbers, wo beidi friener dezueghört hen, ùn s Rot stoot für d Herrschaft Greyerz.

Quela: Bundesamt für Statistik 2005

De Uusländeraateel isch 2010 bi 12,2 % gläge.

85 % va de Yywoner si im Jaar 2000 römisch-katholisch gsii, 5,4 % evangelisch-reformiert.

Bi de Vouchszelig 2000 hii va de 1906 Yywoner 88,1 % Franzöösisch aus Hùùptspraach aaggää, 7,7 % Tüütsch ù 4,2 % anderi Spraache.

De aut frankoprovenzalisch Patois hii im Jaar 2000 na iigene Aagabe na 171 va de 1906 Yywohner ggredt.



</doc>
<doc id="38599" url="https://als.wikipedia.org/wiki?curid=38599" title="Hans Schmid (Pilot)">
Hans Schmid (Pilot)

De Hans Schmid (* 5. Dezember 1879 z Ebnat, † 14. Oktober 1911 z Bärn) isch en Schwiizer Flugpionier gsi und de erschti Schwiizer, wo bim Flüge tödlich verunfallt isch.

De Hans Schmid isch Wirt vom Reschtaurant Sterne z Wettige gsi. Er het im 1910 z Douzy in de Ardenne s Flug-Brevet gmacht und dann mit eme Doppeldecker ab em Sommer 1910 uf em Chloschterfäld z Wettige di erschte Flugversüech unternoh. Im Juli 1911 het er dann erschtmols au Passagier mitgnoh und am 30. Juli 1011 isch er bin ere Flugschau z Dübedorf eine vo de erfolgriichschte gsi. Bi eme Schauflüüge z Bärn, wo vom 14. bis zum 16. Oktober het solle schtattfinde, isch er mit eme Eindecker aaträte. Am 14. Oktober het er vo de fünf Teilnehmer di längschti Flugziit annebrocht: 30 Minute und 55 Sekunde. Bim zweite Flug a dem Tag het sini Maschine nach öppe zwei Minute Flugziit Probläm übercho und sin Eindecker isch abgstürzt und het de Hans Schmid unter sich begrabe. Er het numme noch tot us em Flugzügwrack chönne borge werde.

De Hans Schmid isch ghürote gsi und het füf Chind gha.



</doc>
<doc id="38604" url="https://als.wikipedia.org/wiki?curid=38604" title="Teufelsbrücke">
Teufelsbrücke

Teufelsbrücke (alem. «Düüfelsbrugg») stoot für:



</doc>
<doc id="38606" url="https://als.wikipedia.org/wiki?curid=38606" title="Grafschaft Kyburg">
Grafschaft Kyburg

D Groofschaft Kyburg isch bis zur Zit vo dr Helvetik e Verwaltigsäihäit im Gebiet vom hütige Kanton Züri in dr Schwiz gsi.

D Groofschaft isch im 11. Joorhundert us dr Verbindig vo dr Adelheid, dr Dochder vom Adalbert, em letschte Heer vo Winterthur, mit em Hartmann I. vo Dillinge entstande. Vo denn aa het sich dä noch sim nöije Stammsitz "vo Kyburg" gnennt.

Dr Grundbsitz vo de Kyburger het in dr erste Zit Gebiet vom Zürcher Oberland bis an d Thur umfasst, vor allem aber s gschlossene Grundäigedum um d Stadt Winterthur, wo meer oder weeniger em hütige Bezirk Winterthur entspricht. D Territorialpolitik vo de Kyburger het iiri Bsitzdümer abgrundet. Mit ere gschickte Hürootspolitik häi si im ganze Schwizer Middelland Territorie under iiri Kontrolle chönne bringe. Wo d Kyburger 1264 usgstorbe si, häi d Habsburger iire Bsitz gerbt. Vo denn aa het mä nume no dr äigentlig Stammbsitz vo de Kyburger as Verwaltigsäihäit innerhalb vo de habsburgische Gebiet as «Groofschaft Kyburg» bezäichnet.

Dr Herzog Friedrich IV. vo Tirol het as Regänt vo de habsburgische Vorland d Groofschaft Kyburg im Joor 1424 us Gäldnot an d Stadt Züri verpfändet. Dr habsburgisch Kaiser Friedrich III. het Züri im Kampf um s Erb vo de Toggeburger im Alte Zürichrieg understützt und het dorum 1442 dr grösst Däil vo dr Groofschaft Kyburg zruggüberchoo. Züri het nume s Gebiet westlig vom Fluss Glatt bhalte, wo vo denn aa Neuamt ghäisse het. D Habsburger häi allerdings scho 1452 dr Räst vo dr Groofschaft dr Stadt Züri müesse verchaufe. Dr Stadtstaat Züri het d Groofschaft, mit Usnaam vo dr Obervogtei Neuamt, wo 1442 abdrennt worden isch, ganz in si Herrschaftsberiich iigliideret und het sä dur e Landvogt lo regiere, wo im Schloss Kyburg residiert het. D Stadt Winterthur het immer no de Habsburger ghöört, aber d Zürcher häi sä 1467 chönne chaufe. Si het als Munizipalstadt e Sonderstatus bhalte.

1798 isch d Groofschaft as Verwaltigsäihäit im Zug vo dr Helvetik und vom Iimarsch vo de Franzoose ufglööst worde.

D Groofschaft Kyburg isch innerhalb vo dr Landschaft vo dr Stadt Züri en üsseri Vogtei oder Landvogtei gsi. Si isch in vier Ämter iidäilt gsi: S Niideramt oder Underamt zwüsche dr Glatt und dr Töss bis uf d Hööchi vo Oberembrach-Bassersdorf. S Oberamt südlig vo dr Töss. S Enneramt zwüsche dr Töss und dr Thur. S Usseramt zwüschen em Rhii und dr Thur. Wange und Töss häi zu käim Amt ghöört. Exklave vo dr Landvogtei si Ettehuuse bi Wetzike und Ebmatinge gsi. Spööter het mä no zwäi Nääbeämter iigrichdet: S Embracheramt (Embrach, Oberembrach und Lufige) und s Illnaueramt (Kyburg, Ilau, Brutte, Lindau und Volketswil).

Däil vo dr Landvogtei Kyburg si die Gmäinde und Herrschafte gsi: (noch em Kläui)



</doc>
<doc id="38607" url="https://als.wikipedia.org/wiki?curid=38607" title="Musée du Désert">
Musée du Désert

S Musée du Désert isch es Museum im französische Ort Mas Soubeyran, wo in de Nöchi vo Mialet in de Sevenne ligt.

Im Museum gohts um d Gschicht vom Proteschtantismus z Frankriich und bsunders um di in de Region vo de Sevenne. De Name "Désert" meint d Ziit zwüschem Edikt vo Fontainebleau vo 1685 und em Toleranzedikt vo 1787, wo de Proteschtantismus z Frankriich verbote isch gsi und d Hugenotte verfolgt sind worde.

D Usschtellig zeigt, unter welche Umschtänd di reformiirt Chile vo Frankriich in de Verfolgig gläbt het, wi si illegali Gottesdienscht organisiirt het, wer zu Galeereschtrafe und Haft verurteilt worde-n-isch und au de Bürgerchrieg in de Sevenne zwüsche 1703 und 1706 isch es Thema. De Ludwig XIV. het in dere Ziit 400 Dörfer zerstöre laa und d Proteschtante wei mit dem Museum d Erinnerig an di schwirigi Ziit für ihri Chile und ihre Glaube wach halte.



</doc>
<doc id="38609" url="https://als.wikipedia.org/wiki?curid=38609" title="Eiger">
Eiger

Dr Eiger isch e hooche Bärg in de Bärner Alpe. Er isch grad e chli nördlig vor em Hauptkamm vo de Bärner Alpe und stoot vollständig uf em Territorium vom Schwizer Kanton Bärn. Zämme mit em Mönch und dr Jungfrau dominiert dr Eiger d Landschaft vom zentrale Bärner Oberland. D Nordwestsite vo dene drei Gipfel, wo öbbe 3000 Meter vom Daal us ufstigt, isch äins vo de bekanntiste „Dreigstirn“ vo de Alpe. D Nordwand vom Eiger fasziniert d Bärgstiiger und au d Alpin-Läie. Die Wand vom Eiger isch uf dr ganze Wält bekannt, wil sich immer wider Dramene abgschbiilt häi, wo Bärgstiiger brobiert häi, dört uufezchlättere. Hüte ziet d Jungfraubahn mit iirem Dunell dur e Eigerfelse Turiste aa.

D Erstbestiigig vom Eigergipfel isch de Grindelwalder Bärgfüerer Christian Almer und Peter Bohren gmeinsam mit irem irische Gast Charles Barrington glunge. Si sind am 11. August 1858 vo de Wengernalp über d Westflanke ufgstige. 1864 isch d Lucy Walker as ersti Frau uf em Gipfel gstande. Am 14. Juli 1871 isch de Christian Almer zäme mit witere Bärgfüerer wider uf de Gipfel gstige, dermol über de Südwestgrat. D Erstbestiigig über de Südgrat isch am 31. Juli 1876 em Brit George E. Foster, zäme mit de Bärgfüerer Hans Baumann und Ulrich Rubi glunge.

D Nordwand vom Eiger, wo öpe 1'650 Meter höch isch und als schwirig zum durchlättere gilt, wir au als «Mordwand» bezeichnet. Si isch vom 21. bis 24. Juli 1938 dur de Anderl Heckmair, de Ludwig Vörg, de Heinrich Harrer und em Fritz Kasparek erchlätteret worde. 1950 isch d Nordwand zum erste Mal vo de Östriicher Leo Forstlechner und Erich Waschak a eim einzige Tag, i 18 Stund, durtige worde. Em Schwizer Michel Darbellay isch 1963 di ersti Bestiigig im Alleingang vo de Wand glunge, und zwor uf de Heckmair-Route. Es Johr druf isch mit de Münchneri Daisy Voog di ersti Frau dur d Nordwand gstige. Im Februar 2008 hät de Ueli Steck d Wand i de Rekordzit vo 2 Stund und 47 Minute durchlätteret. Ebefalls sit em Februar 2008 halted de Daniel Arnold und de Stephan Ruoss de Rekord für Seilschafte und zwor mit 6 Stund und 10 Minute.





</doc>
<doc id="38610" url="https://als.wikipedia.org/wiki?curid=38610" title="Mas Soubeyran">
Mas Soubeyran

Mas Soubeyran isch es chlises Dorf, wo zu de französische Gmeind Mialet ghört. S Dorf ligt im Département du Gard im Gebiet vo Languedoc-Roussillon, wo zu de Region Region Okzitanie ghört. In Mas Soubeyran isch s Musée du Désert, wo an d Verfolgig vo de Hugenotte z Frankriich erinneret. Einisch im Johr, am erschte Sunntig im September, findet derte es Träffe vo Proteschtante schtatt. Di 15'000-20'000 Lüt, wo sich derte träffe, chömmed zum gröschte Teil us de Sevenne und em Languedoc, aber teilwiis au us ganz Frankriich und em Usland.

In de Nächi vo Mas Soubeyran isch d Grotte vo Trabuc.



</doc>
<doc id="38611" url="https://als.wikipedia.org/wiki?curid=38611" title="Mialet (Gard)">
Mialet (Gard)

Mialet isch e französischi Gmeind in de Sevenne. Si ligt im Departement du Gard, im Gebiet vo Languedoc-Roussillon, wo zu de Region Okzitanie ghört.

D Gmeind isch e paar Kilometer vo Alès, Saint-Jean-du-Gard und Anduze entfernt. Di wichtigschte Sidlige, wo zu de Gmeind ghöre, sind d Dörfer Mialet und Mas Soubeyran. Si liged im Tal vom Gardon, wo uf sim Wäg es paar Mol sin Name duet ändre und hiir "Gardon de Mialet" heisst.

In de Reformationsziit het Mialet de reformiirt Glaube aagnoh und im 1560i het hiir di erschti Provinzsynode schtattgfunde und für s Johr 1613 isch e Stüürerhöhig nochgwise, wo de Vergrösserig vo de Chile dient het. E schwirigi Ziit für d Gmeind und di ganz Region het im 1685 aagfange, wo de Ludwig XIV. s Toleranzedikt von Nantes widerrufe het. D Kamisarde, wi di reformiirte Gläubige in de Sevenne gnannt werde hei mit eme Partisanechrieg uf di Unterdrückig reagiirt. Im März 1703 sind 670 Iiwohner vo Mialet, zu dene au 180 Chind ghört hei, uf Roussillion deportiirt worde und de König het d Zerstörig vo allne Hüüser erlaubt. Erscht mit em Toleranzedikt vo 1787 het sich d Situation z Mialet und au schuscht in de Sevenne wider beruhigt. Ihri Bürgerrächt het d Bevölkerig im Dezember 1789 wider übercho und im 1837 ihri Chile.



</doc>
<doc id="38618" url="https://als.wikipedia.org/wiki?curid=38618" title="Berner Alpen">
Berner Alpen

D Bärner Alpe si en Undergrubbe vo de Westalpe in dr Schwiz und lige in de Kantöön Bärn und Wallis. Si bilde äins vo de grösste und höggste Gebirgsmassiv in de Alpe zwüschen em Bärner Oberland im Norde und em Rhonedaal im Süde. D Bärner Alpe häi die grössti Vergletscherig vo alle Gebirgsgrubbe vo de Alpe. Die bäide lengste Iisströöm in de Alpe, dr Aletsch- und dr Fieschergletscher, fliesse uf dr Südsite vo de Bärner Alpe ins Wallis aabe. Dr höggst Bärg isch s Finsteraarhorn mit ere Hööchi vo 4274 m.
D Bärner Hochalpe si im Wääsentlige e Däil vom Aarmassiv, bestöön also us Kristallin, wo meer oder weniger am Ort entstande (autochthon) isch, und zwar zum grösste Däil us Zentralem Aaregranit, Luterbrunner Granit, Amphibolit, Gnäis und Schiifer. Zmiddst dur d Bärner Alpe gooz dr Lengi nooch s Alpine Lengsdaal, vo dr Grimsel über e Konkordiablatz ins Lötschedaal und witer uf Leukerbad. Im Nordweste het s vor em Aarmassiv e Mantel vo Jura-Chalch, wo vom Druck vo Süde us stäil ufgstellt isch, und wo zum Däil sogar s Kristallin drübergschoobe isch. Dr ufgstellti Chalch gseet mä am beste am Wätterhorn und am Eiger, s Kristallin, wo drüber gschoobe isch, an dr Jungfrau. 

Dr Mantel vo Chalch bildet e Räije vo markante Gipfel, vom Wätterhorn über en Eiger zur Blüemlisalp und witer über s Doldehorn und s Balmhorn bis zum Gemmibass. Er isch wien e riisigi Muure 2 bis 3 km hooch und fast 50 km lang, mit em Eiger, em Mönch und dr Jungfrau as Kärnstück.
S Kristallin isch im Beriich vo dr Jungfrau äng mit em Chalchmantel verflochte, witer westlig isch s aber drvo dur d Furche vom Kanderfirn, Lötschebass und dr obere Dala (Leukerbad) drennt. Do daucht s Kristallin noo di noo under und verschwindet samt em Chalchmantel under em Rhonedaal.

Die westlige Bärner Alpe bestöön im Wääsentlige us Chalch us dr Undere Chriide, nume in dr Südabdachig über Sion au us Jurachalch.

D Randberiich vo de Bärner Alpe, bsundrigs uf dr Site vom Bärner Oberland, si in dr Zit vom Barock und dr Romantik Ziil für Dichder (Goethe), Mooler (William Turner, Samuel Birmann, Caspar Wolf) und Forscher (Louis Agassiz, Hugi) worde. Bsundrigs d Grindelwaldgletscher und dr Schmadribachfall, Rooselauigletscher und dr Unteraargletscher häi as seenswärt gulte.

Die innere Bärner Alpe si vom Grimselbass här erschlosse worde. Dört häi scho in dr Barockzit Naturforscher iire Stützpunkt gha, und vo dört us häi d Expedizioonen zur Erstbestiigig vo dr Jungfrau (1811) und vom Finsteraarhorn (1812 und 1829) aagfange.

S Lötschedaal isch erst en Usgangspunkt für Turiste worde, wo d Lötschbärgbaan eröffnet worden isch. 1894-1912 isch d Jungfraubahn baut worde, und so het mä diräkt vom Bärner Oberland zur Jungfrau oder uf e Mönch chönne. 1913 isch dr Lötschbärgdunnel fertig worde, wo au hüte no die äinzigi diräkti Vercheersverbindig über d Bärner Alpe zwüsche dr Grimsel und Saint-Maurice isch.

Am Südrand vo de westlige Bärner Alpe si grösseri Schiigebiet entstande, über Crans-Montana, Anzere und Les Diablerets, und mit Säilbaane uf d Gipfelgebiet (Pointe de la Plaine Morte, Sex Rouge) cha mä au im Summer no Schii mache. Au am Südrand vo de östlige Bärner Alpe het s chliineri Schiigebiet, so z Leukerbad, uf dr Belalp und dr Bettmeralp (mit em Eggishorn). Helikopter für s Heliskiing chönne vom Wildhorn, dr Ebneflue und Rosenegg us starte.

Die nüün Vierduusiger vo de Bärner Alpe

Anderi bedütendi Hochgipfel, gordnet noch iirer Höchi




</doc>
<doc id="38619" url="https://als.wikipedia.org/wiki?curid=38619" title="Bildungssystem in der Schweiz">
Bildungssystem in der Schweiz

S Bildigssüsteem in dr Schwiz isch wägen em Schwizer Föderalismus vor allem Aagläägehäit vo de Kantöön. E Verantwordig vom Bund git s nume in gwüsse Beriich. Mä underschäidet im Bildigssüsteem vo dr Schwiz die Beriich:

Im Middelalter und in dr früeje Nöizit isch s Schuelwääse vor allem e chirchligi Ufgoob gsi.

Vo dr Karolingerzit aa si d Chlosterschuele die bedütendste Bildigsdrääger gsi. Vor allem sonigi wo Mönch häi welle wärde, si dört go leere. In dr Grundusbildig häi si Underricht im Lääse, Schriibe, Grammatik, Logik und Latiinisch überchoo. Vom 12. Joorhundert aa häi sich die Siibe Freije Künst afo duresetze. S Studium in Filosofii und Theologii, Medizin oder Jurisprudänz het uf deene ufbaut.

Im 13. Joorhundert si in verschidene Stedt Stadt- und Rootsschuele entstande. Noch dr Grundusbildig, wo d Schüeler vor allem Latiinisch gleert häi, häi d Zöögling us dr stedtische Füerigsschicht as Ghilfe uf Kanzleie afo schaffe, und si denn in d Bolitik und Diplomatii iigstiige oder häi sich im ene Handelskontor witerbildet.

Die hööchere Studie het mä an usländische Universidääte z Bologna, Siena, Pavia, Bariis, Prag, Krakau, Erfurt, Köln, Leipzig und Heidelberg müesse absolviere, wil erst 1460 die ersti Hoochschuel in dr Schwiz, d Universidäät Baasel, gründet worden isch, wo denn au langi Zit die äinzigi Schwizer Uni bliibe isch. E Studium, vor allem im Usland, häi sich nume wenigi chönne läiste, vor allem sonigi, wo zum Klerus ghöört häi.

In dr früeje Nöizeit häi Ströömige wie dr Humanismus, d Reformazioon und die Katholischi Reform, Gleerti wie dr Erasmus vo Rotterdam oder dr Petrus Ramus und lokaali Grössene wie dr Thomas Platter dr Elteri e groosse Iifluss uf s Schwizer Schuelwääse gha.

Die undere Schuele häi sich im ganze Land afo usbräite. Die religiöösi Erzieig vom Volk isch in dere Epoche vo dr religiööse Ernöijerig zum ene wichdige Ziil erklärt worde. Gämf het under em Iifluss vom Johannes Calvin scho 1536 d Schuelpflicht iigfüert. 1615 het s reformierte Bärn und 1637 Züri alle iire Gmäinde befoole, Schuele iizrichde. Au in katholische Gebiet si immer bräiteri Bevölkerigsschichte underrichdet worde.

D Obrigkäit het allerdings dr Volksbildig immer misdraut, wil si Angst gha het, ass iir Machtmonopol chönnt in Froog gstellt würde, wenn d Lüt besser bildet weere. D Kwalideet vo de Schuele isch seer underschidlig gsi. Je noch dr Region, dr soziale Schicht und em Gschlächt het d Zaal vo de Lüt, wo häi chönne lääse und schriibe, stark gschwankt. Im letschte Viertel vom 18. Joorhundert het s z Gämf scho fast käini Analfabeete me gee, wäärend z Züri und z Zug öbbe drei Viertel wenigstens häi chönne lääse, im Tessin aber numen öbbe e Drittel. Je abgläägener e Gebiet gsi isch, um so schlächter isch s Bildigsaagebot gsi.

In de undere Schuele häi d Schüeler hauptsächlig s Lääse vo Druck- und Handschrifte gleert. Nume e Däil von ene het schriibe gleert, und rächne häi no weniger chönne. Dr Underricht het hauptsächlig uf em Äinzelunderricht vo dr Leerperson basiert und druf, ass d Schüeler sich geegesitig underichdet häi. Jedes Chind het für sich eläi güebt, dr Leerer isch verbiichoo und het kontrolliert. Lääse het mä mit Hilf vom Buechstabiere und Lutiere, wo mä jedem Buechstaab si Lut zuegordnet het, gleert. Mit em Katechismus isch s mechanische Uswändigleere iigfüert worde.

Die middleri und hööcheri Schuelbildig häi in de katholischen Gebiet d Jesuiteschuele übernoo, in de reformierte d Latiinschuele. Bi dr Usbildig vo de Mäitli het dr Schuelorde vo de Ursuline e wichdigi Rolle gschbiilt. Under em iifluss vom Humanismus und vo dr Reformazioon häi sich die hööchere Schuele an de Wärt vo dr Antike (Kunst, Literatur, Philosophie) afo orientiere und häz au Griechisch, Hebräisch und klassischs Latiinisch underrichdet.

Z Züri, Bärn, Lausanne und Gämf si under em Iifluss vo de Reformatore hööcheri Leeraastalte zur Usbildig vo Pfärrer entstande. Wo Basel reformiert worden isch, häi d Katholike d Universidäät dört mit iirer theologische Fakultäät verlore. E gwüssen Ersatz isch s Collegium Helveticum z Mailand worde.

Mä het pedagogischi Reforme afo iifüere und sich drbii uf d Theorie vom Jean-Jacques Rousseau und vom Johann Heinrich Pestalozzi gstützt. Au dr Pietismus und d Filosogii vo dr Ufkläärig häi zum Nöierigswille biidräit. Was mä jetzt vo dr Schuel het afo verlange isch gsi, ass si ächti Religiosideet wurd fördere und gueti Staatsbürger wurd groosszie, ass d Unterrichtsmethode uf d Jugend wurde zuegschnitte und dr Leerstoff uf s braktische Lääbe wurd usgrichdet si.
D Reformvorschleeg het mä uf alle Schuelstuefe afo in Aagriff nee. D Elementarschuele häi s Schriibe und Rächne bedoont und häi no anderi braxisorientierti Fächer aabote. Chlöster wie St. Urban und Bellelay häi Musterschuele ufbaut und sich dr Usbildig vo Leerchreft und em Uusegee vo Leermiddel gwidmet. Dr Äinzelunderricht und s mechanische Uswändigleere si dur d Iifüerig vo Schuelklasse und nöije Leermethode wie em Frontalunderricht abglööst worde. In de Gümnasie in de reformierte Stedt häi d Muetersprooch und Gschicht e hööchere Stellewärt überchoo. Au d Middelschuele in de katholische Ort si offe gsi für d Postulat vo dr Ufkläärig. In de reformierte Stedt het mä d Akademie witer usbaut. Aber drotz dene Entwickligsschritt isch s Schwizer Bildigssüstem reformbedürftig bliibe.

In dr Zit vo dr Helvetik (1798–1803) het dr Bildigsminister Philipp Albert Stapfer mit eme Volksschuelgsetz, wo für die ganzi Schwiz gulte het, mit ere Reform in dr Leererusbildig und dr Iifüerig vo Erzieigsrööt und Schuelinspäkter brobiert, Fortschritt z mache. Dr Föderalismus, wo in dr Mediazion und dr Restaurazioon wo denn cho si, het aber wider zu gröössere Underschiid zwüsche de kantonale Schuelsüsteem gfüert. Mä het aber doch in d Usbildig vo de Leerer investiert und so wenigstens in däm s Süsteem e chli veräihäitligt.

Dr Underricht an de Volksschuele het mäistens us de Fächer Religion, Lääse, Schriibe und Singe bestande. Dr Frontalunderricht, wo vo vile Schuelverwaltige aagordnet worde isch, isch uf Kritik gstosse, het sich aber schliesslig gegen e „Äinzelunderricht in dr Grubbe“ duuregsetzt. D Vorschleeg vom Pestalozzi zu de Underrichtsmethode si kuum umgsetzt worde. Mä het eender dänkt, ass d Lancasterschuele, wo elteri Schüeler die jüngere wurde underrichde, gäignet weere, zum groossi Grubbe vo Chinder mit underschiidlige Kenntniss und Fertigkäite z underrichde. Spööter het d Pedagogik vom Johann Friedrich Herbart dr Doon aagee.

Wäärend dr liberali Regenerazioon (1830–48) het s Schwizer Schuelwääse nöiji Reformaastööss überchoo. S Diktum vom Heinrich Zschokke, ass d Volksbildig Volksbefreijig sig, isch zum Losigswort in dr Schuelpolitik vo de regenerierte Kantöön worde. Es si no mee Brimarschuele uf em Land iigrichdet worde und jetz au witerfüerendi Schuele – je noch em Kanton häi si Sekundarschuele, Bezirk- oder Realschuele ghäisse. Mä het au Daubstumme- und Blindenaastalte ufdoo, aber au Armeschuele und Volks- und Jugendbibliotheke für zum d Bildig vom Volk z heebe. Dr Druck uf d Eltere, ass si iire Chinder wurde uf d Schuel schicke und si nit dehäim wurde lo schaffe, isch sterker worde. Mä het gmerkt, ass dr best Wääg dr Underricht z verbessere in dr Usbildig vo de Leerer lit, und dorum si no mee kantonali Lehrerseminar ufdoo worde. In dr Zit vo dr Regenerazioon si au nöiji Universidääte gründet worde, so 1833 d Universidäät Züri und 1834 d Uni Bärn.

S Zürcher Schuelgsetz vo 1832 isch vom Hans Georg Nägeli und Ignaz Thomas Scherr brägt worde und het s Systeem erheeblig äihäitliger gmacht. Es isch denn vo andere Ostschwizer Kantöön übernoo worde. D Brimarschuel isch in en Alldaagsschuel, wo säggs Joor lang gsi isch (vo 1899 acht Joor), und in die dreijöörigi Repetier- oder Ergänzigsschuel iidäilt worde. Die dreijöörige Sekundarschuel häi de hööchere Aasprüch no glängt. Dr Underrichtsblan isch uf die äinzelne Schueltüpe abgestimmt gsi und het d Leerziil vo de Jooresklasse fachbezooge festgläit. D Schuele häi obligatorischi Leermiddel müesse verwände, nid dr gringst Grund dodrfür isch gsi, ass d Methodik vom Frontalunderricht gfestigt wurd. S Zürcher Schuelgsetz het die gweelte Gmäindibehörde Schuele lo verwalte und ene so e sälbstständigi Stellig gee. Es het au bestimmt, wie d Leerchreft usglääse und zaalt wurde.

In dr Westschwiz het en äänligi Entwicklig stattgfunde. Dr Kanton Waadt het 1833 z Lausanne e Leererinne- und Leererseminar ins Lääbe grüeft und het 1834 e Schuelgsetz erloo. E chli noch dr Dütschschwiz si au im Wälsche Universidääte und Hoochschuele gründet worde, so 1853 d "École polytechnique fédérale de Lausanne" (zwäi Joor vor dr ETH z Züri), 1873 d Universidäät z Gämf, 1889 z Friburg, 1890 z Lausanne und 1909 z Nöijeburg.

Drotz de Underschiid zwüsche de äinzelne Kantöön häi doch alli Volksschuele gege s Ändi vom 19. Joorhundert äinigs gmäinsam ghaa. S wichdigste isch gsi, ass sit dr Dotaalrevisioon vo dr Bundesverfassig 1874 für alli Chinder dr obligatorischi Underricht an dr Brimaarschuel vorgschriibe gsi isch, wo unabhängig vo dr Konfession und gratis het müesse si. Dr Iifluss vor allem vo dr katholische Chille isch im Schwizer Kulturkampf stark beschnitte worde. Wäge dr Autonomii, wo d Gmäinde und d Kantöön in de Aagläägehäite vo de Schuele ghaa häi, het s aber immer no groossi Underschiid gee in dr Duur vo dr obligatorische Schuelzit, em Zitpunkt, wo d Chinder häi afo leere, de Leerblään und de Bedingige für s Wäggsle vo Schuele, dr Usbildig vo de Leerchreft und dr Brodukzioon vo de Leermiddel. 1882 isch im ene Referendum dr sogenannti Schuelvogt abgleent worde.

In de mäiste Kantöön isch scho vor em Joorhundertwäggsel nit nume dr Underricht an dr Brimarschuel gratis gsi, sondern au d Leermiddel und s Schuelmateriaal.

Im 20. Joorhundert het sich nid vil gänderet dra, wie d Kompetänze im Bildigsberiich zwüschen em Bund, de Kantöön und de Gmäinde verdäiltz gsi si. En äidgenössischs Bildigsministerium isch nie iigrichdet worde. Erst vo de 1960er Joor aa het mä afo verlange, ass d Bildig uf dr nazionaale und spööter au uf dr internazionaale Ebeni äihäitliger sötte wärde.

E wichdigs rächtligs Instrumänt zur Veräihäitligung vo de Schuelsüsteem isch s Konkordat über d Schuelkoordinazioon vo 1970, wo Frooge in Bezug uf dr Schueliidritt, dr Schuelduur und em Aafang vom Schueljoor reglet, und bis 2001 si däm alli Kantöön usser em Kanton Tessin biidräte. Im Geegesatz zur Entwicklig uf dr politisch-rächtlige Ebeni häi sich die pedagogische und didaktische Methode witgehend aagliche.

In dr Schwiz git s brivati und öffentligi Schuele. Im Joor 2006 si 5 % vo de Schwizer Schüeler uf Brivaatschuele gange. Es het also in dr Schwiz seer vil weniger Schüeler an Brivaatschuele als im Durchschnitt in de Länder vo dr OECD. D Schwiz isch äins vo de wenige OECD-Länder, wo d Schüeler vo de öffentlige Schuele dene vo de Brivaatschuele läistigsmäässig überlääge si.

Dr Bund und d Kantöön däile sich d Verantwortig für s Bildigswääse, wobii d Kantöön groossi Autonomii häi. D Bundesverfassig garantiert e freije Grundschuelunderricht. Es git aber öbbe 200 Familie in dr Schwiz, wo vom Rächt uf e Häimunderricht bzw. Unschooling Gebruuch mache. Dr Bund stellt sicher, ass d Schuele d Kwalidäätsaaforderige erfülle. Sust lige alli andere Kompetänze bi de Kantöön. D Reegle wo d Schuelpflicht bzw. Bildigspflicht, d Duur vo dr Brimaarschuel und d Zaal vo de Ebene (Läistigsnivoo) in dr Sekundarstuefe I festleege, si vo Kanton zu Kanton verschiide. 

In de witerfüerende Schuele (Sekundarstuefe II) het dr Bund e chli gröösseri Kompetänze. D Kantöön si aber au do für d Usfüerig zueständig und drääge d Verantwortig. So si d Abschlussbrüefige kantonaal greeglet, d Uswiis (Äidgenössischs Fähigkäitszüügnis noch ere brueflige Grundbildig, Bruefsmatuur, Matuur) wärde aber vom Bund usgstellt oder anerkennt.

Au in dr Terziärstuefe si d Kompetänze däilt. Dr Bund het d Regligskompetänz für e Beriich vo dr hööchere Bruefsbildig, das häisst, er isch für die hööcheri Bruefsbildig wie au für d Fachhoochschuele (FH) und die bäide Äidgenössische Technische Hoochschuele (ETH) verantwortlig. Für d Universidääte hingeege si d Kantöön zueständig. Si wärde vom Bund finanziell understützt.

Es git also in dr Schweiz nit äi äihäitligs, federals Schuelsüsteem, sondern 26 verschidnigi, kantonali. Wil s aber interkantonale Abkomme git, wo s Süsteem im Groosse und Ganze doch zimlig äihäitlig mache, cha mä äinewääg vom ene Schwizer Schuel- oder Bildigssüsteem reede.



</doc>
<doc id="38621" url="https://als.wikipedia.org/wiki?curid=38621" title="Mosel">
Mosel

D Mosel (franzöösisch: "Moselle", luxeburgisch: "Musel") isch dr lengsti dütschi Nääbefluss vom Rhii und noch däm die zwäitwichdigsti Schifffahrtsstrooss vo Dütschland. Si flieaat dur Frankriich, Luxeburg und d Bundesländer Saarland und Rhiiland-Pfalz. Dr Fluss isch dur e Moselverdraag vo 1956 zwüsche de Staate wo d Mosel duurefliesst, Dütschland, Luxeburg und Frankriich in de Joor 1958 bis 1964 vo Koblänz bis Metz kanalisiert (hüte: staugreeglet) und eso zur Groossschifffahrtsstrooss usbaut worde. Frankriich het sä bis 1979 bis uf Neuves-Maisons erwiteret. D Mosel isch as öiropäischi Wasserstrooss Vb iigstueft und zelt zu de Wasserstroosse in Öiropa mit em grösste Vercheer.



</doc>
<doc id="38622" url="https://als.wikipedia.org/wiki?curid=38622" title="Mitteleuropa">
Mitteleuropa

Middelöiropa oder Zentralöiropa isch e Region in Öiropa zwüsche West-, Ost-, Südost-, Süd- und Nordöiropa. Geografisch, politisch, kulturell oder gschichtlig git s käini äidütige Kriterie, wo mä chönnt bruuche, zum Middelöiropa vo de andere Däil vo Öiropa abgränze.

Dr Begriff „Middelöiropa“ cha geografisch, politisch, kulturhistorisch oder naturrüümlig definiert wärde. Drzue chunnt no, ass sich dr Begriff im Lauf vo dr Zit immer wider änderet. Wemm mä zur Zit vom Chalte Chrieg Öiropa eender politisch in Ost- und Westöiropa iidäilt het, wird hüte dr Begriff Middelöiropa wider mee brucht.

Bi fast alle Definizioone ghööre zu Middelöiropa Dütschland, Liechtestäi, d Schwiz, Östriich, Pole, Tschechie, d Slowakei und Ungarn. Mänggisch zelt mä no d Benelux-Staate drzue, denn wider au Slowenie und Kroatie oder au Rumänie (mit sim transilvanische Däil).

D Geografe zien eender Flüss, Meer und Gebirg vor, zum Middelöiropa abgränze. Im Weste wer s dr Rhii, im Norde d Nord- und d Ostsee, im Oste d Weichsel und d Ostkarpate, im Südosten dr underi Lauf vo dr Donau, im Süde d Drau und d Zentralalpe. Aber au die Definizioon isch willküürlig und säit wenig über gmäinsami Merkmol vo Middelöiropa us. 



</doc>
<doc id="38623" url="https://als.wikipedia.org/wiki?curid=38623" title="Murg (Nordschwarzwald)">
Murg (Nordschwarzwald)

D Murg isch en rächter Näbefluss vom Rhii. Er entspringt im Schwarzwald uf de Gemarkig vo Baiersbronn, flüsst durch's Murgtal bevor in d Rhiiebeni chunnt und dass in de Nöchi vo Raschtatt in de Rhii mündet.

D Murg entstoht bim Zämmefluss vo de Rechtmurg und de Rotmurg z Obertal, em Ortsteil vo Baiersbronn. De Hauptquellfluss isch d Rechtmurg, wo unterhalb vom Schliffkopf uf ere Höchi vo öppe 875 Meter entschpringt und us mehrer Quelle gschpise wird. Au Rotmurg het mehreri Quellbäch und entschpringt unterhalb vom Ruhestei. S Iizugsgebiet vo de Murg het e Flächi vo 617 km² und de Fluss isch öppe 79 Kilometer lang. De Fluss mündet bi Rhiikilometer 344,5 in de Rhii. Genau uf de gägeüberligende Siite vo de Murg mündet d Sauer in de Rhii.

D Murg isch us sproochlicher Sicht interessant, wil entlang em Flusslauf unterschidlichi Dialekt gredt werde. Am Oberlauf, rund um Baiersbronn, isch de weschtlichscht Zipfel vom schwäbische Dialektruum. Flussabwärt entlang de frühere politische Gränz zwüsche Bade und Württebärg isch d Gränze zum Oberrhiialemannisch und am Unterlauf bi Raschtatt isch de alemannisch Dialekt scho stark durch südfränkischi Mundartmerkmal kennzeichnet.


</doc>
<doc id="38624" url="https://als.wikipedia.org/wiki?curid=38624" title="Stimmlippe">
Stimmlippe

D Stimmlibbe (au Stimmfalte, lat. "plica vocalis") si e Bäärli vo Strukture in dr Gurgle, wo in Schwingig chönne versetzt wärde. Si si e wääsentlige Däil vom Apparat im Cheelchopf (dr "Glottis"), wo d Stimm erzügt. E Stimmlibbe bestoot us dr Stimmfalte, wo von ere Epithel überzooge isch, em äigentlige Stimmband ("Ligamentum vocale"), em Musculus vocalis und de Arychnorpel und es het je äini uf bäide Site. D Stimmlibbe uf bäide Site wärde aabloost dur Luft us em Brustchorb und eso noch em Bernoulli-Effekt in Schwingig versetzt. Si erzüüge d Stimm (Phonation) und bilde dr Primärschall vo dr menschlige Stimm. 




</doc>
<doc id="38627" url="https://als.wikipedia.org/wiki?curid=38627" title="Karl Friedrich Müller">
Karl Friedrich Müller

Dr Karl Friedrich Müller (* 25. Februar 1902 z Neistadt; † 10. Dezämber 1983 z Fryybeg isch e dytsche Sprochwisseschaftler, Dialäktforscher un Lehrer gsii.

Dr Müller isch as Suhn vun eme Beamte z Charlsrue, z Ämmedinge un z Fryybeg ufgwagse. Ab 1920 het er an dr Universitet Fryybeg Gschicht un dytschi un franzesischi Philologi studiert. 1921 isch er Mitgliidd vum Fryburger Wingolf wore. Anne 1925 het er syy Studium abgschlosse mit ere gschichtswisseschaftlige Dissertation mit em Titel „Geschichte der Getreidehandelspolitik, des Bäcker- und Müllergewerbes der Stadt Freiburg i. Br. im 14., 15. und 16. Jahrhundert“. 

Noch em Staatsexame het dr Müller vu 1927 bis in d 1960er Johr as Lehrer an verschidene Schuele z Bade un im Elsass gschafft, nume unterbroche vu aim Johr, wun er im Chrieg gsii isch un ere chruze Zyt noch em Chrieg (1946 bis 1948), wun er as freiwillige Mitarbater am Badische Werterbuech gschafft het. Scho as Studänt het er Matrial fir s Badisch Werterbuech yygschickt un speter au as Lehrer an syne Schuelort gsammlet.

Anne 1961 isch dr Karl Friedrich Müller Noofolger vum Ernst Ochs as Laiter vum Badische Werterbuech wore un dodermit Akademische Oberrot wore. Är het vum zweet Band d Liiferige 28-32 verfasst (Stichwerter „Heidengeschäft“ bis „Holderweg“.

Schwärpinkt vu syre Sproch- un Dialäktforschig sin Näme, Flurnäme un d Dialäktliteratur gsii.

No syre Pensionierig anne 1968 isch er z Fryybeg bliibe. Dr Müller isch am 10. Dezämber 1983 z Fryybeg gstorbe, an nämlige Dag, wun er in e Altehaim umzogen isch. Är isch uf em Fryybeger Hauptfridhof begrabe.





</doc>
<doc id="38631" url="https://als.wikipedia.org/wiki?curid=38631" title="San Carlo">
San Carlo

De Name San Carlo stoht för:
Ort z Italie:
Ort i de Schwiz:


</doc>
<doc id="38632" url="https://als.wikipedia.org/wiki?curid=38632" title="Maggia">
Maggia

Maggia chan folgendes bedüte:


</doc>
<doc id="38633" url="https://als.wikipedia.org/wiki?curid=38633" title="Maggiatal">
Maggiatal

S Valle Maggia (dt. Maggiatal, früener "Maiental") isch e Tal im Tessin (Schwiz).

Dor s Valle Maggia flüsst de Fluss Maggia und es erstreckt sich vo sim Delta zwüschet Ascona und Locarno am Langesee öpa 50 km wit noch Norde bis oberhalb Fusio zum Lago del Narèt, wo knapp 3 Kilometer Luftlinie südlich vo Airolo isch. Es verzwygt sich im obere Tail i vili Sitetäler, wo nu tailwys bewohnt sind. Dä oberi Tail vom Tal (z. B. s Val Lavizzara) und sini Näbetäler liged im Bezirk Vallemaggia, dä underi chlinner Tail im Bezirk Locarno.
Vo 1907 bis 1965 isch d Maggiatalbahn zwüsche Locarno und Bignasco dors Valle Maggia gfahre. Noch de Stilllegig isch s Trasse tailwys zur Verbraiterig vo de Hoptstross bruucht worde. Planet isch doozmol en Strossetunnel is obere Valle Leventina gsi. Dä isch aber nie verwürklichet worde.



</doc>
<doc id="38647" url="https://als.wikipedia.org/wiki?curid=38647" title="Erster Mai">
Erster Mai

Dr Erst Mai wird au as "Daag vo dr Arbet", "Maifiirdig" oder "Kampfdaag vo dr Arbäiterbeweegig" bezäichnet. Er isch e gsetzlige Fiirdig z Dütschland, Östriich, Däil vo dr Schwiz, Italie, Ungarn, Russland, dr Volksrepublik China, Schbanie, Griecheland, Poole, Frankriich, Schweede, Slowenie, Finnland, Taiwan, dr Türkei, Mexiko, Thailand, Nordkorea, Portugal, Jemen, Vietnam, Estland, Brasilie und e Hufe andere Staate.

Am Aafang vo 1886 het die nordamerikanischi Arbäiterbeweegig zum Generalsträik am 1. Mai ufgrüeft, für zum dr Achtstundedaag duuresetze, wie e Massedemonstrazioon z Australie am 1. Mai 1856 scho dr Achtstundedaag verlangt het. Dr 1. Mai isch dradizionell au dr "moving day" gsi, dr Daag wo vilmol dr Bruef oder dr Wohnort gwäggslet worde si. Es isch denn zu Massesträik und Demonstrazioone in de Industriiregioone choo.

Au in ere Fabrik für landwirtschaftligi Grät z Chicago het sich zu dere Zit d Meerhäit vo de Arbäiter solidarisch gege d Bedriibsläitig erkläärt und häi mit eme Sträik droot, wil si mit em 12-Stunde-Daag und em Daagesverdienst vo im Durchschnitt 3 US$ unzfriide gsi si. Für die 3 US$ het mä im Joor 1886 im ene Restorant e maagers Oobeässe überchoo. D Gschäftsläitig het mit Masseussperrige reagiert und brobiert, die 800 bis 1000 freije Stelle mit nöije Iiwanderer z bsetze. Die sozialistischi "Arbeiter-Zeitung" het do drgege e Kampanie gmacht und dorum häi sich nume 300 nöiji Arbäiter gmäldet, wo in andere Fäll Arbäiter vor em Door vo dr Fabrik Schlange gstande si. Das isch denn und wird bis hüte as e groosse Siig für d Gwärkschaft aagluegt. 

Drei Wuche spööter het dr August Spies, dr Schefredaktöör und Herusgääber vo dr "Arbeiter-Zeitung", am Oobe vom 1. Mai 1886 uf ere Arbäiterversammlig uf em Haymarket z Chicago e Reed ghalte. Noch dere Versammlig, wo dr Ursprung vom Klassebwusstsi vo de Arbäiter isch, isch e meerdäägige Sträik z Chicago choo, und am 3. Mai het s e gewaltdäätigi Usenandersetzig zwüsche Demonstrante und dr Bolizei gee und zwäi Demonstrante si döötet worde. Am Daag druf het s e Protestdemonstrazioon gee und d Gwalt het eskaliert. D Bolizei het die friidligi Versammlig gstürmt und denn het en Umbekannte e Bombe gheit, wo äi Bolizist sofort döödet und e Hufe Boliziste und Demonstrante verletzt het. Säggs Boliziste si schbööter no gstorbe. Es het denn e Gfächt gee, wo as "Haymarket Affair" Däil vo dr amerikanische Gschicht isch, und mee as 200 Arbäiter si verletzt worde; siibe Boliziste si umchoo und schetzigswiis öbbe dreimol so vil Arbäiter.

Acht Anarchiste, wo d Demonstrazioon organisiert häi, si festgnoo worde und me het si wäge Verschwöörig aaklagt. Vier von ene, drunder dr August Spies si ghänkt worde, äine het sich in siner Zälle sälber umbrocht. Die andere drei si säggs Joor schbööter begnadigt worde.

Uf em Gründigskongräss vo dr Zwäite Internationaale 1889 isch dr 1. Mai zum Aadänke an d Opfer vom Haymarket Riot zum „Kampfdaag vo dr Arbäiterbeweegig“ erkläärt worde.
Am 1. Mai 1890 isch dä „Brotest- und Gedänkdaag“ zum erste Mol mit Massesträik und Massedemonstrazioone uf dr ganze Wält begange worde.



</doc>
<doc id="38648" url="https://als.wikipedia.org/wiki?curid=38648" title="Bürgerliches Waisenhaus Basel">
Bürgerliches Waisenhaus Basel

S Bürgerlige Wäisehuus Basel isch en Instituzioon vo dr Bürgergmäind vo dr Stadt Basel, wo Chinder und Juugendligi, wo in ere schwiirige soziale oder familiäre Laag si, uffnimmt, understützt und förderet.

S Wäisehuus isch e sälbständigi öffentligi Stifdig, wo vo dr öffentlige Hand (Bund, Kanton, Gmäind) understützt wird und au Spände aanimmt. Es het si Sitz am Theodorskirchplatz 7, Basel.

Vo 1667 aa si d Baasler Wäise im Stäinekloster underbrocht worde, wo au e Gfängnis gsi isch. D Kinder häi dört zämme mit de Häftling gläbt und häi für e Bandfabrikant müesse schaffe.

S Wäisehuus in dr ehemoolige Kartause im Glaibasel, wo 1401 as letschts Kloster z Basel gründet worden isch und sit 1564 leer gstande isch, isch 1669 ufdoo worde und isch äins vo de erste Wäisehüüser in Öiropa gsi. Es het "Zucht- und Waisenhaus Basel" ghäisse. In dr Gründigsurkunde si drei Zwäck aagee: "Müssiggang bei Jugendlichen Einhalt zu thun. Die Erziehung verlassener Waisen. Lasterhafte Buben zu züchtigen." S Züchtige isch mänggisch au überdriibe worde. Im 18. Joorhundert isch zum Bischbil e Wäisevater entloo worde, wil er e Mäitli z hert gstrooft het. 

D Finanzierig vo dr Iirichdig het sich under anderem au uf freiwilligi Goobe gstützt. Bi dr Gründig häi sich fast alli Zümft erbote, jeedes Joor e Gäldbiidraag z mache und d Schifflüt häi au no versproche, Waisebuebe, wo uf d Wanderschaft gienge, bis uf Stroossburg aabe mitznee. Au Brivatpersone häi em Waisehuus immer wider Legat gmacht, so 1823 dr Johannes Brunner, wo de Waisekinder e jöörligs Mööli vermacht het, oder acht Joor spööter dr Kaufmaa Emanuel Frei, wo em Huus e grösseri Gäldsumme gschänggt het.

Lang isch s Waisehuus e Häim für Waisekinder ooni Familie gsi, wo in dr Stadt umegstrüünt si, es het sich aber langsam zum hütige Kinder- und Juugendhäim entwicklet, wo noch modärne sozialpedagogische Grundsetz gläitet wird. Die erste Schritt in dere Richdig si in dr Helvetik gmacht worde, wo ufkläärerischi Ideä sich wit verbräitet häi. Bis 1887 het s Wäisehuus si äigeni Schuel ghaa, wo aber denn ufghoobe worden isch, und d Zöögling si uf öffentligi Schuele gschiggt worde, so dass si besser in d Gsellschaft integriert wurde. Sit 1928 läbe d Kinder in Woongrubbe.

Es git d Durchgangsgrubbe in dr Kartause, wo für churzfristigi Ufenthalt doo isch und die intärne Woongrubbe für en Ufenthalt vo bis zu zwäi Joor: Excelsior und Basilisk für Fümf- bis Drizääjöörigi, Orion und Sirius für Drizää- bis Sächzääjöörigi. D Ussewoongrubbe Schoore und Wettstäi si für die Eltere. Für Juugendligi vo öbbe sibzää aa, wo gnueg Sälbstverantwordig häi, hilft s Wäisehuus mit em Woonexternat. Do lääbe si eläi in ere Äizimmerwoonig oder z zwäit in ere Dreizimmerwoonig. Bim begläitete Woone si die Juugendlige sälbständig, wärde aber no vo Sozialpedagooge bedröit.



</doc>
<doc id="38657" url="https://als.wikipedia.org/wiki?curid=38657" title="Gemeinschaft Unabhängiger Staaten">
Gemeinschaft Unabhängiger Staaten

D Gmainschaft vu Uuabhängige Staate (GUS; / "") isch e Zämmeschluss vu verschidene Noofolgestaate vu dr Sowjetunion (UdSSR) syt em 8. Dezämber 1991. D GUS isch dur d Staatsoberhaipter vu Russland, Wyssrussland un dr Ukraine grindet wore. Sitz isch di wyssrussisch Hauptstadt Minsk, d Versammlig dagt im Taurische Palais z St. Petersburg.

Dr Hauptgrund fir d Bildig vu dr GUS isch s Sträbe vu verschidene ehmolige Dailrepublike vu dr Sowjetunion noch eme gmainsame Wirtschafts- un Sicherhaitsruum gsii. Vor allem Kasachstan het d Art un Wyys vu dr Uflesig vu dr Sowjetunion kritisiert un d Notwändigkait vun ere Zämmearbet vu dr ehmolige Sowjetrepublike betont.

D Gmainschaft vu Uuabhängige Staate (GUS) isch im Dezämber 1991 dur e Veryybarig vu dr Staatsoberhaipter vu Russland, dr Ukraine un Wyssrussland un dur dr Byydritt vu acht wytere, churz dervor vu dr Sowjetunion uuabhängig worene Sowjetrepublike grindet wore.

Anne 1993 isch au Georgie byydrätte, wu zerscht Abstand vu dr GUS gnuu ghaa het. Syt em Februar 2006 isch dää Kaukasus-Staat aber nimi bi dr Sitzige vum Verdaidigungsminischterrot vu dr GUS derbyy. As Folg vum chriegerische Konflikt um Sidossetie het Georgie am 14. Augschte 2008 syy Uusdritt us dr GUS verchindet, wu zum 18. Augschte 2009 rächtsgiltig woren isch.

Turkmenistan isch syt em 25. Augschte 2005 nume no byygordnets Mitglid.

S Biro vum ukrainische Staatsbresidänt het im Augschte 2008 verchindet, d Ukraine sei kai GUS-Mitglid me, wel s Land d GUS-Satzig nit ratifiziert heeb, dr Bresidänt sälber het doderzue nyt gsait. Unter em Yydruck vum Konflikt zwische Russland un Georgie hän Abgordneti vu dr Regierigskoalition aber au formal e Gsetzentwurf iber d Ufchindig vu dr GUS-Mitglidschaft ins ukrainisch Barlemänt yybrocht. No Artikel 9 vum GUS-Statut isch e Uusdritt erscht 12 Monet no dr schriftlige Aachindigung bim Depositar vum Statut (Wyssrussland) megli. Offiziäll wett d Ukraine aber vorerscht wyter im GUS-Exekutivrot mitschaffe, so s ukrainisch Usseminischterium. Noch em ehmolige Usseminischter Wolodymyr Ohrysko isch d Ukraine ne "Dailnehmerstaat" – kai "Mitglidstaat".

Bim EU-Gipfel z Prag am 7. Mai 2009 hän di sechs GUS-Mitglider Armenie, Aserbaidschan, Georgie, Moldawie, Ukraine un Wyssrussland mit dr Europäische Union di „Eschtlig Partnerschaft“ gschlosse. Russland het gege dää Schritt broteschtiert.

<nowiki>¹</nowiki> D Zuegherigkait vu dr Ukraine isch zurzyt in Frog gstellt.
<nowiki>²</nowiki> Ohni Turkmenistan, wel des nume e byygordnet Mitglid isch.
<nowiki>³</nowiki> Mit Georgie, wu offiziäll syt em 18. Augschte 2009 kai Mitglid vu dr GUS me isch.



</doc>
<doc id="38661" url="https://als.wikipedia.org/wiki?curid=38661" title="Gudrun Krüger">
Gudrun Krüger

D Gudrun Krüger (* 11. Februar 1922 z Diibenga, † 25. Mai 2004 z Enenga ondr dr Achl) ischt a deitscha Bildhauere gwäa.

D Gudrun Krüger kommt am 11. Februar 1922 z Diibenga uff d Welt. Ihr Vadder isch dr Bankdirektr Carl Krüger ond ihr Muadr d Inge Krüger, wo us-ra alda Enenger Familie stammt. En dera Gmoid wegst-se au uff. Ihre Eltra hend deet a Villa mit-ma riisiga Garda. Nôch-em Abidur studiirt d Gudrun Krüger an de Staatliche Akademia vo de bildende Kinscht, zerscht en Stuegert ond hendrher z Wien. Dô drnôch nemmt-se noh Privatondrricht bei de Professora Otto Baum (1900 bis 1977) ond Alfred Lörcher (1875 bis 1962) ond schliaßlich noh beim Stuegerter Kinschtler Fritz von Graevenitz (1892 bis 1959).

Scho en jonge Jôhr ondrnemmt d Gudrun Krüger ausdehnde Studiareisa en d Schweiz, nôch Sidfrankreich ond nôch Paris. 1953 fihrt-se dr Weag nôch England, wo-se fenf Jôhr en London hangableibt, deet au an Haufa schafft ond zo ihrem oigena Stil fendet. 1957 abr packt-se s Hoimweh ond se kehrt nôch Enenga zruck. Em Lauf dr Zeit werret ihre Skulbdura en viile grauße Musea vo dr Welt, zom Beischbiil z London ond z Paris, ausgschdellt ond vo-ma Haufa Konschtkenner bewondret. Trotz älle Erfolg vrgisst-se abr et ihr Hoimet. Drom lôôt-se sich’s et nemma, ihre Werk au en Enenga de Leit vorzostella, zom Beischbiil em Rôthaus ond en dr HAP-Grießhaber-Hall.

Am 25. Mai 2004 schliaßt d Gudrun Krüger ihre Auga fir emmer en ihrem Hoimetort. 82 Jôhr alt ischt-se wôrra.


Der riisige Garda vo dr Krüger-Villa ischt heitzodag dr Effentlichkeit zuagänglich ond hôt vo dr Gmoind Enenga da Nama „Krüger-Park“ kriagt. A Weblenk onda fihrt zom Lageplôô ond zwoi Fodola vo sellem Park.




</doc>
<doc id="38664" url="https://als.wikipedia.org/wiki?curid=38664" title="Große Seen">
Große Seen

Di Große See () sin e Gruppe vu fimf Sießwassersee z Nordamerika.

Zue dr große See ghere:
Hydrologisch gsääne sin dr Huronsee un dr Michigansee ai aizige See, wu dur e Ängi verbunde isch. Dr maximal Hecheunterschid zwische dr ainzelne Große See lyt bi rund 150 Meter, dr grescht Dail dervu bilde d Niagarafell zwisch em Erie- un em Ontariosee. Wäge ihre Greßi sin uf dr Große See d Gezyte bemerkbar, d Uuswirkige sin aber gring un wäre vu meteorologische Effäkt iberdeckt. Dr Michigansee lyt as ainzige vu dr Große See vollständig in dr USA, di andere vier lige an dr kanadisch-US-amerikanische Gränz lang. Dur dr Sankt-Lorenz-Strom wäre si in dr Atlantik entwässeret. 

Iber 35.000 Binneinsle beziehigswys Binne-Inselgruppe git s im Biet vu dr Große See. Im kanadische Dail vum Huronsee lyt zem Byschpel Manitoulin Island, di mit 2.766 Quadratkilometer flechemäßig grescht Binneseeinsle vu dr Ärd.

D Umgebig vu dr Große See un s Diefland vum Sankt-Lorenz-Strom un syy Drächtermindig, wu sich no wyt im Schelf untermeerisch furtsetzt, sin geologisch e Ainhait.

Glaziali Uusruumig, Uflagerig vu Moräneschutt un Kruschtebewegige bstimme d Gstalt vu Seebiet. D Hohlforme vu dr See sin aber scho dur großruumigi tektonischi Yymueldige im Tertiär un am Aafang vum Pleistozän aaglait wore.

E mächtigi paläozoischi Schichtefolg, d Onondaga-Formation, wu us verschidene widerstandsfähige Sandstai un Chalch bstoht, umrahmt di See im Side. Zwische Ontario- un Eriesee un nerdli vum Michigansee git s d Niagara-Schichtstapfle, wu us hertem Dolomitgstai un waichem Schifer bstoht. Am Nordrand vu dr Große See dritt dr Kanadisch Schild an d Oberflechi.

Di Große See sin e wichtig Reservoir fir d Wasserversorgig vu dr USA un vu Kanada. Mit rund 245.000 Quadratkilometer bilde si di grescht Sießwasserflechi vu dr Ärd, dr Baikalsee iberdrifft di Große See im Sießwasservolume wäg syre große Diefi. 

Dur di stark Bsidlig un Induschtrialisierig vum Biet isch s aber zuen ere all hechere Schadstoffbelaschtig un zuen ere Massevermehrig vu yygschlaipfte Dier- un Bflanzearte, wie zem Byschpel em Meernyynaug un dr Dreikantmuschle. E Wasserschutzabchuu isch anne 1978 vu dr USA un Kanada veryybart wore.

Iber dr Illinois Waterway bstoht e Schifffahrtsverbindig zum Mississippi River, iber dr Sankt-Lorenz-Seewäg zum Sankt-Lorenz-Strom un dodermit mit em Atlantik. Wäg dr bsundere Verhältnis uf dr See het sich e aigeni Sorte Masseguetschiff uusbildet, s Großi-See-Schiff.



</doc>
<doc id="38666" url="https://als.wikipedia.org/wiki?curid=38666" title="Universität Ulm">
Universität Ulm

D Universitet Ulm isch anne 1967 as "„Medizinisch-Naturwissenschaftliche Hochschule Ulm“" grindet wore un isch dodermit di jingscht Universitet z Bade-Wirttebärg. D Universitet Ulm het im Wintersemeschter 2011/12 rund 8700 Studänte ghaa. Im Zug vu dr Internationalitet bietet si fir alli Studänte ne professionälli Sprochuusbildig (UNIcert) mit vil verschidene Sproche un Fachrichtige. Bekannt isch d Universitet dur di äng Zämmearbet mit dr vile Unternämme, wu sich rund um d Universitet in ere Wisseschaftsstadt aasidle.

Wu dr Wisseschaftsrot anne 1959 d Grindig vu neie Hochschuele in dr Bundesrepublik Dytschland gforderet ghaa het, isch am 8. Juni 1960 dr „Arbeitskreis Universität Ulm“ grindet wore. S Kultusminischterium het anne 1962 e "Medizinischi Akademi" fir Ulm vorgsääne, dr Arbetschrais het sich aber fir e Erwyterig zuen ere "Medizinisch-Naturwisseschaftlige Hochschuel" stark gmacht. Dr Grindungsuusschuss fir d Hochschuel unter em Vorsitz vum Prof. Dr. Ludwig Heilmeyer isch am 21. Merz 1964 yygsetzt wore. Am 25. Februar 1967 het di offiziäll Grindigsfyyr vu dr "Medizinisch-Naturwissenschaftlichen Hochschule Ulm" stattgfunde. No im nämlige Johr isch dr Hochschuel dr Name "Universität Ulm (Medizinisch-Naturwissenschaftliche Hochschule)" dur d Landesregierig vu Bade-Wirttebärg verlihe wore: Si het doderdur dr Name un dr Rang vun ere Universitet iberchuu.

Am 14. Juli 1969 isch dr Gurndsati fir d Neiböute uf em Obere Eselsbärg glait wore. Schrittwyys isch dr Lehrbedriib ufgnuu wore: Im WS 1969/70 in dr Fächer vorklinischi Medizin un Physik, im WS 1970/71 Mathematik, im WS 1971/72 Chemi, im SS 1972 klinischi Medizin, im WS 1973/74 Biologi, im WS 1977/78 Wirtschaftsmathematik, im WS 1982/83 Zahnmedizin, im WS 1998/99 Wirtschaftsphysik, im WS 1999/2000 Wirtschaftswisseschafte un im WS 2000/2001 Wirtschaftschemi. No Befirwortig vu dr Uusböublän vu dr Landesregierig dur dr Wisseschaftsrot het im WS 1989/90 dr Lehrbedriib aagfange in dr Fächer Elektrotächnik un Informatik. Anne 1990 isch mit em Böu vu neie Gebei fir d Ingenieurwisseschafte aagfange wore, dr sognännte „Universität West“. 

Am 15. Oktober 2007 het d Uni Ulm mit dr Universitete Hoheheim, Stuegert un Dibenge ne Universitetsallianz grindet. Ziil sei s, d Zämmearbet uf dr Forschigs- un Verwaltigsebeni z verbessere.


D Universitet Ulm bietet fimf änglischsprochigi Master Studiegäng aa, wu sich an dytschi un internationali Studänte richte: Advanced Materials, Communications Technology, Energy Science and Technology, Finance, Molecular Medicine. 

S Universitetsklinikum Ulm mit iber 1000 Bette un iber 5700 Bscheftigte het sich vor allem uf d Bhandlig vu Tumor-, Härzchraislauf- un Muskelchrankete spezialisiert.

S Kommunikations- un Informationszäntrum (kiz) isch dr zäntral Dienschtlaischter fir Bibliotheks-, IT- un Medie-Dienscht vu dr Universitet Ulm. Anne 2002 isch s kiz us dr bis dert aigeständige zäntrale Yyrichtige Bibliothek, Rächezäntrum, Zäntrali fir Foto, Grafik un Reproduktion, Sprochkommunikation un Medietächnik firigange un bscheftigt hite rund 140 Lyt.

Dr Botanisch Garte Ulm isch anne 1981 as zäntrali Yyrichtig vu dr Universitet Ulm grindet wore. Är umfasst e Flechi vu rund 28 Hektar. Näbe mehrere Gwächshyyser het s u. a. dr "Nei Apothekergarte Ulm" un s "Grien Klassezimmer".

S Schloss Reisensburg isch e Dagigs/Konferenzort bi Genzburg. D Laitung unterstoht em ehmolige Räktor Prof. em. Fliedner. S Schloss ghert syter anne 1997 zur Universitet. As e uusälbständigi Stiftig im Kerperschaftsvermege vu dr Universitet Ulm ferderet s Wisseschaftszäntrum Schloss Reisensburg di wisseschaftli Zämmearbet uf regionaler, nationaler un internationaler Ebeni, d Zämmearbet vu universitäre un usseruniversitäre Yyrichtige, dr Wissestransfer in Uus-, Furt- un Wyterbildig, dr Dialog zwische Wisseschaft, Wirtschaft, Bolitik un Verwaltig.

D Universitet Ulm het mehreri fakultätsibergryfigi Yyrichtige:



</doc>
<doc id="38685" url="https://als.wikipedia.org/wiki?curid=38685" title="Sihlsee">
Sihlsee

De Sihlsee isch en Stau- oder Spychersee im Sihlhochtal bi Aisidlä im Kanton Schwyz.

De See werd vo de Sihl durflosse und hät drü Bauwärch, wonen staued. Do isch emol e 33 Meter hochi und 124 Meter langi Stumuur am Nordendi vom See, wo de Abfluss i d Sihl reglet. Im Nordweste verhinderet de Hüendermattdamm, wo mit schwäre Stai uf de Seesyte baut worde isch, es abflüüsse i Richtig Alp (en Fluss, wo vom Brunni her chunnt). Dänn häts no am ander Endi (Südsyte) en öpe 800 Meter lange Abschlussdamm, wo es Überlaufe quasi rückwärts i Richtig Underiibrig oder Stuude verhinderet.

Mit ere Flächi vo 10,72 km² isch de Sihlsee de flächemässig grösti Stausee vo de Schwiz. Er hät e Längi vo 8,5 km und e maximali Braiti vo 2,5 km. Mit ere Tüüfi vo 23 Meter isches zuglich vo dä grosse Stauseea i de Schwiz, dä, wo am wenigste tüüf isch. D Höchi vom normale Wasserspiegel werd mit aageh.

Mit em Bau vo de nötige Bauwärk, inkl. dä beede Brugge und de Strosse rundume, hät me 1932 aagfange. 1937 isch denn s Tal gflueted worde und de Betriib vom Etzelwärk zwüsched Altedorf und Pfäffike ufgno worde.



</doc>
<doc id="38691" url="https://als.wikipedia.org/wiki?curid=38691" title="Indus">
Indus

Dr Indus (Sanskrit , "Sindhu", Urdu "Sindh") isch mit 3.180 km dr lengscht Fluss uf em indische Subkontinänt un dr wichtigscht Strom vu Pakistan. 

Är entstoht im Transhimalaya z Tibet us em Zämmefluss vu Glätscherbäch bi Sênggêkanbab, bricht dur dr Himalaya un fließt derno dur dr Tarbela-Stausee (254 km²; 13,69 km³) un d Provinze Punjab un Sindh z Pakistan. Dert bildet er unterhalb vu Hyderabad e Delta vu 7.800 km² un mindet derno in s Arabisch Meer. In syym Mittellauf isch dr Fluss Grundlag fir umfangryychi Bewässerigsaalage fir d Landwirtschaft. Dert wird s grescht landwirtschaftlig Bewässerigsbiet vu dr Ärd dur e Vilzahl vu Staudämm un Kanäl versorgt. Im Mittel- un Unterlauf mäanderet dr Fluss seli stark. E Vertrag zwische Indie un Pakistan (Indus-Wasservertrag 1960) reglet d Wasserversorgig. D Mängi vum gfierte Wasser schwankt stark wäg em Monsunräge.

Dr Name „Indus“ goht iber Vermittlig vum Altgriechisch, gnauer: vum Ionische Dialäkt, wu dr Huchlut "h" nit gchännt het (Ἰνδός "Indos") un Altpersisch ("Hinduš") uf s Sanskrit-Wort सिन्धु "sindhu" mit dr Bedytig „Fluss“ zruck. Vum Name vum Fluss här isch au d Bezaichnig „Indie abglaitet. Dr Name vum Indus in dr sidasiatische Sproche (z. B. Urdu سندھ "Sindh") laitet sich dergege diräkt us dr Sanskrit-Form här. Au d Provinz Sindh am Unterlauf het ihre Name noch em Fluss iberchuu.

Die Indus-Kultur isch aini vu dr eltschte stedtische Zivilisatione vu dr Wält gsii un het sich in dr Zyt 2800-1800 v. Chr. am Indus lang entwicklet. 

Im Johr 326 v. Chr isch dr Alexander dr Groß mit syne Druppe uf syym Eroberigszug dur Persie an dr Indus chuu un het dr Fluss zue dr Oschtgränz vu syym Ryych gmacht.



</doc>
<doc id="38692" url="https://als.wikipedia.org/wiki?curid=38692" title="Carl Albert Loosli">
Carl Albert Loosli

Der Carl Albert Loosli (* 4. April 1877 z Schüpfe; † 22. Mei 1959 z Bümpliz), o bekannt als der Philosoph vo Bümpliz, isch e Schwyzer Outor u Journalist gsy.

Der Loosli isch es unehelichs Chind vo der Sophie Emma gsy, ere Heimarbeiterin, und emnen Italiäner mit Nachname Bonnacio (Vornamen unbekannt). Bis 12i het er by’re Pflegmueter gwont. Dernah isch er bis zu syre Volljährigkeit i verschidnigen Astalten ygwise gsy.

Är het nie e Lehr abgschlosse, het’s aber gschafft, outodidaktisch zum Journalismus z cho, u 1893 het er als Reporter z Paris gschaffet. Ab 1904 het er z Bümpliz gläbt.

Näbem Roman "Die Schattmattbauern" (1932) het der Loosli o Dialäkt-Gedicht gschribe, u zwar i Ämmetaler Bärndütsch, byspilswys "Mys Dörfli" (1910). We’s i dene Wärch vor Thematik här o um d Bärner Landschaft geit, so chöü si doch nid als Heimatliteratur im ängere Sinn gälte, wil der Loosli ganz bewusst druf het gluegt, das es ke sentimentali Literatur isch worde.

1912 het er zu de Gründigsmitglider vom schwyzerische Schrifstellerverein ghört u isch der erst Präsident worde. Är isch mit em Dialäktoutor Emanuel Friedli befründet gsy.

Der Loosli isch o Kunstkritiker gsy u het sech intensiv mit em Ferdinand Hodler befasst, byspilswys mit ere vierbändige Biografie (1921–24). 1908 isch er Zentralsekretär vo der Gsellschaft vo Schwyzer Maler gsy.

Sys Läbe lang isch er öpper Unapassts ’blibe. I sym Wärch het er geng wider Usgränzigen agchlagt u Disziplinierge vo Ussesyter. So het är byspilswys d Undersuechigshaft agchlagt oder ds Astaltwäse, u het sech für’nes modärns Jugendstraaffrächt ygsetzt.

Är het sech geng wider mit politische Frage beschäftiget. So het er sech byspilswys scho vor 1914 gäge Grabe zwüsche der Dütschschwyz u der Romandie ygsetzt, in ere Zyt, wo sech der Konflikt zwüsche Dütschland u Frankrych uf d Schwyz het übertreit. Das Engagement het em ir Dütschschwyz vil Findschaft ’bracht, dergäge das me’nen ir Romandie het gschetzt.

Der Loosli het sech o gägen Antisemitismus grichtet, byspilswys mit em Ufsatz "Die schlimmen Juden!" (1927). Dört het er e vollständigi Glychberächtigung für d Jude gforderet, für das si sech der Bevölkerigsmehrheit assimilieri. Me het em drufabe vorgworffe, das bedüti en Uflösig vom Judetum. 1930 het er du ire Serie vo Artikle "Die Juden und wir" syni Position gänderet u gseit, es göng em nid umne vollständigi Assimilation, sondern umnen Apassig.




</doc>
<doc id="38693" url="https://als.wikipedia.org/wiki?curid=38693" title="Tübinger Fehde">
Tübinger Fehde

Dibenger Fehde wird dr Konflikt zwisch em Welf VI. un em Welf VII. uf dr aire Syte un em Pfalzgrof Hugo vu Dibenge uf dr andre Syte vu 1164 bis 1166 gnännt. Si het dr gsamt schwebisch Ruum umfasst un het nume dur mehfachi Intervention vum Chaiser Friedrich Barbarossa chenne glest wäre.

D Quälle (Historia Welforum, Otto vu St. Bläsi) brichte, dass dr Hugo mehreri Stroßeraiber ("latrones") ufgriffe het, di aigene Minischtrial dervu freigloo, di welfische aber hiirichte loo het. Ihri Burg, d Burg Mehrenge bi Stuegert, het er schlysse loo.

Dodruf het dr Welf VI. e Chlag ("querimonia") an dr Hugo gschickt, wu dää unterwirfig Antwort druf gee het, un eso ere Fehde zerscht entgangen isch. D Welfe hän die Vorfäll aber nit vergässe un anne 1164 het dr Welf VII. nomol e Chlag schickt, derwylscht syy Vater z Italie gsii isch. Vum Herzog Friedrich IV. vu Schwobe ufgstachlet, het dr Hugo e trotzigi Antwort gee, was noch em Historiker Gerd Althoff ere ritualisierte Zuestimmig zuen ere gwaltsame Lesig (Fehde) entsproche het.

Di elter Forschig (v. a. dr Karl Schmid) het in eme Stryt um s Breagazer Erb e dieferi Ursache vermuetet. In dr neiere Forschig het dr Gerd Althoff druf hiigwise, dass d Quälle nume s Uurächtsurdail vum Hugo nochlege. Alles ander sei Spekulation. Ainewäg giltet d Konkurränz vu dr drei Herzeg (Berthold vu Zährige, Friedrich vu Schwobe un Welf vu Spoleto), as ursächligs Spannigsfäld, glych wie au di expansiv Territorialbolitik vum Hugo. 

E wytere Aschpäkt isch dr alt Fyndschaftskomplex zwisch em Welf un em Chenig Konrad bzw. däm syym Suhn Friedrich vu Rauteburg (Friedrich IV. vu Schwobe), wu mit welfischer Hilf bi dr Thronfolgereglige 1152 ibergange woren isch un dur d Geburt vum erschte Suhn vum Chaiser Friedrich Barbarossa 1164 kai Uussricht me ghaa het uf dr Chenigstitel.

Wu sich dr Hugo nit yysichtig zaigt un kai "satisfactio" het welle laischte, het dr Welf VII. syyne Verwandte, Frynd un Dreie vu däm ihm aaduene Uurächt brichtet un het eso ne mächtigi Allianz gschmidet, wu drei Bischef, dr Herzog Berthold vu Zährige un 15 Grofe aaghert hän. Am 5. Septämber 1164 sin dr Welf un syyni Verbindete mit eme Heer vu 2200 Mann vor d Stadt Dibenge gruckt, wu sich dr Pfalzgrof Hugo un dr Herzog Friedrich mit 1100 Mann verschanzt ghaa hän. In dr Schlacht, wu us Versää am e Sunntig entbrunne isch, isch di welfisch Bartei unterläge. Dr Hugo het 900 Ritter chenne gfange neh, un dr Welf VII. sälber isch grad no uf d Burg Achl entchuu.

Dodruf isch dr Welf VI. vu Italie zruckchuu un het mit Hilf vum Chaiser uf eme Hofdag im Novämber 1164 d Rusgab vu dr Gfangene gege ne Waffestillstand verwirkt.

Noch eme Johr, im Jänner 1166, hän d Welfe dr Fride broche un wider di pfalzgrefische Länder verwieschtet. Doderby hän si d Burge Kellmünz, Pfalzgrafenweiler, Hildrizhause un Gültstein gschlisse, wu Vorposchte vu dr dibengische Expansion gsii sin.

Dr Hugo het im Gegezug dr Herzog vu Schwobe bätte, dass dää mit syne verwandtschaftlige Beziehige Hilf vum behmische Herzog Vladislav II. holt. Mit däne behmische Druppe het er di welfische Bsitzige verwieschte un het d Welfe zwunge, ssich in ihri Burg Raveschburg zruckzzie.

Noch em gschyterete Waffestillstand vum Novämber 1164 hän di widerufgflämmte Kämpf im Friejohr 1166 wider e Yymischig vum Chaiser verlangt. Uf em Hofdag z Ulm aafangs Merz het sich dr Pfalzgrof Hugo uf chaiserlige Befähl dreimol vor em Welf VII. mieße niderwärfe in Aawäsehait vu alle Adlige, wu mitgmacht hän (au em Friedrich vu Rauteburg) un isch derno gfesslet in Gfangeschaft abgfiert weore. Bis zum Dod vum junge Welf 1167 isch er eso anderthalb Johr uf ere welfische Burg z Churrätie inhaftiert gsii. 



</doc>
<doc id="38694" url="https://als.wikipedia.org/wiki?curid=38694" title="Anton Schaller">
Anton Schaller

De Anton Schaller (* 11. Oktober 1941 z Nottu; heimetbrechtigt z Altbüron und z Züri) isch e Schwiizer Färnsehjournalist und Bolitiker (LdU), wo hüt als Kommunikationsberater schafft. 

De Anton Schaller isch Chefredaktor vo de Tagesschau vom Schwiizer Fernseh gsii und het d Bundeshuusredaktion gleitet. Er isch au Moderator und Leiter vo de Arena, de Rundschau und vom Zischtigsclub gsii.

1995 isch de Anton Schaller in de Zürcher Kantonsrat gwählt worde. 1999 het er s Präsidium vom Landesring vo de Unabhängigen (LdU) ünernah und isch am 20. April als Naafolger vo de Verena Grendelmeier in de Nationalrat gruckt. Bi de Parlamentswahle 1999 isch er aber nöd widergwählt worde. De Landesring het dademit de Nationalratssitz verlore un het sich na im Dezember 1999 ufglöst.

De Anton Schaller isch ghirate und het zwei Chind.



</doc>
<doc id="38696" url="https://als.wikipedia.org/wiki?curid=38696" title="Mittelzentrum">
Mittelzentrum

E Middelzentrum bezäichnet in dr Ruumordnig und dr Wirtschaftsgeografii e zentraale Ort uf dr middlere Stuefe noch em Süsteem vo de zentraale Ort, wo dr Geograaf Walter Christaller 1933 entwicklet het und wird as Begriff vor allem z Dütschland brucht. D Bedütig vom ene Ort chunnt weniger vo sinere Gröössi und mee vo sinere Infrastruktur im Vergliich zur nööchere Umgäbig. Mä underschäidet drei Stuefe: Oberzentrum – Middelzentrum – Unterzentrum oder Grundzentrum und in e baar Bundesländer brucht mä no s "Middelzentrum mit Däilfunkzioonen vom ene Oberzentrum".

W Middelzentrum het mindestens 35.000 Iiwooner im Ort sälber und dr diräkte Umgääbig (Verflächtigsberiich). Es het no witeri Kriterie wie äifach es isch, dört aane z choo, mit was es usgstattet isch, wie belastbar dr zentraali Ort isch und ass si Iizugsberiich äidütig zuen em ghöört.

D Middelzentre si Aalaufpünkt für d Versorgig mit Waren, Dienstläistige und Infrastrukturaagebot, wo s in de Underzentre drum ume nid git. Näbe dr Grundversorgig, wo s au in Underzentre git, umfasst s Aagebot vo de Middelzentre dr periodisch Bedarf, bsundrigs:

Waare und Dienstläistige, wo über e allgemäin und periodisch Bedarf uusegöön, cha mä im neggste Oberzentrum überchoo.

Zwüschen em Middel- und em Oberzentrum git s in e baar Bundesländer vo Dütschland no s Middelzentrum mit Däilfunkzioone vom ene Oberzentrum.

Sonigi häi usser de Versorgigsfunkzioone vom Middelzentrum au Funkzioone, wo dr dr spezialisierti, hööcheri Bedarf decke, häi aber nid dr vollständigi Funkzioonsumfang vom ene Oberzentrum. Si verbessere d Versorgig vo dr Bevölkerig und sterke eso dr Ländligi Ruum und möchen en attraktiver. D Lääbens- und Arbetsbedingige si dank iine in alle Däilrüüm vom Land mee gliichwärtig und eso verhindere si, ass Arbetsblätz abbaut wärde. 

In de Landesemtwickligsblään oder -Ruumordnigsbrogramm wird festgläit, weli Ort z Dütschland als Middel- und Oberzentre sölle fungiere. Baade-Würtebärg het zum Bischbil 14 Oberzentre und äbbe 90 Middelzentre. Im Durchschnitt in Middelzentre zwüsche 10'000 und 50'000 Iiwooner im Ort sälber, und no mee in Regioone, wo seer dicht besiidlet si. Am mäiste Iiwooner im ne Middelzentrum het Gelsechirche (270'000), was allerdings drvo chunnt, ass d Oberzentre Bochum und Essen ganz nooch si. Im ganze git s in Nordrhii-Westfaale 16 Oberzentre und mee as 190 Middelzentre, mee Middelzentre as Underzentre.



</doc>
<doc id="38699" url="https://als.wikipedia.org/wiki?curid=38699" title="Code postal">
Code postal

Dr Code Postal isch die franzöösischi Bostläitzaal. 

Sit 1972 bestoot dr Code us fümf Ziffere, wo die erste bäide von ene dr Ordnigszaal vom Departemänt entspräche usser uf Korsika, wo für bäidi Departemänt d Nummere 20 brucht wird. E Gmäind an ere Gränze vom ene Departemänt, wo si Bost von ere Boststell im Noochberdepartemänt überchunnt, het d Ordnigszaal vom Noochberdepartemänt. Chliini Dörfer häi mänggisch käi äigeni Bostläitzaal und bechömme die vo dr Boststell über, wo sä versorgt. Die erste bäide Ziffere für dr Code vom Milidäär si zwäi Nuller. Dr Code vo de Überseegebiet foot mit 971 bis 988 aa.

Z Frankriich si d Bostläitzaale am 1. Januar 1965 iigfüert worde. Mä het drbii d Departemänt-Nummere brucht, wo scho lang in dr Verwaltig und in dr Organisazioon vom Bostdienst verwändet worde si und wo in e baar Fäll gänderet oder ergänzt worde si. Die franzöösische Bostläitzaale si zu dere Zit zwäistellig gsi, d Zaale vo 01 bis 95. Scho am 26. Oktober im gliiche Joor het d Bost- und Telegrafeverwaltig P. T. T. d Bostläitzaal ergänzt. Mä het vor em Ortsnaame d Nummere vom Departemänt gschriibe und denn die erste drei Buechstabe vom Ortsnaame in Groossbuechstaabe, zum Bischbil: 

S fümfstellige Zifferesüsteem vo hüte isch am 3. Juni 1972 iigfüert worde.


</doc>
<doc id="38702" url="https://als.wikipedia.org/wiki?curid=38702" title="Reichenau (Begriffsklärung)">
Reichenau (Begriffsklärung)

Reichenau isch de Name vo däne Persone:
Reichenau isch de Name vo dänen Ort:

z Dütschland:
i de Schwiz:
Reichenau isch de Name vo dänen Insle und Bauwärk:
Reichenau isch de Name vo däne Schiff:


</doc>
<doc id="38705" url="https://als.wikipedia.org/wiki?curid=38705" title="Andreas Schwab">
Andreas Schwab

De George (sin Name wird englisch; "Tschortsch" usgsproche) isch en Schwizer Mundartsänger us em Bärner Seeland.

Em George sin richtige Name isch Andreas Schwab und er hät Johrgang 1969. Er isch zäme mit drü Gschwüschterte z Chaunech ufeme Buurehof ufgwachse und hät Landschaftsgärtner glärnt. Er wohnt mit sinere Fründin z Sisele.

De George Schwab hät vo 1994 bis 1999 bi dä Bänd "Stolen Tunes" mitgmacht. Im 1999 hät er e aigni Bänd gründet, d "George & Hardcore Troubadours". Bis 2002 hänt d Zämesetzig vo dä Bänd öpe gwächslet. 2003 händs de Name uf "Georgeband" kürzt, di ersti CD «Eifachs Spiel?» usägeh und als Vorgruppeä vo Plüsch, Florian Ast, usw. uufträte. Noch däm, das im 2006 di zwaiti CD «Adrenalin» usecho isch, hät de George ime Interwju zu mundart-rock.ch gsait: "In erster Line wollten wir eigene Songs schreiben und für mich war es wichtig in meiner Muttersprache zu singen und texten. Denn nur so schaffe ich es wirklich das auszudrücken was ich will."

Im 2008 isch CD «Härz» i d Läde cho und isch 11 Wuche i de Schwizer Hitparade gsi. Si häts aimol bis uf Platz 18 füre brocht. S vierte Album «Buuregiel» hät d Georgeband mit em Hitproduzänt Roman Camenzind (Baschi, Bligg) produziert. Dia CD isch 16 Wuche i de Schwizer Hitparade gsi und häts uf Platz 6 gschafft.

Im November 2011, noch em Abschluss vo de Buuregiel-Tour, hät sich de George noch 10 Johr vo de Georgeband trännt. Er hät dänn e nöji Bänd zämegsuecht und ab em Mai 2012 wider Konzärt gmacht. Im Augste vom gliche Johr isch di nöi CD «Früschi Luft» usecho und am 23. September uf Platz nüün i de Schwizer Hitparade gstarted.

Mitti Januar 2015 hät de George sini erscht „Best of CD“ usegee. Uf em Ablum «Hie bini deheim – Best of» häts 14 bekannti Titel und zwee nöii druff.

I de Bänd, wo de George im Früelig 2012 gründet hät, sind de Basler Michael Chylewski am Bass, de Appezäller Remo Signer am Schlagzüg, de Keyboarder Stefan Bregy us em Wallis und de Zörcher Oliver Keller a de Gitarre. D Rahel Fischer und d Heidy Suter lösed sich als Hindergrund-Sängerinne ab.

Albe



</doc>
<doc id="38706" url="https://als.wikipedia.org/wiki?curid=38706" title="Gelber Fluss">
Gelber Fluss

Dr Geel Fluss (, , Huanghe, Wade-Giles: Hwangho, Huang Ho, Huangho; mong. Hatan Gol) isch e as Strom klassifiziert Fließgwässer im Norde vu dr Volksrepublik China. Noch em Jangtsekiang isch er dr zweetlengscht Fluss vu China un dr viertlengscht Fluss vu dr Ärd. Zue ssyre Lengi git s abhängig vum Mässverfahre unterschidligi Zahle: 4.845 Kilometer isch di gängig Aagab un diejenig, wu in verschidene Lexika z finden isch; di grescht in diverse Medie gnännt Lengi isch 5.464 Kilometer. Syy Yyzugsbiet umfasst 752.000 km².

Syy Name drait dr Fluss wäg syre geellächte Farb, wu dur abdraite Less entstoht, wu iber Bäch un Näbeärm in dr Flusslauf chemme.

D Quäll vum "Geele Fluss" lyt im Hochland vu Tibet, rund 200 Kilometer nerdlig vu dr halbe Luftliniew zwische Lhasa, dr Hauptstadt vum Autonome Biet Tibet, un Xining in dr tibetisch bregte Region Amdo. Dert lyt si im Gebirgszug Bayankara Shan (sidlig vum Kunlun Shan) rund 450 Kilometer eschtlig vum Quällbiet vum Jangtsekiang, im Weschte vu dr See "Ngoring Tsho" un "Kyaring Tsho" un nordweschtlig vum „Stärnemeer“ (Xingsuhai), eme felsig-steppenartige Biet.

Vu syre Quäll uus durquert dr Geel Fluss ersch di beede See "Kyaring Tsho (Tsaring-nor)" un "Ngoring Tsho (Ngoring-nor)" (). Derno fleißt er in dr Hauptsach no Oschte unter em tibetischen Name "Ma-chu" ( „Fluss vum Pfau“, ) im Zick-Zack-Kurs dur e stark gwunde Hochgebirgsdal, in dr Nechi vum hailige Bärg A'nyê Maqên.

Syy wytere Lauf fiert derno no Norde, wun er bis an d Gränz vu dr Innere Mongolei fiirisdtoßt. Dert goot er im e riisigie Booge um s Ordos-Platoo, bis er, jetz wider in Richtig Side, in dr Stausee () vu dr Sanmenxia-Dalsperri () mindet. In däm See fließt ihm us dr Region vu dr alte Chaiserstadt Xi’an dr Wei He zue.

Nerdlig vum Funiuschan-Gebirg biegt er um 90° no Oschte ab. Vu dert uus fließt dr Geel Fluss all in Richtig Oschte iber d Xiaolangdi-Dalsperri (), durquert in dr Provinze Shanxi un Shaanxi e Lessplatoo un verlosst nodno s schluchterych Bärgland.

Rund 45 Kilometer no dr Stadt Kaifeng (au "Khaifung" gnännt) wändet sich dr Strom no Nordoschte un fließt dur d Diefebenbi, wu us syne Ablagerige bildet isch. Guet 500 Kilometer no Kaifeng mindet dr Huáng Hé zwische Tianjin un dr Halbinsle Shandong in dr Golf vu Bohai (au "Tschili" oder "Petschili" gnännt), e Randberych vum Geele Meer.

Dr Geel Fluss fiert vil Less mit sich, wu guet isch fir d Landwirtschaft an syne Stade, wu aber au großi Schäde verursacht dur Erosion un Sedimäntation. Unter dr große Fliss vu dr Ärd het dr Geel Fluss mit ere durschnittlige Sedimäntfracht vu 35 kg/m³ di hegscht Schwäbfierig. E Huffe Uudiefe mache d Schifffahrt schwär, bi Stausee goht s dur d Ablagerige zmaischt nume ne churzi Zyt, bis si ufgfillt sin.

Am Geele Fluss git es unter anderem die Stausee:
Iber dr Chaiserkanal het s e Verbindig zum Jangtsekiang.

Dr Geel Fluss isch in dr Nordchinesische Diefebeni e Dammstadefluss, d. h. dass syy Bett dur di ständige Ablagerige wäg dr natyrlige Dämm hecher lyt wie d Ebeni drumumme. As Folg dodervu git s regelmäßig großi Iberschwämmige un vilmol au ne Verlagerig vum Flussbett. Scho dr Ta Yü, dr Grinder vu dr Xia-Dynaschti soll um 2200 v. Chr. di erschte Schutzdämm haa böue loo. No Ufzaichnige het dr Strom syter anne 602 v. Chr. insgsamt nyyn Mol s Bett im Mindigsberyych verlageret, zum letschte Mol anne 1938. Syterhär sin bis zue zeh Meter hochi Dämm böue wore go Hochwasser verhindere. S Bett lyt dailwyys fimf Meter iber em Nivoo vu dr Ebeni, wäge däm chenne Näbefliss nimi in dr Geel Fluss minde. Aber au die Maßnahme hän di große Hochwasser nit duurhaft chenne verhindere.

Wäg dr all greßere Wasserentnahme fir Drinkwasser chemme hite nume no 30 Brozänt vu dr Wassermasse vum Fluss bis an dr Mindig. Im Unterlauf stoht s Bett hitigsdags zum Dail e halb _Johr drucke.



</doc>
<doc id="38731" url="https://als.wikipedia.org/wiki?curid=38731" title="Karibik">
Karibik

D Karibik isch e Region im westlige, dropische Däil vom Atlantische Ozean nördlig vom Ekwator. Si bestoot us em Karibische Meer und de Insle und Inselgruppe dört, de Westindische Insle.

D Karibik het iire Naame vom Volk vo de Karibe überchoo, wo die schbanische Eroberer uf de Chliine Antille aadroffe häi.

Im Ruum vo dr Karibik lääbe hüte öbbe 36 Millioone Mensche vo verschiidenster Härkumft. Näbe de Uriinwooner, wo s hüte nume no wenig drvo git, si s vor allem Lüt, wo ursprünglig vo Afrika und Öiropa choo si, Kreole, und Inder (vor allem uf Trinidad und Tobago) und Chineese uf de verschiidene Insle vo dr Karibik.

Schbanisch und Änglisch si d Hauptsprooche in dr Karibik. Änglisch schwätze obbe 24 Brozänt, Schbanisch öbbe 70 Brozänt. Usserdäm redet mä Französisch in de franzöösische Gebiet, Holländisch und verschideni Kreolsprooche.

Dr grösst Däil vom Karibische Meer, wo im Kaimangraabe bis zu 7'680 m dief isch, befindet sich uf dr Karibische Blatte, nume dr Nordwestdäil uf dr andere Site vom Diefseegraabe, lit uf dr Nordamerikanische Blatt.

Vor de Entdeckige im 1. Joorduusig vor dr Zitwändi si d Arawak-Indianer vo Venezuela us uf die karibische Insle choo. Vo Trinidad us häi si sich gege Norde usbräitet. Öbbe 1500 Joor spööter häi die chriegerische Karibe d Arawak langsam vo de chliine Antille verdriibe. Zur Zit vo de Entdeckigsräise vom Christoph Kolumbus si d Arawak uf de Insle Kuba, Hispaniola und de Bahamas aasässig gsi, wäärend d Karibe uf de chliine Antille gwoont häi.

Wo dr Kolumbus im Ufdraag vo dr schbanische Chroone 1492 uf Sab Salvador in de Bahamas glandet isch, het er vor allem Gold und anderi Riichdümer gsuecht. Aber d Arawak häi uf das, wo d Öiropäer as Riichdum aagluegt häi, käi Wärt gläit. So isch d Karibik zwar besiidlet worde, aber d Konquistadore het s bald uf e amerikanisch Kontinänt zooge. Noo di noo häi sich au Ängländer, Niiderländer und Franzoose niidergloo; sogar Dänemark, Schweede und Kurland häi e baar Kolonie ghaa.

In dr Karibik si bsundrigs im 17. und früeje 18. Joorhundert Bukanier und Pirate däätig gsi (sog. Goldige Zitalter vo dr Piraterii). Die chliine Insle häi de Seeröiber, wo zum Däil as Freibüter im Ufdraag vom ene Köönig underwägs gsi si, e Hufe Möglichkäite bote zum sich z verstecke, und die schbanische Schatzflotte si e guets und loonends Aagriffsziil gsi. Port Royal uf Jamaika und die franzöösischi Siidlig uf Tortuga si reegelrächti Piratesiidlige gsi.


Die mäiste Insle si in dr Middi vom 20. Joorhundert unabhängig worde und häi die Staate gründet.



Die nitkaribische Staate häi hüte no Bsitzige in dr Karibik:

Inselgrubbe, wo sich im Atlantik befinde aber zur Karibik zelt wärde:

Staate, wo geografisch zum südamerikanische Festland ghööre aber wäge iirer Kolonialgschicht und iire Wirtschafts- und Vercheersbeziehige hüfig zur Karibik zelt wärde:





</doc>
<doc id="38733" url="https://als.wikipedia.org/wiki?curid=38733" title="Christoph Kolumbus">
Christoph Kolumbus

Dr Christoph Kolumbus (ital. "Cristoforo Colombo", schban. "Cristóbal Colón", port. "Cristóvão Colombo", ängl. "Christopher Columbus", latinisiert "Columbus", iidütscht "Kolumbus"; * um 1451 z Genua; † 20. Mai 1506 z Valladolid) isch en italiänische Seefaarer in schbanische Dienst gsi, wo im Joor 1492 Amerika widerentdeckt het.

Wie mä hüte wäiss, isch dr amerikanischi Kontinänt scho öbbe 500 Joor vor em Kolumbus vom Leif Eriksson oder andere Isländer entdeckt worde. Ass dr Kolumbus bis hüte äinewääg as dr öiropäisch Entdecker vo Amerika aagluegt wird, chunnt drvo, ass es erst wäge sine Räise Lüt us andere Kontinänt in gschichtliger Zit Amerika duurhaft häi afo kolonisiere.

Dr Kolumbus het e westlige Seewääg vo Öiropa uf Ostasie welle finde und isch am 12. Oktober 1492 uf äinere vo de Karibische Insle, wo im amerikanische Kontinänt vorglaageret si, glandet. Är sälber het bis zu sim Dood glaubt, ass er e Wääg uf „Hinderindie“ entdeckt het. Er het aber nie glaubt, wie mä hüfig säit, ass er z Indie sälber aachoo sig.

Wie mä sini Daate und Läistige sött bewärte, do drüber wird hützudags vil diskutiert. Uf dr äinte Site isch si Entdeckerdrang und si Muet, in unbekannti Gwässer vorzstoosse, uf dr andere ass d Schbanier druf die indianischi Bevölkerig versklavt und Gröieldaate verbroche häi. Öb dr Kolumbus sälber au diräkt für sonigi Sache verantwortlig gsi isch, isch nid sicher. Au git s Zwiifel draa, öb er nume vo sim Entdeckerdrang motiwiert gsi isch. Noch sine Logbüecher und Brief isch s vor allem d Suechi noch Edelmetall gsi, won en driibe het.




</doc>
<doc id="38735" url="https://als.wikipedia.org/wiki?curid=38735" title="Regionaler Naturpark Lothringen">
Regionaler Naturpark Lothringen

Dr Regionali Naturpark Lothringe () lit in dr franzöösische Region Lothringe in de Departemänt Meuse, Meurthe-et-Moselle und Moselle.

Dr Park bestoot us zwäi Gebiet, wo vonenander drennt si. Dr westlig Abschnitt wird vo de Flüss Maas und Mosel begränzt und chunnt im Süde bis öbbe zur geografische Bräiti vo Nancy, im Norde bis zu dere vo Metz. Dr östlig Abschnitt umfasst s Gebiet zwüsche Seille und Saar westlig vo Sarrebourg.

D Parkverwaltig het iire Sitz z Pont-à-Mousson ().

Dr Naturpark isch 1974 gründet worde, umfasst e Flechi vo öbbe 220'000 Hektare und en Iizugsgebiet mit öbbe 72'000 Iiwooner in 193 Gmäinde. Acht Zuegangsort si mit em Park assoziiert, wo usserhalb vom Park lige:
Im westlige Abschnitt isch dr Höhezug Côtes de Meuse, wo östlig dr Maas nooch goot. Er isch vo dichte Wälder bewaggse, wäärend dr Höhezug zum Daal vo dr Mosel (Côtes de Moselle) eender agrarisch, vor allem für e Wiibau gnutzt wird. Drzwüsche lige die markante Ebene vo Woëvre und Haye, wo bsundrigs vo iirem chalchhaltige Undergrund brägt si. Do het s rund um e Lac de Madine au e baar Füüchtgebiet.

Im östlige Abschnitt dominiert s Seägebiet Pays des Étangs mit de groosse Seä "Étang de Lindre", "Grand Étang de Mittersheim" und "Étang de Gondrexange", wo au vom Schifffaartskanal Canal de la Marne au Rhin und em Saarkanal, wo im See abzwigt, durflosse wird. Witer westlig lit d Landschaft "Salzgau" (Pays du Saulnois), wo früener Salz abbaut worden isch, was em Gebiet si Naame gee het.

Im Park het s e Hufe Füechtgebiet mit Bäch und Flüss, aber au Seeè, Däich und Sümpf. Bemerkenswärt isch, ass es salzhaltigi Dümpel git. Do waggst en endemischi Form vom Öiropäische Kweller (Salicorne de Lorraine). E Hufe Moorpflanze, Schilf und Füechtmattene si en ideale Lääbensruum für e vilfältigi Fauna. 

Uf 34 Brozänt vom Gebiet stoot Wald, wo vor allem Bueche und Äiche waggse.

Uf de gröössere Ebene waggst Chalchdrocherase, wo bsundrigs de Pflanze, wo d Wermi gärn häi wie Orchideä und Enziangwäggs, günstigi Lääbensbedingige bietet und au de Insekte wie dr Gottesaabätere, dr Bärg-Zikade und Reptilie wie Schlange und Äidäggse.

E Hufe Arte vo Fläädermüüs lääbe in ehemoligi milidäärischi Aalage und Höölene.




</doc>
<doc id="38738" url="https://als.wikipedia.org/wiki?curid=38738" title="Nied (Fluss)">
Nied (Fluss)

D Nied (im Ober- und Middellauf: "Nied Française", dt: "Franzöösischi Nied") isch e Fluss, wo dur die franzöösischi Region Lothringe und s dütsche Saarland fliesst.

D Kwelle vo dr Nied isch im Gebiet vo dr Gmäind Marthille, im Departemänt Moselle, het dört dr Naame "Nied Française" und fliesst im Groosse Ganze gege Nordweste. Östlig vo Metz biegt si uf Nordoste ab und chunnt uf Condé-Northen (dt.: "Konden"), wo vo rächts iire Schwösterfluss Nied Allemande (dt.: "Dütschi Nied") iimündet. Vo doo aa isch iire Naame "Nied" und noch ere Lengi vo 97 Kilometer fliesst si zwüsche Guerstling und Niedaltdorf über d Staatsgränze zwüsche Frankriich und Dütschland. Denn goot s no 17 Kilometer uf dütschem Hohäitsgebiet und si mündet noch ere Gsamtlengi vo 114 Kilometer im Gebiet vo dr Gmäind Rehlingen-Siersburg as lingge Nääbefluss in d Saar.

Frankriich:

Dütschland:

S franzöösische Arrondissement Boulay-Moselle wird turistisch as s Niedland ("Pays de Nied") vermarktet.

Zwüsche de bäide Schwösterflüss, dr "dütsche" und dr "franzöösische Nied", goott d Sproochgränze zwüschen em moselfränkische „Platt“ und de franzöösische Dialäkt duure und eso au die dütsch-franzöösischi Sproochgränze.



</doc>
<doc id="38739" url="https://als.wikipedia.org/wiki?curid=38739" title="Tschechische Sprache">
Tschechische Sprache

Die tschechischi Sprooch (tschechisch: ', bzw. ') ghöört zum westslawische Zwiig vo dr indogermanische Sproochfamilie.

S Tschechische wird vo öbbe 12 Millioone Mensche as Muetersprooch gschwätzt (Stand: 1999). Vo deene lääbe 10 Millioone z Tschechie, wo s d Amtssprooch isch. Sit em 1. Mai 2004 isch Tschechisch au en Amtssprooch vo dr EU. D Wüsseschaft, wo sich mit dr tschechische Sprooche befasst, isch d Bohemistik.

Tschechisch und Slowakisch stöön sich seer nooch und si geegesitig verständlig. Schriftlig underschäidet mä die bäide Sprooche am äifachste dur d Buechstaabe ř, ě und ů, wo s im Tschechische git aber nit im Slowakische. Hingeege git s d Buechstaabe ä, ľ, ŕ, ĺ und (e Difthong) ô nume im Slowakische. D Konsonantekombinazioone dz und dž und d Difthong ia, ie, iu, wo im Slowakischen hüfig si, chömme im Tschechische nume seer sälte oder überhaupt nit vor.

Wil iiri Sprooche sich so äänlig si und wil si e gmäinsami Gschicht häi und lang in dr Tschechoslowakei verbunde gsi si, verstöön d Slowake und d Tscheche enander relativ broblemloos, allerdings isch s dür die jüngeri Generazioon, wo noch dr Drennig vo dr Slowakei und Tschechie sproochlig sozialisiert worden isch, scho e chli schwiiriger. Drotzdäm wärde au hüte no offizielli Dokumänt in dr jewiilige Sprooch geegesitig zwüsche Tschechie und dr Slowakei automatisch anerkennt und s Rächt, ass mä im Amtsvercheer die anderi Sprooch daf verwände, git s explizit vo Gsetz us wie zur Zit vom gmäinsame Staat, und zwar im Minderhäitssproochegsetz 184/1999 Zb. in dr Slowakei und im Verwaltigsornigsgsetz 500/2004 Sb. z Tschechie. Z. B. dr Gustáv Slamečka, dr Vercheersminister in dr tschechische Übergangsregierig vom Jan Fischer, won e slowakische Staatsbürger isch, het die slowakischi Sprooch brucht, won er im Amt gsi isch. TV-Biidrääg in dr jewiils andere Sprooch wärde in bäide Länder unübersetzt gsändet. Es git Slowake, wo in Tschechie lääbe, won e Mischig us Tschechisch und Slowakisch schwätze, wo in dr Umgangssprooch "„Tschechoslowakisch“" ("„českoslovenština“") häisst. E bekannts Bischbil dodrfür si d Reede vom letschte tschechoslowakische kommunistische Bresidänt Gustáv Husák ("„husákovština“") gsi.



</doc>
<doc id="38742" url="https://als.wikipedia.org/wiki?curid=38742" title="Südlicher Ozean">
Südlicher Ozean

Dr Sidlig Ozean, au Sidpolarmeer, Sidligs Yysmeer, Antarktische Ozean oder Antarktik gnännt, isch mit 20,327 Mio. km² vor em Arktische Ozean ("Nordpolarmeer") dr zweetchlaischt Ozean vu dr Ärd. 

Dr Sidlig Ozean umfasst dr Meeres-Beryych sidlig vum 60. Braitegrad bzw. sidlig vu dr Antarktische Konvergänz. Dodermit wäre d Meeresbiet zämmegfasst, wu dr Kontinänt Antarktika (vilmol au fälschligerwys Antarktis gnännt) umgän. In Richtig Norde goht er in dr Atlantik, dr Indisch Ozean bzw. dr Pazifik iber. 

Dr Name "Sidlig Ozean" (ängl. Southern Ocean) isch im Friejohr 2000 vu dr Internationale Hydrografische Organisation (IHO) offiziäll bschlosse wore. Bis dert sin di antarktische Meeresbiet "Sidligs Yysmeer" gnännt wore. Dr Sidlig Ozean wird unterdailt in e Atlantische, en Indische un e Pazifische Sektor, rächtlig definiert im Antarktisvertrag. Di natyrlig Gränz wird dur di antarktisch Konvergänz bildet, d Zone, wu di chalte Wassermasse vum Sidlige Ozean uf di warme Wassermasse vum Norde dräffe. Si verlauft zwisch em 40. un 60. Braitegrad un schwankt im geografische Verlauf un au no Johreszyt.

Dr Sidliche Ozean het e Uusdehnig vu rund 20,327 Mio. km². Im Atlantisch-Indische-Sidpolarbecki isch er bis 5805 m dief. Die dief Stell lyt bi .

Im Sidlige Ozean het sich e Ökosyschtem entwicklet, wu dr Krill e Schlisselfigur isch. Im Winter friere großi Dail zue. Die Biet wärte derno Packyys gnännt. Typisch fir s Sidpolarmeer sin Dafelyybärg, wu su Bruckstuck vum Schelfyys entstehn. Bi Seelyt giltet s as s stirmischt vu allene Wältmeer.

Im Sidlige Ozean het s e kompläx Stremigssyschtem, wu sich in dr Hauptsach us drei Hauptstrem zämmesetzt: s antarktisch Oberflechewasser, s antarktisch Bodewasser un s zirkumpolar Diefewasser. S antarktisch Bodewasser entstoht vor allem im Kischteberyych vu dr Antarktis un isch di cheltscht un dichtscht Wassermasse vu dr Wält, wu chalt Wasser us em Beryych vu dr Antarktis abtransportiert. S isch sogar scho nerdlig vum Äquator im Atlantik noogwise wore. S antarktisch Oberflechewasser entstoht dur s Ufdaue vu drf Yysmasse in dr Antarktis un het e seli gringe Salzghalt un derwäge ne gringi Dichti. Zwisch em schwäre antarktische Bodewasser un em lyychte antarktische Oberflechewasser, wu baidi chalt Wasser us dr Antarktis abtransporiere, lyt d Schicht vum wermere zirkumpolare Diefewasser, wu em antarktische Kontinänt zues dur d Topografi vum Meeresbode un un s nidsigänds anarktisch Bodewasser uffe druckt wird. Dur des entstoht e Zone vun eme starke Ufdriib, di Antarktisch Divergänz.

Uf em Meeresbode vum "Sidlige Ozean" git s Schwelle, Diefseebeckine un e Diefseerinne.

Im "Sidlige Ozean" lige dr Sidoschtuuslaifer vum "Kerguelen-Gaußberg-Rucke" un dr Sidweschtdail vum "Sidpazifische Rucke", wu in Richtig Norde in dr Indik bzw. dr Pazifik ibergehn. Di drei große Diefseebeckine, wu di sidlige Dail dervu in dr Sidlig Ozean yynerage, sin s bis 5.872 m dief "Atlantisch-Indisch-Sidpolarbecki", s bis 5.455 m dief "Indische Sidpolarbecki" un s bis 5.399 m dief "Pazifisch Sidpolarbecki". S "Sidantillebecki", wu no Norde in dr "Atlantik" ibergoht isch dr sidligscht Uuslaifer vu Sid-Sandwich-Rinne, wu im Atlantik bis 8264 m dief isch.

Näbe- bzw. Randmeer vum Sidlige Ozean sin s Rossmeer, d Amundsensee, s Bellingshausenmeer, di Schottisch See (dr sidlig Dail), s Weddell-Meer, d Chenig-Haakon-VII.-See, d Lazarew-See, d Riiser-Larsen-See, d Kosmonautesee, d Kooperationssee, d Davissee, d Mawsonsee, d D'Urville-See un d Somow-See.

Im "Sidpolarmeer" bzw. vor dr Kischte vu dr Antarktis lige unter anderem die Insle un Inselgruppe: Alexander-I.-Insle, Balleny-Insle, Berkner-Insle, Ross-Insle, Scott-Insle, Sidligi Orkneyinsle un di Sidlige Shetlandinsle.




</doc>
<doc id="38745" url="https://als.wikipedia.org/wiki?curid=38745" title="Saar">
Saar

D Saar (frz. "la Sarre", lat. "Saravus") isch e Fluss z Frankriich (Elsass, Lothringe) und Dütschland (Saarland, Rhiiland-Pfalz). Si het e Lengi vo 227 Kilometer und isch dr grösst Nääbefluss vo dr Mosel. S Iizugsgebiet isch 7'431 Kwadratkilometer grooss, 3'605 z Dütschland.

D Saar isch as "Saravus" zum erste Mol schriftlig erwäänt worde im Gedicht "Mosella" vom römische Dichder und Staatsbeamte Decimus Magnus Ausonius (310–393 noch dr Zitwändi).
D Kwelle vo dr Saar si in de Vogese. Die Rooti Saar ("la Sarre rouge") und die Wissi Saar ("la Sarre blanche") si die bäide Kwellflüss vo der Saar, au wenn die Wissi Saar e chli lenger isch. Bi Saarburg chömme die bäide zämme. D Saar fliesst zerst dur s Elsass und Lothringe, bi Saargmünd, an dr franzöösisch-dütsche Gränze fliesst iire grösst Nääbefluss, d Blies in sä. Denn goot si dur s Saarland, wo noch em Fluss benennt isch und dur Rhiiland-Pfalz, wo si bi Konz in d Mosel mündet. 

Bis uf Saargmünd uufe isch d Saar schiffbar. D Groossschiffaart chunnt bis uf Saarbrügge.


</doc>
<doc id="38746" url="https://als.wikipedia.org/wiki?curid=38746" title="Quartär (Geologie)">
Quartär (Geologie)

S Quartär isch dr jingscht Zytabschnitt vu dr Ärdgschicht mitsamt dr „Jetzzyt“.

In dr Historische Geologi rebresentiert s Quartär e chronostratigrafisch Syschtem bzw. e geochronologischi Period. S fangt vor rund 2,6 Millione Johr vor hite aa un umfasst s gsamt letscht Yyszytalter un au dr Zytruum vu dr Mänschwärdig vum hitige Mänsch.

Derwylscht d Antarktika scho lenger vergleschteret gsii isch, isch s am Aafang vum Gelasium au zue Vergletscherige in dr Nordhemisphäre chuu. Dr Aafang vu däre Veryysigsperiod, wu mit eme Wächsel vu Chaltzyte un Warmzyte bis hite goht, wird vu dr Geologe as gaigneti Abgränzig vum Quartär vum vorige Zytabschnitt vum Neogen aagsääne. Dervor isch langi Zyt d Gränz zwische „Tertiär“ un Quartär vor 1,806 Millione Johr zoge wore. Wäg dr no geologische Maßstäb relativ churze Zytduur vum Quartär un syre unterschidlige Entwicklig im marine un im kontinäntale Beryych isch e schlissigi Abgränzig zum Zytruum dervor nit oder nume schlächt megli gsii, d Gränz zum Tertiär isch arg umstritte gsii. Des het anne 2004 sogar derzue gfiert, ass d Uusdruck Tertiär un Quartär us dr Geologische Zytskala gstriche wore sin.

Anne 2005 sin d Bemiejige vu dr verschidene Verainigunge fir Quartärgeologi erfolgryych gsii, ass zmindescht em Uusdruck „Quartär“ wider e Stellewärt in dr Stratigrafi yygruumt woren isch, s het aber no ne baar Johr bruucht, bis s Quartär au in di Geologisch Zytskala wider ufgnuu woren isch. S Quartär chunnt jetz im Känozoikum (Ärdneizyt) no dr Periode Paläogen un Neogen. S Quartär in däm Sinn isch dur di chronostratigrafisch Stapfle vum Gelasium as syy unterscht Ainhait definiert un fangt 2,588 Millione Johr vor dr Gegewart aa. Dodermit het mer e besseri Abgränzig zue dr friejere Zytryym ghaa un di gsamt Zytspanne vu dr yyszytlige Klimaschwankige vu dr Ärd het unter Uusdruck Quartär chenne zämmegfasst wäre.

Glyychzytig isch s Plaischtozän, di elter Epoche vum Quartär, au um s Gelasium verlengeret wore, un doderdur s Pliozän, di jingscht Epoche vum Neogen, um dr nämlig Zytabschnitt verchirzt. Uf s Plaischtozän chunnt im Quartär s Holozän, klimatisch gsääne ne Warmzyt im Yyszytalter, wu di vergangene 11.700 Johr bis hite umfasst.

S Quartär wird unterdailt in zwoo Serie mit insgsamt fimf Stapfle:


Dr Uusdruck "Quartär" isch scho anne 1760 vum Giovanni Arduino in dr Literatur bruucht wore, wun er vier Gruppe vu Schichte unterschide het, wu ufenander chemme: Primär, Sekundär, Tertiär un Quartär. Anne 1829 het dr Jules Desnoyers dr Uusdruck wider ufgriffe fir Sedimänt im Pariser Becki, wu dytli jinger gsii sin wie di tertiäre Ablagerige. Di quartäre Schichte sin in bstimmte Beckilage seli mächtig aber uf dr andere Syte sin si geologisch no zimli jung. Dur des isch s zuen ere seli uuglyychgsichtige Unterdailig vu dr Ärdneizyt (Känozoikum) chuu, in s Tertiär, wu 63,7 Millione Joh rduurt hget, un s Quartär, wu nume 1,6 Millione Johr duurt. Des Uuglyychgwicht jet bi dr Neifeschtsetzig vu dr Geologische Zytskala (GTS 2004) derzue gfiert, ass d Uusdruck Tertiär un Quartär ersetzt wore sin dur d Uusdruck Paläogen un Neogen mit neie stratigrafische Gränze un Bedytige. Die Gränze sin aber in dr "International Stratigraphic Chart" vu dr International Commission on Stratigraphy (ICS) anne 2008 revidiert wore, ohne ass e äändgiltige Bschluss gfasst woren isch. Di ändgiltig Ratifizierig isch am 30. Juni 2009 chuu.




</doc>
<doc id="38748" url="https://als.wikipedia.org/wiki?curid=38748" title="Centro Federal de Educação Tecnológica Celso Suckow da Fonseca">
Centro Federal de Educação Tecnológica Celso Suckow da Fonseca

D Uni vo Rio de Janeiro (port.: Centro Federal de Educação Tecnológica Celso Suckow da Fonseca, abgchürzt Cefet-RJ) isch di gröschti Universität vo Rio de Janeiro, Brasilie.

Im Joor 2009 het d Uni 1'009 Dozänte gha, 13'623 Studänte, drvo 5'300 Doktorante und 970 Postgraduierti.

S CEFET-RJ bietet Kürs und Usbildigsprogramm uf verschiidene Ebene vo dr sekundäre und tertiäre Bildig in nüün Campus in siibe verschiidene Stedt vom Bundesstaat aa.

D Institution as Schuel unterstoot uf der Bundesebeni em brasilianische Bildigsministerium.



</doc>
<doc id="38750" url="https://als.wikipedia.org/wiki?curid=38750" title="Byzantinisches Reich">
Byzantinisches Reich

S Byzantinische Riich (griechisch Βυζαντινή Αυτοκρατορία, offiziell immer [„Kaiserriich vo de Römer“], zitgenössischi Churzbezäichnig Romania/), abkürzt au nume Byzanz (griechisch Βυζάντιο[ν]) oder, wäge dr historische Häärkumft, s Oströmische Riich, isch e Kaiserriich im östlige Middelmeerruum gsi. Es isch in dr Spootantike noch dr Riichsdäilig vo 395 us dr östlige Helfti vom Römische Riich enstande und isch mit dr Eroberig vo Konstantinopel dur d Osmane im Joor 1453 undergange. S Riich isch am Aafang bis zur arabische Halbinsle gange und noch Nordafrika bis zum Atlantik, isch aber sit em 7. Joorhundert witgehend uf Chläiasie und Südosteuropa beschränkt gsi. Es isch vo dr Hauptstadt Konstantinopel (em hütige Istanbul, wo män em au Byzanz gsäit het) us regiert worde. Dr bekannti Byzantinist Georg Ostrogorsky het s Byzantinische Riich as e Mischig us römischem Staatswääse, griechischer Kultuur und christligem Glaube charakterisiert.

D Bezäichnig "Byzantinischs Riich", wo vo dr Hauptstadt abgläitet isch, isch nume in dr modärne Forschig üüblig. Die domolige Zitgnosse häi sä nit brucht, si häi au nit vo „Byzantiner“ sondern immer no vo „Römer“ (in dr modärne Forschig: „Rhomäer“) oder (im latiinische Weste) vo „Grieche“ greedet. In dr modärne Forschig däilt mä d Gschicht vom Byzantinische Riich in drei Faase ii: Die "spootantiki/früebyzantinischi Zit" (spoot 3./frües 4. Joorhundert bis zur Middi vom 7. Joorhundert), wo s Riich no sterker als in spööterer Zit antik-römisch brägt gsi isch und as intakti Groossmacht dr ganz östligi Middelmeerruum kontrolliert het; die "middelbyzantinischi Zit" (öbbe vo dr Middi vom 7. Joorhundert bis öbbe 1204/1261), wo s Riich scho vollkomme grezisiert gsi isch, sich noch groosse Gebietsverlust wider konsolidiert het und immer no e wichdige Machtfaktor gsi isch; schliesslig die "spootbyzantinischi Zit" (1204/1261 bis 1453), wo s Riich immer mee zämmegschrumpft isch und bolitisch käi Rolle me gspiilt het. Näbe dere „dradizionelle“ Periodisierig git s au Überleegige, wo zum Däil dodrvo abwiiche; in dr nöijere Forschig git s d Tendänz, ass mä die „byzantinischi“ Gschicht erst vom 6. oder 7. Joorhundert loot afo aafoo und d Zit vor däm no zur (spoot-)römische Gschicht zelt.

D Gschicht vom Byzantinische Riich isch brägt gsi vom ene Abweerkampf an de Gränze gege Find vo usse, wo fast nie ufghöört het und wo d Chreft vom Riich erheeblig beaasprucht het. Es het bis in d Spootzit, wo s Riich nüme gnueg Ressurse gha het, immer wider Faase vo Expansioon gee (noch de Gebietsverlust im 7. Joorhundert söt mä vor allem d Erobrige im 10. und 11. Joorhundert erwääne). Im Innere isch s (bsundrigs bis ins 9. Joorhundert) immer wider zu underschiidlig stark usbrägte theologische Usenandersetzige choo und zu veräinzelte Bürgerchrieg, aber s staatlige Fundamäntm wo an römische Struktuure orientiert gsi isch, isch bis ins 13. Joorhundert witgehend intakt bliibe. 

Kulturell het Byzanz dr Modärne bedütendi Wärk in de Beriich vo dr Liddratuur und Kunst hinderloo. Es het au e zimlig wichdigi Vermiddlerrolle in Bezug uf s Erb vo dr Antike gschbiilt, wil das dört sterker bewaart gsi isch. Au bi dr Christianisierig vom Balkanruum und vo Russland isch dr byzantinisch Iifluss vo groosser Bedütig gsi.
D Wurzle vom Byzantinische Riich lige in dr römische Spootantike (284 bis 641). S Byzantinische Riich isch käi Nöigründig gsi, sondern die östligi Helfti vom Römerriich, wo 395 ändgültig däilt worden isch und bis 1453 witer existiert het. Es isch also die diräkti Fortsetzig vom "Imperium Romanum." D Froog, wo dodrmit verbunde isch, wenn die byzantinischi Gschicht konkret afoot, cha mä nit äidütig beantworte, wil verschiideni Aasätz möglig si. Dradizionell definiert mä d Regierigszit vom Kaiser Konstantin em Groosse as Aafang. Är het nit nume as dr erst römisch Kaiser s Christedum aktiv begünstigt "(Konstantinischi Wändi)", er het au, und das zelt vilicht mee, die spööteri Hauptstadt vom Byzantinische Riich afo baue: Zwüsche 325 und 330 het er die alti griechischi Kolonii Byzanz groosszügig lo usbaue und het ere si äigene Naame ge: Konstantinopel. Dr alt Naame „Byzanz“ het allerdings paralleel drzue witergläbt und isch in dr Nöizit uf s ganze Riich usdeent worde. Scho früener häi sich d Kaiser Residänze gsuecht, wo nooch bi de bedroote Riichsgränze glääge si und/oder wo mä besser het chönne verdäidige as Rom. Rom isch spöötistens noch dr churze Herrschaft vom Kaiser Maxentius in dr Reegle nüme dr Sitz vo de Kaiser gsi, sondern nume no die ideelli Hauptstadt. Allerdings het Konstantinopel im Underschiid zu andere Residänzstedt en äigene Senaat überchoo, wo dr Soon vom Konstantin, dr Constantius II., uf die gliichi Stuefe wie dr röömisch gstellt het. Mee und mee het sich d Stadt zum Schwerpunkt vo dr Verwaltig vom östlige Riichsdäil entwicklet. Gege s Ändi vom 4. Joorhundert isch sogar d Bezäichnig "Nova Roma" (Nöis Rom) ufchoo, im bewusste Geegesatz zur alte Hauptstadt, wo allerdings dr Bezugspunkt vo dr Riichsideologii bliibe isch. Sit dr Zit vom Kaiser Theodosius I. isch Konstantinopel denn die ganz Zit d Residänz vo de römische Kaiser gsi, wo im Oste regiert häi.

Noch em Konstantin sim Dood 337 het s mäistens meereri "Augusti" im Imperium gee, wo jede d Herrschaft über e bestimmte Riichsdäil usgüebt het. Dr Constantius II. (337 bis 361), dr Valens (364 bis 378) und dr Theodosius I. (379 bis 395) häi im Oste regiert. Noch em Dood vom Theodosius, wo 394/95 as letschte Kaiser für e churzi Zit faktisch über s ganze Imperium gherrscht het, isch s Römische Riich 395 wider in en östligi und e westligi Helfti under sine bäide Söön Honorius und Arcadius ufdäilt worde. Sonigi Riichsdäilige het s zwar scho früener gee, aber dasmol isch si ändgültig gsi: dr Arcadius, wo z Konstantinopel residiert het, gältet dorum für mänggi Forschern as dr erst Kaiser vom Oströmische bezieigswiis "Früebyzantinische Riich." D Äinhäit vom Riich isch aber nid ufgee worde: alli Gsetz häi immer no in bäide Riichshelftene gulte und si mäistens im Naame vo bäide Kaiser erloo worde. Au isch dr Konsul vom jewiils andere Däil anerkennt worde.

Im spooten 4. Joorhundert, zur Zit Völkerwanderig aagfange het, isch zerst emol die östligi Riichshelfti zum Zil vo germanische Verbänd wie de West- und de Ostgoote worde. In dr Schlacht vo Adrianopel het s oströmische Heer scho 378 e schweeri Niiderlaag gege d Goote erlitte, und dr Theodosius I. het ene 382 südlig vo dr Donau Land zuegwiise. Sit em Aafang vom 5. Joorhundert häi sich die germanische und hunnische Aagriff denn immer mee gege s Westreich grichdet, wo milidäärisch und finanziell schwecher gsi isch. Do und dört het sich Ostrom gege Aagriff vom nöipersische Sassanideriich müesse weere, dr äinzig Konkurränt vo Rom, wo dr gliich Rang gha het, aber zwüsche 387 und 502 het zwüschene fast immer Friide gherrscht. 410 isch d Stadt Rom zum erste Mol vo de Westgoote eroberet worde, und das isch e starke Schock für d Römer gsi. Die östligi Riichshelfti, abgsee vom Balkan, isch friidlig bliibe. Ostrom het immer wider brobiert, s Westriich z understütze. So het s fast elei die erfolgloosi Flotteexpedizioon gege d Wandaale 467/68 dräit. Aber schlussändlig isch dr Oste z vil mit siner äigene Verdäidigung und Konsolidierig beschäftigt gsi und het dr Verfall vom Westriich nid chönne ufhalte.

Im spöötere 5. Joorhundert het au s Ostriich mit schweere Brobleem müesse kämpfe. E Däil vo dr Armee und au e baar politisch wichdigi Posizioone si vo germanische Söldner dominiert worde (bsundrigs in dr Form vom "magister militum" Aspar), wo immer umbeliebter worde si. D Gfoor het bestande, ass au in Ostrom, so wie s scho im Weste bassiert gsi isch, d Kaiser und die zivili Administrazioon ganz under d Vorherrschaft vo mächdige Milidäär wurd groote. Under em Kaiser Leo I. (457–74) het mä dorum brobiert, mit Isaurier, wo Bewooner vo de Bärg in Südostchläiasie gsi si und dorum römischi Bürger, d Gfolgschaft vom Aspar, wo zum grösste Däil gotisch gsi isch, z nöitralisiere. Dr Leo het au no e nöiji kaiserligi Liibgarde ufgstellt, d "excubitores", wo em Herrscher persönlig dröi ergääbe gsi si; au under iine het s e Hufe Isaurier gha. Äine vo iine, dr Zenon, isch 474 sogar Kaiser worde, nochdäm dr Aspar 471 ermordet worden isch. Eso isch s de Kaiser zwüsche 470 und 500 no di no glunge, s Milidäär wider under iiri Kontrolle z bringe. Under em Kaiser Anastasios I. (Anastasius) het denn bis 498 au dr Iifluss vo de Isaurier mit groosser Chraftaasträngig wider chönne beschränkt wärde. In dr nöiste Forschig wird d Aasicht verdräte, ass d Ethnizidäät vo deene wo in dä Machtkampf verwigglet gsi si, nume e undergordneti Rolle gspiilt häig: Es sig nit e Komflikt zwüsche "Barbare" und "Römer" gsi, sondern zwüschen em kaiserlige Hoof und dr Armeefüerig, und d Kaiser häige sich zletscht chönne duuresetze. D Armee isch zwar immer no vo uswärtige, vilmol germanische, Söldner brägt gsi; dr Iifluss vo de Fäldheere uf d Politik isch vo denn aa allerdings begränzt gsi, und d Kaiser häi e Hufe vo iirer Handligsfreihäit zrugggwunne. 

Öbbe zur gliiche Zit isch im Weste s Kaiserdum undergange. Dr machtloosi letschti weströmischi Kaiser Romulus Augustulus isch im Joor 476 vom Heerfüerer Odoaker abgsetzt worde. Dr letschti weströmischi Kaiser, wo vo Ostrom anerkennt worde isch, isch allerdings dr Julius Nepos gsi, wo 480 z Dalmazie ermordet worde isch. Dr Ostkaiser isch vo denn aa "de iure" wider dr Heer über s ganze Römische Riich gsi, wenn au d Westgebiet in Wirkligkäit verloore gsi si. Die mäiste Germaneriich häi dr oströmisch Kaiser aber no lang mindestens as iire nominelle Oberheer anerkennt. Dr Kaiser Anastasios I. het um d Wändi zum 6. Joorhundert au d Finanzchraft vom Byzantinische Riich gsterkt, was dr spöötere Expansioonspolitik vo Ostrom zguet choo isch.

Im 6. Joorhundert häi die bäide oströmische Fäldheere Belisar und Narses under em Kaiser Justinian I. (527–565) groossi Däil vo de weströmische Brovinze – Italie, Nordafrika und Südschbanie – zruggeroberet und eso s "Imperium Romanum" für churzi Zit fast in sim alte Umfang wider härgstellt. Aber d Chrieg gege d Köönigriich vo de Wandale und Goote im Weste und gege s mächdige Sassanideriich under em Chosrau I. im Oste, häi s Riich gschwecht. Drzue isch no dr Usbruch vo dr sogenannte Justinianische Pest choo, wo vo 541 aa die ganzi Middelmeerwält häimgsuecht het. Wääred dr Regierigszit vom Justinian, wo as letschte "Augustus" Latiinisch as Muetersprooche gschwätzt het, isch au d Hagia Sophia baut worde, für langi Zit die grössti Chille vo dr Christehäit und dr letschti groossi Bau vom Alterdum. 534 isch die umfassendi und wirkigsmächdigi Kodifikazioon vom römische Rächt gmacht worde, wo men em spööter "Corpus iuris civilis" gsäit het. Uf em religioonspolitische Gebiet het dr Kaiser groossi Aasträngige gmacht, aber käini entsprächende Erfolg gha. Zum schweere Erb, wo dr Justinian hinderloo het, het usser dr leere Staatskasse die aaduurendi Spannig zwüsche de orthodoxe und de monophysitische Christe ghöört.

Im Justinian si langi Herrschaft isch e wichdigi Übergangszit vom spootantike zum middelbyzantinische Staat gsi, au wemm mä dr Justinian, dr „letscht römisch Imperator“ no zur Antike sött zele. Under sine Noochfolger het denn au d Bedütig und d Verbräitig vo dr latiinische Sprooch im Riich immer mee abgnoo, und dr Kaiser Maurikios het, won er d Exarchat z Karthago und z Ravenna iigrichdet het, zum erste Mol dr spootantiki Grundsatz vo dr Drennig vo de zivile und de milidäärische Kompetänze ufgee, wenn er au im Kärngebiet vom Riich no an dr dradizionelle Verwaltigsform festghalte het.

Vo dr zwäite Helfti vom 6. Joorhundert aa si d Kasse leer gsi, an alle Fronte si Find ufdaucht, und s Riich het wider in ärnste Schwiirigkäite gsteckt. In dr Regierigsziit vom Justinian sim Noochfolger Justin II., wo 572 e Chrieg mit Persie browoziert het, e Niiderlaag erliite het und denn waansinnig worde isch, häi d Langobarde vo 568 aa groossi Däil vo Italie bsetzt, und d Slawe si sit öbbe 580 in dr Balkanruum iidrunge und häi en bis zum Ändi vom 7. Joohundert grösstedäils besiidlet. Mit em gwaltsame Dood vom Kaiser Maurikios im Joor 602, wo 591 e vordäilhafte Friide mit de Sassanide het chönne schliesse und energisch gege d Slawe vorgangen isch, het die milidäärischi Krise eskaliert. Sit 603 häi die sassanidische Perser under em Groossköönig Chosrau II. für e Zit d Herrschaft über die mäiste östlige Brovinze eroberet, bis 620 sogar Egüpte und Sürie, wo die riichste oströmische Browinze gsi si, und si 626 sogar vor Konstantinopel gstande. Uf em Balkan si d Aware und iiri slawische Underdaane uf kaiserligs Gebiet vordrunge. Drzue isch no choo, ass im Riich e Bürgerchrieg zwüschen em Kaiser Phokas, wo sit 602 regiert het, und sim Rival Herakleios usbroche isch. Es het usgsee ass Ostrom am Rand vom Undergang wurd stoo. Dr Herakleios het sich aber im Joor 610 chönne duuresetze und isch denn vo 622 aa in meerere Fäldzüüg uf persischs Gebiet vordrunge und het e sassanidischi Armee Ändi 627 in dr Schlacht bi Ninive entschäidend gschlaage. Persie isch denn au an andere Fronte bedroot gsi und het mit Ostrom Friide gschlosse, isch vo de Gebiet, wo s sit 603 eroberet het, abzooge und isch wäge innere Machtkämpf bald im Chaos versunke. Noch dere gwaltige Aasträngig si d Chreft vom Oströmische Riich erschöpft gsi. D Senatsaristokratii, wo e wääsentlige Drääger vo de spootantike Dradizioone gsi isch, isch scho under em Phokas stark gschwecht worde, und d Herrschaft über dr grösst Däil vom Balkan isch verloore bliibe.

Dr Herakleios het äinewääg dr Siig über d Perser und d Rettig vom Imperium lo fiire. Doch dr oströmisch Driumf het nume churz ghebt. Wo die milidäärischi Expansioon vo de Araber, wo dur iire nöi muslimische Glaube aadriibe gsi si, in de 630er-Joor aagfange het, het s Riich noch sim lange Chrieg gege Persie kä Chraft me ghaa, vil Widerstand z läiste. Dr Herakleios het müesse zueluege, wie d Ostbrowinze. wo si erst grad vo de Sassanide zruggerooberet häi, wider verloore gänge si; dasmol für immer. In dr entschäidende Schlacht am Jarmuk am 20. August 636 häi d Oströmer gegen a Armee vom zwäite Kalif Umar ibn al-Chattab verloore, und dr ganz Südoste vom Riich, wo Sürie, Egüpten und Palästina drzueghöört häi, isch bis 642 erooberet worde; bis 698 isch au "Africa" mit Karthago verloore gange.

Dr Herakleios het Latiinisch as Amtssprooch abgschafft und nume no Griechisch brucht, wo sowiso die dominanti Sprooch gsi isch in de Gebiet, wo no zum Riich ghöört häi. Das isch e wichdige Schritt uf em Wääg zum middelalterlige Byzantinische Riich gsi. E Hufe Forscher gseen dorum erst in däm Kaiser, wo nüm dr Ditel "Imperator" sondern offiziell dä vom "Basileus" brucht het, gliichzitig dr letscht (ost-)römisch und au dr erst byzantinisch Kaiser. Uf jeede Fall dänke alli, ass s 7. Joorhundert im Ganze e diefe Iischnitt in dr Gschicht vom Riich markiert het. Strittig isch nume, öb mä die drei Joorhundert vorhär no zur römische oder scho zur byzantinische Gschicht sött zele. Hützudaag bezäichnet mä die Zit as Spootantike und dänkt von ere as e Dransformazioonsepoche, und eso isch d Froog, wenn Byzanz «aagfange» häig, nüme seer wichdig. Es stoot fest, ass sich mit dr oströmische Gschicht bis zum Herakleios usser Byzantiniste au e Hufe Althistoriker befasse, nid aber mit de Joorhundert nochhär, wo s Arbetsfäld vo dr Byzantinistik si.

Noch 636 isch Ostrom am Rand vom Abgrund gstande. Im Geegesatz zum Sassanideriich, wo sich zwar heftig gweert het aber denn doch 642/51 undergange isch, het sich s Oströmische bzw. Byzantinische Riich immerhin erfolgriich gegen e vollständigi islamischi Erooberig chönne verdäidige. Die kaiserlige Drubbe, wo vorhär die vorderorientalische Browinze verdäidigt häi, häi sich uf Chläiasie zruggzooge, wo d Araber die ganz Zit Iifäll "(Razzie)" gmacht häi. Im Lauf vom 7. Joorhundert het Byzanz e Zit lang sogar d Seeherrschaft im östlige Middelmeer verloore (Niiderlaag bi Phoinix 655) und het au Müe ghaa, Chläiasie z verdäidige, wäärend uf em Balkan Slawe und Bulgare s Riich bedrängt häi und die kaiserligi Herrschaft dört uf numen e baar Ort begränzt gsi isch. So si d Oströmer zletscht im Wääsentlige uf Chläiasie, d Hauptstadt Konstantinopel und chliini Gebiete in Italie, zrugggworfe gsi.

S Riich het zwar Gebiet verloore, isch aber drfür gliichförmiger worde. Die antiki Zivilisazioon isch sit Joorhunderte vo dr Existänz von e Hufe gröössere und chliinere Stedt – "póleis" – brägt gsi; die Zit isch jetzt ume gsi. Die mäiste Stedte si ufgee worde oder si uf d Gröössi vo befestigte Dörfer, de sogenannte "kastra" gschrumpft. Die verloorene südlige und orientalische Browinze häi sich kulturell erheblig vom Norde underschiide und häi sit em 5. Joorhundert meerhäitlig zu de orientalisch-orthodoxe, monofüsitische Chille ghöört, wo mit dr griechisch-orthodoxe Chille vo de nördlige Browinze sit 451 verstrite gsi si. Dä Komflikt isch villicht äine vo de Gründ gsi, ass die nöije muslimische Heere z Sürie und Egüpte akzeptiert worde si, was aber in dr nöijere Forschig wider stark umstritte isch. Dr Norde vom Riich, wo under dr kaiserlige Kontrolle bliibe isch, het uf jede Fall mee Gschlossehäit zäigt und isch eender barat gsi, z kämpfe. Dr Briis für s Überlääbe isch aber dr Verlust für immer vo zwäi Drittel vom Riich gsi und vo de mäiste Iikümft us Stüüre.
Die alte, spootantike Struktuure vom Staat und vo dr Gsellschaft si in dere radikal veränderete Situazioon vilmol nüm richdig gsi. Es isch sowiso scho erstuunlig, ass Byzanz dr Kampf ums Überlääbe, wo Joorzäät lang und gegen e Find wo sovil sterker gsi isch, überstande het. E wichdige Faktor doodrfür isch usser de widerholte innerarabische Stritigkäite und de geographische Bsunderhäite vo Chläiasie s nöije Süstem vo Milidäärbrowinze gsi, die sogenannte "Theme". D Theme si seer woorschiinlig erst noch dr Regierigsziit vom Herakleios iigfüert worde, zum die ständige Aagriff und dr Verfall vom stedtische Lääbe usserhalb vo dr Hauptstadt z bekämpfe. Im groosse Ganze si in dere Faase noch 636 d Tendänze, wo scho sit langem vorhande gsi si, in e Hufe Beriich vom Staat und vo dr Gsellschaft Wirkligkäit worde. Die spootantiki Epoche vom Oströmische Imperium isch mit em Verschwinde vo de antike Dradizioone z Änd gange, und s Byzantinische Riich vom Middelalter isch entstande.

D Zit vo dr Middi vom 7. bis ins spoote 8. Joorhundert isch witgehend vo schweere Abweerkämpf brägt gsi, wo d Gegner vo Byzanz fast immer d Iniziative ghaa häi. Dr Kaiser Konstans II. het si Residänz vo 661 bis 668 ins sizilianische Syrakus verläit, villicht zum vo dört us d Seeherrschaft gege d Araber sichere, aber sini Noochfolger si wider in Oste zrugg. Im Joor 681 het dr Kaiser Konstantin IV. Pogonatos s nöigründete Bulgareriich uf em Balkan müesse anerkenne. Um 678 isch s sogar zun ere erste Belaagerig vo Konstantinopel dur d Araber choo. D Verdäidiger häi s sogenannte Griechische Füür, wo sogar uf em Wasser brennt, iigsetzt und d Aagriffer zrugggschlaage. S Riich isch vo denn aa uf Chläiasie beschränkt bliibe, e baar Gebiet uf em Balkan und in Italie und bis 698 in Nordafrika.

Dr Kaiser Justinian II. isch dr letschti Monarch vo dr herakleische Dünastii gsi. In sinere Regierigszit isch Byzanz wenigstens doo und dört wider in d Offensive gange. So wie sis spööter immer wider gmacht häi, häi d Byzantiner slawischi Siidler vom Balkan uf Chläiasie deportiert und dört aagsiidlet. Das häi si gmacht zum d Verdäidigung vo de Gränze versterke, aber es het au immer wider Deserzioone gee, wie zum Bischbil bi Sebastoupolis, wo die zwangsrekrutierte Slawe zu de Araber übergloffe si und dr Justinian e schweeri Niiderlaag erlitte het; in dr andere Richdig het mä Bevölkerigsgrubbe us Chläiasie uf e Balkan gschickt. 695 het s e Verschwöörig gegen e Justinian gee, mä het en verstümmlet und ins Exil gschickt, won er e Brinzässin us em Volk vo de Chasare ghürootet het. D Bulgare häi en afo understütze und er isch wider an d Macht cho, bevor er 711 umbrocht worden isch.

Am gföörligste für d Byzantiner isch woorschinlig d Belaagerig vo Konstantinopel dur d Araber in de Joor 717 und 718 gsi. Dr Kaiser Leo III. het si Flotte mit Erfolg iigsetzt und drbii nid am Griechische Füür gspaart und het d Stadt chönne verdäidige. Ghulfe het em dr extreem herti Winter, wo de Araber schweer z schaffe gmacht het. 740 häi d Byzantiner d Araber bi Akroinon entschäidend gschlaage und vo denn aa isch s byzantinische Riich nüme ärnsthaft in Gfoor cho, au wenn d Chrieg gege d Araber no witer gange si. Uf em Balkan isch Byzanz in schweeri Kämpf mit de Slawe verwicklet gsi, wo noch em Verfall vom Awareriich in die byzantinische Gebiet iigruckt si. Groossi Däil vom Balkan si für e Zit verloore gange, aber Byzanz het wenigstens Griecheland noo di noo zruggerooberet. Denn si d Bulgare sterker worde und häi en äigene Staat bildet.
Dr Kaiser Leo III. häig, so verzelle s weenigstens die ikonodule Chroniste, 726 dr sogenannti Bilderstrit aagfange, wo über 110 Joor lang gange isch und mee as äinisch zum Bürgerchrieg worde isch. Allerdings si d Schrifte vo de bilderfindlige Autoore noch em Siig vo de Ikonodule vernichdet worde, sodass d Kwelle für die Zit fast usschliesslig us dr Perspektive vom Siiger gschriibe und dämentsprächend broblematisch si. Mä wäiss äigentlig nit, was dr Leo wirklig gmacht het und wie ikonoklastisch er daatsächlig gsi isch. Uf jede Fall gseet s us, wie wenn dr Leo und sini diräkte Noochfolger käini Aahänger vo dr Ikonevereerig gsi si. Dank iire milidäärische Erfolg häi s die Kaiser offebar fertig brocht d Ikone mit Darstellige vom Chrüz z ersetze, ooni dass es gröössere Widerstand drgeege gee hätti. In deere Faase vom Bilderstrit het s woorschiinlig no käi regelrächts Bilderverbot gee und es isch au zu köine schweere Unrueje cho, wie s die spöötere ikonodule Kwelle behaupte.

Dr Leo het im Riich meereri Reforme gmacht und isch au milidäärisch seer erfolgriich gsi. In Chläiasie het er d Araber agriffe, und si Soon Konstantin het chönne bewiise ass er e guete General isch. Wo dr Konstantin 741 as Konstantin V. Kaiser worden isch, het er en Ufstand vo sim Schwooger Artabasdos niidergschlaage. Er isch e Gegner vo dr Bildervereerig gsi und het über das sogar e baar theologischi Abhandlige verfasst. S Konzil vo Hiereia 754 hätt d Bildervereerig au formal sötte abschaffe, aber dr Konstantin het kuum öbbis in dere Richdig gmacht und het sogar usdrücklig Vandalismus vo kirchlige Iirichdige verbote. Au äär isch milidäärisch gege d Araber und gege d Bulgare seer erfolgriich gsi, er wird aber in de byzantinische Kwelle wo no existiere, as grausame Herrscher beschriibe – zu Unrächt und offesichtlig wäge sinere Iistellig gege d Ikone. Anderi Kwelle hingeege sääge, ass er bi dr Bevölkerig zimlig beliebt gsi sig und in dr Armee riisigs Aasee gnosse häig. Innebolitisch het au dr Konstantin meereri Reforme duuregfüert und si bilderfindligi Politik isch eender gmässigt gsi. E baar politischi Gegner, won er het lo bestroofe, si im Noochiine zu Mertüürer verkläärt worde, wo aagääblig wäge iirer bilderfründlige Haltig döötet worde sige. Dr Konstantin isch also käi gnadelose Bilderstürmer gsi, wie s in dr eltere Forschig, wo sich uf die ikonodule Bricht gstützt het, aagnoo worde isch. 

Religionspolitisch isch im Konstantin si Soon Leo IV. e chli bilderfründliger gsi. Es het meereri Umsturzversüech gegen en gee und er isch scho noch nume fümf Joor uf em Droon gstorbe. Si Witwe, d Irene, isch Regäntin für iire minderjöörig Soon Konstantin VI. worde, dä het aber bald scho bewiise, ass er d Macht sälber well usüebe. 797 het d Irene en Ufstand gege dr Konstantin understützt, und dä isch gstürzt und bländet worde und an de Folge gstorbe. D Irene het wider die bilderfründligi Frakzioon understützt. Under iirer Herrschaft isch dr Karls dr Grooss zum Kaiser kröönt worde und das het em universale Aaspruch vom byzantinische Kaiserdum seer gschaadet. 802 isch d Irene gstürzt worde, und das isch s Ändi vo dr "Sürische Dünastii" gsi, wo vom Leo III. gründet worden isch.

Ussebolitisch het s Riich uf em Balkan wenig chönne mache gege d Bulgare. 811 isch sogar e byzantinischi Armee aagfüert vom Kaiser Nikephoros I. vom Bulgarekhagan Krum vernichdet worde und dr Nikephoros isch im Kampf gfalle. Dr Leo V. het denn e Verdraag mit em Khan Omurtag abgschlosse. Är het au 815 die zwäiti Faase vom Bilderstrit iigläitet. Im 9. und vor allem im 10. Joorhundert het Byzanz e baar bedütendi ussebolitischi Erfolg gha, aber under dr amorische Dünastii, wo mit der Regierig vom Michael II. im Joor 820 aagfange het, het s Riich zerst emol Gebiet (Kreta und Sizilie) an d Araber verloore. Under em Michael sim Soon und Noochfolger, em Theophilos, isch dr Bilderstrit non e letschts Mol usbroche, isch denn aber under em Michael III. (842–867), em letschte Kaiser vo dr Amorische Dünastii, 843 ändgültig überwunde worde. Wääred dr Regierigszit vom Michael häi d Bulgare s Christedum aagnoo – und zwar in dr östlige Form, und eso isch die byzantinischi Kultur, wo jetzt immer mee ufblüet het, au zur Läitkultuur für s Bulgarische Riich worde. In Chläiasie si de Byzantiner meereri Siig über d Araber glunge. Si häi Flottenexpedizioone uf Kreta und sogar Egüpte gmacht, häi aber käi Erfolg gha mit ene. Aber in dere Zit het Byzanz d Faase vo de räine Abweerkämpf überwunde.

Dr Michael het 866 dr Basileios zum Mitkaiser erhoobe, doch dä het en im Joor druf lo ermorde und dr Droon sälber bestiige. Er isch dr Erst vo dr Makedonische Dünastii gsi. Kulturell het Byzanz wider e nöiji Blüetezit erläbt, die sogenannti "Makedonischi Rönessans", wie öbbe zur Zit vom Konstantin VII., wo vom Romanos I. Lakapenos zerst vo de Regierigsgschäft usgschlosse worden isch, e baar Büecher gschriibe het und sich denn 945 doch no het chönne an d Macht bringe. Ussebolitisch het s Riich noo di noo wider an Boode gwunne: Under em Nikephoros II. Phokas het es Kreta zruggeroberet; d Sicherhäit vo de Gränze im Oste isch jetz witgehend in de Händ vo de "Akrite" gsi. Dr Johannes I. Tzimiskes, wo wie dr Nikephoros II. nume as Regänt für d Söön vom Romanos II. regiert het, het dr byzantinisch Iifluss bis uf Sürie usgwitet und für e churzi Zit sogar bis uf Palestina, wäärend d Bulgare in Schach ghalte worde si. Es het usgsee wie wenn Byzanz wider uf em Wääg weer, e regionali Hegemonialmacht z wärde.

S Riich isch under de makedonische Kaiser vom 10. und früeje 11. Joorhundert uf em Höhepunkt vo sinere Macht gsi. Mit dr Hüroot vo dr Schwöster vom Kaiser Basileios II. mit em ruthenische Groossfürst Wladimir I. im Joor 987 het sich dr orthodoxi Glaube noo di noo uf em Gebiet vo de hütige Staate Ukraine, Wissrussland und Russland afo usbräite. Die russischi Chille isch im Patriarch vo Konstantinopel understande. Im Basileos II. isch s in joorelange Kämpf glunge, s erste bulgarische Riich zeroobere, was im dr Biinaame "Bulgaroktónos" („Bulgaredööder“) iibrocht het. Im Joor 1018 isch Bulgarie e byzantinischi Browinz worde. Au im Oste het dr Basileios Gebiet zruggerooberet.

Aber denn isch für s Byzantinische Riich e Schwechiperiode cho, wo vor allem dr Landadel gschuld gsi isch draa, wil er s Themesüsteem undergraabe het. E Brobleem isch gsi, ass mä die stehendi Armee dur Söldnerverbänd het müesse ersetze und das het sich denn 1071 in dr Schlacht vo Manzikert gege die türkische Seldschuke bitter gräächt. Wenn es sich nume mit sine alte Find, wie em Kalifat vo de Abbaside hätt müesse abgee, hätt sich Byzanz villicht chönne erhoole, aber grad in dere Zit si nöiji Iidringling erschiine: d Normanne, wo Süditalie eroberet häi (Fall vo Bari 1071), und d Seldschuke, wo hauptsächlig an Egüpte intressiert gsi si, aber au Raubzüüg uf Chläiasie gmacht häi, wo s wichdigste Rekrutierigsgebiet für die byzantinischi Armee gsi isch. Noch dr Niiderlaag vom Kaiser Romanos IV. im Joor 1071 in dr Schlacht vo Manzikert gegen e Alp Arslan, dr seldschukisch Sultan, isch dr grösst Däil vo Chläiasie verloore gange, under anderem au, wil inneri Kämpf um e Kaiserdroon usbroche si und es käi gmäinsami Abweer gege d Seldschuke gee het. Die bedütendsti Browinz isch aber nid sofort noch dr Niiderlaag verloore gange. D Seldschuke si drei Joor spööter in s Riich iigfalle, wo sich dr nöiji Kaiser nit an d Abmachige ghalte het, wo dr Romanos VI. und dr Sultan droffe ghaa häi. Das het de Seldschuke e Grund gee, aazgriffe.

D neggste Joorhundert in dr byzantinische Gschicht isch vo dr Dünastii vom Alexios I. Komnenos brägt gsi. Dä isch 1081 an d Macht choo und het aagfange, d Armee uf dr Basis vom ene Föidalsüsteem widerhäärzstelle. Er het bedütendi Fortschritt gege d Seldschuke und uf em Balkan gege d Petschenege gmacht. Won er aber um westligi Hilf bittet het, het das dr Ersti Chrüzzuug usglööst. Anstatt vo de Söldner, wo dr Kaiser drum bittet het, si nämlig sälbstständigi Ritterarmeä choo, wo nid uf sini Befääl gloost häi. Dr Alexios het verlangt, ass jede vo de Chrüzfaarerfürste, wo vorghaa het, mit sine Drubbe dur Byzanz z zie, iim dr Lehensäid sött läiste. Au wenn das die mäiste Chrüzfaarerfürste denn au gmacht häi, het iire Schwur kuum Iifluss ghaa uf das, wo si gmacht häi.

Es het scho wäärend em Erste Chrüzzuug Spannige zwüsche de Byzantiner und Westöiropäer gee, noch em Chrieg het sich d Laag immer mee verschlimmeret. Nid ghulfe het au dr Briefwäggsel zwüschen em fatimidische Herrscher vo Egüpte und em byzantinische Kaiser Alexios. Im ene Brief, wo d Chrüzfaarer überchoo häi z lääse, het sich dr Alexios usdrücklig vo de latiinische Erooberer vom Häilige Land distanziert. Das cha mä verstoo, wil s draditionell gueti und strategisch wichdigi Beziehige zwüsche de Fatimide und Byzanz gee het, und au wil de Byzantiner s Konzept vom ene „Häilige Chrieg“ eender fremd vorchoo isch.

Vom 12. Joorhundert aa isch d Republik Venedig, wo paradoxerwiis bis öbbe ins 9. Joorhundert sälber e Vorboste vo dr byzantinische Kultur im Weste gsi isch, zun ere ärnste Bedroig für d Integriteet vom Riich worde. Dr Manuel I. het brobiert, d Venezianer zverhafte und iine d Handelsvorrächt wider wägznää, wo si überchoo häi wil si Byzanz im Kampf gege d Normanne und d Seldschuke ghulfe häi. D Kaiser häi au die andere italiänische Händler äänlig behandlet. 1185 si e Hufe "Latiiner" im ene pogromartige Massaker umbrocht worde. Im gliiche Joor häi sich d Bulgare im Norde vom Balkangebirg under dr Füerig vo de Asenide erhoobe und häi 1186 s Zwäite Bulgarische Riich errichdet. Drotz allem het Byzanz au in dere Zit e kulturelli Blüete erläbt. Em Kaiser Johannes II. Komnenos (1118–1143), em Soon vom Alexios I., und däm sim Soon Manuel I. Komnenos (1143–1180) isch s glunge, die byzantinischi Stellig in Chläiasie und uf em Balkan z sterke. Dr Manuel I. Komnenos het sich nit nume mit de Aagriff vom normannische Köönigriich in Süditalie und em Zwäite Chrüzzuug (1147–1149) müesse usenandersetze, er het au en eergizigi Westbolitik bedriibe und het welle s Riich in Italie und Ungarn vergröössere. Mit däm isch er au in Komflikt mit em Kaiser Friedrich I. Barbarossa choo. Im Oste het er gege d Seldschuke Erfolg ghaa. Won er aber brobiert het, iir Riich völlig z underwärfe, het er 1176 e vernichtendi Niiderlaag in dr Schlacht vo Myriokephalon müesse iistecke.

D Seldschuke häi denn iiri Macht uf die benoochberte muslimische Riich in Chläiasie und au gege Byzanz zur Middelmeerküste aane chönne usdeene. Dr Andronikos I., dr letschti Komnenekaiser, het mit siinere churze, aber brutale Schreckensherrschaft (1183–85), s Regierigssüsteem zum Zämmenbruch brocht, wo dr Alexios I. iigfüert het und wo uf dr Rolle vo dr Milidääraristokratii basiert het. S Riich het eso deren iiri schlaagchreftige Drubbe verloore, wo under em Alexios, Johannes und Manuel e letschts Mol erfolgriich in d Offensive gange si. Under de Kaiser us em Huus Angelos, wo denn regiert häi, isch s Riich vo schweere innere Krise erschütteret worde, bis schliesslig dr Alexios IV. d Chrüzfaarer bittet het, iim und sim Vater z hälfe. Won er se aber denn nid zaalt het, häi d Chrüzridder under em Iifluss vo Venedig 1204 Konstantinopel erooberet und blünderet und s churzlääbige Latiinische Kaiserriich gründet. Das het die byzantinischi Macht für immer gschwecht und drfür gsorgt, ass dr Graabe zwüsche de orthodoxe Grieche und de katholische "Latiiner" no diefer worde isch.

Noch dr Erooberig vo Konstantinopel dur d Chrüzridder vom Vierte Chrüzzuug 1204 si drei byzantinischi Noochfolgerstaate entstande: s Kaiserriich Nikaia, wo dr Kaiser Theodor I. Laskaris im Exil in dr byzantinische Dradizioon witergläbt het, s Despotat Epirus und s Kaiserriich Trapezunt, wo sich under de Noochkomme vo de Komnene no vor dr Erooberig vo Konstantinopel abgspalte het. Em Theodoros I. Laskaris und sim Noochfolger Johannes III. Dukas Batatzes isch s glunge, in Westchläiasie e Staat z gründe, wo wirtschaftlig blüit het. Si häi au d Gränze zu de Seldschuke stabilisiert, wo sit iirer Niiderlaag gege d Mongole immer schwecher worde si. Vo dere Machtbasis us häi sich d Laskaride erfolgriich au in Öiropa chönne usbräite, si häi Thrakie und Makedonie erooberet und s Riich vo Epiros, wo noch ere Niiderlaag gege d Bulgare 1230 seer gschwecht gsi isch, und s Bulgareriich, wo under eme Mongoleiifall 1241 glitte het) chönne abweere.

Noch dr churze Regierig vom hoochgebildete Theodoros II. Laskaris het dr erfolgriichi Fäldheer Michael VIII. Palaiologos d Regäntschaft für e minderjöörig Johannes IV. Laskaris übernoo. Er het dr Johannes denn aber lo blände und in e Chloster gschickt, und het so die nöiji Dünastii vo de Palaiologe gründet, wo s Riich denn bis zu sim Undergang regiert häi.

Dr Kaiser Michael VIII. het en Allianz vo sine Gegner (s Despotat Epiros, s Fürstedum Achaia, s Köönigriich Sizilie, Serbie und Bulgarie) in dr Schlacht vo Pelagonie z Makedonie 1259 besigt und het dur e glücklige Zuefall Konstantinopel 1261 chönne zrggeroobere. S Riich isch eso wider häärgstellt gsi, aber groossi Däil vom ehemolige Riichsgebiet si nüm vo Byzanz kontrolliert worde, wil d Herrscher, wo sich noch em Zämmebruch im Jahr 1204 in dene Däilgebiet iigrichdet häi, sich Konstantinopel nid häi welle underwärfe. 
Au Konstantinopel isch nüme die glanzvolli Metropole vo früener gsi: D Zaal vo de Iiwooner isch erheeblig gschrumpft, ganzi Stadtviertel si verfalle, und wo dr Kaiser iizooge isch, het mä überall no d Spure vo dr Erooberig vo 1204 chönne gsee, aber niene Zäiche vom e Widerufbau. Byzanz isch nüme die alti Groossmacht gsi, sondern nume no e Staat, wo höggstens no regionaali Bedütig gha het. Dr Graabe zwüsche de Byzantiner und de Latiiner isch no seer vil diefer worde. Dr Michael VIII. Palaiologos het sich vor allem drum kümmeret, ass d Räste vom öiropäische Bsitz sicher gsi si und d Hauptstadt vor nöije Chrüzzgsversüech us em Weste (vor allem dur e Karl I. vo Anjou, wo d Staufer in Underitalie abglööst het). Dorum het dr Michael VIII. 1274, au wenn s innepolitisch höggst umstritte gsi isch, dr Union vo Lyon mit dr Westchille zuegstimmt, zum dr Babst drvo abzhalte, nöiji Chrüzzüüg z understütze. Wo dr Karl I. vo Anjou denn doch en Aagriff vorberäitet het, häi die byzantinische Diplomate 1282 z Sizilie en Ufstand aazettlet, die Sizilianischi Vesper. D Palaiologe häi aber d Verdäidigung vo de Gränze im Oste vernoochlässigt. Das het s de verschidnige türkische Staate, wo sich wäärend em Zerfall vo dr Macht vom Sultanat vo de Rum-Seldschuke unabhängig gmacht häi, mööglig gmacht sich gege Westchläiasie uszbräite, wo no di noo bis in d 1330er-Joor fast vollständig verloore gange isch.
Wääred sich in Chläiasie uf em ehemolige Gebiet vom Riich verschidnigi türkischi Beyliks etabliert häi (Mentesche, Aydin, Germiyan, Saruhan, Karasi, Teke, Candar, Karaman, Hamid, Eratna und d Osmane in Bitünie), häi d Palaiologe e letschti groossi Offensive gege die latiinischi Herrschaft z Griecheland gmacht, und häi bis 1336 ganz Thessalie annektiert und 1337 s Despotat Epirus, wo vo dr Familie Orsini beherrscht worden isch. Underdesse isch dr Kaiser Johannes V. Palaiologos mit de Folge vo dr Groosse Pestpandemii (1347–1351) konfrontiert worde, wo s Fundamänt vom Staat erschütteret häi, drzue isch no cho, ass sich s Riich meereri Bürgerchrieg gläistet het, dr lengsti (1321–1328) zwüschen em Andronikos II. Palaiologos und sim Änkel Andronikos III. Palaiologos. Dr Johannes V. Palaiologos und dr Johannes VI. Kantakuzenos häi meereri Machtkämpf (1341–47 und 1353–54) gegenenander usdräit; und bäidi Bardeie häi drbii bi de Noochbere (Serbe, Bulgare, aber au Aydın und Osmane) Hilf gsuecht. Das het s em Serberiich under em Stefan IV. Dušan in de Joor 1331–1355 mööglig gmacht, zur vorherrschende Macht uf em Balkan ufzstiige. D Bulgare si noch dr Schlacht vo Küstendil 1330 vo Serbie abhängig worde, dr Stefan het denn bis 1348 d Hegemonii über wiiti Däil vo Makedonie, Albanie, vom Despotat Epirus und Thessalie gha, wo under dr Suserenidäät vom Kaiser gstande si. Dr Stefan het sich zum Zar vo de Serbe und Sälbstherrscher vo de Rhōmaíoi lo chrööne, het denn au dr byzantinisch Kaiserdroon beaasprucht und d Herrschaft über Konstantinopel. Es isch im aber nit emol glunge, die zwäiti byzantinischi Hauptstadt Thessaloníki z eroobere, und si Groossserbischs Riich isch scho noch sim Dood 1355 in e Konglomerat vo meer oder weeniger unabhängige serbische Fürstedümer (Despotat) zerfalle.

Wääred die christligi Staatewält uf em Balkan sich geegesitig bekämpft het, häi vo 1354 aa d Osmane in Öiropa Fuess gfasst und si in s byzantinische Thrakie vorgstoosse und häi s in de 1360er-Joor zum grosste Däil erooberet. Dr südserbischi Köönig Vukašin Mrnjavčević het zämme mit em bulgarische Zar Iwan Schischman vo Weliko Tarnowo e Prewentivschlaag gege s Zentrum vo dr osmanische Herrschaft in Öiropa, Adrianopel, gfüert. Zaalemäässig si si zwar überlääge gsi, si aber an dr Mariza 1371 gschlaage worde. Mit däm Siig si Däil vo Südbulgarie, s serbische Makedonie und d Hegemonii über witi Däil vom Balkan an Sultan gfalle. Schliesslig het er 1373 dr bulgarisch Herrscher zwunge, s Supremat vo de Osmane z anerkenne. Das het au d Chliimacht Byzanz eso gmacht. S Byzantinische Riich het jetz nume no Konstantinopel und s Land drum ume, Thessaloniki mit Umland, Thessalie, e baar Insle in dr Egeis und s Despotat Morea umfasst und s Nordserbische Riich vom Fürst Lazar Hrebeljanović, wo ebefalls e Wassall vo de Osmane worde isch. Byzanz het immer wider dr Weste um Hilf bittet und het sogar d Chilleunion aabote, wie 1439 uf em Konzil vo Ferrara und Floränz, was aber am Widerstand vo dr byzantinische Bevölkerig gschiteret isch („Lieber dr Durban vom Sultan as dr Huet vom Kardinal“).

Noch dr Schlacht uf em Amslefäld 1389 und dr Niiderlaag vo de westlige Chrüzfaarer bi Nikopolis 1396 het d Laag vom Riich ussichtslos usgsee. Denn het aber dr Tamerlan Byzanz afo understütze. Wo d Türke 1402 Konstantinopel häi welle belaagere, si im Tamerlan sini Underhändler im Laager vom Sultan Bayezid I. erschiine und häi von em verlangt, ass er em christlige Kaiser sini Gebiet wurd zrugggee, won er em „gstoole“ häig. 1402 het er d Osmane bi Angora vernichdend gschlaage und die Niiderlaag het im Osmaneriich Chaos zur Folg ghaa. De Byzantiner häi aber die territoriali Basis und d Ressurse gfeelt, zum milidäärisch öbbis gege d Osmane uszrichde. Au iiri Diplomatii het nid chönne verhindere, ass si immer no immer mee Gebiet verloore häi. Die öiropäische Mächt häi noch 1402 dänggt, ass s Riich vo de Türke sich wurd uflööse und häi dorum nid iigsee, wiso si sötte iigriffe. 

Dr Sultan Murad II. het d Expansioonspolitik vo sine Vorfaare wider ufgnoo. Er het 1422 Konstantinopel ooni Erfolg belaageret, denn het er e Blünderigszuug gege s Despotat vo Morea, die kaiserligi Sekundogenitur in Südgriecheland, undernoo. 1430 het er Däil vom „fränkisch“ dominierte Epirus erooberet. Im gliiche Joor het er Thessaloniki bsetzt, wo sit 1423 vo de Venezianer beherrscht worden isch. Denn isch er gege s Köönigriich Serbie vom Fürst Georg Branković zooge, wo formell e Wassall vo dr Hooche Pforte gsi isch, wil dä sich gwäigeret het, si Dochder Mara em Sultan zur Frau z gee.

Wo d Osmane e Stroofexpedizioon in Richdig Donau gmacht häi, häi si 1439 die serbischi Festig Smederevo zerstöört und Belgrad 1440 erfolglos belaageret. Wo si sich wider zruggzooge häi, het dr Babst Eugens IV. e nöije Chrüzzuug gege die „Unglöibige“ afo blaane. Ungarn, Pole, Serbie, Albanie und sogar s türkische Emirat Karaman z Anatolie häi sich gege d Osmane verbündet, doch si si 1444 bi Warna under em Köönig Wladyslaw vo Pole und Ungarn gschlaage worde und denn 1448 in dr zwäite Schlacht uf em Amslefäld under em ungarische Riichsverwääser Johann Hunyadi. S Byzantinische Riich isch denn verloore gsi.

Am 29. Mai 1453, noch ere Belaagerig vo fast zwäi Mööned isch Konstantinopel an dr Mehmed II. gfalle. Dr letschti byzantinischi Kaiser Konstantin XI. isch bi de Kämpf um d Stadt umchoo.

In de Joor druf häi d Osmane au die byzantinische Staate erooberet, wo no übrig bliibe si: s Despotat Morea 1460, s Kaiserriich Trapezunt 1461 und s Fürstedum Theodoro 1475. Monemvasia isch 1464 e Protektorat vo Venedig worde, und die het d Stadt bis 1540 gege d Türke chönne verdäidige.

Dr 29. Mai isch au hüte no für d Grieche en Unglücksdaag. Denn het die langi türkischi Fremdherrschaft aagfange, und d Grieche, wo zum Däil d Sprooch vo de Erooberer übernoo häi, het nume no d Religion zämmeghebt. 

D Joor vo dr Gründig und vom Fall vo Konstantinopel, 395 und 1453, häi lang as die zitlige Gränze vom Middelalter gulte. 

S Byzantinische Riich isch äine vo de Staat in dr Wältgschicht gsi, wo am lengste existiert häi.



</doc>
<doc id="38780" url="https://als.wikipedia.org/wiki?curid=38780" title="Alfred Gilgen">
Alfred Gilgen

Dr Alfred Gilgen (* 28. November 1930 in Züri; † 12. Februar 2018) isch e Schwiizer Politiker (LdU) gsi. Dr Gilgen isch 24 Jaar Zürcher Erzieigsdiräkder gsii. 

Dr Gilge hed Medizin ar Uni Züri schdudiert. 1959 isch er zum erschde Mal i Zürcher Kantonsrat gwählt u 1963 widergwählt worde. 1969/70 isch er Bresidänt vom Kantonsrat gsii. 1971 isch er Regierigsrat (das heisst Kantonsregierig) gsii u hed i däre Funkzioon ds Ressort vor Erziehigsdiräkzion übernoo, won er ire ungwönlech langen Amtsziit vo 24 Jaahr gleited hed. I de Jaar 1975/1976, 1982/1983, 1987/1988 u 1991/1992 isch er Regierigsbresidänt gsii.

Wärend siren Amtsziit as Bildigsdiräkder vo Züri hets vili Polemike gä. Bekannt isch e Färnsedebatte worde mid ihm, wo der Dialog mit Schdudänte gschitteret isch.

Ir Schwiizer Armee hed er dr Rang vom ne Oberschd gha. 



</doc>
<doc id="38781" url="https://als.wikipedia.org/wiki?curid=38781" title="Scheidegg (Begriffsklärung)">
Scheidegg (Begriffsklärung)

Scheidegg stoht för folgendi Ort

z Dütschland:
i de Schwiz:


</doc>
<doc id="38782" url="https://als.wikipedia.org/wiki?curid=38782" title="Scheidegg">
Scheidegg

Schoideck isch e Marktgmuind im schwäbische Landkrois Linde in Bayern. S isch en staatlich anerkannte Kneippkurort un au en hoilklimatische Kurort.

Schoideck lyt uf guet 800 bis 1000 Meter über Meer uf nem Bergrugge nödlig vum Pfänder. 
Schoideck liit im Weschtallgai an dr Grenze zua Vorarlberg uf guet 800 bis 1000 Meter iber Meer uf ma Bergrugge nerdlich vom Pfänder. Vo dr Gmarkung sin 56,3 % Landwirtschaftsfleche, 33,5 % Wald, 9,4 % Sidlungsfleche un 0,8 % sunschtige Fleche.

Zua Schoideck gheret d Derfer Schoideck, Böserscheidegg, Forst, Hammerbühl, Haus, Kinberg, Lindenau, Neuhaus un Scheffau, d Wiiler Ablers, Allmannsried, Buflingsried, Denzenmühle, Ebenschwand, Forstenhäuser, Gretenmühle, Hagspiel, Haslach, Hummel, Leintobel, Oberbuchenbühl, Oberstein, Rorgenmoos, Schalkenried, Unterschwenden un Unterstein, d Gheft Ablermühle, Aizenreute, Bärfallen, Bieslings, Brand, Bronschwand, Bühl, Bux, Diethen, Ellersreute, Fürstenmühle, Geisgau, Greifen, Häuslings, Häuslingsmühle, Hochberg, Katzenmühle, Lötz, Rappenfluh, Reute, Rickenbach, Schirpfentobel, Schmalzgrube un Zollamt un s Sanatorium Oberschwenden.

Schoideck ischt zum erschte Mol gnennt worda im Johr 1255.

Dr Uusländeraadoil isch 2011 bi 7,9 % gleage.

77,1 % vo dr Iiwohner sin im Johr 1987 remisch-katholisch gsi, 16 % evangelisch.

Dr Turismus hot fir Schaideck a grossi Bediitung. S liit an dr Weschtallgaier Keasstroß, ma ka Wintersport betribe un s hot a Kurhuus.

Schoideck ghert zua kuinere Verwaltungsgmuinschaft. Dr Birgermoischter vo Schoideck isch dr Ulrich Pfanner.

Ergebnis vo dr Landdagswahla siit 1986: 
Dr Dialekt vo Schoideck ghert zum Bodaseealemannisch.





</doc>
<doc id="38786" url="https://als.wikipedia.org/wiki?curid=38786" title="François Hollande">
François Hollande

De François Gérard Georges Nicolas Hollande [] (* 12. Àuigscht 1954 z Rouen) ìsch en französische Politiker. Vom 15. Mai 2012 bis 14. Mai 2017 isch er Präsident vo de Französische Republik und Co-Fürst vo Andorra gsi.

De François Hollande isch z Rouen in de Normandie uf d Wält cho. Nach em Bsuech vom Lycée Pasteur z Neuilly het er Rächtswüsseschafte an de Universität Paris II schtudiirt und er het am Institut für Politischi Studie, de Handelshochschuel HEC und de "École nationale d’administration" (ENA) z Paris Abschlüss gmacht. Scho im 1974 het er de François Mitterrand aktiv im Wahlkampf unterstützt. Ab em 1980, nach sim Abschluss an de ENA, het er am Rechnigshof gschaffet. An de ENA het er d Ségolène Royal kenneglehrt gha, mit er nöd ganz 30 Johr in ere Bezihig gläbt het und mit der er viir Chind het. Im 2007 hei sich di beide trännt.
Im 1979 isch er Mitgliid vo de "Parti Socialiste" (PS) worde und 1981 het er s erschti Mol für en Sitz im Parlament kandidiirt, het aber gäge de Jacques Chirac verlore.

Im 1983 isch de Hollande Büroleiter vom Pressesprecher vo de Regiirig vom Pierre Mauroy worde und im gliiche Johr Gmeindrot vo Ussel (Corrèze). D Wahl zum Maire het er verlore. Im 1988 het er sis erschte Parlamentsmandat gwunne und zwar im Département Corrèze, aber in eme andere Wahlchreis wi 1981. Au im 1988 isch er Professor für Ökonomie worde, für d Studente, wo an de SciensesPro im dritte Studiejohr si gsi. Di Professur het er bis uns 1991 gha. Im 1989 het er vom Gmeindrot vo Ussel uf Tulle gwächslet, wo er au Beigordnete vom Bürgermeischter worde-n-isch. Im 1993 het de Hollande sis Mandat im Parlament verlore und im 1994 isch er in de PS Parteisekretät für Wirtschaftfroge worde und im 1995 Pressesprecher vom Lionel Jospin während dem sinere Präsidentschaftskandidatur. Nach dere Wahl het er di gliich Funktion bi de PS übercho. Im 1997 isch er dann wider ins Parlament gwählt worde und zum Parteivorsizende vo de PS. Vom Juni 1999 bis zum Dezember im gliiche Johr isch er au Abgeordneter im Europäische Parlament gsi und er isch zum Vizepräsident vo de Sozialistische Internationale gwählt worde. Im 2001 isch er dann Bürgermeischter vo Tulle worde.

Im 2007 het sini damaligi Läbespartnerin, d Ségolène Royal für d Präsidentschaft z Frankriich kandidiirt, aber nach ihre Wahlniderlag gäge de Nicolas Sarkozy hei di beide sich trännt. Im März 2008 het de Hollande dann no einisch als Bürgermeischter vo Tulle kandidiirt, aber s Amt nach sinere Wahl niderglägt, wil er Präsident vom generalrot vo Corrèze worde-n-isch und en Amtsbeschränkig ihn zu dem Schritt zwunge het. Im November 2008 het de Hollande nach 11 Johr nüm für de Parteivorsitz vo de PS kandidiirt und d Martine Aubry isch sini Nochfolgerin worde.

Am 31. März 2011 het de Hollande bekannt gäh, dass er innerhalb vo de PS für Präsidentschaftskandidatur wot aaträte und sini Partei het in im 2011 zum Herusforderer vom Sarkozy gwählt. Am 6. Mai 2012 het er sich im 2. Wahlgang mit 51,9 % gäge de Sarkozy durchgsetzt und am 15. Mai het er sis Amt als Präsident vo de Französische Republik aaträte.






</doc>
<doc id="38787" url="https://als.wikipedia.org/wiki?curid=38787" title="Belagerung von Konstantinopel (1453)">
Belagerung von Konstantinopel (1453)

D Eroberig vo Konstantinopel im Joor 1453 dur d Osmaane het em Byzantinische Riich en Änd gmacht. Dr osmaanisch Sultan Mehmed II. het mit 50'000–100'000 Maa wääred fast zwäi Mööned d Stadt Konstantinopel belaageret, wo vo öbbe 6'000 bis 10'000 Soldate under em Kaiser Konstantin XI. verdäidigt worden isch. E wichdigi Rolle bi dr Belaagerig häi d Kanoone vom Mehmed gschbiilt. Am 29. Mäi häi d Osmaane e Sturmaagriff uf em Land und uf em Wasser uf d Muure gmacht. Wo d Janitschare in d Stadt iibroche si, het sich die byzantinischi Armee schnäll ufglööst. D Stadt isch vo de osmaanische Drubbe blünderet und e Däil vo de Iiwooner isch ermordet worde.

Mit em Fall vo Konstantinopel häi d Osmaane iiri Posizioon in dr Lewante gsterkt und häi sich afo gege Weste und Norde wände.





</doc>
<doc id="38788" url="https://als.wikipedia.org/wiki?curid=38788" title="Reichsteilung von 395">
Reichsteilung von 395

Bi dr römische Riichsdäilig vo 395 isch noch em Dood vom Kaiser Theodosius I. s "Imperium Romanum" in e westligi und en östligi Helfti däilt worde. Jedes vo dene Däilriich het en äigene Kaiser gha. Dr erst oströmisch Kaiser isch im Theodosius si elter Soon Arcadius gsi, dr erst weströmisch Kaiser si jünger Soon Honorius. D Residänz vom Kaiser vom Oste isch Konstantinopel gsi, im Weste het dr Hoof zerst z Mailand und spööter mäistens z Ravenna residiert, sälte au z Rom.

D Zitgenosse häi bäidi Riichsdäil wiiterhi as Däil vom ene äinzige Riich aagluegt. D Stadt Rom isch zwar politisch ooni Iifluss gsi, het aber in dr Ideologii e groossi Rolle gschbiilt. Im Joor 476, wo Westrom undergangen isch, isch au d Riichsdäilig ume gsi, und es het wider numen en äinzige Kaiser, dä z Konstantinopel, gee. 



</doc>
<doc id="38789" url="https://als.wikipedia.org/wiki?curid=38789" title="Arija">
Arija

Arija isch e Power Metal-Band vo Russland, si isch 1985 gründet worde und het iirem Debütalbum ("Manija Welitschija", dütsch: Gröössenwahn) uusebrocht. Es het nid lanbg brucht und d Band isch im ganze Land bekannt gsi und zelt hüte z Russland zum Top in iirer Musigrichdig. D Medie rede von ere as "Iron Maiden vo Russland", au wenn mä iiri Musig nume uf de erste Album diräkt cha vergliiche. Im Joor 2002 häi die meiste domolige Mitgliider Arija verloo und si zur Band "Kipelow" gange, wo noch iirem Gründer und Sänger "Waleri Kipelow" benennt isch.

In Westeuropa isch Arija relativ unbekannt. Zwei Mitgliider vo dr Band Rammstein, dr Till Lindemann (Gesang) und dr Richard Kruspe (Gitarre), häi dr Arija-Ditel "Schtiel" () in ere Kompilation neu ufgleit, wo zum Aalass vom hundertjööhrige Firmejubileum vo Harley-Davidson ufgno und in ere Uflaag vo nume 400 Exemplar veröffentlicht worde isch.




</doc>
<doc id="38790" url="https://als.wikipedia.org/wiki?curid=38790" title="Konstantin der Große">
Konstantin der Große

Dr Flavius Valerius Constantinus (* am ene 27. Februar zwüsche 270 und 288 z Naissus, Moesia Prima; † 22. Mai 337 z Anchyrona, ere Vorstadt vo Nikomedia), bekannt as Konstantin dr Groossi () oder Konstantin I., isch vo 306 bis 337 römische Kaiser. Vo 324 aa het er as Elläiherrscher regiert.

Dr Konstantin isch im Raame vo dr Auflösung der römischen Tetrarchie („Viererherrschaft“) an d Macht choo, wo dr Kaiser Diokletian errichdet het. 306 het dr Konstantin s Erb vo sim Vater Constantius I. aadräte, wo d Soldaate iin zum Kaiser usgrüeft häi. Bis 312 het sich dr Konstantin im Weste, 324 au im Oste duuregsetzt. Si Regierigszit isch vor allem folgeriich gsi wäge dr konstantinische Wändi, won er iigläitet het. S Christedum het denn aagfange zur wichdigste Religioon im Imperium Romanum z wärde. Sit 313 het d Mailänder Veriibaarig d Religioonsfreihäit im ganze Riich garantiert und eso isch au s Christedum, wo no e baar Joor vorhär verfolgt worden isch, erlaubt gsi. Spööter het dr Konstantin em Christedum Briwilegie gee. 325 het er zum erste Konzil vo Nicäa iiglaade, wo innerchristligi Stritigkäite het sölle biileege. Im Innere het dr Konstantin meereri Reforme duuregfüert, wo s Riich bis zu sim Ändi brägt häi. Ussebolitisch isch s em glunge, d Gränze z sichere und z stabilisiere.

Noch 324 het dr Konstantin sini Residänz in Oste vom Riich verläit, in d Stadt Konstantinopel wo noch iim benennt isch („Konstantinsstadt“). E Hufe Äinzelhäite vo siner Bolitik si bis hüte umstritte, bsunders Frooge, wo sis Verheltnis zum Christedum beträffe.





</doc>
<doc id="38792" url="https://als.wikipedia.org/wiki?curid=38792" title="Apoikie">
Apoikie

Apoikia ( „Ussesiidlig“) bezäichnet e Kolonii im antike Griecheland. D Bedütig vom Begriff und au vo sim latiinische Pendant häi sich veränderet und so bezäichnet dr Begriff im Griechische hüte allgemäin e Kolonii, also au d Kolonisazioon vom Imperialismus.

Bi dr Apoikia in dr Antike handlet es sich um Siidlige von ere Kolonistegrubbe oder deren iire Noochfaare, wo sich usserhalb vom Gebiet vo dr Mueterstadt ("Metropolis") befindet. Die Siidler si vo iirer Mueterstadt gschickt worde, zum as Ussiidler ee "Pflanzstadt" z gründe. Dr Läiter vom ene sonige Undernääme isch im Allgemäine e Füerer, Oikistes, gsi, wo d Mueterstadt ernennt het. Sonigi Gmäinwääse si vor allem wäärend dr „groosse griechische Kolonisazioon“ in dr Zit zwüsche 750 und 550 vor dr Zirwändi entstande. D Apoikiai si politisch vo dr Mueterstadt unabhängig gsi, sin ere aber verbunde bliibe – bsundrigs was dr Kult, die bolitischi Organisazioon und die inneri Ornig aagange isch. Bischbil dodrfür si äänligi Sümbol uf de Münze vo de Apoikiai und ihre Mueterstedt.



</doc>
<doc id="38794" url="https://als.wikipedia.org/wiki?curid=38794" title="Lavaux">
Lavaux

S Lavaux (früener dt. "Ryf," dezue "Ryfwyn, Reifwein" «Wy us em Lavaux») isch es Schwizer Wybaugebiet im Kanton Waadt, wo am nordöstliche Ufer vom Gämfersee liit. D Räbsorte, wo im Lavaux am verbreitischte isch, isch de Chasselas (Guetedel).

Das Wybaugebiet erstreckt sich zwüsche Lausanne und Vevey uf 898 Hektare, wo syt em 12. Johrhundert am staile Hang Terrassene aaglait worde sind. Im Weste gränzt s Lavaux a s Wybaugebiet La Côte und im Oste a das vo Chablais.

Im Lavaux wohned öpe 14'000 Lüt i 10 Gmeinde, wo i de Bezirk Lavaux-Oron und Riviera-Pays-d’Enhaut liged (füf ehemolegi Gmeinde sind sit Endi Juni 2011 i de Gmeind Bourg-en-Lavaux zämegfasst, i däre Tabälle rächts ufglischted):

Dank enere Volksiniziative, is Läbe gruefe dor de Umwältschützer Franz Weber, isch s Lavaux sit 1977 dur d Waadtländer Verfassig gschützt.

Im Dezämber 2005 hät s Schwizer Bundesamt für Kultur s Lavaux als UNESCO-Welterbe nominierte. S International Council on Monuments and Sites, e Underorganisazion vo de UNESCO, hät em UNESCO-Komitee ime im Mai 2007 veröffentlichte Pricht empfole, s Lavaux i d Liste ufzneh, nochdäm im August 2006 en Vertreter vo de Organisazion d Region bsuecht hätt. Am 28. Juni 2007 isch d Uufnahm under em Name "Weinterrassen von Lavaux mit Blick auf den See und die Alpen" bschlosse worde.

Wil de Franz Weber de Mainig isch, dass im Lavaux z vil baut wird und um e witere Bauspekulazion yzdämme, hät er Unterschrifte för e nöji Volksiniziative gsammlet. Di erforderlichi Underschriftezahl isch im Juli 2009 erreicht worde, e nöji Volksabstimmig isch dodemit wohrschinlich gsii.

Am 18. Mai 2014 hät s Stimmvolch vom Kanton Waadt öber d Iniziative «Sauver Lavaux» zur Rettig vom Lavaux und öber en Gegevorschlag vo de Regierig chöne abstimme. D Iniziative vom Umwältschützer Franz Weber isch mit eme Nei-Stimmenaatail vo 68,09 % abglehnt worde. De Gegevorschlag vo de Regierig, wo de Schutz vom Lavaux nöd eso wiit wie bi de Iniziative gangen isch, hät en Jo-Stimmenaatail vo 68,47 % erraicht.



</doc>
<doc id="38798" url="https://als.wikipedia.org/wiki?curid=38798" title="Byzantion">
Byzantion

Byzantion (, , tütsch: "Byzanz", türkisch "Bizans") isch e Koloniistadt, wo dorischi Grieche us Megara, Argos und Korinth um 660 vor dr Zitwändi gründet häi. Si isch am südwestlige Usgang vom Bosporus glääge, uf em östlige Spitz von ere Halbinsle zwüschen em Marmarameer und em Goldige Horn. Wäge sinere usgezäichnete Laag isch Byzantion 326 bis 330 vom römische Kaiser Konstantin I. zur nöije Hauptstadt Konstantinopel (hüte Istanbul) usbaut worde.



</doc>
<doc id="38817" url="https://als.wikipedia.org/wiki?curid=38817" title="Maxentius">
Maxentius

Dr Marcus Aurelius Valerius Maxentius (* um 278; † 28. Oktober 312) isch as Usurpator römische Kaiser worde. Er isch dr Soon vom Kaiser Maximian gsi und het sich am 28. Oktober 306 z Rom zum Kaiser lo usrüefe. Er het bis zum 28. Oktober 312 über Italie und Nordafrika gherrscht, zitwiis au über Schbanie. Dr ranghöggsti "Augustus" Galerius het en nit as Kaiser anerkennt und und dorum isch er in e permanänte Bürgerchrieg verwigglet gsi. Dr Maxentius isch in dr Schlacht an dr Milvische Brugg im Kampf gegen e Konstantin dr Grooss umchoo.




</doc>
<doc id="38818" url="https://als.wikipedia.org/wiki?curid=38818" title="Konstantinische Wende">
Konstantinische Wende

As Konstantinischi Wändi wird die religiös-politischi Entwicklig bezäichnet, wo dur d Mailänder Veriibaarig iigläitet worden isch. Dr römisch Kaiser Konstantin I. het dr Kaiser Licinius im Joor 313 drzuebrocht, mit iim s Edikt, wo mänggisch sachlig unkorrekt as "Toleranzedikt" bezäichnet wird, z erloo. Es het zur Folg gha, ass s Christedum im Römische Riich sich witer verbräitet und an Iifluss gwunne het, bis es schliesslig im Joor 380 zur Staatsreligion erhoobe worde isch.

Die konstantinischi Wändi het us dr staatlig diskriminierte orthodox-katholische Chille, wo zitwiis bluetig verfolgt worden isch, zerst e duldeti, denn e rächtlig brivilegierti Instituzioon gmacht und zletscht under em Theodosius I. e Riichschille, wo iirersits Andersglöibigi verfolgt het.

D Wändi het seer groossi inneri und üsseri Veränderige noch sich zooge. D Haltig vom Kaiser Konstantin het e zentrali Bedütig gha, au wenn sini Motiv sich im Christedum z nööchere, umstritte si. Dr Konstantin het sich erst am Ändi vom Lääbe lo daufe, het dr dradizionelli Kaiserkult duldet und isch kuum gege die dradizionelle Kult vorgange. Er isch paganen (häidnische) Kult färnbliibe und het sä noch 312 au nüme gförderet. Die nöiji Hauptstadt Konstantinopel het käi Tämpel für die alte Hauptgötter gha, aber Kultstette vo dr dradizionelle Zivilreligioon wie Rhea oder Tyche. D Christe und christligi Instituzioone si vom Konstantin vilmol fiskalisch begünstiget worde. 

Im Konstantin si Entschäidig, nüme dr Sunnegott Sol Invictus, sondern dr christlig Gott z vereere, isch vo groosser Draagwiti gsi. Vor allem dr Umstand, ass er sini Söön christlig het lo erzie, isch entschäidend gsi, denn si häi anderi Kült scho weeniger duldet. Bi gwüsse Hoofbeamte und Bischöf het sich e e Staatsfrömmigkäit bräit gmacht, wo im vierte Joorhundert no witgeend arianisch brägt gsi isch. Es het au Verfolgige vo Andersglöibige gee je noch em Bekenntnis vom jewiilige Kaiser und düm siiner Religionsbolitik. Am Ändi vom 4. Joorhundert het sich s Bekenntnis vo Nicäa duuregsetzt und spööter het d Riichschille Aahänger vo de alte Kült verfolgt. Dr römisch Staat het, wie alli antike Gmäinschafte, uf ere religiöös-kultische Grundlaag basiert und an d Stell vo de alte paganische Kült isch jetzt s Christedum choo. Es het aber bis zum Ändi vo dr Spootantike im Imperium sogenannti Häide gee. 

In nume hundert Joor isch s Römische Riich eso seer christianisiert worde, ass mä s mit em biblische Riich Gottes wie au mit em Christedum fast vollständig identifiziert het (vgl. d Riichstheologii vom Eusebius vo Caesarea), und gege das het sich dr Augustinus vo Hippo in sim "De civitate Dei" gwändet. Wil e Hufe weeniger religiöös Motivierti in d Chille ufgnoo worde si, si die stränge disziplinääre und liturgische Standard vo dr früeje Chille ufgwäicht worde. 
Zum das z korrigiere isch fast gliichzitig mit dr konstantinische Wänd z Egüpte s christlige Mönchdum entstande. Im Konstantin si Nöwöö, dr Julian, wo vo 361 bis 363 Kaiser gsi isch, het brobiert dr Paganismus wider iizfüere. Das het zum ere Verhertig vo de Fronte uf bäide Site gfüert und isch schliesslig gschiiteret. Dr Ändpunkt vo dr Entwicklig, wo dr Konstantin iigläitet het isch gsi wo dr Theodosius I. s Christedum zur Staatsreligioon erhoobe het und wägen em Usschliessligkäitsaaspruch vom Christedum si nid christligi Kült verbote worde. En Usnaam isch s Juudedum gsi. Es het zwar Gsetz gee, wo s iigschränkt häi, aber verbote isch s nid worde. Es het seer strängi Gsetz gege dr antiki Paganismus gee (under em Theodosius zum Bischbil isch s Hooverroot gsi, pagani Statue oder Tämpel nume aazluege), aber nume sälte süstematischi staatligi Übergriff. D Gsetz si vor allem e Grundlaag gsi für d Gwalt, wo christligi Instituzioone in erster Linie gege pagani Kulturgüeter grichtet häi. Die verschiidene paganische Kült häi bis zur Middi vom 4. Joorhundert immer mee vo iirem Iifluss verloore, wil si nüt ghaa häi, wo si dr karitative Arbet und em missionarische Impetus vom Christedum hätte chönne entgeegesetze. Die Entwicklig isch im 6. Joorhundert dur witeri staatligi Gsetzgääbig versterkt worde. In däm Zämmehang wäiss mä nid genau wie see s Christedum bi dr Bevölkerig aachoo isch und dorum isch das in dr Forschig umstritte. S Imperium isch schliesslig zum Imperium Romanum Christianum worde.

Vor allem in dr eltere Liddratuur bezäichnet dr Begriff Konstantinischi Wändi au ass sich dr Konstantin im Christedum zue und vo de draditionelle Kült abgwändet häig. Noch christlige Kwelle sig das im Joor 312 churz vor dr Schlacht an dr Milvische Brugg bassiert. In dr nöijere Forschig goot mä kuum me von ere „Bekeerig“ us, sondern vilmee vom ene Brozäss, wo dr Konstantin noch em woorschiinlig über e Sunnegott zum christlige Glaube gfunde het. Öb das scho 312 dr Fall gsi isch, isch umstritte. Wenn mä au über sonigi Frooge immer no diskutiert, wird die persönligi Religiosidäät vom Kaiser in dr nöijere Forschig (anders as no vom Jacob Burckhardt im 19. Joorhundert) kuum me in Froog gstellt.



</doc>
<doc id="38820" url="https://als.wikipedia.org/wiki?curid=38820" title="Constantius II.">
Constantius II.

Dr Constantius II. (, mit vollständigem Naame Flavius Iulius Constantius; * 7. August 317 z Illürie, woorschinlig z Sirmium; † 3. Novämber 361 z Mopsukrenai/Kilikie) isch e Soon vom Konstantin em Groosse gsi. Er isch bis zu sim Dood 361 Kaiser vom Römische Riich gsi, vo 337 aa nume im Oste, vo 350/53 bis 360, s Joor vo dr Usurpazioon vom Julian, de facto im ganze Riich.

Si Regierigszit isch brägt gsi vom Abweerkampf an de Gränze und vo Usurpazioone im Innere. Au im Beriich vo dr Religioonsbolitik het s ärnsthafti Brobleem gee, won er kä Löösig uf Duur gfunde het drfür. In de zitgenössische Kwelle isch s Urdäil über e Kaiser eender negativ, das vo dr modärne Forschig isch seer vil differenzierter.




</doc>
<doc id="38837" url="https://als.wikipedia.org/wiki?curid=38837" title="Theodosius I.">
Theodosius I.

Dr Theodosius I. (griechisch Θεοδόσιος A', äigentlig Flavius Theodosius), au bekannt as Theodosius dr Groossi (* 11. Januar 347 z Cauca im hütige Schbanie; † 17. Januar 395 z Mailand), isch vo 379 bis 394 Kaiser im Oste vom Römische Riich gsi und vom Septämber 394 aa für e baar Möönet dr letschti Eläiherrscher vom Gsamtriich.

D Regierigszit vom Theodosius isch verbunde mit iischniidende Verändrige im "Imperium Romanum". So isch 382 zum erste Mol e groossi Grubbe vo gotische Barbare as autonome Verband under iirem äigene Herrscher as Föderate uf em Boode vom Riich aagsiidlet worde. Im Innere het dr Theodosius s Christedum faktisch zur Staatsreligion erhoobe und Gsetz gege s Häidedum und bsundrigs gege christligi Heresie erloo. Noch eme Bürgerchrieg het dr Theodosius für churzi Zit s Imperium as Ganzes regiert. Noch sim Dood 395 isch s Riich ufdailt worde und sini bäide Söön häi jeede d Herrschaft über äi Riichsdäil übernoo. Faktisch isch das die ändgültigi Drennig vom Römische Riich in e Weströmischs und e Oströmischs Riich, au wenn d Zitgenosse das nid eso gsee häi und s "Imperium Romanum" au staatsrächtlig immer non e Äinhäit gsi isch.

D Religioonspolitik vom Theodosius isch brägt gsi vom kaiserlige Sälbstverständnis as "Vizeköönig vo Gott uf Ärde", wo allgemäin anerkennt worde isch, und het dütlig drzue biidräit, ass s Imperium zum "Imperium Romanum Christianum" worde isch, au wenn s s Häidedum no mindestens 200 Joor lang witer gee het. Dr Theodosius het d Religioon as en integrierends Elimänt gsee und het iiri Rolle für d Stabildäät vom Staat as seer wichdig iigschetzt. Dorum het er zum Däil scharfi Gsetz erloo gege die alte paganische Kült, vor allem aber gege christligi Heretiker, wo d Äinhäit vo dr Chille, wo jetz staatsdraagend worden isch, hätte chönne in Gfoor bringe. Spööteri Zitgenosse, wie dr Orosius, aber au dr Augustinus vo Hippo, häi dänkt, ass d Religioonspolitik vom Theodosius vil drzue biidräit het, ass s Römische Riich drotz sinere faktische Däilig im Joor 395 non emol e gwüssi inneri Äinhäit ghaa het.
Dr Theodosius isch käi religiööse „Scharfmacher“ gsi; und die stränge Gsetz, won er erloo het, si in dr Praxis eender mild umgsetzt worde – wenn überhaupt.



</doc>
<doc id="38845" url="https://als.wikipedia.org/wiki?curid=38845" title="Augustus (Titel)">
Augustus (Titel)

Dr Eerennaame Augustus (lat.: „dr Erhaabeni“, Meerzaal "Augusti") isch 27 vor dr Zitwändi zum erste Mol vergee worde, nämlig em Octavian, wo dr Gründer vom römische Prinzipat gsii isch. Er isch wie au dr Ditel "Caesar" im Römische und früeje Byzantinische Riich bis zum Aafang vom 7. Joorhundert Bestanddäil vo dr Kaiser-Ditulatuur gsi. S wiiblige Geegestück isch d Eerenbezäichnig Augusta, wo d Fraue oder noochi wiibligi Verwandti vo de römische Kaiser mit em uszäichnet worde si.

In dr veränderete Bedütig as Meerer vom Riich häi sit em Middelalter au die Römisch-dütsche Kaiser dr Ditel Augustus dräit.



</doc>
<doc id="38846" url="https://als.wikipedia.org/wiki?curid=38846" title="Valens">
Valens

Dr Valens (mit vollem Name "Flavius Julius Valens", griechisch "Oualis" Οὐάλης, * 328 im pannonische Cibalae; † 9. August 378 in dr Schlacht vo Adrianopel) isch e römische Kaiser im Oste in de Joor 364 bis 378 gsi.

Dr Valens het im Joor 366 dr Gegekaiser Procopius bi Thyateira z Lydie besigt und lo hiirichde.
D Stroofexpedizioon vo 367 bis 369 gege d Gote, wo dr Drubbeufstand understützt gha häi, isch nid seer erfolgriich gsi. 376, wo d Gote vo de Hunne aagriffe worde si, het dr Valens iine erlaubt, über d Donau in s Riich z choo und sich z Thrakie niiderzloo. D Verspräche vo de Römer de Gote gegenüber si aber nid iighalte worde, die häi en Ufstand gmacht, und dr Valens isch 377 gege sä in s Fäld zooge. In dr Schlacht vo Adrianopel im Joor 378 isch dr Valens besigt worde, umchoo und e groosse Däil vo siner Armee vernichdet worde. Das isch as Katastrofe aagluegt worde und es het spööter Lüt gee, wo in dere Niiderlaag dr Aafang vom Ändi vom Römische Riich gsee hai.

Wäärend siner Regierigszit het sich dr Valens mit de theologische Brobleem müesse usenandersetze, wo in dr Zit vo sine Vorgänger ufchoo si. Es het Verfolgige vo häidnische Filosofe gee, doch sunst isch dr Valens de Häide gegenüber tolerant gsi. Im Strit zwüsche de Aahänger vom Nicänum und de Arianer oder gnauer Homöer het dr Valens d Arianer understützt, was en üsserst umbeliebt gmacht het, no mee wil s zu herte Usschritige gegenüber de Nicäner choo isch. Chilleväter wie dr Athanasius und dr Basilius häi im Valens si Religionspolitik abgleent.



</doc>
<doc id="38849" url="https://als.wikipedia.org/wiki?curid=38849" title="Ostgoten">
Ostgoten

D Oschtgoote sind es germanischs Volch gsii.

Me dänkt, ass si vom eltere Volch vo de Greutunge chöme, wo i de Länder a dr undere Donau im Piet vom Römische Rych gsi sind.

Dr König Theoderich dr Grooss het am Ändi vom füüfte Joorhundert für Oschtrooom mit sym Heer s Land Itaalien eroberet. Em Theoderich sy Königspalascht isch z Ravenna gsi.

Eerscht i dr Middi vom sächste Joorhundert isch s sälbständigen Oschtgooterych vo de Byzantiner underwoorffe worde, und es paar Joor drufabe sind d Langobarde uff Itaalie cho; denen iires Rych het’s de bis im spoote achte Joorhundert gää.



</doc>
<doc id="38850" url="https://als.wikipedia.org/wiki?curid=38850" title="Schlacht von Adrianopel (378)">
Schlacht von Adrianopel (378)

D Schlacht vo Adrianopel het am 9. August 378 stattgfunde. In dr Schlacht häi die terwingische Gote e römischi Armee under em Kaiser Valens vernichdend gschlaage. Öbbe 20'000 Römer si umcho, drunder au dr Kaiser Valens, wo d Liiche von em nie gfunde worde isch. Es isch die folgeriichsti Niiderlaag vo de Römer sit dr Schlacht vo Cannae (216 vor dr Zitwändi) und dr Varusschlacht (9 noch dr Zitwändi) gsi.

D Terwinge si uf dr Flucht vor de Hunne gsi und dr Kaiser het ene erlaubt, d Donau z überkweere und sich uf em Gebiet vom Römische Riich niiderzloo. Si häi drfür de Römer Soldate müesse stelle. Wo d Römer iiri Verspräche de Terwinge gegenüber nid erfüllt häi, häi d Gote schliesslig gege sä rebelliert.

D Schlacht vo Adrianopel wird mänggisch as dr ersti groossi Siig in Öiropa vo dr panzerete Riterei über disziplinierti panzereti Fuesssoldate (Legionäär) aagluegt und eso as d Geburtsstund vo de middelalterlige Ritterarmeä. Vom taktische Ablauf vo dr Schlacht häär cha die These aber nit überzüüge, wil d Römer au e schweer panzereti Kawallerii ("cataphracti") ghaa häi, wo aber vo de Gote in d Flucht gschlaage worde isch. Eso si d Flanke vo dr Römische Infanterii gege d Aagriff vo de gotische und alanische Lanzeritter schutzlos gsi. Die römischi Infanterii het nid verloore, wil d Kampfwiis vo iire Gegner überlääge gsi weer, sondern wil die römischi Ufklärung Fääler gmacht het, dr überraschendi Aagriff vo de greuthungische Gote nit vorusgsee und d Zaal vo de Find drastisch underschetzt het.



</doc>
<doc id="38854" url="https://als.wikipedia.org/wiki?curid=38854" title="Zahnarme">
Zahnarme

Di Zahnarme (Pilosa) sin e Ornig vu dr Suuger. In däre Gruppe wäre d Omaisebäre un d Fuuldier zämmegfasst. Zämme mit dr Panzerete Näbeglaichdier bilde si d Iberornig vu dr Näbeglaichdier (Xenarthra).

Fuuldier un Omaisebäre sin stark an ihri Läbeswyys aabasst un unterschaide sich vum Ussere här dytli vunenander. Omaisebäre hän e langi Schnuure ohni Zehn, lääbe am Boode oder in Baium un frässe Insäkte. Di hitige Fuuldier frässe Bflanze un hän e churzi Schnuure mit bis zue 20 homodonte Zehn. Si lääbe uf Baim. D Riisefuuldier, wu uf em Boode gläbt hän, sin uusgstorbe. Vu dr Panzerete Nääbeglaichdier, wu s hite nume no as Gierteldier git, unterschaide si sich im Fähle vum Hutpanzer. Derwylscht d Monophyli vu dr Nääbeglaichdier insgsamt aidytig isch, sin di Zahnarme as Taxon umstritte.

Scho am Änd vum 18. Johrhundert hän dr Félix Vicq d'Azyr un dr Frédéric Cuvier mehreri Diergruppe as Zahnlosi (Edentata) zämmegfasst. Näbe dr hitige Nääbeglaichdier hän die au no d Omaiseigel, d Schiebedier un d Ärdfärli yygschlosse. Hit gälte die Suugergruppe nimi as mitenander verwandt.

Ornig Zahnarmi ("Pilosa")



</doc>
<doc id="38855" url="https://als.wikipedia.org/wiki?curid=38855" title="Walter Roderer">
Walter Roderer

Dr Walter «Rodi» Jakob Roderer (* 3. Juli 1920 z St. Galle; † 8. Mai 2012 z Ilau; haimetbrächtigt z Troge un z Züri) isch e Schwyzer Volksschauspiler gsii.

Dr Walter Roderer isch as Suhn vun eme Textilchaufmann uf d Wält chuu. Im Gymnasium het er Griechisch un Latynisch glehrt, wel er het welle ne Bfaarer gee. No dr Matura het er vier Semeschter lang Germanischtik an dr Universitet Züri studiert, het s Studium aber us finanziälle Grind mieße ufgee, wu syy Vater arbetslos woren isch.

Är het fir dryssg Franke am Oobe Nääberolle am Zürcher Schauspilhuus ibernuu un het dernäbe in dr Fabrik un as Verdrätter fir Bohnerwachs gschafft. Wun er fir s Cabaret Fédéral entdeckt woren isch un in Schwyzer Film wie "Oberstadtgass" mitgspilt ghaa het, het er anne 1957 e aige Turneetheater grindet. Mit 1288 Uffierige vum "Mustergatte" het dr Roderer e Theaterrekord ufgstellt. Syy Film "Ein Schweizer namens Nötzli" isch bis hite ain vu dr kommerziäll erfolgrychschte Schwyzer Kinoproduktione. Z Dytschland isch dr Roderer bekannt wore dur syy Mitwirkig in dr "Dudu"-Filmraie.

Dr Roderer het sich anne 1993 vu dr Bihni verabschidet. Dervor het er in dr Dytschschwyzer Prässe ne Aazaigekampagne zum dodmol blante EWR-Byydritt vu dr Schwyz gschaltet. Dodin het er sy Landslyt ufgriefe, bin ere fir Ändi 1992 terminierte Volksabstimmig gege dr Byydritt z stimme. Em Roderer syy Argumäntation het em in rächtskonservative Kraise Byyfall yydrait, ihn aber bi dr Byydrittsbefirworter diskreditiert.

In dr Johr 1986, 2004 un 2007 het dr Roderer mehreri Härzinfarkt mieße verlyyde. Anne 1996 isch syy erscht Frau, d Ungari Lenke Mekkey (* 1918), gstorbe. Syy zwooti Frau un langjehrigi Bihnepartneri, d Ruth Jecklin (* 11. Novämber 1934), isch am 29. Februar 2004 an Chräbs gstorbe. Im Juli 2010 isch bekannt wore, ass er syt Jänner 2005 mit syre 60 Johr jingere Großnichte Anina ghyrote gsii isch.

Dr Roderer het anne 2007 dr Ehre-Prix-Walo 2006 iberchuu fir syy Lääbeswärch, anne 2010 bi dr Verleihig vum Schwyzer Färnsehbryys dr "Lifetime Award" fir syy Lääbeswärch.

Är het z Ilau gwohnt, wu dr "Walter Roderer-Weg" no ihm gnännt woren isch. Är isch mit 91 Johr in syym Huus gstorbe.


 Kinofilm 
 Theaterufzaichnig fir s Färnseh 







</doc>
<doc id="38856" url="https://als.wikipedia.org/wiki?curid=38856" title="Weströmisches Reich">
Weströmisches Reich

S äigentlige Weströmische Riich, au Westrom oder Westriich ("Hesperium Imperium"), isch im Joor 395 us dr letschte Däilig vom Römische Riich under de bäide Söön vom Kaiser Theodosius I. entstande: Dr elteri Arcadius het z Konstantinopel über „Ostrom“ gherrscht und dr Honorius zerst vo Mailand, denn vo Ravenna us über „Westrom“. Die weströmische Kaiser häi nume no in Usneemefäll in dr Stadt Rom residiert. 

S Ändi vom Weströmische Riich isch – je noch Sichtwiis – im August 475 mit dr Verdriibig vom Julius Nepos, em letschte weströmische Kaiser, wo vom oströmische "Augustus" Zenon anerkennt worden isch, dur dr weströmisch Fäldheer Orestes, im August 476 mit dr Absetzig vom jugendlige Usurpator und Geegekaiser Romulus Augustus (spöttisch „Romulus Augustulus“ gnennt) dur dr weströmisch Generaal Odoaker oder im Joor 480 mit dr Ermordig vom Julius Nepos, wo in d Brovinz Dalmatia gflüchdet isch, sich aber immer no as dr "Augustus" vo Westrom betrachdet het.



</doc>
<doc id="38859" url="https://als.wikipedia.org/wiki?curid=38859" title="Consulat">
Consulat

S Konsulat (latiinisch "consulatus"), s Amt vom ene Konsul (latiinisch "consul" ), isch s höggste zivile und milidäärische Amt vo dr Ämterlaufbaan "(cursus honorum)" in dr Römische Republik gsii. Es het bis in d Spootantike existiert, het aber, wo d Kaiserzit aagfange het, e groosse Däil vo sinere politische Bedütig und Macht verloore.

Jeedes Joor het s römische Volk zwäi Konsul gweelt. Sit 153 vor dr Zitwändi häi si iir Amt am 1. Jänneraadräte, und dä gältet sit denn as Jooresaafang, wil d Konsul die eponyme (griechisch: „wo dr Naame git“) Beamte vo Rom gsi si, wo d Joor noch ene benennt worde si. Für d Jooresaagoob het mä d Nääme vo de bäide Konsul im Ablativ hinderenander aagee, z. B. wemm mä bim ene Eräignis "Cn. Domitio C. Sosio consulibus" drzue schribt, bedütet das, ass es im Joor 32 vor dr Zitwändi bassiert isch, wo dr Gnaeus Domitius und dr Gaius Sosius Konsul gsi si. En ehemoolige Konsul ("consularis" bzw. Konsular) het immer e bsundrigs Aasehä gnosse und und het zur senatorische Elite ghöört.



</doc>
<doc id="38861" url="https://als.wikipedia.org/wiki?curid=38861" title="Konsul">
Konsul

Konsul bezäichnet:



</doc>
<doc id="38862" url="https://als.wikipedia.org/wiki?curid=38862" title="Konsulat">
Konsulat

Konsulat stoot für:



</doc>
<doc id="38863" url="https://als.wikipedia.org/wiki?curid=38863" title="King Ku$ha">
King Ku$ha

Dr King Ku$ha (* 29. Juli 1994 z Gjilan, Albanie; bürgerlich "Kushtrim Behluli") isch e albanische Rapper, wo sit 2010 bim Münchner Plattelabel ASR Music Group under Vertrag isch.

Anne 2009/10 het de Kushtrim Behluli aagfange Text un Musik z schribe. Si erschti Single "Du Hala" het er as "The KinG" anne 2011 veröffentlicht. Im gliche Johr het er au ne Duo mit em Rapper "Black-B" veröffentlicht unter em Titel "Ket Sen". Im Johr 2012 het er d Single "P*ssy 'Ra" uusebrocht.




</doc>
<doc id="38867" url="https://als.wikipedia.org/wiki?curid=38867" title="Magister militum">
Magister militum

Dr magister militum ("Armeemäister") isch in dr spootantike römische Armee in dr Zit zwüschen em Konstantin I. und em Herakleios d Bezäichnig gsi für e Oberbefäälshaaber vom ene Verband vo dr beweeglige Fäldarmee.

Dä Ditel isch entstande, wo mä em "praefectus praetorio" 312 sini milidäärische Kompetänze ewäggnoo het, iim nume zivili Verwaltigsufgoobe überloo und eso si Macht iigschränkt het. Ursprünglig het s äi "magister militum" ge für d Infanterii ("magister peditum") und äine für d Riterei ("magister equitum"), bis die Funkzioone in dr Reegle under eme äinzige "magister militum" bzw. eme "magister utriusque militiae" zämmegfasst worde si. 

Sit em Constantius II. het mä für jeede regionaale Armeedäil e separate "magister militum" iigsetzt: "per Gallias", "per Italiam et Africam",* "per Illyricum", "per Orientem" und "per Thracias", 
drzue si zwäi "magistri militum praesentales" as Kommandöör vo de Hoofarmeä ("palatini" bzw. "obsequium"). Öbbe sit dere Zit het s Amt vom Armeemäister zu de höggste Stellige im "Imperium Romanum" ghöört.

Im Oströmische Riich si under em Kaiser Justinian um 550 witeri Milidäärbrovinze mit entsprächende "magistri militum" iigrichdet worde: dr "magister militum per Armeniam" (däilwiis uf em Gebiet vom "magister militum per Orientem"), dr "magister militum per Africam" (im oströmische Nordafrika) und dr "magister militum Spaniae" (im oströmische Südschbanie). 

Under gwüsse Umständ höi die östlige Armeemäister Sondervollmachte (στρατηγòς αὐτοκράτωρ) überchoo, so dass sofort und im Naame vom Kaiser Entschäidige häi chönne dräffe. Do und dört het dr "magister militum" au d Kontrolle über die zivili Verwaltig ghaa. Es isch dorum durchus berächdigt, wemm mä die spöötere "magistri militum" as Vorstuefe vo de Exarche aaluegt, au wenn d "magistri militum" nume in Usnaamefäll die zivili Gwalt usgüebt häi. 

Näbe bzw. under de äigentlige oberste Armeemäister häi e Hufe "magistri militum vacantes" (Singular: "vacans") existiert, wo käi Regionalkommando ghaa häi, sondern nume d Befäälsgwalt über chliineri bis middleri Verbänd vo dr Fäldarmee.

Scho vo dr zwäite Helfti vom 4. Joorhundert aa häi d Armeemäister in Westrom e folgeschweere Iifluss uf d Politik gha, wie öbbe dr Arbogast dr Elteri, dr Aëtius und dr Ricimer), au wenn vili von ene loyal zum regierende Kaiser bliibe si, wie öbbe dr Bauto oder dr Stilicho).
Dr ranghöggsti "magister militum" isch im 5. Joorhundert ändgültig zum Regänt und Oberbefäälshaaber in dr westlige Riichshelfti worde und het sit em Constantius III. dr Ditel vom ene "patricius" ghaa. Wo sich die weströmischi Armee um 470 ufglööst het, isch au dr reguläri westligi "magistri militum" verschwunde. Noch em Ändi vom weströmische Kaiserdum het dr oströmischi Kaiser dr Armeemäisterditel allerdings au e baar germanische Füerer und Köönig im Weste gee, öbbe dene vo de Burgunde, aber es isch denn eender en Eereditel gsi.

In Ostrom isch s de Herrscher und dr zivile Administrazioon wenigstens noch em Sturz vom Aspar im Joor 471 im Ganze seer vil besser glunge, au mächtigi Armeemäister wie dr Belisar under Kontrolle zu halte. S Amt, wo grad im Weste vilmol vo Manne vo „barbarischer“ Abstammig bsetzt worde isch, het im Oste no wäärend em Räst vo dr Spootantike bestande, isch denn aber im Lauf vom 7. Joorhundert au in dr oströmische Armee verschwunde, wo d Verbänd, wo de Armeemäister vo Thrakie, Armenie und vom Oriänt understande häi, vo de Gränze zruggzooge worde si und in iire nöije Ufstelligsrüüm in Chläiasie d Stritchreft vo dr nöije middelbyzantinische Themenornig bildet häi. S letscht Mol, wo mä sicher isch ass en oströmische "magister militum" erwäänt worde isch, bezieht sich uf s Joor 662.




</doc>
<doc id="38870" url="https://als.wikipedia.org/wiki?curid=38870" title="Leo I. (Byzanz)">
Leo I. (Byzanz)

Dr Leo I. (, mit vollständigem Naame "Flavius Valerius Leo"; * um 401; † 18. Januar 474) isch vom 7. Februar 457 bis 474 Kaiser vom Oströmische Riich gsi.

Es schiint, ass dr Leo us äifache Verhältniss cho isch und us dr Brovinz "Dacia" z Thrakie gstammt het. Er isch zum Drubbenfüerer ufgstiige und noch em Dood vom Kaiser Markian het en dr mächtig "magister militum" (Armeemäister) Aspar zum Kaiser ("Augustus") erhoobe, wil er offesichtlig glaubt het, ass er dr Leo liicht chönn stüüre. Dr Leo isch vo Senatore und Soldate as "Imperator" akklamiert und denn uf s Schild ghoobe worde. Er isch offesichtlig au dr erst Kaiser gsi, wo denn vom ene gäistlige Würdedrääger – in däm Fall vom Patriarch vo Konstantinopel – kröönt worde isch (allerdings isch s no bis 602 gange, bis die Zeremonii zum erste Mol nüme im Hippodrom oder im Balast sondern in ere Chille stattgfunde het). Dr Leo, wo nid emol wie alli sini Vorgänger sit 364 zur theodosianisch-valentinianische Dynastii ghöört het, aber e daatchreftige Herrscher gsi, wo au dr Weste vom "Imperium Romanum" nit us de Auge verloore het. 467 het er dr Anthemius, wo mä über en 457 sälber as mööglige Kaiser gredet het, as nöije "Augustus" vom Weste uf Italie gschickt und het em e starki Armee und riisigi finanzielli Middel mitgee. D Zruggeroberig vo Africa, wo si zämme häi welle mache, isch aber 468 eländ gschiteret und het enormi Summe vo Gäld kostet. No wo dr Kaiser säggs Joor spööter gstorbe isch, isch dr oströmischi Staatsschatz fast erschöpft gsi. Mit de Goote z Pannonie hingeege isch s under em Leo zerst zum ene Usgliich cho, au wil der Alan Aspar d Goote favorisiert het. Dr jungi Theoderich isch vo öbbe 459 bis 469 as Gäisle am Kaiserhoof gsi.

Anders as es dr Aspar erwartet het, isch dr Leo e gschickte Machtpolitiker gsi und het sich immer mee vo dr Dominanz vo de hooche Milidäär freigmacht. 462 het si Frau e Soon uf d Wält brocht und so het s gschunne, ass d Noochfolgerfroog kläärt sig. Won er aber noch e baar Mönet gstorbe isch, het dr Aspar Druck uf e Leo usüebe, wil er het welle, ass si Soon d Dochder vom Kaiser wurd hüroote. Dr Kaiser het e nöiji Garde ufgstellt, d "excubitores", wo us Römer wie em spöötere Kaiser Iustinus und Isaurier zämmegsetzt gsi isch. D Isaurier si us err abgläägene Regioon vo Chläinasie choo und häi as halbi Barbare gulte, aber im Underschiid zu de Alane und de Goote si si wenigstens "de iure" Bürger vom Römische Riich gsi. E Hufe vo ene häi sit langem in dr Armee dient. Mit de "excubitores" het dr Kaiser jetzt si äigene bewaffnete Aahang gha, wo nume iim und nit em Armeemäister zur persöönlige Dröiji verpflichtet gsi isch. As Geegegwicht zum Aspar het dr Leo au no dr spööter Kaiser Zenon ufbaut, und het en mit sinere Dochter Ariadne verhürootet. Im Aspar si Soon, dr "magister militum per Orientem" Ardaburius, isch 466/67 vom Kaiser vor em Senat wäge Hochverroot aaklagt worde, wo dr Zenon d Bewiis drfür gfunde het, und abgsetzt worde. Im Aspar het dä Komflikt nit gschaadet so stark isch si Stellig gsi. Dr Machtkampf zwüschen em Milidär und em Kaiser isch erst e baar Joor spööter ändgültig entschiide worde: Dr Aspar het si ander Soon Patricius uf e Droon welle erheebe und er isch 470 denn zum "Caesar" gmacht worde. Aber scho im Joor druf häi im Leo sini Manne dr Aspar bin ere Audiänz im Balast aagriffe und umbrocht. Dr Patricius isch schiimbar nid verletzt worde, und im Aspar si dritt Soon, dr Ermanerich, isch zu dere Zit gar nit in Konstantinopel gsi. Wäge dere Daat, wo en offene Rächtsbruch gsi isch, häi die zitgenössische Gschichtsschriiber Malchus vo Philadelphia und Candidus im Leo dr Biinaame "Makélles" („Schlächter“) gee. En Aahänger vom Aspar, dr "comes" Ostrys, het denn mit e baar germanische "foederati", wo z Konstantinopel gsi si, en Aagriff uf e Balast gmacht, aber d "excubitores" häi dä chönne abweere. Dr Leo häig sim weströmische Kaiserkolleg Anthemius denn empfoole, s Gliiche mit sim Armeemäister Ricimer z mache. In Italie isch dr Komflikt zwüschen em Kaiser und de Milidäär allerdings anders usgange und 472 isch dr Anthemius hiigrichdet worde.

Dr Mord vom Aspar het s Verheltnis vom Leo zu de Goote belastet, und deren iire Druck uf d Balkanbrovinze het zuegnoo: Dr Ostrys isch zum Theoderich Strabo gflüchdet und het dä gege dr Kaiser ufghetzt. Erst 473 isch dä Komflikt bigläit worde, wo dr Strabo zum "magister militum praesentalis" ernennt und as Köönig vo sine Gooten anerkennt worde isch. Im Weste het dr Leo noch em Dood vom Anthemius offesichtlig zerst dr Olybrius und denn dr Julius Nepos as nöije Kaiser iigsetzt. Die häi s aber nid fertig brocht, dr Weste stabilisiere. Mit de Sassanide het s witer Friide gee und das het s Riich milidäärisch entschäidend entlastet. Im Leo si Noochfolger isch für churzi Zit si Änkel Leo II. gsi, dr Soon vom Zenon, und won er gstorbe isch dr Zenon sälber.



</doc>
<doc id="38877" url="https://als.wikipedia.org/wiki?curid=38877" title="Isaurier">
Isaurier

D Isaurier (au Isaurer) si en antike Volksstamm im Süde vo Chläiasie gsi. Iiri Häimet Isaurie isch e Gebirgsland, wo zwüschen em antike Kilikie und Lykaonie lit und e römischi Brovinz, "Isauria". In dr Antike si si as Röiber und Chrieger gfürchtet gsi und häi vom spoote 5. Joorhundert in dr oströmische Armee as Soldate Karriere gmacht. Dr Kaiser Leo I. het sä as Geegegwicht zu de gotische Drubbedäil iigsetzt. Wie wichdig die isaurische Drubbe gsi si, gseet mä dra, ass äine vo iire Generääl vom Leo proteschiert und spööter under em Naame Zenon zum Kaiser erhoobe worde isch. Under em Kaiser Anastasios I. si si aber as Machtfaktor usgschaltet worde.

Mä sött dä Volksstamm nit zu verwäggsle mit dr syrische Dünastii, wo vom Kaiser Leo III. gründet worde isch und wo vo 717 bis 802 s Byzantinische Riich regiert het. Si wird vilmol und falsch as "Isaurischi Dünastii" bezäichnet.



</doc>
<doc id="38878" url="https://als.wikipedia.org/wiki?curid=38878" title="Excubitores">
Excubitores

D excubitores (griech. ἐξκουβίτορες) si e Elitedrubbe gsi, wo in dr Spootantike die wichdigsti Garde vom oströmische Kaiser bildet het. 

D Drubbe isch dreihundert Maa stark gsi und isch um 460 vom Kaiser Leo I. ufgstellt worde, wo denn d Handligsschbiilrüüm vom Herrscher het welle vergröössere. Die ursprüngligi Liibwache, d "scholae palatinae" und d "protectores domestici", wo noch 312 d Prätorianer ersetzt häi, si Paradedrubbe worde und häi kuum me Wärt as Kämpfer gha. Und sonigi het dr Kaiser brucht, wil er denn im ene Machtkampf gege dr Armeemäister Aspar gstande isch, und nid het chönne sicher si, wo d Löialidäät vo de alte Gardiste glääge isch. Mit ere nöije Elitedrubbe, wo nume im Kaiser ergääbe gsi isch, isch dr Leo mächdige Aristokrate und Milidäär gegenüber unabhängiger gsi. Öbbe zur gliiche Zit het dr Kaiser au no e Gsetz erloo, wo s nume no usgweelte Würdedrääger erlaubt gsi isch, bewaffneti Aahänger "(bucellarii)" um sich z haa. Scho in dr früeje Kaiserzit het mä Soldate, wo Wach gschoobe häi, uf Latiinisch as "excubitores" bezäichnet; dr Leo het dä Naame ufgriffe. D Drubbe het scho 471 zäigt, was si cha läiste, wo noch em Mord vom Aspar däm sini Aahänger dr Kaiserbalast aagruffe häi und vo de "excubitores" abgeweert worde si.
S Amt vom Befäälshaaber vo dr nöije Garde, em "comes excubitorum", isch scho seer füe e Sprungbrätt zu Hööcherem worde. Mee as äi "comes" isch sälber Kaiser worde, so dr Justin I., de Tiberios I. und dr Maurikios. Si si au as Fäldheere iigsetzt worde oder häi oströmischi Armeä begläitet und d Generääl im Naame vom Kaiser kontrolliert. Au d "scribones", wo vilmol chliineri Abdäilige vo dr Garde kommandiert häi, si wichdig gsi und häi hüfig Spezialufdräag usgfüert. Dr "scribo" Anthinus öbbe het im Ufdraag vom Kaiser Justinian I. 546 dr römisch Bischof Vigilius verhafdet und uf Konstantinopel brocht und au 653 het e Grubbe vo "excubitores" dr Babst Martin I. verhafdet. D Gardiste si mänggisch au as Hänker iigsetzt worde.

Wo die oströmischi Armee in dr Middi vom 7. Joorhundert im Lauf vo dr Islamische Expansion meermols vo de Araber besigt worde isch, isch si grundlegend umstrukturiert worde. S Amt vom "magister militum" isch verschwunde und dr Charakter vo de "excubitores" het sich stark veränderet. Um 750 si si zämme mit de "scholae" in Elite-Regimänter ("Tagmata") umgwandlet worde und häi denn bis ins 11. Joorhundert dr Chärn vo dr byzantinische Kaisergarde und vo de verschiidene Expedizionskoor bildet. S "Tagma" vo de ἐξκουβίτορες wird zum letschte Mol in dr Armee vom Kaiser Alexios I. bi dr verheerende Schlacht vo Dyrrhachion gege d Normanne im Joor 1081 erwäänt.



</doc>
<doc id="38881" url="https://als.wikipedia.org/wiki?curid=38881" title="Zenon (Kaiser)">
Zenon (Kaiser)

Dr Zenon, , latiinisch Flavius Zeno, († 9. April 491), isch vom 29. Januar 474 bis zu sim Dood dr oströmisch Kaiser gsi. As Elläiherrscher het er Novämber 474 afo regiere. Si Herrschaft isch vom ene 20 Moonet lange Exil vom Januar 475 bis August 476 underbroche worde.

Dr Zenon het ursprünglig Tarasicodissa oder Trascalissaeus ghäisse und isch en Isaurier gsi. Er isch in dr oströmische Armee zum General ufgstiige und het em Kaiser vo Byzanz Leo I. in sim Machtkampf gege e "magister militum" Aspar ghulfe. Noch em Dood vom Aspar isch er sälber zum "magister militum" ernennt worde und het d Dochder vom Leo döfe hüroote. Noch em Dood vom Leo I. isch im Zenon si äinzig Soon as Leo II. Kaiser worde, isch aber churz druf im Joor 474 gstorbe und dr Zenon het d Herrschaft übernoo.

Im Zenon si Regierigszit isch brägt gsi vo Volksufständ und Kämpf zwüsche religiöse Extremiste. Ussepolitisch isch er eender erfolgriich gsi und het d Posizioon vom Oströmische Riich chönne stabilisiere. Gegen e Undergang vom weströmische Kaiserdum (476 bzw. 480) het er nüt chönne mache. Formal isch er vo denn aa dr Kaiser vom ganze Römische Riich gsi, het sich aber uf d Verdäidigung und Konsolidierig vo Ostrom konzentriert. Dr Köönig vo de Ostgoote, dr Theoderich, won en im Balkan bedroot het, het er uf Italie gschickt zum dr Odoaker, wo dört gherrscht het, z stürze.

Wo dr Zenon am 9. April 491 gstorbe isch, het sich si Frau Ariadne mit eme füerende Mitgliid vom Hoof, em Flavius Anastasius, verhürootet und iin zum Kaiser gmacht.



</doc>
<doc id="38885" url="https://als.wikipedia.org/wiki?curid=38885" title="Leo II. (Byzanz)">
Leo II. (Byzanz)

Dr Leo II. (, * August/Septämber 467; † Novämber 474) isch im Joor 474 e churzi Zit byzantinische Kaiser gsi.

Dr Leo isch dr Soon vom Zenon und dr Ariadne, dr Dochder vom Leo I. und dr Verina gsi. Nochdäm dr "Caesar" Patricius besitigt gsi isch, isch dr Leo as dr neggst männlig Verwandti vom Leo I. im Oktober 472 zum "Caesar" und Dronfolger erhoobe worde. E Joor druf, woorschiinlig am 17. Novämber 473, isch dr Bueb zum "Augustus" und Mitkaiser ernennt worde.

Noch em Dood vo sim Groossvater am 18. Januar 474 het dr jung Leo nominell d Elläiherrschaft übernoo, aber scho am 29. Januar het er si Vater Zenon zum Mitkaiser kröönt. Dr Leo isch im Novämber 474 noch zää Möönet as Kaiser an ere umbekannte Chrankhet gstorbe und und het dr Zenon as Elläiherrscher im Oste hinderloo.



</doc>
<doc id="38888" url="https://als.wikipedia.org/wiki?curid=38888" title="Anastasios I.">
Anastasios I.

Dr Anastasios I. (, lat. "Anastasius," as Kaiser "Imperator Caesar Flavius Anastasius Augustus;" * um 430 z Dyrrachium; † 9./10. Juli 518 z Konstantinopel) isch vo 491 bis 518 oströmischer Kaiser gsi.

Dr Anastasius isch e hooche Beamte am byzantinische Hoof gsi und en änge Verdraute vo dr Kaiserin Aelia Ariadne. Wo dr Kaiser Zenon gstorbe isch, het d Ariadne iin zwäi Dääg spööter z Konstantinopel zum Kaiser lo usrüefe.
Dr Anastasius het d Herrschaft über s ganze Römische Riich für sich in Aaspruch gnoo. Em Theoderich em Groosse, wo sit 493 Herrer über Italie gsi isch, het er s Rächt bestätigt, Konsul für e Weste z ernenne; und drfür het dr Theoderich "pro forma" im Naame vom Kaiser regiert. Bis 510, wo s zum Friide cho isch, het s aber doch chriegerischi Usenandersetzige mit de Goote gee: Die häi uf em Balkan aagriffe und die oströmischi Flotte z Italie. Au d Franke häi sich um d Anerkennig vo Byzanz bemüet, und dr Merowinger Chlodwig I. isch zum "patricius" erhoobe worde.
Uf em Balkan het dr Anastasius die Langi Muure gege d Aagriff vo de Protobulgare lo baue und dr Limes an dr undere Donau instandgsetzt. D Sassanide häi im Oste aagriffe und d Oströmer gschlage. 507 isch s zum ene Waffestillstand cho, wo zwanzig Joor ghebt het.
Dr Anastasius het d Macht vo de Isaurier broche und d Staatsfinanze konsolidiert. Er het s Münzwääse reformiert und 498 d Handelsstüür abgschafft und eso d Wirtschaft nöi beläbt.

Im religiööse Beriich het s vil Usenandersetzige gee. Dr Anastasios het im Joor 496 dr Patriarch vo Konstantinopel Euphemius und denn si Noochfolger Makedonios II. lo absetze, un denn dr monophysitisch orientierti Patriarch vo Antiochia Timotheos I. iigsetzt. Es isch druf zu Ufständ choo und sogar e Geegekaiser usgrüeft worde. Dr "magister militum" Vitalian, wo mit ere Armee vor Konstantinopel ufdaucht isch, isch 520 gschlaage worde.

S Akakianische Schisma mit dr römische Chille (484–519) het erst under em Justin I. chönne beändet wärde, wil dr dr Bischof vo Rom zur Zit vom Anastasius sich uf s chalcedonensische Bekenntnis verstifft het und zu käim Kompromiss baraat gsi isch. 

Gege d Nitchriste im Imperium het dr Anastasios Gwalt brucht und 502 pagani Früeligsfest verbote. Altglöibigi häi chönne entäignet wärden und häi nüm döfe erbe.



</doc>
<doc id="38890" url="https://als.wikipedia.org/wiki?curid=38890" title="Friederike Brion">
Friederike Brion

D Friederike Elisabeth Brion, wia-se mit-em ganza Nama ghoißa hôt (* vrmuatlich am 19. April 1752 z Nìderreddere em Elsass, † 3. April 1813 z Missennä bei Lohr), ischt a elsässischa Pfarrersdochder gwäa, wo en ihrer Jugend a kurza Zeit lang a Vrheltnis mit-em deitscha Dichtr Johann Wolfgang von Goethe ghet hôt ond durch sellen Omstand heit noh bekannt ischt.

An welem Dag d Friederike Brion uff d Welt komma ischt, woiß-mr et gnau, weil d Kirchabiacher vo ihrem Geburtsort en de Wirra vo dr franzeesischa Revoluzioo vrnichdet wôrra send. Drom ischt mr halt uff d Vrmuadong ôôgwiisa, dass des am 19. April 1752 dr Fall gwäa ischt. Ihr Vadder isch dr evangelisch Pfarrer Johann Jakob Brion ond ihr Muadr d Maria Magdalena geborene Schöll gwäa. Zamma hend dia zwoi fenf Kender ghet, wo ihr Geburt ibrleabt hend. D Friederike isch s dridde drvoo gwäa. Am Martinsdag (11. Novembr) 1760 hôt dr Jakob Brion a Stell als Dorfpfarrer z Sesaheim ôôgnomma. Deet hôt d Friederike ihr Kendheit ond Jugend vorbrôcht. Obwohl se scho en dera Zeit emmer môl wiidr krenklich gwäa ischt, hôt-se trotzdem ihr Leaba en volle Ziig gnossa.

Dr Pfarrer Brion hôt a eiserscht gaschtfreindlichs Haus gfihrt. Zo deane jonge Leit, wo deet hin ond wiidr eikehrt send, hôt ondr andrem au dr Strôßburger Jurastudent Johann Wolfgang Goethe – da Adlstitl hôt’r dômôls noh et ghet – aus Frankfurt am Main gheert. Wia dr sell em Herbscht 1770 mit seim elsässischa Freind Friedrich Leopold Weyland d Omgebong vo Strôßburg erkondet hôt, hôt dia zwoi dr Weag au en des Derfle Sesaheim gfihrt, wo bloß rond 40 Kilometr drvoo entfernt leit. A etlicha Zeit schbätr hôt dr Goethe sei erschda Begegnong mit dr Friederike so gschildret: "In diesem Augenblick trat sie wirklich in die Türe; und da ging fürwahr an diesem ländlichen Himmel ein allerliebster Stern auf." Ond a bissle weidr: "Schlank und leicht, als wenn sie nichts an sich zu tragen hätte, schritt sie, und beinahe schien für die gewaltigen blonden Zöpfe des niedlichen Köpfchens der Hals zu zart. Aus heiteren blauen Augen blickte sie sehr deutlich umher, und das artige Stumpfnäschen forschte so frei in die Luft, als wenn es in der Welt keine Sorge geben könnte; der Strohhut hing am Arm, und so hatte ich das Vergnügen, sie beim ersten Blick auf einmal in ihrer ganzen Anmut und Lieblichkeit zu sehn und zu erkennen."

En de nägschde Monat isch dr Goethe noh oft Gascht em Haus Brion gwäa ond hôt mit seira geliibda Friederike an Haufa Ausfliig en d Omgebong vo Sesaheim gmacht. Dô drbei send-se meischdens gridda. Manchmôl hend-se au a Fahrt mit-ma Kahn en de weidlaifige Rhein-Aua ondrnomma ond Bekannde vo dr Friederike bsuecht. En dera Zeit ischt Sesaheim fir da Goethe dr Nabl vo dr Welt gwäa. Des grauße Glick, wo-nr dô empfonda hôt, hôt-en au drzua inschbiriirt, nôch-ra lengera Paus amôl wiidr zo dichda. Entstanda send so dia "Sesenheimer Lieder". Zo dera Sammlong gheeret ondr andrem s „Mailied“ ("Wie herrlich leuchtet mir die Natur"), „Willkommen und Abschied“ ("Es schlug mein Herz ... ") ond sei ganz berihmts „Heideröslein“ ("Sah ein Knab’ ein Röslein stehn"), laudr Werk, wo en sei "Sturm-und-Drang-Periode" fallet.

Des Vrheltnis vom Goethe zor Friederike Brion hôt abr et lang dauret. Scho em kommenda Sommer hôt’r mit-em Gedanka gschbiilt, mit dera Bezihong Schluss z’machet. Kurz vôr seira Rickkehr en sei Hoimetstadt Frankfurt am Main hôt’r-se am 7. Auguscht (vorerscht) zom ledschda Môl gsäha: "Als ich ihr die Hand noch vom Pferde reichte, standen ihr die Tränen in den Augen, und mir war sehr übel zumute." Ond scho a Woch schbätr hôt’r des "herrliche Elsass" hendr sich glau. Aus Frankfurt schliaßlich hôt’r dr Friederike an Briaf gschriiba, wo-nr sei Vrheltnis vollends drmit uffgleest hôt. Dr Friederike ihr Antwort dô druff "zerriss mir das Herz (...); stets empfand ich, dass sie mir fehlte, und was das Schlimmste war, ich konnte mir mein eignes Unglück nicht verzeihen (...). Hier war ich zum erstenmal schuldig; – doch der Abschied war endgültig." Dr Goethe ischt abr noh mendeschdens oimôl – em Jôhr 1779 bei-ra Reis en d Schweiz – ens Pfarrhaus vo Sesaheim zruckkomma.
D Friederike Brion ischt ihr ganz Leaba lang ledich bliiba. Bis zom Dod vo ihrem Vadder em Jôhr 1787 hôt-se em elderlicha Haus gwohnt. Dô drnôch ischt-se mit ihrer jengera Schweschder Sofie zom Bruader Christian uff d Pfarrei Rothau zoga. Deet send dia zwoi Fraua au bliiba, nôchdem dr Bruader an-an andra Ort vrsetzt wôrra ischt. Om ihrn Lebensondrhalt bestreida z’kennet, hend dia Schweschdra selbr gmachde Tepferwara aus Stoiguad ond Handarbeida vrkauft. A gwissa Zeit lang hend-se au aus ihrem Haus a kloina Pension fir Mädla gmacht, wo z Rothau en-ra oigens dô drfir grendeda Schual Franzeesisch glernt hend.

Em Jôhr 1801 ischt d Friederike zor Ondrschditzong vo ihrer eldera krenklicha Schweschder Maria Salomea ens Pfarrhaus vo Diersburg zoga. Wia de sell viir Jôhr druff mit ihrem Môô ens badische Missennä omzoga ischt, isch au d Friederike mitganga. 1807 isch ihr Schweschder vom Dod weggrafft wôrra; abr d Friederike isch bei ihrem Schwôger wohna bliiba. Weil abr au sui selbr gsondheitlich arg ôôgschlaga gwäa ischt, hôt-se Ôfang 1813 ihr Schweschder Sofie biddet, se zo vrsorga, was de sell au doa hôt. Scho a kurza Zeit druff, am 3. April 1813, hôt d Friederike ihre Auga fir emmer gschlossa. 61 Jôhr alt ischt-se wôrra. Ihr ledschda Ruha hôt-se zwoi Däg schbäter uff-em Friidhof vo Missenä gfonda. S Grab ischt heit noh erhalda. Dr Grabstoi, wo abr erscht em Jôhr 1866 uffgstellt wôrra ischt, hôt folgenda Inschrift nôch-ma Vers vom eschtreichischa Dichter Ludwig Eckardt: "Ein Stral der Dichtersonne fiel auf sie, so reich, daß er Unsterblichkeit ihr lieh!"





</doc>
<doc id="38892" url="https://als.wikipedia.org/wiki?curid=38892" title="Römisch-Persische Kriege">
Römisch-Persische Kriege

Wäärend Joorhunderte si in dr Antike s Römische bzw. Oströmische Riich und s nöipersische Sassanideriich die bäide vorherrschende Staategebild im Middelmeerruum und im Vordere Oriänt gsi. Es het zwar zwüsche dene bäide spootantike Groossmächt au Faase vo friidliger Koexistänz gee, aber bsunders im 5. Joorhundert si d Bezieeige zwüschen ä maassgääblig vo milidäärische Komflikt brägt gsi, wo in dr Forschig mänggisch as römisch-persischi Chrieg bezäichnet wärde. 

Die milidäärische Usenandersetzige häi aagfange, wo s Sassanideriich im 3. Jahrhundert noch dr Zitwändi gründet worden isch und erst mit em Siig vom oströmische Kaiser Herakleios 628/30 häi si ufghöört. Bsundrigs intensiv si d Kämpf zu Zite vom Schapur I. (240/42–270), Schapur II. (309–379), Chosrau I. (531–579) und Chosrau II. (590–628) gsi. D Aagriff si vo dr römische wie au vo dr persische Site us choo. Noch em letschte und grösste römisch-persische Chrieg (603–628) si die bäide Groossriich erschöpft gsi und Opfer vo dr Expansioon vo de Araber worde. Die häi s Sassanideriich vernichdet und die römische Oriäntbrowinze erooberet. Das Eräignis wird vo vile Historiker as s ändgültige Ändi vo dr Anrike aagluegt.




</doc>
<doc id="38893" url="https://als.wikipedia.org/wiki?curid=38893" title="Belisar">
Belisar

Dr Flavius Belisarius oder au Belisarios (, * um 505; † 565) isch e oströmische General und Fäldheer under em Kaiser Justinian I. gsi. Noch em Prokop het er vom Balkan gstammt, us dr Regioon "Germania", wo zwüsche Thrakie und em "Illyricum" glääge isch.

Dr Justinian het dr Belisar 527 zum "dux Mesopotamiae" ernennt und e chli spööter zum "magister militum per Orientem", also zum Oberbefäälshaber im Chrieg gege die persische Sassaniden, wo 526 usbrochen isch. 
530 het er d Schlacht bi Dara gwunne, aber e Joor spööter bi bei Callinicum e Niiderlaag iigsteckt. Dr Justinian het zrugg uf Konstantinopel grüeft won er 532 dr Nika-Ufstand bluetig underdruckt und im Kaiser si Droon grettet het.

Im Joor 533 het en dr Justinian uf "Africa" gschickt und dört het er in de Schlachte von Ad Decimum und Tricamarum s Wandaaleriich zerstöört.

Vo 535 bis 540 het er Belisar im Gootechrieg z Italie kämpft und au in "Africa" gege dr uffständischi Stotzas. Vo 541 het wider im Oste s Riich gege d Sassanide verdäidigt. 
Sit 542 isch dr Belisar denn nüme "magister militum" gsi, isch aber "patricius" bliibe und 544 zum "comes sacri stabuli" ernennt worde. In sim zwäite Italiefäldzug (544–548) het dr Belisar käini Erfolg chönne fiire. Er isch schliesslig mit em Narses ersetzt worde, wo d Ostgoote 552 denn besigt het.

559 het er Konstantinopel erfolgriich gege d Hunne verdäidigt. 562 isch er aaklagt worde, an ere Verschwöörig gegen e Justinian mitgmacht z haa, isch aber im Joor druf vollständig rehabilitiert worde. Er isch im Merz 565 woorschiinlig z Konstantinopel gstorbe, e baar Möönet vor sim Kaiser.

S "Belisar-Epos" überliiferet die (unhistorischi) Legände, wie dr groossi Fäldheer as blinde Bättler under dr Porta Pinciana z Rom gstorbe sig – vermuetlig e Reflex uf d Hochverrootsaachlaag vo 562.
En anonümi Fassig vo dr Belisar-Legände, d "Ιστορία του Βελισαρίου", isch us dr Zit vo dr kretische Rönessans uf Griechisch überliiferet. Dr Robert Graves het d Gschicht vom Belisarius noochverzelt.





</doc>
<doc id="38896" url="https://als.wikipedia.org/wiki?curid=38896" title="Narses">
Narses

Dr Narses (; * um 490; † 574 z Rom) isch en Öinuch und General vom oströmische Kaiser Justinian gsi.

Dr Narses isch us em sogenannte "Persarmenie" cho, also däm Däil vo Armenie, wo vo de Sassanide bsetzt gsi isch. Dört isch d Kastrazioon im Geegesatz zum Oströmische Riich erlaubt gsi und dr Narses isch kastriert worde. Er isch spööter uf Konstantinopel gange und isch under em Justinian I. "primicerius sacri cubiculi", d. h. e Verwalter vo de kaiserlige Finanze, worde. Wäärend em Nika-Ufstand 532 het er s Verdraue vom Kaiser und vo siner Frau Theodora erworbe. 538 isch er as Zivilist mit ere Armee uf Italie gange, wo dr "magister militum" Belisar sit 535 d Ostgoote bekämpft het. Die bäide Fäldheere si aber nid uschoo zämme, dorum het mä dr Narses zrugggrüeft, und dr Belisar het 540 Ravenna erooberet. Es het bis 541 Friide gherrscht, bis d Goote under em nöije Köönig Totila wider häi afo kämpfe. Wo s im Belisar nid glunge isch, für Rue z sorge, isch dr Narses 551 zum Oberbefäälshaaber vo de kaiserligen Drubbe in Italie ernennt worde. Er het im Summer 552 d Ostgoote uf de "Busta Gallorum" (in dr Nööchi vo Gualdo Tadino z Umbrie) und im Herbst am "Mons Lactarius" (hüte Monte Angelo zwüsche Neapel und Salerno) vernichdend gschlaage. Dr Totila isch in dr erste Schlacht umchoo, si Noochfolger Teja in dr zwäite. D Ostgoote häi d Germane nördlig vo de Alpe um Hilf bittet und en alemannisch-fränkischi Armee under em Butilinus isch in Italie iigfalle. Dr Narses het sä im Herbst 554 in ere entschäidende Schlacht am Casilinus vernichdet. Er isch in de Joor druf in Italie bliibe, het dr Widerufbau vo dr Infrastruktuur gläitet und die oströmisch Herrschaft über s Land konsolidiert.

Am Aafang vo 568 het en dr nöiji Kaiser Justin II. abgsetzt und zrugggrüeft; er isch aber z Italie bliibe, won er 574 as alte Maa gstorbe isch.



</doc>
<doc id="38897" url="https://als.wikipedia.org/wiki?curid=38897" title="Wappenscheiben des Klosters Wettingen">
Wappenscheiben des Klosters Wettingen

D Wappe- und Bildschiibe im Chrüüzgang vom Chloschter Wettige sind e Sammlig vo 137 farbige Kabinett- und Spickelschiibe, wo im ehemolige Chlooschter Wettige im Aargau z gseh sind.

Di eltischte sind im Nordgang vom Chrüüzgang; si stammet us de Johr um 1280 bis 1290. Si ghöred zu de eltischte Glasmoolereie i de Schwiiz.

Uf de Wappeschibe, wo vo befründete Chlööschter, de 13 alte Ort vo de Eidgnosseschaft, vo Nochbarstedt und de Könige vo Frankriich und Sppanie em Chlooschter i dr früeni Nöizyt gschänkt worde sind, sind Häiligelegende, Schlachte und anderi gschichtlechi Eräignis, Wappe, Landschafte, allegorischi Figuure, Tier und d Familiennäme vo de Spender abbildet. Und si händ vil Inschrifte.

S Bsundere vo dere Gruppe vo Wappeschiibe isch, ass si sid dänn, wo me se gmacht het, und bis hüt immer no im Chlooschter Wettige sind (mit ganz wenigen Uusnaame). Me cha an ihne di stilistischi, typologischi und technischi Entwicklig vo de Schwiizer Glasmoolerei im 16. und 17. Johrhundert abluege.

S letschti Mol renoviirt het dr Kanton Aargau, wo dr Psitzer vo de Chlooschterhüüser isch, d Schiibe im Johr 2006.

Vilicht het's im Zisterzienserchlooschter, wo ane 1227 dan ere Schänkig vom Freiherr Heinrich em Zwoote vo Rappertschwyl als Dochterchlooschter vo Salem gründet worden isch, i de Fäischter scho teilwys romanische oder früegotische Glasschiibe gäh, wo bim Chloschterbrand vo 1507 verloore ggange sind. Hüt git's numme no ei grossi Wappeschiibe us de Zit vor em Brand. Si isch im Nordgang z finde und isch vom Abt Rudolf Wülflinger (1433-1445). Und drzue sind im Nordarm im Masswärk im obere Teil von es par Fäischter no es ppar chlyni Spickelschiibe, wo elter sind: es sind geometrischi Abbildige und es schöns farbigs Glasmedaillon vo dr Muettergottes mit emene Mönch zu irne Füesse, vilecht em Chloschtergründer. Das Bild isch öpe 1280 zeichnet worde.

Wo me s Chlooschter nach em Brand vo 1507 wider ufbout het, hei vor allem d Äbt Johannes Müller (1486-1521) und Andreas Wengi (1521-1528) derzue gluegt, dass es wider noii Fäischterzykle in Chrüüzgang geh het. Si hei derfür offebaar en feschte Plan gha, wo ursprünglich 135 Faischterachse vorgseh het. De Oschtgang isch für d Standesschiibe vo de 13 alte Ort vorgseh gsi und de Nordarm vermuetlich für d Privatstiftige, wo hüt no dere z finde sind. Im Weschtgang sind vermuetlich Doppelstiftige vo befründete Chlööschter z finde gsi. Hüt sind no einige vo dene Schiibe erhalte. Vo de Fäischter im Südarm het me vermuetet, ass si nach em Chlooschterbrand und dodermit no vor de Reformation vilicht no nöd verplant si gsi. Sicher isch das aber nöd.

Grösseri Verlüscht vo Fäischter het es Unwätter am 8. Augschte 1576 brocht, wo wäge Hagel vili Schiibe im Oschtflügel vom Chrüüzgang kabut ggange sind. Di Standesschiibe, wo de Hagelschlag überstande hei, het me dann versetzt zum Platz z’ha für noii Schiibe, wo denn au im 1579 gstiftet worde sind. Vili vo de Schiibe ud dr Zyt noch 1550i hei vermuetlich erscht spööter de Wäg in Chrüüzgang gfunde. En Hiwiis do druf isch s unterschiidliche Format vo dene Schiibe. Vo Aafang aa für de Chrüüzgang sind d Schiibe vom Mariezyklus dänkt gsi, wo sit ihrere Stiftig in de Johr 1623 bis 1624 im Südflügel sind.

Es paar Bilderschiibe, wo früener emol im Chrüüzgang plaziirt si gsi, sind hüt nümm derte z finde. Teils sind si i de ehemolige Sommerabtei montiirt, nd anderi sind hüt irgendwo suscht uf de Wält i Samlige, und vo manche cha me numme no vermuete, dass si einisch z Wettige chönte si gsi. Wil di ursprünglich Reiefolg vo de Schiibe und au de ursprünglich Bestand unklar isch, beschript der Artikel im Folgende d Stuck, so wi si hüt im Chrüzgang z finde sind.

Dr gross Schiibezyklus het wichtigi Wäärch vo bekante Schwiizer Glasmooler us dr früene Noizyt. Uf täil Schiibe sind iri Signatuure. Drby sind öppe:

Im Nordgang, wo grad näbem südliche Syteschiff vo dr Chlooschterchile stoot, sind hüt Bilderschiibe vo ganz verschidnige Stifter. Di meischte vo dene Schiibe, aber nöd alli, sind im 16. Johrhundert entstande.

Die Schiibe, wo ums Johr 1520 entstanden isch und em Umkreis vom jüngere Glasmooler Hans Leu (1490–1531) vo Züri zugwise wird, zeigt de heilig Jakobus der elter und de Jodokus, wo beidi als Patroon vo de Pilger gälte. D Bilder sind iigrahmt vo zwei Süüle. Zwüsche de beide Heilige am untere Rand vo de Schiibe isch s Wappe vom Stifter dargstellt. Es het es Schriftband mit ere gotische Schrif, wo ebefalls de Stifter duet erwähne:

«"hans · scherer ·von · baden · des · gotzhu · scher · wetingn"»

De Hans Scherer, wo di Schiibe gstiftet het, isch vo 1519 bis ins 1524 Mitglied vom Grosse Root vo de Stadt Züri gsi. Vo Pruef isch er Schäärer gsi, und er het de Mitgliider vom Wettiger Konvänt regelmässig d Tonsur erneueret und d Bärt gschnitte.

D Figureschiibe vom Konrad Baachme (vor 1503–1532) stammt us em Johr 1517 und wird au em Umkreis vo de Werkschtatt vom jüngere Hans Leu zugrächnet. D Schiibe zeigt di beide Heilige Johannes de Täufer und Konrad. Zwische dene beide ischs volle Wappe vom Stifter, mit Visiirhelm und ere Aadütig vo de Helmdecki, dargstellt. A de beide üssere Ränder sind zwei Süüle, wo dur en Aschtboge mitenand verbunde sind, wo d Zuger Standesheilige Oswald und Michael träget. Am Boge isch e gotischi Schrift z lääse:

«"cůnrat bachman · von · zug der zit · landvogt zů · baden ·"»

Im Heiligeschiin vom Johannes cha me s folgendi Zitat läse:

«"ECE ANGNVS DEI ECE QVI TOLIS PEC"»

De Konrad Baachme isch vo Menzige gsi, und er isch e Ziit lang Gotteshuusamme vom Chlooschter Äisidle gsi. Vo 1515 bis 1517 und no einisch vo 1531 bis zu sim Tod anne 1532 isch er äidgnössische Lampfogt vo dr Gmäine Herrschaft Bade gsi, und er het sin Stand immer wider uf äidgnössische Tagsatzige verträte, nöd numme z Bade, sondern au z Lozärn und z Züri. Im 1531i het er uf de altgläubige Siite an de Schlacht bi Chappel deilgnoh. Gäge s Endi vo sim Läbe isch er Säckelmeischter vo Zug gsi.

D Figureschiibe us em Johr 1517 zeigt die heiligi Anna und die heiligi Barbara. Zwüsche de beede isch im undere Teil vo de Schiibe s Wappe vo de Barbara Trinkler z gesh. Si isch d Frau vom Badener Lampfogt Konrad Baachme vo Zug gsi. Im obere Boge, wo d Süüle rächts und links vo de beide Heilige duet überspanne, isch e gotischi Schrift:

«"barbel · drincklerin · von · zug · 1517"»

D Barbara Trinkler isch vermuetlich, wi au ihre Maa, vo Menzige gsi und möglicherwiis verwandt mit em Abt Ulrich Trinkler (erw. 1492, † 1511), wo vo 1492 bis in 1508 Abt vom Chloschter Chappel isch gsi und e Wappeschiibe im Südflügel vom Wettiger Chrüzgang gstiftet het.

Uffällig a dere Schiibe isch au, dass si in de Komposition bis in d Detail mit de Stiftig vo de Anna Luchsinger, wo au im Nordgang z gseh isch, überiistimmt.

D Stadt Briisach het e Figureschiibe gstiftet, wo ums Johr 1520 umme entschtanden isch. Die Schiibe zeigt d Zwillingsbrüedere de heilig Prothasius und de heilig Gervasius. Di beide Heilige sind d Stadtpatroon vo Briisach, wo sit em Ändi vom 15. Johrhundert ihre Kult sehr wichtig gsi isch. Zwüsche beidne und dütlich chliner wi si isch en Prieschter abbildet, wos Stifterwappe duet begleite. Über dem Weltgeischtliche isch es Spruchband, wo sini Bitt duet in Wort fasse:

«"ferte · salutem · opem"»

In eme witere Band wird das Gebät ergänzt mit de Wort:

«"contegit · vos · alti · reclusos · urna · brisachi · scandere vos patriam"»<br>

De Styl vo dere Schiibe, wo stereotypi Figure in Gwänder mit eme tüpische Faltewurf und e Landschaft im Hintergrund zeigt, wiist uf de Umkreis vo de Glasmoolerwerkstatt vom jüngere Hans Leu vo Züri hi.

Di Figureschiibe us de Ziit um 1517 zeigt de altteschtamentlich König David. Er isch als alte Maa dargstellt und spielt d Leiere. Im linggen obere Zwickelbild gseht me de David mit de Steischlüdere und im rächte sin Gegner, de Goliat, in ere Rüschtig und mit ere länge Stange. Zwische dene beide Zwickelbilder sind d Allianzwappe Iten-Graf abbildt. De Stil vo de Schiibe dütet druf anne, dass s Material vo de Vorlag zwar us em Umkreis vo de Werchstatt vom Hans Leu übernoh isch; si isch aber so eigeständig, dass si guet von ere andere Zürcher Werkschtatt stamme chönt.

Der Stifter vo dere Schiibe dörft der Jost Iten von Zug gsi sii.

"Es git derzue ane no e witeri Iten-Graf-Allianzschiibe im Nordarm vom Chrüzgang, wo vom Jost Iten gstiftet worde-n-isch. Da drus cha me ableite, dass d Stifterin vo dere Schiibe sini Frau isch. Im Stammbaum vo dere Zuger Familie cha me si aber nöd identifiziire, so bliibt si halt doch en Unbekannti."

D Figureschiibe, wo de Hans Landolt vo Glaris gstiftet het, isch us em Johr 1519. D Schiibe zeigt de Heilig Fridolin mit em Skelett vom Urso, wo vo Süüle im Renaissance-Stil iigrahmt werde. De Fridolin beurkundet uf dem Bild, dass er Glaris em Chloschter Säckige gschänkt het. Rächts nebem Fridolin, e chli im Hintergrund, isch de Heilig Christophorus abbildt, wo s Jesuschind durch de Fluss duet träge. Vor em Fridolin gseht me s Wappe vom Hans Landolt, em Maa vo de Anna Luchsinger, wo d Stifteri vo der nöchschte Schiibe gsi isch. I de obere Zwickel isch links de Simson mit em Leu dargschtellt und rächts d Judith mit em Chopf vom Holofernes. Zwische de beide Zwickelbilder stoht uf eme dopplete Band mit ere gotische Inschrift:

«"hans · landolt · von · glaris · der · zit / lant · vogt · zuo · baden · 1519"»

D Landolt vo Glaris werde scho ab em 13. Johrhundert in Urkunde erwähnt und ghöred zu de eltischte Rootsgschlächter vom Stand Glaris. Da Hans isch au nöd de einzig vo de Familie gsi, wo s Amt vomene Lampfogt usgüebt het. Sin Brueder Ulrich isch vo 1501 bis 1503 ebefalls als Lampfogt uf Baden abe cho, und Vorfahre sind im 15. Johrhundert z Uznach, im 16. Johrhundert z Werdebärg, z Lugano und z Mendrisio Lanmpfögt gsi.

D Bilderschiibe vo de Anna Luchsinger, wo mit em Hans Landolt vo de vorherige Schiibe isch ghürote gsi, chunt ebefalls us em Johr 1519. si zeigt di Heiligi Anna selbdritt und d Heiligi Ursula mit em Pfiilbündel. Zwüsche de beed gseht me im unterschte Teil vom Bild s Wappe vo de Stifterin. Über de beide Fraue isch en Arkade vo Escht als Chorbboge abbildet und in de obere Zwickel sind Putte z gseh, wo mit Pfiilböge und Hooggestange bewaffnet sind. D Inschrift in de Heiligeschii sind:

«"O HELGE FROW SANT ANA"» und «"O SANT VRSEL bIT GOT FVR V"»

Am Aschtboge über de beide Heilige isch e gotischi Ufschrift uf eme Band:

«"· Anna · luchnerin · von · glaris · 1519·"»

Au d Anna Luchsinger stammt au us ere Glarner Familie, wo zu de ältschte Rootsgschlächter im Glarnerland ghört het.

Di Schiibe, wo öppe 1517 entstande-n-isch, isch in de Komposition und mit de gliiche Allianzwappe s passend Gägeschtück zu de erschte Schiibe im zweite Faischter vom Nordflügel, wo ebefalls vo de Familie Iten-Graf gschtiftet worde-n-isch.

Dargstellt isch de Heilig Jodokus mit em Pilgerhuet, em Pilgerschtab und ere Täsche. Im Heiligeschii isch sin Name gschribe. Uf em Bode gseht me d Krone, won er uf se verzichtet het. In de obere Zwickel sind zwei Putte mit Fischschwänz dargschtellt und zwische denne gseht me am obere Bildrand d Wappe vo de Familie Iten und Graf.

S Ehepaar Iten-Graf isch bis jetz nid sicher identifiziert.

Die Bildschiibe isch vo 1518. Si zeigt d Chröönig vo der Muettergottes dur d Drüfaltikeit. Am undere Bildrand isch d Figur vom Stifter und ganz obe sind zwe Ängel mit Posuune zeichnet. Es Schriftband am obere Boge nännt der Stifter und s Datum vo de Schiibe:

«"· Iacob · Kalt · wetter · im · 1518 · iar·"»

Der Jakob Kaltwetter (vor 1502–1537) isch Rootsherr, Spitalpfleger und Richter z Bade gsi. Er het anne 1503 uf em Chriegszug vo de Eidgnosse uf Bellinzona und id Lombardei deilgnoo und isch 1531 en Afüerer vo de Füüf Ort i der Schlacht vo Chappel gsi.

Die Schiibe, wo im ene Boge zwe Heilegi zeigt, isch datiert is Johr 1521. Vor de grosse Figuure isch ganz chly der Stifter mit sim Wappe gmoolet, und im Bildsockel stoot uf blauem Glas däm sin Name: "Simpertus Kamerer." Der Kamerer isch e Kaplan gsi.

Die Schiibe isch vo 1517. Si zeigt es schöns Bild vo der Geburt vom Jesus im Stall. Im Zäntrum isch d Maria gmoolet, wo bättet, linggs der Josef, und rächts sind am Rand der Ochs und der Esel. Linggs unde liit s Jesuschind i der Chrippe, und grad dernäbe stoot s Wappe vom Schiibestifter, em Ulrich Sorger, wo Vikar z Wettige gsi isch. Im Hindergrund isch e Landschaft mit Hirte. Ganz oben im Bild hebe zwe chlyni Putti es Spruchband, wo druff d Stiftig und s Datum ufgschriben isch: "Uolricus Sorger vicarius in Wetingen 1517"

Im Südflügel isch vom dritte bis zum drizähte Faischter en einheitliche Mariezyklus z gseh, wo in de Johr 1623 bis 1624 vom Christoph Brandenberg vo Zug gschaffe worden isch. Urschprünglich sind alli 13 Doppelfaischter mit Bilder us dem Zyklus gschmückt gsi, wi s de Bricht vom Johann Martin Usteri, wo im 1797 de Chrüzgang bsuecht het, zeigt. Aber im 19. Johrhundert sind druus viir Einzelschiibe, wo ineme schlächte Zuestand gsi sind, verchauft worde, und me het im Johr 1907 alli Schiibe umgruppiirt und in de erschte beide Doppelfaischter anderi Bildschiibe iigsetzt, wo nöd zum Zyklus ghöred.

Gstiftet worde sind di Schiibe vom Mariezyklus vo Mannechlöschter und Chorherreschtift us de nöchere und witere Umgebig, i de hütige Gränze vo der Schwiiz und au us em benachbarte Usland. Es Kuriosum isch s Faischter, wo so uusgseht, wie wänn s vom Chloschter Chappel gstiftet worde wäär. S Säuliämter Chloschter isch im Joor 1527 wäge de Reformation ufglöst worde. Vermuetlich het de Abt Petrus Schmid vo Wettige die Schiibe in Erinnerig an's ehemolige Chloschter Kappel la aafertige; es isch chuum aznää, ass d Stadt Züri bereit gsi wäär, die Schiibe z stifte und si us em Chloschterguet vo Kappel z zahle.

Di erschte beide Schiibe het de Abt vom Chloschter Sanggalle, de Bernhard Müller, im 1623i gstiftet. Linggs stoot i de Wappeschiibe es gviirts Wappe, wo d Zeiche vo de Abtei Sanggalle, em Chloschter St. Johann, s Abtswappe vom Bernhard und s Wappe vo de Grafschaft Toggeburg zeigt. S Wappe wird von ere Mitra und zwei gchrüüzte Abtstäb begleitet. Di beide Stäb sind en Hiwiis uf di geischtlich Doppelmonarchii, wo de Sanggaller Fürschtbischof sit em 1555 usgüebt het, wil au s Chloschter St. Johann unter sinere Leitig gschtanden isch. S Wappe wird vo Chrischtus und em heilige Gallus begleitet, wobi de Heiligeschii bi Chrischtus e Rauteform hät, dä vom Gallus aber rund isch. D Bildschiibe, wo derzue ghört, zeigt de Prieschter Joachim und sini Frau Anna, wo enand düent in d Arm näh. Im Hintergrund geht me d Stadt Jerusalem in de Mitti und rächts e Szene, wo de Joachim sini Schof tuet weide und en Ängel ihm d Geburt vo de Maria aakündiget.

D Inschrift uf dere Schiibe heisst:
«Bernhardus von Gottes = Deß Apostolischen Stulß / Gnaden Abbte des fürst: Gotts = huses S: Gallen Anno Dom · 1623»

Di nächschte beide Schiibe sind vom Äisidler Abt, em Augustin Hofmann, au im 1623i gschtiftet worde. Links isch d Wappeschiibe mit em gviirte Wappe, wo d Abzeiche vom Chloschter Äisidle, vom Abt sälber, von de Tochterabtei Fahr a de Limet und vo de Propschtei St. Gerold z Vorarlberg abbildet. Uf de Mitra, wo über em Wappe dargstellt isch, isch ganz chly d Maria als Gottesmuetter mit em Strahlekranz. Sytlich vom Wappe schtönd de Petrus mit em Schlüssel und uf de andere Site de hl. Meinrad mit em Brot und em Wiibächer. D Bildschiibe zeigt d Geburt vo de Maria. Im Mittelgrund gseht me d hl. Anna in eme Himmelbett, im Vordergrund zwee Fraue, wo em Noigeborene es Bad parat mache. Im Hintergrund gseht me de Joachim und e Frau, wo de Anna öppis z Ässe bringt.

D Inschrift uf dere Schiibe isch: «Augustinus von Gotteß gnaden = Abbte des Fürst(lichen) Gotteshauß / Einsidlen Anno = 1623».

De Abt Thomas Wunn vom Chloschter Salem, em Muetterchloschter vo Wettige, het di nächschte beide Schiibe gschtiftet. D Wappeschiibe zeigt es gviirts Wappe mit de Emblem vom Chloschter Cîteaux, em Erzbistum Salzburg, de Edle vo Adelsreute und em Chloschter Salem. In de Mitti het's noch es Härzschild mit em Wappe vom Thomas Wunn. De Abtstab steckt in de Mitra. Uf de Siite wird's Wappe vom Aposchtel Andreas, em Brueder vom Simon Petrus und em hl. Bernhard begleitet. D Marieschiibe, wo sich rächtsa vo de Wappeschiibe findet, zeigt de Tempelgang vo de Maria. Im Vordergrund gseht me d Ältere vo de Maria, im Hintergrund stiigt d Maria e Stääge uffe zum Hoheprieschter.

D Inschrift uf dere Schiibe lutet «Thomas von Gottes und Des = Apostolischen Stuols Gnaden / Abbte des Gotteshuses Salman = schweiler Anno · 1623 ·».

De Abt vom Chloschter St. Blasie im Schwarzwald, de Martin Meister, het in de Wappeschiibe, wo au gviirt isch, zweimal s Wappe vom Chloschter und zweimol sis eigeds Wappe laa abbilde. Überm Wappe find sich en Helm und e Mitra. Uf de Siite stönd de Pilgerheilige Jakobus und de hl. Blasius im Bischofsornat mit brennende Cherze und eme Hirsch. D Marieschiibe zeigt d Verkündigung. De Engel Gabriel überbringt de Maria d Nochricht vo de Schwangerschaft. De heilig Geischt, wo d Maria wird «überschattet», isch als Tube dargschtellt. Au di nöd in de Bible überliiferti Legende isch im Bild integriirt, wonoch d Maria vom Engel überrascht worden isch, wo si Wolle für de Vorhang im Tempel gschpunne het.

D Inschrift uf de Schiibe isch «Martinus von Gottes gnaden Abbte des = Gottshauses S·Bläsy uff dem Schwartzwald = Anno · 1623 ·».

Di beide Schiibe sind vom Abt Johannes Hanser vom Chloschter Lìtzel, wo uf de Gränze zwüschem Elsass und em hütige Kanton Jura ligt, gschtiftet worde.Uf de linke Schiibe findet sich es gviirts Wappe mit de Emblem vo Cîteaux, vom Lìtzeler Konvent, vom Chloschter Lìtzel und vom Abt sälber. Überm Wappe isch e Mitra dargschtellt und s Wappe wird begleitet vom Evangelischt Johannes, wo en Giftbecher in de Hand het und em hl. Bernhard von Clairvaux, wo vomene Hund begleitet wird. D Bildschiibe zeigt d Vermählig vo de Maria mit em Joseph im Tempel. S Kompositionsschema isch traditionell mit em Hoheprieschter, wo d Händ vo de Maria und em Joseph zämmeführt.

D Inschrift uf dere Schiibe lutet: «Joannes von Gottes gnaden = Abbte des Gottshauses Lützell / Anno · 1623 ·».

Di beide Schiibe, wo de Wettiger Abt für de Chrüzgang vo sim Chloschter gschtiftet het, zeiged – wi alli andere Doppelschiibe au – uf de linke Schiibe es Wappe und rächts en Teil vom Mariezyklus. Au hiir isch s Abzeiche gviirt und zeigt d Wappe vo de Rapperswiler, vo de Homberger, vom Abt sälber und vom Chloschter Wettige. S Härzschild zeigt d Balke vo de Zisterzienser. In de rächte Schiibe isch d "Heimsuechig" dargschtellt. In de Mitti begegnet sich d Elisabeth und d Maria und im Hintergrund isch de Zacharias z gseh, de Maa vo de Elisabeth und Vater vom Täufer Johannes.

D Inschrift uf de Schiibe isch: «Petrus von Gottes gnaden Abbte = des Gottshauses Wettingen / Anno Don. = 16·23».

S Wappe uf de linke Schiibe zeigt viir Fälder, vo dene zwei s Wappe vom Benediktinerchloschter Rhynau zeige und zwei s Wappe vom Abt Eberhard. Au hiir isch wider d Mitra überm Wappe z finde und uf de eine Siite isch de hl. Fintan in schwarzem Habit mit Stock und Tube dargschtellt. De Heilige uf de andere Siite, mit Buech und Stabchrüz, isch nöd eidütig z identifiziire, vermuetlich isch es aber e Darstellig vom Aposchtel Phlippus. D Marieschiibe zeigt d Geburt vo Chrischtus. Dargschtellt isch e Muur us Quaderstei und en Schtall us Holz, wo d Maria, de Joseph und zwei Hirte um s Bebe umme stönd. Au en Esel, en Ochs und es offnigs Füür isch z gseh. In de S Jesuschindli ligt uf Stroh bettet in eme Chorb, wo uf eme Bank stoht. Im Hintergrund gseht me drü Ängel, wo de Hirte d Botschaft vo de Geburt bringet. Di Schiibe isch di einzig vom Marie-Zyklus, wo signiirt isch und zwar mit de Wort «CHRISTOPH / BRAND berg /ZVg Fec(it)». Au d Jahestzahl schtoht derbi und dazwüsche isch s Wappe vom Christoph Brandenberg.

D Inschrift uf dere Schiibe lutet «Eberhardus von Gotteß gnaden = Abbte des Gottshauses Rheinauw / Anno Don = 16·23».

S Wappe uf de linke Site isch au in viir Teili teilt, wobi zweimol s Wappe vom Chloschter Muri, einisch s Wappe vom Abt Singisen und einisch s Wappe vom Konvent vo Muri. Uf de Mitra, wo überm Wappe dargschtellt isch, gseht me e Mondsichelmadonna.

Nach em Brand vo 1507 het me d Fäischter im Oschtflügel in de Johr 1519/20 mit Standesschiibe vo allne damalige eidgnössische Ört gschmückt, wo bimene Hagelschturm im Auguscht 1576 zum gröschte Teil zerschtört worde sind. De Abt Christoph Silberisen het us dem Grund alli äidgnössische Ständ bäte, noii Schiibe z stifte. So het de Zürcher Glasmoler Jos Murer zämme mit sim Sohn Christoph in de Johr 1578/79 drizäh noii Doppelschiibe gschaffe. Di Schiibe, wo de Hagelschturm überschtande hei, sind in de Weschtflügel cho und im Oschtflügel hei di noie Schiibe ihren Platz nach de offizielle Reihefolg vo de eidgnössische Ört übercho. Im de Bildkomposition sind sich die Schiibe sehr ähnlich. In de linke Schiibe sind di jewilige Schtandesheilige abbildet, in de obere Ecke mit Szene us em Läbe oder em Martyrium vo de Heilige, unten biblischi Gschichte. In de rächte Schiibe gseht me jewils Schildhalter mit em doppelte Schtandeswappe und em Riichsadler und in de Ecke obe Sage und Gschichte vom jewilige Schtand, unte wider Gschichte us de Bible. Di biblische Bildli, wo jewils unte uf de Schiibe z finde sind, werde jewils durch e Schriftkartusche trännt. Uf de Schiibe vo de erschte acht Ört sind Gschichte us em Alte Teschtament z finde, uf de Schiibe vo de witere füf Ört Gschichte us em Noie Teschtament.

Bi de Zürcher Schiibe fählt di typischi Figureschiibe. Dafür het s, ganz am Aafang vom Oschtflügel, e Schiibe vo 1602, wo s Wappe vom Stand Züri zeigt. Drüber isch s Wappe mit em Riichsadler, wo vo de Königskrone vom Riich krönt wird. Oberhalb vo dem Wappe findt sich Chrischtus, wo vo de Zürcher Stadtheilige Felix und Regula begleitet wird. D Komposition isch ungwöhnlich, wil si profani und geischtlichi Kompenente mischlet. Di zweiti Zürcher Schiibe eröffnet de einheitlich Zyklus. Er zeigt e Wappepyramide mit zwei Zürcher Wappe, wo vom Riichswappe krönt sind. Uf de Siite sind zwei Engel dargschtellt.

Im Oberstück gseht me die sächs Stammväter vo Züri, wo nach de Sag a de Gründig oder em Bau vo bsundere Chile beteiligt si gsi: Links de Thuricus, de Swevus und de Gaius Julius Cäsar und rächts de Ruprecht vom Schwobeland, de Karl de Gross und de Ludwig. Näbe de Nääme, wo bi de Bilder stönd, gseht me de Karl au am Grossmöischter und de Ludwig am Fraumöischter, wo si selle gstiftet haa. 

Zwüsche dene je viir Manner stoht folgende Tekscht:

Di biblische Gschichte, wo in de untere Ecke vo de Schiibe abbildet sind, zeiget links d Vertribig vom Adam und de Eva us em Paradiis und rächts de Mord vom Kain an sim Brueder Abel.
D Kartusche-Inschrift isch":<br> 
«"Alß sÿ Nun brochen Gotz Gebot"<br>
"Und von dem Apffel gholt Den Tod,"<br>
"Dem Bösen gfielend Mit ir Sach"<br>
"Gotz früend sy Nit Länger nach,"<br>
"Do treib ers uß dem Paradis"<br>
"Erst hatten sÿ verlorn den pris."<br>
"Cain sÿn opfer Erzürnet Got"<br>
"Mit üblem Grüch Er ward zum spott."<br>
"Doch Herlich sÿnes Bruders Roch;"<br>
"der schlug zu todt den Abel noch."»<br>

D Figureschiibe vo Bärn de Heilige Vinzenz und de Heilige Laurenz. De Vinzenz isch mit Harnisch und Helm dargschtellt, de Laurenz in de Kleidig vo eme Diakon. In de obere Ecke vo de Schiibe gseht me d Martyrie, an dene di beide Heilige nach de Tradition gschtorbe sind, de Vinzenz uf de linke Siite an es Grüscht gfesslet, wo er grad vo mit Iisehacke verrisse wird und uf de rächte Siite de Laurenz, wo uf eme Roscht verbrannt wird. D biblische Gschichte in de beide untere Ecke zeiget de Noah, wo er d Arche baut, un d Sintflut .
D Kartusche-Inschrift isch:<br> 
«"Die Kinder Adams läbten Schandtlich"<br>
"Drum Gott Sÿn ärger machte Kanntlich."<br>
"Dem Noah, der Noch zgrechtem läbt,"<br>
"Nach Sy Gebott syn Thun besträpt,"<br>
"Befiellt Er, eine Arch zu Bouwen,"<br>
"Zu retten Sÿch mit Kind und Frouwen;"<br>
"Von Allem Thier ein par inbrächt;"<br>
"Wil Gott verdarb der Mendtsche Gschlächt."»<br>
D Wappeschiibe zeigt zwei Bärnerwappe und s Riichswappe mit Krone. Begelitet sind si vo zwei Engel, wobi de Gabriel an sim Attribut, ere Lilie, z erkenne isch. Di beide Ecke obe zeiget d Bärejagd vom Herzog Berthold em Füüfte vo Zähringe und d Verleihig vo de «Guldige Handfeschte» durch de Kaiser Friedrich dr Zwöit. 
Au hiir findt sich e Kartusche-Inschrift, wo d Gründig vo de Schtadt Bärn und d Bilder duet erlütere:<br> 
«"Als Herzog Berchtold Regiert zwar,"<br>
"Buwt er die Statt Jn Disem Jar ·1191·"<br>
"Und Nampt die Bern. Nach dem er hatt"<br>
"Gfangen Ein Bär uff der Waldstat."<br>
"Er hatt sÿ Noch bÿ Sÿnem Läben"<br>
"Mitt Frÿheiten dem Rÿch Ergäben 1209."<br>
"Demnach sÿ Sich in Pünnt verhafft"<br>
"Und Ward Eÿn Ortt der Eydgnoschafft 1352."»<br>
Di beide untre Ecke zeiget d Noah, wo bsoffe und blud schloft und vo sine Söhn Sem und Jaffet bedeckt wird und de Turmbau zu Babel.
Zwüsche de beide Bilder isch folgendi Kartusche-Inschrift:<br> 
«"Als Noa Druf Gebauwt den Wÿn"<br>
"Und Truncken lag bim Zellte Sÿn,"<br>
"Sach in der Eltist Sÿner Knaben;"<br>
"Der Wolt Sÿn Spott Und Fröüd dran Haben."<br>
"Die Andern Kamendt rück Gewanndt"<br>
"Zu decken ires Vaters Schanndt."<br>
"Uß Hoch Mutt ward der Turm Gebauwt,"<br>
"Mit Zorn dann Gott druf Nider Schauwt."<br>
"Drum Jnen Gott die Sprach Verstellt,"<br>
"Zerstreuwet Sÿ in Alle Wellt."»<br>

D Figureschiibe vo Lozärn zeigt de Heilig Leodegar und de Heilig Mauritius. De Leodegar isch im Bischofsornat dargschtellt, de Mauritius mit Lanzefahne, Schwert und Schild. In de obere Ecke vo de Schiibe gseht me d Martürie, wo di beide Heilige nach de Tradition erlitte hend, de Leodegar wird mit eme Bohrer blendet, de Mauritius, wo zu de Thebäische Legion ghört het, köpft.

Die biblische Gschichte in de beide untere Ecke zeiget Gschichte us de Ziit vom Abraham. Links sind drü Ängel bim Abraham z Bsuech und rächts gseht me der Lot, de Neffe vom Abraham, mit sind beide Töchtere.
D Kartusche-Inschrift isch:<br> 
«"Gastfrÿ was Abraham der grecht."<br>
"Drum dise Engel Gotes Knecht"<br>
"Gar lieb und werd von Jnn gehalten."<br>
"Deß sagten sÿ den zweien Alten,"<br>
"Got hett sy mit Eim Eerben tracht,"<br>
"Das Sara gar spötlich verlacht"<br>
"Sodam Jr groß Sünd nit erkänt,"<br>
"Deß hat sÿ Gott mit fhür verbrennt."<br>
"GENES: XVIII · XVIIII · CAP.»<br>
D Wappeschiibe zwigt zwei Lozärnerwappe und s Riichswappe mit Krone. Begelitet sind si vo zwei Engel. Di beide obere Ecke zeiget Szene us de Schlacht bi Sempach. Links gseht me de Winkelried, wo mit sim Tod de Siig vo de Eidgnosse soll ermöglichet ha, und rächts d Habsburger und ihri Verbündete, wo flüchte. 
Au hiir findt sich e Kartusche-Inschrift, wo d Schlacht in en Zämmehang mit em Bitritt vo Lozärn zu de Eidgnosseschaft herstellt:<br> 
«"Hie Sich Wie Gott mit sÿner Krafft"<br>
"Erstlich erhielt die Eÿdgnoschafft"<br>
"Groß Uffsatz ouch vom Adel hatt"<br>
"Lucern. Deßhalb die Selbig Statt"<br>
"Ein Bunt mitt den · 3 · ortten Macht:"<br>
"Zu Sempach tetten sÿ die Schlacht"<br>
"1386."»<br>
Di beide untre Ecke zeiget biblische Gschichte us de Ziit vom Isaak und em Jakob. I de linke het sich de Jakob de Säge vo sim Vater erschliche und i de rächte gseht er d uf sinere Flucht vo sim Brueder d Himmelsleitere.
D Kartusche-Inschrift zwische dene beide Bilder isch:<br> 
«"Den Eerb Enpfieng Jacob der Frumm,"<br>
"Wÿl Esauw uff dem Sÿegt Lieff umm"<br>
"Dann Gott den Jacob imm Erwelt,"<br>
"Deß Halb in Esauw Streng Nach stelt."<br>
"Ÿedoch Wolt in Gott Nitt Verlon,"<br>
"Sach Nachts Ein Lange Leÿter stan;"<br>
"Die Engel Stÿgen Hin und Har,"<br>
"Der Herr mitt sÿm Geÿst bÿ Jmm war."»<br>

D Figureschiibe vo Uri stellt de Heilig Martin dar, wo uf em Ross ritet und sin Mantel für de Bettler teilt, wo am Bode hocked. In de obere Ecke vo de Schiibe gseht me links de Martin, wo er en Tote erweckt. Begleitet wird er vo de Mönch vom Chloschter Ligugé. In de rächte Ecke gseht me, wi de Martin schtirbt. E Kartuscheinschrift het's bi dere Schiibe obe keini. D biblische Gschichte in de beide untere Ecke zeiget Erzählige vom Joseph. Links wird er vo sine Brüedere us em Brunne usezoge, und me gseht scho d Karawane cho, an di si ihn verchaufe, und rächts gseht me, wi de Joseph im Pharao sini Tröim duet düte.
D Kartusche-Inschrift lutet:<br> 
«"Joseph Von Sÿnen Brüdern Zwar"<br>
"Wie Jesus Von den Juden War"<br>
"Verkoufft An Dfrömde Zur Knächtschafft."<br>
"Gott Aber Vil Ein Annders Schafft,"<br>
"Gab imm Verstand, Hielt inn imm Zoum."<br>
"Leÿtt us dem Pharao Sÿnen Throum."<br>
"Der Küng Jnn zu Eim Fürsten Macht."<br>
"Gott Hat der Sÿnen flÿssig Acht."<br>
D Wappeschiibe zeigt zwei Urner Wappe und s gekrönt Riichswappe. Begelitet sind si vo zwei Ängel, wo wyti Gwänder träge. Di beide obere Ecke zeiget links de Gesslerhuet uf de Stange und d Urner wo ihn düent grüsse. Au de Tell, wo de Gruess verweigeret, isch z gseh. Rächts gseht me de Tell mit sim Sohn bim Apfelschuss, de Gessler bim zueluege und wie de Tell am Urnersee is Schiff ine gumpet. 
De Kartusche-Tekscht isch:<br> 
«"Deß Lanndt Vogt Gößlers Thÿranÿ"<br>
"Macht diß Lannd vor dem Adel Frÿ."<br>
"Dann er uß Grossem über Mutt"<br>
"Thiranisiert Mitt dem Filtz Hutt,"<br>
"Den Nun der Tell Nitt Eeren Wott."<br>
"Sprach: diße Eer Allein Hörtt Gott."<br>
"Das Tet den Vogt So Starck Verdrießen,"<br>
"Mußt Zu Sÿm Eÿgnen Kindlin schießen."<br>
"Das macht dem Täll Sÿn Hertz so groß,"<br>
"Das er zu Todt den Lanndt Voht schoß."»<br>
Di beide untre Ecke zeiget biblische Gschichte us de Ziit vom Mose. Uf de linke Siite findt d Tochter vom Pharao de Mose im Nil, und uf de rächte versuuft di ägytisch Armee im Rote Meer.
D Inschrift zwische de Bilder isch:<br> 
«"Degÿpter wollten Rotten uß"<br>
"Der Jßraheliten Stamb durchuß."<br>
"Ein wÿb, zu retten Jren Knab,"<br>
"Jn in deß Waßers obhuet Gab."<br>
"Deß Künigs tochter fund Jn Dort,"<br>
"Die nampt in Moses, der wuchs fort."<br>
"Und fürt Sÿn Volck Durchs rote Mer."<br>
"Pharo ertrunck mitt Sÿnem Heer."»<br>

D Figureschiibe vo Schwyz zeigt de Heilig Martin, aber nöd uf em Ross bim Teile vom Mantel, wi suscht meischtens de Fall isch, sondern uf eme Thron und in Bischofstracht. Rächts und links vom Martin sind zwei Bettler abbildet. Bi dere Schiibe findet sich in de Ecke links Jesus am Chrüz zwüsche de Maria und em Lieblingsjünger, wo i de Tradition mit em Johannes gliichgsetzt wirde und im rächte Ecke isch e Mondsichelmadonna abbildet.
D biblische Gschichte in de beide untere Ecke zeiget Erzählige vo de Wüeschtewanderig vom Volk Israel. Links gseht me d Kundschafter us em globte Land retour cho und rächts zeigt Gott em Mose Kanaan, wo er aber nüm derf beträte.
D Kartusche-Inschrift lutet:<br> 
«"Wol Hie die Männer ußgesanndt;"<br>
"Uß Kanan, dem Globten Lannd,"<br>
"Sÿ brachtend Einen Truben Här."<br>
"Dran Trugend Alle Beÿde schwär."<br>
"Dem Moses druff Gott S'land erzeÿgt,"<br>
"Das Er Sÿm Volck zu Gäben gneigt."»<br>
D Wappepyramide zeigt unte zwei Schwyzer Wappe - beidi ganz in rot noch ohni Chrüz - und obe s Riichswappe mit Krone. Begelitet isch di Pyramide vo zwei Engel mit kurze Flügel. Unte zwüsche de beide Schwyzerwappe gseht me en Bueb, wo Flöte spilt. Di beide obere Zwickelszene zeiget links de Kampf zwüsche de Schwyzer Hauptlüt Tschey und Schwytter und rächts d Schlacht bi Morgarte mit de habsburgische Ritter wo im Ägerisee ertrinke. 
De Kartusche-Tekscht verzällt:<br> 
«"Umm deß Lannds Nam die Brüder Stritten."<br>
"Der Tscheÿ Hatt Von dem Schwÿtter glitten;"<br>
"Dahar dann Kommpt der Schwÿtzer Namen."<br>
"Darufff der Adel dett zu samenn,"<br>
"Die Kamend An den Moren Gartten;"<br>
"Deß Fÿends Můßtens Nitt Lang Wartten,"<br>
"Zu Ruck Fundens den Wäg gar gschwind,"<br>
"Gar Vil im See er Thruncken Sind.,"<br>
"1315"»<br>
Di beide untre Ecke zeiget de Zug vo de Israelite um Stadtmuure vo Jericho und de Gideon mit de Isrealite am Wasser, vor em Siig über d Midianiter.
D Inschrift zu de biblische Gschichte isch:<br> 
«"Sÿn Volk Gott führt mit Starker Gwalt,"<br>
"Daß ouch die Muren fielend Bald."<br>
"Zu Jericho da Sÿ Mit Macht geblasen,"<br>
"Jmm Gottvertrauen sÿ Kanaan Besassen."<br>
"Ouch Gedeon nicht Schätzt des Fÿndtes Zal,"<br>
"Wält sÿner Besten uß Dreihundert allzumal."<br>
"Die Fÿndt erschreckt Er Druff mit Fÿner List,"<br>
"Das Mancher durch sÿn Fründt umbkomen ist."»<br>

D Figureschiibe vo Unterwalde zeigt de Petrus und de Paulus, de erschti mit em Schlüssel, de zweit mit em Schwert. D Bilder i de obere Zwickel zeiged de jewilig Märtürertod vo de beide Aposchtel, links d Chrüzigung vom Petrus, rächts d Enthauptig vom Paulus. Die biblische Gschichte in de beide untere Ecke zeiget links de Simson im Kampf mit em Löi und rächts de David mit em Goliath.
D Kartusche-Inschrift isch:<br> 
«"Simson, Ein Richter Israel,"<br>
"Dem Starcken Löuwen zeriß Sÿn Vell."<br>
"Der Philister Golliatt"<br>
"Die Juden Bös Gelästert Hatt."<br>
"Doch Sdavids schleüder Gnug Jm gab,"<br>
"Nimpt im Sÿn Schwert, den Kopf Hauwt ab."»<br>
D Wappepyramide zeigt di damalige Wappe vo Obwalde und Nidwalde. Im Gägesatz zu hüt fählt im Obwaudner Wappe noch de Schlüssel. Über dene beide Wappe findet sich au hiir s Riichswappe mit Krone. Au hiir findet sich rächts und links vo de Wappepyramide jewils en Ängel, beidi sind in de Diakonatstracht dargschtellt. Unte de beide Standeswappe gseht me en Bueb mit Flügel, wo Tuba spilt. Im Zwickelbild links obe duet de Struthan Winkelried mit em Schwert en Drache töte und im rächte gseht me de Baumgarte mit ere Axt im Bad bim Lampfogt z Wolfeschiesse. 
De Kartusche-Inschrift isch:<br> 
«"Umm Sÿn Frÿheÿt Für Svatter Lannd"<br>
"Det er dem Tracken Wider Stand."<br>
"Sitt Aber Nach Froüd Kumpt gern Leÿd"<br>
"Was Ouch deß Türen Helden Bscheÿd."<br>
"Ouch Wirt An Zeÿgt Durch Slandvogts blůtt,"<br>
"Wie Gott Haßett den Übermůtt."»<br>
Di beide untre Ecke mit de biblische Gschichte zeiget d Esther links und d Judith rächts.
D Kartusche-Inschrift isch:<br> 
«"Die Hester Für den Künig Tritt"<br>
"Und für irs Gloubens Volck da Bitt,"<br>
"Die zu Eÿr Stund Soltte Verderben."<br>
"Deß Müßt Haman Am Galgen sterben."<br>
"Do Holofernÿ gwalt Was gnůg,"<br>
"Judÿtt Jmm Sÿnen Kopf ab Schlug/1579."»<br>

D Glarner Figureschiibe zeigt de Heilig Fridolin und de Heilig Hilarius. De erschti het e Benediktinerchutten a und het links nebe sich es Skelett, wo de uferweckt Urso darschtellt, wo im Fridolin e verloreni Schenkigsurkund birngt. De Hilarius trait Bischofschleider mit Stab und Mitra und het e Buech in de Hand. Er duet es Chind, wo tot am Bode ligt, erwecke, wil er es wot taufe. Die obere Zwickelbilder zeiged links de Fridolin und de Urso, wo us em Grab usse chunnt und rächts d Grichtsverhandlig, wo de Urso für de Fridolin en Schwur duet abläge. Die biblische Gschichte in de beide untere Ecke zeiget links de Daniel in de Grueb mit de Löie und rächts de Prophet Jona mit em Fisch.
D Kartusche-Inschrift lutet:<br> 
«"Will Danniel Förchtet Sÿnen Gott"<br>
"Mer Alls deß Künigs Streng Gebott,"<br>
"Wurd Gworfen in die Löuwen Grub."<br>
"Doch Keiner im Ein Leÿd Anhub;"<br>
"Gott Sÿnen ängel Sandte Fort,"<br>
"Der Hielt der Löuwen Rachen Dort."<br>
"Jn Fisches Bouch der Jonnas Lag."<br>
"Ward Ouch erettet Nach drei Tag."»<br>
D Wappepyramide zeigt unte zweimol s Wappe vo Glaris und obe s Riichswappe mit Krone. Rächts und links vo de Wappepyramide stoht jewils en Ängel, beidi in Diakonatstracht. In de beide obere Zwickelbilder sind Szene us de Schlacht bi Näfels dargschtellt.
Uf de Tekschttafle stoht:<br> 
«"Mitt Oestrÿch zmol zu Diser Zÿt"<br>
"Die Glarner Hand ein Argen Strÿtt."<br>
"Bÿ Näffels Schlugend sÿ den Fÿndt;"<br>
"Erschlagen über Tusend Sÿnd."<br>
"Der Hauff floch über Dwasen Brugck,"<br>
"Doch si Stürtzt in Durch zargen Druck."<br>
"Ersoffen sind noch Vill im Waßer.
"Gott strafft Alßo Die Schwÿtzerhaßer."»<br>
Di beide untre Ecke mit de biblische Gschichte zeiget s Gaschtmahl vom Belsazzar und d Israelite, wo us Babylon uf Jerusalem zruck chömmed.
D Kartusche-Inschrift isch:<br> 
«"Als Küng Balthasar Schanntlich Läpt"<br>
"Und Gottes Eeren Wider Sträpt"<br>
"Und Aller Thrunckenheÿtt er Gäbenn,"<br>
"Zeigtt imm die Hand Sÿn End und Läben."<br>
"Ward inn der Füllerÿ Bracht Umb"<br>
"Durch Zyrum Unnd durch Darÿumm."<br>
"Und Svolck Gotts, gmachett Frÿ nach dem,"<br>
"Zog Wider Nach Jerusalem."»<br>

D Figureschiibe vo Zug zeiget d Patron vom Schtand Zug, de Erzengel Michael und de Heilig Oswald. De Michael, wo mit sinere linke Hand de Satan am Horn packt und mit em Schwert zu eme Schlag usholt, gseht me mit Harnisch, Diadem und Mantel. De Oswald trait e Rüschtig, en königliche Mantel, Spangekrone uns Szepter und het en Pokal in de rächte Hand, uf dem en Raab mit em Ring im Schnabel hocket. In de obere Zwickel gseht me links de Erzengel mit ere Seelewaag und rächts de Oswald uf eme Thron, wo er eme Bettler en Teil von ere Silberplatte git. Die biblische Gschichte in de beide untere Ecke zeiget links de erblindete Tobit und rächts de Hiob, wo in de Asche sitzt.
D Kartusche-Inschrift lutet:<br> 
«"Die Frommen Müßend Lÿden Vil,"<br>
"Als die Figuren gennd Bÿspil."<br>
"Von Arbeÿt Můßt Thobÿas Blinden."<br>
"Der Tuldig Jopp Kein Trost Mocht Finden."<br>
"Jr Glaub Aber Nam Nitt Drumm Ab,"<br>
"Drumm Beÿden Gott er Lösung gab."<br>
"1579"»<br>
D Wappepyramide zeigt unte zweimol s Wappe vo Zug, obe s Riichswappe mit Krone. Rächts und links vo de Wappepyramide stoht jewils en Ängel, wo Wach haltet. De link isch wider de Erzängel Michael, de rächts het d Diakonatstracht aa. Die obere Zwickelbilder zeiget Szene us de Sag vom Wildeburger und de schöne Buuretochter: In de linke gseht me, wi de Vater vom Maitli de Wüterich toto schloht und rächts, wo s Volk sis Schloss duet aazünde.
E Tekschttafle erlüteret di Sag:<br> 
«"Der Wilden Berger war Ein Arger Strolch,"<br>
"Wolt Schändten Ein Gar Lustig Wÿber Volck,"<br>
"Das Jm doch Nit vast Gutt bekam."<br>
"Jr Vatter Jm daß Läben Namm."<br>
"Sÿn Beÿn Tragt er alß Zeug-Nuß Heim."<br>
"Und Druf Namm Zug Sÿn Schloß ouch ein."»<br>
Di beide untre Ecke mit de biblische Gschichte zeiget d Susanna im Bad und di drü Jüngling im Füürofe.
D Kartusche-Inschrift isch:<br> 
«"Susann das From Und Küsche Wÿb"<br>
"Mitt Jrem schön und zarten Lÿb"<br>
"Die Richter Beÿd entzündet Hat;"<br>
"Doch Danniel straft Die Miße Thatt."<br>
"Ein Größer Wunder Ouch beschach,"<br>
"So Selbs der Küng Von Babel Sach:"<br>
"Ob Oucj der Offen Glüig brann,"<br>
"Das Für verschont Die Gottes Mann."»<br>

D Figureschiibe vo Frybùrg zeigt de Heilig Nikolaus, wo de Chilepatron vo de Kathedrale z Frybùrg isch. Di obere Zwickelbilder zeiget links de Nikolaus, wo es Portemonnaie in s Zimmer vo de drü schlafende Jungfraue wirft und rächts de Nikolas, wo eme Schutzbedürftige hilft.
D biblische Gschichte in de beide untere Ecke zeiget links d Verkündigung an d Maria und rächts d Geburt vo Jesus Chischtus.
D Kartusche-Inschrift isch:<br> 
«"Hie Wirt Verkünt der Edlen zwar"<br>
"Der Frolich Gruß das Jubel Jar."<br>
"Dar zů Marÿa User koren."<br>
"Vom Helgen geist Wirt uns Erboren"<br>
"Jesus Jn Bethlahem, der Statt,"<br>
"Von dem Micheas gwÿßagt Hatt."<br>
"+ 1579 +"»<br>
D Wappeschiibe zeigt, wi au bi de andere, unte zweimol s Wappe vom Schtand, obe s Riichswappe mit Krone. Rächts und links vo de Wappepyramide stoht jewils en Engel, einer in profane, de ander in sakrale Chleider. In de obere Zwickelbilder isch s Stuckeschiesse dargschtellt.
D Kartusche-Inschrift erlüteret das Schiesse so:<br> 
«"Hand Flÿß, das ieder Schieß zumm Zil,"<br>
"Dann es sind Frÿer Goben Vil,"<br>
"Damit der Schütz Nitt Lär gang Ab"<br>
"Und Ettwas Nutz Jm Schießen hab"<br>
"· 1579 ·"»<br>
Di beide untre Ecke mit de biblische Gschichte zeiget d Beschniidig vo Jesus und d Aabetig durch d König.
D Inschrift zwische di untere Bildli isch:<br> 
«"Nach Jüdischem bruch das Kind wirt bschnitten."<br>
"Drÿ Künig Kamend har geritten,"<br>
"Bsůchten das Nüw geboren Kind,"<br>
"Das hin wurd nemmen der Wält Sünd."<br>
"Vil gaben deten sÿ Jmm Gäben."<br>
"Herodes Stalt Jmm Nach dem Läben."»<br>

Uf de Figureschiibe vo Soledurn stoht de Heilig Ursus im Zentrum. Er isch in Rüschtig und mit Fahne dargschtellt. S wiise Chrüz uf em Schild und de Fahne isch's Zeiche vo de Thebäer. Rächts u links vom Ursus sind Nisch zwüsche Pfiiler dargschtellt, in dene de David und de Goliath stönd. Di obere Zwickelbilder zeiget links s Martyrium vom Ursus, sini Hiirichtig z Soledurn und rächts di thebäisch Legion. In de beide untere Ecke gseht me links d Taufi vo Jesus und rächts de Iizug vo Jesus z Jerusalem.
D Kartusche-Inschrift lutet:<br> 
«"Christus wit Doufft imm dem Jordan;"<br>
"Der geist Gotz Kam von Oben An."<br>
"Ein Stimm ward ghört von Gottes Tron:"<br>
"Dißer ist mÿn Geliepter Son."<br>
"Glÿch vor Sim Lÿden er ÿn Reitt:"<br>
"Dar von dann Zacharÿas Seitt."<br>
"Zach ·9·"»<br>
D Wappeschiibe vo Soledurn zeigt zweimol s Schtandeswappe und drüber s Riichswappe mit Krone. Rächts und links dervo stönd insgsamt zwei Engel, wobi der links en Chormantel aa het, der rächts e Tunizella. In de Lücke unter de beide Schtandeswappe gseht me en Engel, wo uf erer Trommel duet schpile. Obe in de Zwickel sind zwei Szene us de Schlacht bi Dornach dargschtellt.
D Inschrift zwüsche de obere Zwickelbilder isch:<br> 
«"Die Eidgnoschaft Ward Hart bedruckt,"<br>
"Keÿser und Srÿch Jr Macht inruckt,"<br>
"Sÿ woltens zwingen mit dem Schwert,"<br>
"Gott Aber sÿ gwaltig Nert:"<br>
"Zů Dornach Und im Bruder Holtz"<br>
"Hat kostet Mengen Ritterstoltz."»<br>
Di biblische Gschichte in deuntre Ecke zeiget d Tempelreinigung und s Abigmahl.
D Kartusche-Inschrift lutet:<br> 
«"Gott wolt den gwerb nit lÿden mer,"<br>
"Des halben sÿ Christus, der heer,"<br>
"Uß dem themppel Schlůg mit gwalt"<br>
"Und sÿ Mit Ruchen Worten b'schalt."<br>
"Dan druf sezt er das nachtmal ÿn."<br>
"Es solt sÿns Todts ein dechtnus sÿn."<br>
"+ 1579 +"»<br>

D Figureschiibe vo Basel zeigt e Mondsichelmadonna und de Kaiser Heinrich II. mit Kette und Szepter. In de Hand het er es Modell vom Basler Münster. in de obere Zwickel sind zwei Engel mit Posune dargschtellt. In de beide untere Ecke gseht me zwei vo de Evangelischte, links de Matthäus mit em Engel und rächts de Markus mit em Leu. Di beide andere Evangelischte sind in de Wappeschiibe dargschtellt.
D Inschrift zwüsche de Sockelbildi isch:<br> 
«"Hie hept Sich An Snüw Thestamenntt"<br>
"Drin Jesus Christus Wirt Erkenntt."<br>
"Und Bÿ Matheo ist zů Sächen,"<br>
"Wie Gott Kein Sünder Thůtt Verschmehen."<br>
"Dan Uß Eim Zollner und Un Christen"<br>
"Brůfft er in Zů Eim Euangelisten."<br>
"Marcus in Lattin Hatt Gebracht,"<br>
"Was Matheus Hebraisch Macht."»<br>
D Wappeschiibe vo Basel zeigt zweimol s Baslerwappe. S Riichswappe mit de Krone fählt in dere Darschtellig. Das isch bi Darstellige vo de Baslerwappe scho sit em Aafang vom 16. Johrhundert z beobachte. Gliichwohl weiss me bis hüt nöd, woher di Basler Eigeheit, wo im 1597 scho de Basler Stadtamaa Andreas Ryff beschribe het, chunnt. Über de Wappe isch jewils en Basilisk dargschtellt und in de obere Zwickel gseht me Büchseschütze bim Schiesse.
D Inschrift lutet:<br> 
«"Wol Her ir Schützen Frisch und warm,"<br>
"und Schlachend an mitt gschicktem arm."<br>
"Setz Keiner ab zumm Tritten Mol,"<br>
"Sonnst Jm der Schutz Nüt gelten Sol.»<br>
Wi bi de Figureschiibe sind in de untere Zwickel Evangelischte abbildt, hiir de Lukas mit em Stiir und de Joahnnes mit em Adler.
D Kartusche-Inschrift isch:<br> 
«"Lucas Ein Lÿb Artzt Nit Allein,"<br>
"Sondern ein Seel Artzet, der gmein"<br>
"Stelt Seuangelium Griechisch Dar;"<br>
"Und Sit er Paulÿ Reyß gfert War,"<br>
"Da Schreÿb er der Apostlen Gschicht."<br>
"Johannes Künstlich Hatt Verricht,"<br>
"Wie Seewig Wortt Sÿ worden Fleisch;"<br>
"Beschreÿb Doffenbarung Uß dem geist."»<br>

D Figureschiibe vo Schaffuse zeigt de Heilig Alexander, eine vo de thebäische Legion mit Harnisch, Sturmhuube und Mantel. In de linke Hand het er en Palmzweig und in de rächte het er es Schwert, uf das er sich schtützt. In de obere Zwickel gseht me Engel, wo Bassgiige spile und in de untere isch links d "Schaustellig vo Jesus" dargschtellt, rächts Jesus am Ölbärg. Daderbi isch d Reihefolg durenand cho, wil d Verhaftig am Ölbärg in de Chronologie vor d "Schaustellig" ghört.
D Kartusche-Inschrift lutet:<br> 
«"Die Erlösung durch Jesum Christ"<br>
"Am Oelberg Hie Angfangen ist."<br>
"Da Er deß schröklichen gschwitzt hat Blutt,"<br>
"Das ward für uns das höchste Gůtt."<br>
"Vor Pilatus ward er Gstellt,"<br>
"Am End gar noch zum Crütz gurtheillt."»<br>
D Wappeschiibe vo Schaffuse zeigt wider, wi alli usser em Baslerwappe, näbem doppelte Schtandeswappe au s Riichswappe mit de Krone. D Schildhalter rächts und links sind Engel in römische Gwänder. Di obere Zwickelbilder zeiget Szene us em Schwobechrieg mit ere Schrifttafle dazwische.
D Inschrift isch:<br> 
«"Tschaffhuser Hand Ein Roub Erbütt,"<br>
"Jnn Jagten Nach deß Keÿßers Lütt."<br>
"Alls Aber sÿ Erhielttenn Das,"<br>
"Die Keiserschenÿn Mer Und Bas"<br>
"Wurden Erzürnntt, detten Er Kännen,
"Das Stettlÿ Dengen Zů Verbrennen.»<br>
Di untere Zwickelblider zeiget links, wi de Pilatus sini Händ «in Unschuld» duet wäsche und rächts d Chrüzigung.
D Inschrift zwische de Bilde lutetisch:<br> 
«"Pilatus Wolt Unschuldig Sÿn,"<br>
"Gab Doch Zumm Todt den Willen drin;"<br>
"Dem Herren Ward sÿn Crütz uff gleÿt."<br>
"Jnn Dürst Nach Smentschen Seligkeÿt,"<br>
"Opfertt Am Crütz Sin Lÿb und Blutt"<br>
"Und starb Doran, der weltt zů Gůtt."<br>
"· 1579 ·"»<br>

Uf de Figureschiibe vom Stand Appezöll isch linggs e Mondsichelmadonna dargschtellt und rächts de Heilig Mauritius mit Harnisch, Goldchötti und eme Spangehelm mit ere Federe. De Mauritius het e Lanze mit ere rote Fahne und eme wiise Balkechrüz und en Schild mit em gliiche Zeiche in de Händ. Uf de Fahne sind au viir Adler abbildt, wo solle zeiget, dass er de Riichspatron isch. In de obere Zwickel gseht me links en Drache und e Frau mit eme Chind und rächts d Enthauptig vom Mauritius z Agaunum. In de untere Zwickel isch d Uferstehig vo Jesus und d Erzählig vo de Emmausjünger dargstellt.

D Kartusche-Inschrift isch:<br> 
«"Gantz Frölich und uß sÿner Crafftt"<br>
"Christus sÿn Lÿb von Totten Schafft."<br>
"Die Hütter Fluchend von dem Grab,"<br>
"Der Priesterschafft ein Forcht das gab."<br>
"Demnach den Jüngern sich er Zeÿgt,"<br>
"Denen er was Jnnsunders gneÿgt."»<br>

D Wappeschiibe vo Appezöll zeigt s doppelte Standeswappe und drüber s Riichswappe mit de Chrone mit zwei Engel als Schildhalter. In de obere Zwickelbilder gseht me Schlachtszene.

D Inschrift isch en Achtziiler:<br> 
«"Jm Schwaben Krieg hatenn die Kitel"<br>
"Jm panner Einen Schönen Thitel."<br>
"Vil Tüffel Solten Jiren Walten,"<br>
"Aber Die Appenzeller Stalten"<br>
"Ein Wachtt Gegen dem Rouwen gsind,"<br>
"Unnd Schmirtend sÿ der Mas Um dgrind,"<br>
"Das Sÿ das Panner Mit dem Boßen"<br>
"Von Appen Zell Nit Dorftend Lößen.»<br>
Di biblische Gschichte in de untere Zwickelblider sind Himmelfahrt Chrischti und s Pfingschtwunder.
D Kartusche-Inschrift isch:<br> 
«"Uff Erden Christ sÿn Werk gethan,"<br>
"Drum Wolt er uff dem Oehlberg stahn."<br>
"Uß Sÿner Jünger Ganzer Schar"<br>
"Wurd Er zum Himmel ghoben Zwar."<br>
"Doch die Verheißung bald Sollt werden,"<br>
"Der Heilig Geist Kam ab Zur Erden"<br>
"Und Wirket Mächtig bÿ der Jünger Zahl;
"Jn Allen sprachen reden Sÿ zumal."<br>
"· 1579 ·"»<br>

Und denn sind i de räschtliche Faischter vom Oschtflügel Bildschiibe vo verschidene Stifter ygsetzt.

Di nächschte viir Schiibe sind vo Schtädt us de Region gschtiftet worde. Di erschte beide Schiibe, wo vo de Schtädt Mellige und Brämgarte sind, stammed us em Johr 1623. D Schtadt Bade het e Doppelschiibe gschtiftet, bi dene s Johr nöd exakt bekannt isch, aber si sind au um s Johr 1623 umme entschtande. Alli viir Schiibe sind von Zuger Glasmoler Christoph Brandenberg hergschtellt worde.

Im Aaschluss an di Schiibe vo de Nachbarschtädt sind hüt im Oschtflügel zwei witere, grossi Schiibe z gesh. E Wappeschiibe vo Frankriich isch vom Aarauer Hans Ulrich Fisch ums Johr 1625 gschaffe worde und d Bildschiibe danäbe, wo es schpanischs Wappe zeigt, hetz im 1582 der Altdorfer Glasmoler Peter Bock gmacht.

D Wappeschiibe vo Mellige zeigt e Pyramide vom doppelte Stadtwappe, no nöd wi hüt de roti Leu, sondern en wiiser Chreis uf rotem Grund. Über de Schtadtwappe isch s Riichswappe mit de Krone z gseh. Rächts und links vom Riichswappe, jewils durch Süülen abtrennt, sind di beide Johannes abbildt, wo d Chilepatron vo de Melliger Chile sind. De Täufer erkennt me am Buech und em Lamm, de Evangelischt am Giftbächer. In de obere Zwickel sind d Uferstehig und d Himmelfahrt vo Jesus Chrischtus dargschtellt.

Unte isch e Schrifttafle, uf dere steit: «Die Statt · Mellingen · 1623».

Di architektonisch Gliderig vo dere Schiibe entschpricht dere vo de vorherige Schiibe vo de Schtadt Mellige. Au d Wappepyramide mit de doppelte Darstellig vom Schtadtwappe und em krönte Riichswappe drüber, entspricht de Melliger Schiibe. Durch d Süüle vom Riichswappe trännt isch de Nikolaus im Bischofsornat und d Maria Magdalena. D Magdalena isch urschprünglich d Chilepatronin vo de Brämgarter Schtadtchile gsi, bi de Rekonziliation im Johr 1532, wo Brämgarte nach eme kurze reformiirte Intermezzo wider isch katholisch worde, het me d Chile dann im Nikolaus vo Myra gweiht. In de obere Zwickel gseht me Jesus uf em Wäg uf Golgatha und d Chrüzigung.

D Inschrift in de untere Kartusche isch: «Die Statt Bremgartten 1623».

Zu de Doppelschiibe vo de Schtadt Bade ghöre e Figure- und e Wappeschiibe, so wi s bi de Schtandesschiibe vo 1579 üblich gsi isch. D Figureschiibe zeigt es Mondsichelmadonna mit Chind und Szepter. Im obere Teil vo de Schiibe gseht me links und rächts jewils e Chind, wo e Allegorie vom Früehlig und vom Sommer sind. De Früehlig erkennt me an de Blueme, de Sommer an de Ähre. Zwische dene Chind sind d Verkündigung an d Hirte und d Geburt vo Jesus dargschtellt.

Unte isch e Inschrift uf ere Rollwerktafle, wo's heisst: «Die Statt Baden +».

D Wappeschiibe isch im architektonische Ufbau de Figureschiibe sehr ähnlich. Wie au di andere Wappeschiibe, zeigt au di vo Bade es dopplets Schtadtwappe über dem es krönts Riichswappe dargschtellt isch. Rechts und links vo de Wappepyramide sind Wächterengel z gseh. In de obere Zwickel sind Allegorie vo Herbscht und Winter dargschtellt, de Herbscht mit Räbmesser, Truube und Wiibottich, de Winter mit Pelzmüze und Füürkessel. Dazwische isch de Bsuech vo de drei König us em Morgeland bim noigeborene Jesus z gseh, wobi di Szene durch e Süüle zweiteilt isch. In de untere Schrifttafel schtoht: «Die Statt Baden +».

D Wappeschiibe zeigt in de Mitte s Wappe vom König Ludwig XIII., wo zweiteilig isch und us de Wappe vo Frankriich und Navarra bestoht. Um's Wappe umme het's zwei Ordenskette, di inneri vom Hl. Michael, di ander vom heilige Geischt. Links vom Wappe stoht d Maria, rächts en Bischof, wo me nöd cha identifiziire, obwohl de Nameszug «S. ROBERTVS» derbi stoht. Di obere Zwickelbilder zeiget de Salomo uf em Thron, wo vo Leue bewacht wird und rächts d Königin vo Saba, wo Gschenk bringt. Links unte isch's Wappe vom Robert Myron abbild, wo in de Ziit vo 1617 bis 1627 Gsandte vo Frankriich z Soledurn gsi isch. Rächts nebe den Wappe isch en Inschrift, wo vo d Stiftig vom Wappe verzällt: 
Übersetzt heisst das: «Im Name vo Gott, wo allmächtig isch, und vom allerchrischtlichschte König Ludwig XIII. vo Frankriich und Navarra, em Bschützer vom Zischterzienserorde, het de Robert Myron, de Gsand bi de Eidgnosseschaft, uf Rat vom König bi eme Bsuech im Chloschter es Zügnis hinterlah und das Wappe vo sim Herr gschänkt.»

En Teil vo de Schiibe stammt sicher von ere ältere Schiibe, wo vilicht durch en Blitzschlag zerschtört worde-n-isch, wi de Lehmann im 1926 scho vermuetet het.

S Wappe, wo uf dere Schiibe abbildt isch, isch das vom Philipp II, wo vo 1555 bis 1598 König vo Spanie isch gsi. Über em Wappe isch e Krone und gsäumt wird es vo de Ordenskette vom Guldige Vlies. S Wappe zeigt viir Teil: im erschte Fäld isch de Turm vo Kaschtilie und de blau Löi vo Léon z gseh, im zweite Fäld d Farbe vo Aragon und der Adler vo Sizilie, im dritte obe di öschtriichische Farbe Root-Wyss-Root und drunter d Schregbalke vo Burgund und im viirte Fäld d Lilie vo de Bourbone, de schwarz Löi vo Flandere und de guldig Löi vo Brabant. Im obere Härzschild ischs Wappe vo Portugal z gseh, im untere, wo au gviertlet isch, de eichöpfig Adler und d Nattere vo Mailand. Des Wappe isch au es Zeiche für d Machtfülli und de Machtaaspruch vom Philipp, wo dur d Figure rächts und links vom Wappe unterstriche wird, wil si Allegorie vom Siig sind. Au d Kartuscheinschrift über dene beide Figure unterstriicht das. Da heissts: 
"«TERRE MAREQUE DEO IVVANTE"<br>
"IN CHATOLICE REGIS MANV»"<br>
Das bedütet «Länder und Meer sind wäge de Hilf vo Gott in de katholische Händ vom König».
Unterm Wappe isch e zweiti Inschrift, wo an d Seeschlacht vo Lepanto im Johr 1571 und an d Eroberig vo Lissabon vo 1580 erinneret. D Inschrift lutet:
"«Mit Gottes hilf manlicher weer"<br>
"schlug ich den Türcken uff dem Meer"<br>
"Mit Babsts und Venedischem Heer"<br>
"Portugal min erblandt war"<br>
"gwan ich mit Gwalt in disem"<br>
"1580 jar»"<br>
Di beide Ereignis sind unter dere Inschrifte im Bild zeigt. I de linke Arkade gseht me d Seeschlacht, wobi d Schiff vo de "chrischtliche Liga" an de Fahne z erkenne sind und da dra, dass d Schiff schön gordnet sind. D Schiff vo de Türgge mit em Halbmond i de Fahne sind scho durenand groote. In de rächte Arkade gseht me s Spanische Landheer und d Portugiise, wo Lissabon nümm chönne halte. Über de Arkade, jewils am Rand vo de Schiibe, isch s Wappe vom Pompeo della Croce dargstellt, wo dozmol spanische Gsandte bi den Äidgnosse gsi isch. Er het z Altdorf gwohnt, wil Uri traditionell enge Beziihige zum spanische Herzogtum Mailand gha het. Am unteren End vo de Arkade isch en Inschrift, wo uf d Stiftig vo de Schiibe durch de Philipp Bezug nimmt:<br>
"«PHILIPPO MAXIMO HISPANARVM ET MAXIMARVM PROVINCIARUM REGI · POMPEIVS"<br>
"DE CRVC LEGATVS SVVS APVD HELVETIVS · 1582 · PB»"<br>
Übersetzt bedütet das «Philipp, em übermächtige König vo de schpanische und überseeische Provinze. Pompeo della Croce, sin Gsander bi de Schwiizer».



</doc>
<doc id="38903" url="https://als.wikipedia.org/wiki?curid=38903" title="Romulus Augustulus">
Romulus Augustulus

Dr Romulus Augustulus (äigentlig "Romulus Augustus"; * um 460; † noch 476) isch dr letschti Kaiser vom Weströmische Riich gsi, wo z Italie gherrscht het. Dr letscht weströmisch Kaiser, wo vo Ostrom anerkennt worde isch, isch aber si Voorgänger, dr Julius Nepos gsi.

Si Vater, dr "magister militum per Italiam" Orestes, het dr Romulus am 31. Oktober vom Joor 475 vo de Drubbe zum Kaiser lo usrüefe. Si offiziell Naame und Ditel uf de Münze, wo für en brägt worde si, isch gsi: = "Unsere Heer Romulus Augustus, dr Frommi, Glückligi, Erhaabeni". S erste „Augustus“ isch do si Naame und s zwäite si Ditel. Wil er so jung und ooni Bedütig gsi isch, het em die politischi Opposizioon dr Spottname „Augustulus“ („s Kaiserli“) und „Momyllus“ („dr chliini Schandfläcke“) gee.

Dr Romulus isch nume e Marionette in de Händ vo sim Vater Orestes gsi. Dr Julius Nepos, wo vor im dr weströmisch Kaiser gsi isch, isch churz bevor dr Romulus zum Kaiser usgrüeft worden isch, us Rom uf Dalmazie verbannt worde, het aber au im Exil mee Iifluss ghaa as dr Orestes oder dr Romulus, wil er immer no vom oströmische Kaiser offiziell anerkennt worde isch.

Dr Undergang vom weströmische Riich isch dr Abschluss von ere Krise gsi, wo schoi Joorzäänt vorhär agfange het. germanischi Völker si us em Oste vo Öiropa vor de Hunne uf römischs Gebiet gflüchdet in ere Völkerverschiebig, wo män ere d Völkerwanderig säit und wo 375 aagfange het. D Römer häi nüme d Chraft gha, die Völker abzweere uns si häi schliesslig äigeni Riich chönne errichde. D Hunne si e Bedroig bliibe und häi s römische Riich sälber aagriffe. Dorum häi d Römer sich mit de Germane abgfunde und häi sä in iiri Armee ufgnoo. Eso si si mee und mee vo iire germanische Söldner abhängig worde. 

Vor allem Westrom isch im Lauf vom 5. Joorhundert immer mee e Staat worde, wo vo sine Generääl, sig es römischi oder „barbarischi“, beherrscht worde isch, und die die zivili Verwaltig und dr Kaiser häi kuum no reali Macht ghaa. Wo dr General Orestes si Putsch usgfüert het, häi die germanische "foederati" Land z Italie verlangt. Dr Orestes het nit welle und denn isch am 23. August 476 en offeni Rebellioon usbroche. Dr Orestes isch fümf Dääg spööter gschlaage worde und umchoo. Dr Aafüerer vo de Rebelle isch dr hoochi Offizier Odoaker gsi, dr Soon vom Edekon, wo im Dienst vom Hunneköönig Attila gstande isch. Dr Odoaker sälber het scho under em Ricimer dient. Er het dr Romulus abgsetzt und iin us Ravenna uf e Landguet bi Neapel ("castellum Lucullanum") verbannt. Denn het er d Kaiserinsignie uf Ostrom gschickt mit dr Bemerkig, mä bruuchi z Italie käi äigene "Augustus" me, sondern wurd sich em Kaiser z Konstantinopel understelle. Wil s weströmische Kaiserdum nüme esistiert het, isch dr Romulus – im Gegesatz zu früenere gstürzte Kaiser – käi Gfoor me gsi. Mä het en in Rue glo und iim e jöörligi Pangsioon vo 6'000 "solidi" gee. Wenn er denn gstorbe isch, wäiss mä nit. Dr Cassiodor brichtet in sine "Variae" über e Schänkig vom Theoderich em Groosse an e Romulus (zwüsche 507 und 510); es isch aber nid klar, ob es sich drbii um dr Romulus Augustulus ghandlet het.

Noch dr Absetzig vom Romulus het sich dr Odoaker vo sin vor allem germanische Soldate zum Köönig vo Italie (lat: "rex Italiae") lo usrüefe und dr oströmisch Kaiser Zenon het en zerst "de facto" as Regänt anerkennt. Dr Julius Nepos, wo dr Zenon immer no offiziell as Kaiser vom Weste aagluegt het, het vo Dalmazie us immer no Iifluss uf s Riich usgüebt. Won er im Joor 480 ermordet worde isch, het niemer em Odoaker d Herrschaft über Italie chönne stritig mache. Erst 488 isch s zum Bruch mit em Zenon choo.

D Absetzig 476 het dr Undergang vom Römische Riich im Weste besiiglet, wie s dr Marcellinus Comes 40 Joor spööter gsäit het, aber es isch nit s Ändi vo dr Antike gsi, wie s in dr eltere Forschig vilmol definiert worden isch. Hützudaag nimmt mä as Datum eender dr Dood vom Justinian 565, dr Iifall vo de Langobarde z Italie 568 oder dr Aafang vo dr islamische Expansioon 632. S Römische Riich het witerhin existiert, was au im Weste akzeptiert worde isch. Im Odoaker sini Abgsandte häi noch em dem Gschichtsschriiber Malchus vo Philadelphia em Kaiser z Byzanz usdrücklig gsäit, ass dr "Augustus" im Oste gnüeg sig für s ganze Riich. Dr Odoaker het s nit für nötig ghalte, e Herrscher vo sine Gnaade iizsetze, wi s sini Vorgänger, bsundrigs dr Ricimer, no gmacht häi, sondern het s Amt vom Westkaiser faktisch abgschafft. Er het äifach d Insignie vom weströmische Kaiserdums (d "ornamenta palatii") uf Konstantinopel gschickt. Eso het er dr Romulus au chönne lo lääbe. 

476 isch dorum s Datum vom Ändi vom weströmische Kaiserdum, öb s aber au s Ändi vo Westrom gsi isch, isch umstritte. S oströmische (byzantinischi) Riich hingeege het d Krise vo dr Völkerwanderig überläbt und isch erst e Joorduusig spööter mit der Eroberig vo Konstantinopel dur d Osmane 1453 undergange.

Dr letschti Kaiser vo Rom isch dr Hauptaktöör in dr „ungeschichtlichen historischen“ Komödie "Romulus der Große" vom Friedrich Dürrenmatt. Dr Valerio Massimo Manfredi het im Romulus Augustulus d Roman "L’ultima legione" gwidmet, wo im Joor 2007 under em Ditel The Last Legion verfilmt worde isch.



</doc>
<doc id="38904" url="https://als.wikipedia.org/wiki?curid=38904" title="Julius Nepos">
Julius Nepos

Dr Julius Nepos (* um 430; † 480) isch 474/475 dr letscht Kaiser vom Weströmische Riich gsi, wo vom oströmische Kaiser anerkennt worde isch.

Dr Julius Nepos isch sit 468 as Noochfolger vo sim Unggle Marcellinus "magister militum Dalmatiae" gsi und het eso e milidäärischi Schlüsselstellig an dr Nootstell zwüsche West- und Ostrom bsetzt. Dr Kaiser Leo I. het em äini vo sine Niesse zur Frau gee und no churz vor sim Doode 473 dr Ditel „Patricius“. Es isch mööglig, ass scho im Früelig 474 s nöije oströmische Herrscherkollegium Leo II. und Zenon dr Nepos z Ravenna zum „Caesar“ gege dr machtloosi weströmischi Kaiser Glycerius erhoobe het. Wo dä abgsetzt worde isch, het dr Nepos am 24. Juni z Rom dr Ditel „Augustus“ aagnoo.

Si Herrschaft isch aber dur e Armeemäister Orestes gfäärdet gsi, wil dä sälber über s Riich het welle herrsche. Dr Orestes het dr Julius Nepos im Oktober 475 us Rom gjagd in d Brovinz Dalmatia. Er het denn si Soon Romulus Augustulus zum Kaiser lo usrüefe. Dr Julius Nepos het vo siner Residänz Salona us brobiert, Iifluss uf s Riich z nee. Für d Oströmer, d. h. dr Kaiser Zenon, wo 20 Möönet lang abgsetzt gsi isch, isch dr Nepos dr legitimi weströmischi Kaiser bliibe, au wenn die bäide Geegekaiser Romulus in Westrom und Basiliskos in Ostrom sich offebar geegesitig anerkennt häi.

Im August 476 het dr Odoaker Romulus Augustulus abgsetzt und s Weströmische Riich, wo scho vorhär grösstedäils in meereri germanisch-romanischi Riiche zerfalle gsi isch, isch ändgültig undergange. Italie isch under dr Herrschaft vom Odoaker bliibe, wo sich zum König vo Italie het lo usrüefe und die kaiserlige Insignie uf Konstantinopel gschickt het. Dr Julius Nepos het bis zu siner Ermordig im Joor 480 z Dalmazie gherrscht. Mä wäiss nit, öb hinder em Attentaat gegen en si abgsetzt Vorgänger Glycerius oder dr Odoaker gsteckt het. Nominell si d Germaneriich im Weste no für Joorzäänt under der Oberhohäit vom oströmische Kaiser gstande.



</doc>
<doc id="38905" url="https://als.wikipedia.org/wiki?curid=38905" title="Dalmatien">
Dalmatien

Dalmazie (in de südslawische Sprooche "Dalmacija" / Далмација, latiinisch "Dalmatia", italiänisch "Dalmazia") isch e geographischi und historischi Region an dr Ostküste vo dr Adria. Si lit im Weste und Südweste vo Kroazie und im südwestligste Montenegro. Si goot vo dr Insle Pag im Norde bis über d Bucht vo Kotor im Süde. S südlige Dalmazie gränzt im Oste an Bosnie und Herzegowina. Die wichdigste Stedt si Split, Zadar und Dubrovnik.

D Bezäichnig "Dalmazie" git s sit em 1. Joorhundert und goot uf e Naame vo de "Delmate" ("Dalmate") zrugg, eme Stamm vo de Illyrer. Es isch e Provinz vom röömische Rych gsi.



</doc>
<doc id="38912" url="https://als.wikipedia.org/wiki?curid=38912" title="Justinian I.">
Justinian I.

Dr Flavius Petrus Sabbatius Iustinianus (; * um 482 z Tauresium bi Justiniana Prima; † 14. Novämber 565 z Konstantinopel), besser bekannt as Justinian, isch vom 1. August 527 bis zu sim Dood im Joor 565 römische Kaiser gsi. In e baar Kwelle und in dr eltere Liddratuur wird er do und dört au as "Justinian dr Grooss" bezäichnet; die orthodoxe Chille vereeren en as Häilige.

Dr Justinian gältet as äine vo de bedütendste Herrscher in dr Spootantike. Si Regierigszit isch e wichdigi Stuefe im Übergang vo dr Antike zum Middelalter und im Übergang vo dr römische Dradizioon zur byzantinische. Dr Justinian het en aggressivi Westpolitik bedriibe, und es isch em glunge, witi Däil vom alte "Imperium Romanum", wo im Westen im Lauf vo dr Völkerwanderig an d Germane gfalle zruggzeroobere. Für d Rächtsgschicht isch d Kompilation römische Rächt, won er in Ufdraag gee het und wo män em spööter "Corpus Iuris Civilis" gsäit het, vo groosser Bedütig.

529 het dr Justinian die platonischi Akademii z Athen zuedoo, 542 het er s altrömische Amt vom Konsul, villicht us Gäldgründ, faktisch abgschafft. D Sakralisierig vom Kaiserdum isch immer sterker worde und het die letschte Räst vo dr Illusion zerstöört, wo s Prinzipat füüre brocht het, ass dr Kaiser nume e "primus inter pares" sig.

Dr Gschichtsschriiber Prokopios von Caesarea, wo d Wärk von em die wichdigsti Kwelle für d Zit vom Justinian si, het im Kaiser si Politik stark kritisiert. Witeri Informazioone stamme under anderem vom Johannes Malalas, Agathias und Menander Protektor.





</doc>
<doc id="38921" url="https://als.wikipedia.org/wiki?curid=38921" title="Ende der Antike">
Ende der Antike

Wenn s Ändi vo dr antike Zyt gsi isch, do drüber redt me scho, sit me z Öiropa agfange het d Wältgschicht i die drüü grossen Epoche Alti Zyt, Mittelalter und Nöji Zyt yteile. Es isch sit Joorhunderte es Theema vo dr Gschichtsforschig.

Wemme au no d Gschicht usserhalb vom alte römische Kulturruum aluegt, gseht me: au s Rych vo de Perser under de verschidene Dinaschtie isch hööch entwicklet gsi; me zellt d Gschicht vo dere Regioon nit zu der "antiki Epoche" im ängere Sinn, es isch öppis anders, wie d Gschicht vom "Middleren Oschte" gangen isch.

Me het immer wider brobiert es wichtigs Datum für dä Yschnitt i dr Gschicht z finde. Früener het me gseit, d Zyt vo der antike, dr griechisch-röömischen Ära heig bi dr Däilig vom Römische Riich im Joor 395 ufghört, oder denn, wo dr letscht weströmisch Kaiser Romulus Augustulus anne 476 vom gäneral Odoaker abgsetzt worden isch, oder öppen au bi dr Niiderlaag vom Syagrius gegen e Chlodwig um 486 oder 487; es chönnt aber au im Joor 529 gsi sii, wo s erschte Benediktinerchloster, das vo Montecassino, entstanden isch; derzue basst, s Datum vo denn wo die Platonischi Akademii z Athen uufghört het z nää, isch au grad anne 529.

Die nöiere Forschig isch in de letschte Joorzäänt druuf cho, es sig besser, das Datum dütlig spööter aazsetze.

Me dänkt hütte, d Spootantike sig bis wyt is sächste Joorhundert oder sogar no bis is sibete Joorhundert gange. Und klar isch, dass die alti Kultur i de verschidene Regioone vom Römische Rych nid glych lang gläbt het. I gwüssne Piet het s gwoonte römische Lääbe grad ufghört, wo frömdi Völker is Land cho sind, so wie im Dekumateland scho um s Joor 260, wo d Alemanne sind cho woone, sit s römische Militär der germanische Limes ufgää het.

Symbolische Momänt, wo me mit ne s Ändi vo der spootantike Zyt in Verbindig bringt, git’s es paar. Anne 529 het z rom die alti, nit-chrischtlichi Relgioon uufghört. Es wichtigs Datum isch öppe s Joor 565, wo dr oschtrömisch Kaiser Justinian gstorben isch. Under iim isch bim joorelange schlimme Chrieg gäge d Goote z Itaalie s meischte vo der alte Kultur i de römische Stedt kabut gange. Es anders setigs Datum isch s Joor 568, wo d Langobarde Italie sind cho erobere; das luegt men als s Ändi vo der Völkerwanderigszyt a. Und de isch au dr Aafang vo dr islamische Expansioon anne 632 es bedüütends Eräignis für d Gschicht vo der Mittelmeerwält, wo für viili römischi Stedt und Provinze öppis ganz nöis brocht het. Und au no s Lääbe vom oschtrömische Kaiser Herakleios, wo anne 641 gstorben isch, het men als markante Momänt agluegt; es git Lüüt wo sääge, er sig der letscht Herrscher vo der Spootantike gsi und grad au dr eerschti vo der «mittelbyzantinische Zyt».

I teil Regioone vom alte römische Rych händ die antike Tradizioone lenger wytergläbt, bsunders im byzantinschen Oschte. Us de de Stedt vom weschtrömische Land het me no latynischi Autoore bis is sächste Joorhundert; bis zu säbere Zyt het me döört gwüss no Schuele gha, wo me wie früener die klassischi Bildig glehrt het. Sid em sibete Joorhundert het das algemein ufghöört und s ryche antike Schriftguet i den alte Biblioteeken und Archyv isch zum gröschte Teil verloore gange.

Für vill Lüüt, wo ne die alti Kultur und Literatur öppis bedüütet het, isch es scho denn klaar gsi, wie sech d Zyt änderet. Es Bischpiil isch der Senator Kassiodor gsi, wo i dr Middi vom sächste Joorhundert s Chlooschter Vivarium gründet het zum döört lo die alte Büecher wo me no gfunde het nöi abschrybe. En andere, wo s Wüsse vo der eltere Zyt no gsmalet het, isch dr Bischof Isidor vo Sevilla gsi. Me het au scho gseit, äär sig der letscht gross Autor vo der antike latynische Literatur.




</doc>
<doc id="38922" url="https://als.wikipedia.org/wiki?curid=38922" title="Gesangbuch der Evangelisch-reformierten Kirchen der deutschsprachigen Schweiz">
Gesangbuch der Evangelisch-reformierten Kirchen der deutschsprachigen Schweiz

S Gsangbuech vo de Evangelisch-reformiirte Chilene vo de dütschsprochige Schwiiz (RG) isch s Gsangbuech, wo zur Ziit in de Schwiizer Reformiirte Chilene für dütschsprochigi Gottesdienst bruucht werde.

Im Advent 1998 isch es iigführt worde und het s Vorgängerbuech mit gliichem Name, aber de Abkürzig RKG us em Johr 1952 abglöst. Herusgäber vom Gsangbuech isch de "Verei zu de Herusgab vom Gsangbuech vo de Evangelisch-reformiirte Chilene vo de dütschschprochige Schwiiz" («Gsangbuechverein»), wo s Buech au erarbeitet het. De Erarbeitig isch in enger Zammenarbet mit de römisch-katholische und de christkatholische Chile vo de Schwiiz passiirt, so dass di ökumenische Liider im Buech kennzeichnet sind und es au en Überblick über d Liednummere vo de ökumenische Gsäng im römisch-katholische Gsangbuech git. Im Johr 2011 ischa u e DVD usegäh worde, uf der sich d Gsangbüecher vo allne drü Konfessione finde.

De Ufbau vom Buech stoht unterm Leitmotiv «Gottesdienst» und di 868 Lieder und Tekscht sind in folgendi sechs Kapitel glideret:

D Liedsätz sind hüfig vierschtimmig und im Gsangbuech sind au mehrsprochigi, främdsprochigi und Dialäktlieder z finde. 



</doc>
<doc id="38929" url="https://als.wikipedia.org/wiki?curid=38929" title="Africa">
Africa

Africa isch in dr Antike dr latiinischi Naame für e Kontinänt Afrika (usser Egüpte und Aithiopia) gsi, bsondrigs aber für die römischi Browinz "Africa". 

Die isch noch de Punische Chrieg im Joor 146 vor dr Zitwändi iigrichdet worde. Si het s hütige Tunesie und Däil vo Libie umfasst. D Gränze zwüsche dr römische Browinz und em numidische Köönigriich si d Fossa regia gsi, e Demarkazioonslinie wo dr Scipio dr Jüngeri zooge het.
Wil d Römer Karthago völlig zerstöört gha häi, isch Utica d Hauptstadt vo dr nöije Browinz worde.
105 vor dr Zitwändi si noch em Siig vom Gaius Marius über e Jugurtha westligi Däil vo Numidie zum römische Gebiet gschlaage worde, und noch em Siig vom Caesar bi Thapsus 46 vor dr Zitwändi het dr Caesar us em Gebiet vom numidische Köönig Jubas I., eme Aahänger vom besigte Pompeius, d Browinz "Africa nova" („nöis Afrika“) gmacht. Zu dere häi groossi Däil vo Numidie (im hütige Algerie) und Tripolitania (im hütige Libie ghöört).
Dr Browinz Africa, wo s scho gee het, het mä vo denn aa "Africa vetus" („alts Afrika“) oder au "Africa propria" („äigentligs Afrika“) gsäit.

27 vor dr Zitwändi het dr Augustus us de Browinze "Africa vetus" und "Africa nova" d Browinz "Africa proconsularis" gmacht. Iiri Hauptstadt isch Karthago gsi. 
D Statthalterschaft vo "Africa" het näben dere vo "Asia" im Statthalter am mäiste Brestiisch brocht, au wil "proconsul" vo "Africa" langi Zit als äinzige senatorische Statthalter en äigeständigs Kommando über e römischi Legioon gha het, was sust nume die kaiserlige Legate gha häi.

Under em Diokletian isch die alti Browinz am Aafang vo dr Spootantike in drei Däil däilt worde: in d "Africa proconsularis," d "Byzacena" und d "Tripolitiana." Derzue si no "Numidia", "Mauretania Sitifensis" und "Mauretania Caesariensis" choo, wo westlig von ene glääge si. Die säggs Browinze häi s spootrömische Nordafrika bildet. 

D Browinz het allgemäin as äini vo de riichste im Römische Riich gulte und as Chornkammere vom Westriich. Karthago isch sogar die zwäitgrössti Stadt im Weste gsi grad noch Rom, und die ganzi Browinz isch stark urbanisiert gsi. Iiri höggsti Blüetezit isch ins 2. und früeje 3. Joorhundert gfalle; e nöiji Blüete het um 300 aagfange und isch bis ins 5. Joorhundert gange. Die römische Kaiser us em Huus vo de Severer häi ursprünglig us Leptis Magna gstammt, ere Stadt in dr Browinz "Africa". Au meereri bedütende christliche Persönligkäite wie dr Lactantius und dr Marius Victorinus häi us dr Browinz gstammt bzw. häi e Zitlng dört gläbt (Augustinus von Hippo), und dr spootantiki Dichder Corippus. Es isch umstritte wie lang sich die punischi bzw. karthagischi Sprooch as Umgangssprooch näben em Latiinische het chönne halte.

In dr Browinz si früe Christe bezügt (dr ersti Bewiis für d Existänz vo afrikanische Christe stammt us e spoote 2. Joorhundert) - do hai Chilleleerer wie dr Tertullian, dr Cyprian und spööter dr Augustinus als ersti e christligi Theologii uf Latiinisch entwigglet -, und d Gmäinde vo Karthago si lang dr groossi Konkurränt vom römische Bischof um dr Füerigsaaspruch im Weste gsi. D Christe vo Africa si zum groosse Däil katholisch bliibe noch de Usenandersetzige im 4. und 5. Joorhundert mit de Donatiste, wo e bedütendi Minderhäit gsi si, und drotz de arianische Wandale, wo "Africa" in de 30er Joor vom 5. Joorhundert eroberet häi. D Invasore häi do en äignigs Riich gründet und d Seeherrschaft im westlige Middelmeerruum an sich grisse. Dr Verlust vo Nordafrika het e nit unwichdigi Rolle für e Undergang vo Westrom gschbiilt. Im 6. Joorhundert isch "Africa" vom oströmische General Belisar im Ufdraag vom Kaiser Justinian I. eroberet worde (533/34). D Aasicht vo dr eltere Forschig, das sig dr entschäidendi Schlag für die spootantiki Ökonomii vo Afrika gsii, isch hüte revidiert worde: S Gebiet het vilmee non emol e Blüetezit erläbt und as Exarchat vo Karthago vo 590 aa sogar e gwüssi Sälbstständigkäit. 

S Gebiet isch gege s Ändi vom 7. Joorhundert an die islamische Araber gfalle, won em Ifriqiya gsäit häi. 698 häi si Karthago iignoo. Mit däm isch d Gschicht vo dr römische Browinz "Africa" ändgültig z Änd gange; und au die römisch-christligi Kultuur isch doo bald verschwunde. Anders as d Ostchillene (Kopte, Syrer, Armenier, Grieche), wo wäärend Joohunderte under dr islamische Herrschaft witer existiert häi, isch s nordafrikanische Christedum rästlos verschwunde.



</doc>
<doc id="38937" url="https://als.wikipedia.org/wiki?curid=38937" title="Seerücken">
Seerücken

De Seerugge isch en Hügelzuug uf de Schwiizrsiite vom Undrsee.

De Seerugge volauft vo Weste nach Oste, uf em ganze Gebiet vom ehemolige Bezirk Steckbore und Bezirk Chrüzlinge, flacht vor Romanshorn dänn langsam uus. Uf de Nordsyte fallt er zum Bodesee ab, im Süde häts no anderi chlinneri Hügel, bevors dänn im Tal vo de Thur flach wird. Di höchscht Erhebig vom Seerugge liit ide nöchi vo Sale-Rütene und isch uf 721 m.

De Seerugge isch e Moräne, wo d Gletscher i de letste Iiszit bildet händ. Me cha drumm uf em Seerugge do und döt no en Findling gseh, aso en grosse Stei, wo dor d Gletscher us de Alpe do ane transportiert wore sind.

Uf em Seerugge sind e paar Dörfer und Wiiler verstreut. Es hät im Weste vil Wald, im Oste mee landwirtschaftlich gnuzti Flächi.

Quär dur de Seerugge füert d Autobahn A7 vo Müllheim noch Chrüzlinge.

Z Lipperschwil, am Südhang vom Seerugge, isch s Conny-Land, en Freizytpark mit Delfin.


</doc>
<doc id="38950" url="https://als.wikipedia.org/wiki?curid=38950" title="Liste der byzantinischen Kaiser">
Liste der byzantinischen Kaiser

Die Liste vo de byzantinische Kaiser git e süstematische Überblick über d Herrscher vom oströmische und denn vom Byzantinische Riich. Alli Kaiser si din vom Konstantin em Groosse (306–337) aa, wo, won er 324 eläi Herrscher über s Römische Riich worde isch, die nöiji Kaiserresidänz Konstantinopel het lo baue und vo däm Zitpunkt aa as dr erst byzantinischi Kaiser gältet, bis zum Konstantin XI. Palaiologos, wo Konstantinopel 1453 an d Osmane verloore het.

In dr Forschig wärde d Herrscher vo dr spätantik-früebyzantinische Faase vom Riich (bis Herakleios 641), wo Latiinisch no d Hoof- und Verwaldigssprooch gsi isch, im Allgemäine au as oströmischi Kaiser bezäichnet und wenigstens bis zum Justinian I. no zu de römische Kaiser zelt. Nit zu de byzantinische Kaiser wärde d Tetrarche Diokletian, Galerius, Maximinus Daia und Licinius grächnet, wo vo 284 bis 324 im Oste vom Riich regiert häi. Für d Zit zwüsche 1204 und 1261, wo Konstantinopel as Latiinischs Kaiserriich vo de Chrüzfaarer beherrscht worde isch, wärde d Herrscher vom Kaiserriich Nikaia as byzantinischi Kaiser gfüert. D Herrscher vom Kaiserriich Trapezunt (1204–1461) us dr Dünastii vo de Komnene gälte nit as byzantinischi Kaiser.



</doc>
<doc id="38963" url="https://als.wikipedia.org/wiki?curid=38963" title="Toshiro Mifune">
Toshiro Mifune

De Toshiro Mifune (jap. "Mifune Toshirō"; * 1. Aprile 1920 z Qingdao, Republik China; † 24. Dezember 1997 z Tokio) isch en japanische Schauspiler, Filmproduzent und -regisseur gsi. Er het in 134 Filme mitgschpilt und het dadefür öppe 60 verschidnigi Uszeichnige übercho.

De Mifune isch in de Schtadt Dalian ufgwachse, wo an de Küschte vo China ligt und in dere Ziit vo Japan bsetzt isch gsi. Sin Vater het es Fotogschäft gha, wo de Mifune scho ghulfe het, wo er es Chind isch gsi. Im 1949i isch er in di japanisch Armee iiberufe worde, wo er zu de Luftwaffe cho isch, für di er Luftufnahme gmachet het.

Nach em Chrieg het er Kameramaa welle werde und het im 1946 z Tokio e Schtell bi de Filmgsellschaft Tōhō gfunde. Derte isch er aber nöd Kammeramaa gsi, sondern Schauspiler. Sini erschti Hauptrolle isch im Film "Ginrei no Hate" (1947) di vomene Bankräuber gsi. Die «böse»
Rolle sind ihm zerscht emol blibe, so het er im 1948i in "Yoidore Tenshi" en Gangster gschpilt und 1950 in Rashō-Mon en Räuber. Im 1958 het er in "Die verborgene Festung" en zwilichte General verkörperet, wobi er in di Rolle au humoristischi Element het la iiflüsse.

Zwüsche 1948 und 1965 het er in de meischte Film vom Regisseur Akira Kurosawa d Hauptrolle übernoh. Wältwiti bekannt worde isch de Mifune mit de Rolle vom Ussesiter im Film "Di sibe Samurai" im 1954. Im 1957i het er dann in "Nachtasyl" gschpilt, im gliiche Johr in "Das Schloss im Spinnwebwald"und im 1963i in "Zwischen Himmel und Hölle", ere Verfilmig vomene Kriminalroman vom Ed McBain.

Bim Filmfeschtival vo Venedig het er d Copa Volti, d Uszeichnig für de bescht Hauptdarstelle, für sini Rolle in de Film "Yojimbo – Der Leibwächter" (1961) und "Rotbart" (1965) übercho. Am em 1966i het er dann au bi internationale Produktione mitgschpilt: In "Grand Prix" vom John Frankenheimer, 1968i in "Hell in the Pacific" vom John Boorman, 1971 in "Soleil rouge" und 1976 in de "Schlacht um Midway" vom Jack Smight. Au in de US-Filmserie "Shogun" het er mitgschpilt und zwar het er derte de Fürscht Toranaga verkörperet.

Im 1962 het er e Prodiktionsfirma gründt, "Mifune Productions" und im 1963 het er zum erschte Mol Regii gführt im Film "Gojū-man-nin no Isan". Im 1966 het er in Tokio es eigeds Studio eröffnet und im 1981 e Schauspilschuel. D Schuel het aber drei Johr schpöter müesse schlüsse.



</doc>
<doc id="38964" url="https://als.wikipedia.org/wiki?curid=38964" title="Baetica">
Baetica

Hispania Baetica oder nume Baetica isch dr latiinischi Naame von ere antike Landschaft und römische Browinz im Süde vo dr Iberische Halbinsle. E groose Däil isch s hütige Andalusie, im Norde isch si bis in d Extremadura gange. Si het iire Naame vom groosse Fluss "Baetis", em hütige Guadalquivir, überchoo. Dr Naame Baetica isch mit dr arabische Eroberig verschwunde.
Baetica isch e senatorischi Browinz gsi. Si isch nid diräkt em Kaiser, sondern em Senat understande, won e Prokonsul mit em Rang vom ene Prätor gweelt het, zum sä regiere. E prokonsularische Legat und e Quästor häi zur Verwaltig vom Prokonsul ghöört.

In dr republikanische Zit het s Gebiet zur Browinz Hispania ulterior ghöört, wo dr Süde und Weste vo dr Iberische Halbinsle umfasst het. Wo dr Kaiser Augustus si Browinzreform gmacht het, isch Hispania ulterior in zwäi Däil ufdäilt worde, in Hispania Baetica (Südoste) und Lusitania (Nordweste). D Baetica het jetzt im Weste und Nordweste e Gränze mit Lusitania ghaa, öbben em Fluss Anas (hüte Guadiana) nooch, im Oste mit dr groosse Browinz Hispania citerior; an dr Middelmeerküste isch die Gränze südwestlig vo Carthago Nova (Cartagena) verloffe und vo dört in Richdig Westnordwest. Spööter het dr Augustus d Gränze verschoobe, sodass d Hispania citerior non e Däil vo dr Baetica öberchoo het; sithär isch d Gränze an dr Küste in dr Nööchi vo dr hütige Stadt Almería verloffe und vo dört gege Nordweste.

Wenn dr Augustus d Browinz iigrichdet het, isch umbekannt. Dr eltisti Beleeg isch en Inschrift us em Joor 2 noch dr Zitwändi, wo "Hispania ulterior Baetica" erwäänt wird. Die offizielli Bezäichnig "Hispania ulterior Baetica" het mä bis in d Zit vom Kaiser Trajan brucht, spööter het d Browinz nume no "Hispania Baetica" oder äifach "Baetica" ghäisse. 


</doc>
<doc id="38966" url="https://als.wikipedia.org/wiki?curid=38966" title="Dietrich Fischer-Dieskau">
Dietrich Fischer-Dieskau

Dr Dietrich Fischer-Dieskau (* 28. Mai 1925 z Berlin; † 18. Mai 2012 z Bärg) isch e dütsche Sänger (Bariton), Dirigänt, Mooler, Musikerschriftsteller und Rezitator gsi.

Dr Fischer-Dieskau gältet as äine vo de bedütendste Lied- und Operesänger vom 20. Joorhundert. Er het mee as 400 Schallblatte ufgnoo, mee as jeede andere Sänger.

Dr FischerßDieskau het as Sächzääjöörige bim Georg A. Walter gstudiert, und vo 1942 aa bim Hermann Weißenborn an dr Berliner Muusigakademii. Er isch denn in d Wehrmacht iizooge worde und und in Italie Chriegsgfangene vo de Amerikaner worde.
1949 het er si ersti Schallblatte ufgnoo: die "Vier ernsten Gesänge" vom Brahms und isch im gliiche Joor uf de Operebüüne z Münche und Wien ufdräte. 1951 het er d "Lieder eines fahrenden Gesellen" vom Gustav Mahler uf de Salzburger Festschbiil under em Wilhelm Furtwängler gsunge. Er isch z Edinburgh mit Brahms-Lieder ufdräte, isch uf Turnee uf Amerika und het bi de Bayreuther Festschbill si Debü as "Wolfram" im "Tannhäuser" gee. 1962 het er in dr nöije Kathedrale vo Coventry mit em Peter Pears im Benjamin Britten si "War Requiem" gsunge. Dr Fischer-Dieskau isch e Förderer vo dr Muusig vom 20. Joorhundert gsi, öbbe vom Hans Werner Henze.

Er isch in dr Carnegie Hall z Nöi York ufdräte, dr Dütsche Opere Berlin, dr Wiener Staatsopere, dr Bayrische Staatsopere z Münche und am Royal Opera House z London. Si Repertuar het öbbe dreiduusig Lieder vo öbbe hundert verschiidene Komponiste umfasst.

Schrifte:

As Herusgääber:




</doc>
<doc id="38967" url="https://als.wikipedia.org/wiki?curid=38967" title="Judy Garland">
Judy Garland

D Judy Garland (* 10. Juni 1922 z Minnesota, USA; † 22. Juni 1969 z London, Groaßbritannia; uf d Wält choo as "Frances Ethel Gumm", isch en amerikanischi Filmschauschbiilere und Sängere gsi.
Iiri bekanntisti Rolle isch die vo dr "Dorothy" im Film "The Wizard of Oz (Der Zauberer von Oz)" gsi, wo si din s Lied "Over the Rainbow" gsunge het. Au hüte isch das äine vo de bekanntiste Film in de USA. D Garland het in e Hufe MGM-Musical gspiilt. Vor allem "Meet Me in St. Louis" us em Joor 1944 gältet immer no as e guets Bispil für e MGM-Stil, und d Garland isch äini vo sine bedütendste Interpretinne gsi. 
D Garland het Drooge gnoh und het as schwiirig gulte. MGM het sä 1950 uusegheit und si het denn bis zu iirem Dood en erfolgiichi Karriere as Sängere gha und mee as 1500 Konzärt gee.




</doc>
<doc id="38970" url="https://als.wikipedia.org/wiki?curid=38970" title="Chosrau I.">
Chosrau I.

Dr Chosrau I. ("Ḫosrau", []; griechisch: "Chosroes"; alternativi Schriibwiise: "Husrav", "Xusro", "Chusro", "Ḫusraw"), Anuschirwan gnennt („mit dr unstärblige Seel“; "Anūšīr[a]wān" []; † 579), isch vo 531 bis zu sim Dood 579 dr persisch Groossköönig gsi. Er het us em Gschlächt vo de Sassanide gstammt. Si Geburtsdatum isch umbekannt, aber dr Köönig isch woorschiinlig rächt alt worde, wil er scho erwaggse gsi isch, won er uf e Droon cho isch.

Dr Chosrau I. isch dr Geegeschbiiler vom oströmische Kaiser Justinian I. (527–565) gsi. Er het s Sassanideriich uf e Höhepunkt gfüert, was au in dr Saagenwält vom Oriänt Echo het. Si Naame läbt as "Kisra" bis hüte witer as e arabischi Bezäichnig für e Köönig und cha mit em dütsche Wort Kaiser, wo vo "Caesar" chunnt, vergliche wärde.



</doc>
<doc id="38972" url="https://als.wikipedia.org/wiki?curid=38972" title="Justinianische Pest">
Justinianische Pest

Bi dr so genannte Justinianische Pest handlet es sich um e Pandemii, wo zur Zit vom oströmische Kaiser Justinian I. (527–565) usbroche isch, und noch Schetzige bis zu 25 Millione Lüt umbrocht het. Si het 541 in Egüpte aagfange, isch 542 z Konstantinopel aachoo und het sich bald im ganze Middelmeerruum verbräitet. Si gältet as die grössti Pandemii im antike Öiropa und es isch mööglig, ass si zum Misserfolg vo dr "Restauratio imperii" vom Justinian bidräit het. Si isch woorschiinlig us Afrika südlig vo dr Sahara oder Indie iigschleppt worde und isch im Norde bis zum Rhii cho, im Oste bis uf Persie. Bis zum Joor 770 isch si öbbe alli zwölf Joor wider usbroche.

Dank dr Darstellig vo de Chrankhäitssümptom im Wärk vom zitgenössische spootantike Historiker Prokopius vo Caesarea (Prokop, "Kriege" 2, 22 ff.) und vom Euagrios Scholastikos, wo sälber chrank worde isch, und dank DNA-Undersuechige vom ene Massegraab bi Sens isch s zimlig unumstritte, ass d Pandemii vom Pesterreger ("Yersinia pestis") usglööst worde isch.





</doc>
<doc id="38973" url="https://als.wikipedia.org/wiki?curid=38973" title="Hagia Sophia">
Hagia Sophia

D Hagia Sophia ( „häiligi Wiishäit“, türkisch "Ayasofya") oder "Sophiechille" isch en ehemooligi byzantinischi Chille, vo 1453 bis 1931 e Moschee und sit 1935 e Museum ("Ayasofya Camii Müzesi", „Hagia-Sophia-Moschee-Museum“). Si isch im 6. Joorhundert noch dr Zitwändi as Kuppelbasilika baut worde und isch s letschte groosse Bauwärk vo dr Spootantike. D Hagia Sophia isch d Hauptchille vom Byzantinische Riich gsi und dr religiösi Middelpunkt vo dr Orthodoxii. Hüte isch s e Woorzäiche vo Istanbul und stoht im europäische Teil vo de Stadt.

Sit 641 isch d Hagia Sophia d Chröönigschille vo de byzantinische Kaiser gsi und e Hufe historisch-wichdigi Eräigniss si dört bassiert. Iir Bau und iiri Sümbolchraft häi en usserordentlig hoochi Bedütig für die orthodoxi Christehäit und s Riich gha. Dorum isch si für e Hufe Christe au hüte no e groosses Häiligdum. Wo d Osmane Konstantinopel eroberet häi, häi si alli christlige Insignie, Inneniirichdig, Dekorazioone und Glogge u dr Chille uusegnoo. Si häi us ere d Hauptmoschee vo de Osmane gmacht, und d Sultan vom 16. und 17. Joorhundert häi sich mit bedütende archidektonische Rezepzioone vo dr Hagia Sophia in die byzantinischi Dradizioon gstellt. Die berüemtiste von ene si d Sultan-Ahmed-Moschee, bekannt au as "Blaui Moschee" (17. Johrhundert), und d Sabancı-Zentralmoschee vo Adana (us em Johr 1998).




</doc>
<doc id="38975" url="https://als.wikipedia.org/wiki?curid=38975" title="Mittelmeerraum">
Mittelmeerraum

Dr Middelmeerruum isch d Groossregion rund um s Middelmeer.

Dr Middelmeerruum isch e dranskontinentali Regioon, wo s Middelmeer mit de Insle din und d Festlandregioone vo drei Kontinänt, wo in dr Nööchi vo dr Küste vom Middelmeer si, umfasst. Die Gebiet ghööre zu Südöiropa, Vorderasie und Nordafrika. Dr Begriff "Middelmeerruum" cha mä noch füsisch-geografische und politische , vor allem aber noch klimatologische und kulturelle Kriterie abgränze, wo sich zum Däil wäggselsitig bedinge.

D Fustreegle für d Bezäichnig vom Middelmeerruum isch s natürlige und potenzielle Verbräitigsgebiet vom Olivebaum. Mä reedet dorum au vo dr "Ölbaumgränze". Die Definizioon identifiziert dr Middelmeerruum also mit dr Verbräitig vom "Mittelmeerklima" im Beriich vo Europa, Vorderasie und vom nördlige Afrika. Wil dr Olivebaum aber uf dr äinte Site nit überall waggst, won e tüpisch mediterrans Klima herrscht (z. B. in de Gebirg), andrersits e baar Küsteregione vom Middelmeer scho in ere andere Klimaregion lige, wird dr Middelmeerruum au witer gfasst. D Lüt si sich au äinig drüber, ass bestimmti Regioone, wo zwar e mediterrans Klima häi, aber z wit vom Middelmeer äwägg lige, nit zur Groossregioon ghööre. Das betrifft zum Bischbil Gebiet um s Schwarze Meer und s Zagros-Gebirg im Iran.

De Staate, wo Däil vo däm Ruum si, säi mä "Mittelmeerländer". Die mäiste von ene, z. B. Frankriich, d Türkei oder d Länder in Nordafrika ghööre nume zum ene chliine Däil zum Middelmeerruum. Andrersits wärde Portugal und Jordanie us kulturelle und klimatische Gründ zur mediterrane Wält grächnet, au wenn si überhaupt käi Küste zum Middelmeer hai.


</doc>
<doc id="38997" url="https://als.wikipedia.org/wiki?curid=38997" title="Orthodoxe Kirchen">
Orthodoxe Kirchen

Die Orthodoxi Chille (altgr. ὀρθός "orthos", ,richdig, gradlinig‘ und δόξα "doxa", ,Vereerig, Glaube‘; also ,die richdigi Vereerig oder rächti Leer vo Gott‘, im Slawischen "pravoslavnaja cerkov" (православная церковь)) nenne sich die christlige Chille vom byzantinische Ritus. Si bestoot us meerere sälbstverwaltete Chillene, wo alli iiri geografische, nazionaale und kulturelle Äigenarte häi, aber theologisch veräint si. Die Aaghöörige vo de orthodoxe Chille verstöön sich as Äinhäit und reede dorum mäistens vo dr Chille vo dr Orthodoxii im Singular. Die orthodoxe Chille häi öbbe 300 Millioone Aaghöörigi und si die drittgrössti christligi Gmäinschaft uf dr Wält.

Vo iine muess mä die sogenannte Altorientalische Chille underschäide. Aber mä bezäichnet sä zämme mit de orthodoxe Chille, wo im hellenistischi Kulturruum entstande oder vo dört us gründet worde si, und de unierte Chille mit östlige Rite, wo Däil vo dr Römisch-katholische Chille si, vilmol as "Ostchille". Dr Begriff Ostchille isch dorum äifach e geografische Sammelbegriff, und stoot nit für e Grubbe vo Chillene, wo as Äihäit verstande wärde. Es git fundamentali Underschiid zwüschene, zum Bischbil git s käi Moolgmäinschaft vo de orthodoxe Chille und de unierte Chille.



</doc>
<doc id="39007" url="https://als.wikipedia.org/wiki?curid=39007" title="Monophysitismus">
Monophysitismus

Dr Monofüsitismus (vo "monos" „äinzig“ und "physis" „Natur“) isch die christologischi Posizioon, ass Christus vollkomme göttlig sig und nume "äi" Natur häig, nämlig e göttligi. Er stoot im Geegesatz zur Posizioon vom Konzil vo Chalcedon (451), wo e radikali Zwäinatureleer vo Christus verdrätet und säit, ass die göttligi und die menschligi Natur vo Christus sich nid vermische und von enander drennt si. 

D Antichalcedonier sälber si scho immer drgege gsi, ass män e „Monofüsite“ säit, e Begriff wo in de Kwelle erst im 7. Joorhundert erschiint und mäistens as Schimpfwort gmäint gsi isch. Si zien d Bezäichnig Miafüsite vor. Das chunnt vo dr griechische Wurzle "mia", won "e komplexi Äinhäit" bedütet. Das Wort bedoont eender d "Äinhäit" as d "Äinzaal" und spieglet d Posizioon besser, ass in Christus s Göttlige und s Menschlige "äi" Natur bilde, veräint „ooni Vermischig, ooni Drennig, ooni Durenander und ooni Wäggsel“, wie e theologischi Kompromissformle, wo sit dr Spootantike üüblig gsi isch, lutet. In iirer äigene Woornäämig leene d Mono- bzw. Miafüsite d Zwäinatureleer also nit brinzipiell ab und göön durchus drvo us, ass Jesus Christus Gott "und" Mensch gsi sig – näme allerdings aa, ass sich die bäide Nature vo Christus vermischt häige, die göttligi aber dominiert häig.

In dr Forschig vermiidet mä hüte vilmol d Bezäichnig „Monofüsite“, wo missverständlig und barteiisch isch. Usserhalb vo dr Spezialliddratuur wird si aber immer no brucht.




</doc>
<doc id="39015" url="https://als.wikipedia.org/wiki?curid=39015" title="Maurikios">
Maurikios

Dr Maurikios (lat. "Imperator Caesar Flavius Mauricius Tiberius Augustus", ; * 539 z Arabissos; † 27. Novämber 602 z Chalkedon) isch vom 13. August 582 bis 27. Novämber 602 Kaiser vom Oströmische Riich und äine vo de wichdigste spootantike bzw. früebyzantinische Herrscher gsi. Wäärend siner Regierigszit het er die ganz Zit d Gränze vom Riich müesse verdäidige.

Er isch "magister militum per Orientem" gsi, denn Kommandöör vo dr kaiserlige Liibgarde, de "excubitores") und het d Constantia, d Dochder vom Kaiser Tiberios I. ghürootet. Dä het dr Maurikios zum "Caesar" ernennt und am 13. August 582 isch er "Augustus" worde. Dr Staat isch braktisch bankrott gsi vom Dribut won er an d Aware het müesse zaale, wäge de Slawe, wo jedes Joor d Browinze im Balkan verwüestet häi und wägen em Chrieg mit Persie, wo scho sit Joore gange isch.

586 häi die oströmische Druppe bi Solachon in dr Nööchi vo Dara e Siig über d Perser errunge, dä het aber käini Folge ghaa. 590 het dr Chosrau II. si Vater, dr sassanidisch Groossköönig Hormizd IV., gstürzt und umbrocht, het aber churz druf sälber vor sim rebellischen Fäldheer Bahram Chobin an dr Hoof vom Kaiser müesse flüchte. Dr Maurikios het dr Chosrau understützt mit ere Armee und het en 591 wider uf dr persischi Droon chönne setze. Für die Hilf het dr Chosrau uf e Norde vo Mesopotamie verzichdet, uf Persarmenie und uf Iberie (Ostgeorgie). Dr Maurikios het eso spööter de Armenier e Chilleunion mit Konstantinopel chönne ufzwinge.

D Slawe und d Aware häi uf em Balkan de Oströmer witi Gebiet wäggnoo. 584 häi d Slawe d Hauptstadt bedroot, 586 si d Aware vor Thessaloniki gstande und im gliiche Joor si Grubbe vo Slawe uf e Peloponnes vorgstoosse. Vo 591 aa häi d Oströmer zruggschlaage, Singidunum vo de Aware zruggeroberet und denn 593 d Slawe und d Aware in Thrakie und "Moesia" e baar Mol gschlage. Si häi denn d Donau überschritte und in dr hütige Walachei iine no mee Niiderlaage biibrocht. E Verdraag 598 mit de Aware het nid ghebt und d Oströmer si in s awarische Kärnland vorgstoosse. 602 isch e groossi Grubbe vo Slawe in dr hütige Walachei gschlaage worde und vo denn aa häi d Oströmer d Donaulinie wider chönne verdäidige.

In Africa het dr Maurikios s Exarchat vo Kathago und z Italie das vo Ravenna iigrichdet. D Exarche wo dört regiert häi, häi umfassendi milidäärischi und zivili Kompetänze gha. Das isch nid ganz nöi gsi. Bis denn si in dr Spootantike die Beriich zwar mäistens strikt drennt gsi si, aber scho dr Justinian I. isch do und dört vo däm Brinzip us braktische Gründ abgwiche. D Exarche häi iiri Gebiet fast ganz sälbständig regiert. Dr erst Exarch vo Karthago, dr Gennadios, het scho 578/79 d Maure besigt und siner Brovinz für Joorzäänt Friide verschafft und dr Exarch vo Ravenna, dr Romanus, het in dr Peebeni energischi Fäldzüüg gfüert und het dr kaiserlig Machtberiich in de Apennine vergrösseret.

In Gallie het dr Maurikios sich 582 iigmischt und dr Dronpretendänt Gundowald understützt. Das isch aber nid glunge. De merowingische Franke het er kaiserligi Subsidie zaalt und die si drfür 584 und 585 in s Langobarderiich iigfalle. In Südspanie het dr Maurikios nid vil gmacht zum d Westgoote aazhalte, wil d Brovinz "Spania" nid gnueg Bedütig gha het. Es het zwar 589 e Fäldzug vom "magister militum Spaniae" Comentiolus gee, aber mä wäiss nüt Nööchers drüber.

Dr Maurikios het d Verwaltigs uf seer bragmatischi Art reformiert und die Ändrige häi si Dood überläbt und si e Grundlaag für die spööteri Themeverwaltig worde. Sini Blään d Nochfolg z regle si hingege gschiiteret, won er 602 vom Phokas gstürzt und umbrocht worden isch.
In dr Religionsbolitik isch dr Maurikios, won e Aahänger vom Konzil vo Chalkedon gsi isch, de „Miafüsite“ gegenüber tolerant gsi. Wil er dr Staatshushalt seer sträng gfüert het, isch er immer umpopuläärer worde. So häig er sich 599 us Spargründ gwäigeret, zwölfduusig Gfangeni freizchaufe, und die si denn vo de Aware umbrocht worde.



</doc>
<doc id="39018" url="https://als.wikipedia.org/wiki?curid=39018" title="Stawne">
Stawne

Stawne (ukrainisch "Ставне", ungarisch "Fenyvesvölgy", slowakisch "Stavné, Stavná", russisch "Ставное") isch e Dorf in dr Ukraine. D Gmai lyt im Rajon Welykyj Beresnyj (Великоберезнянський район) in dr Oblast Transkarpatie (Закарпатська область).

S Dorf lyt in dr ukranische Karpate (Oschtkarpate, Oschtbeskide) zwische Жорнава ("Schornawa") un Луг ("Luh").

Dr Name Stawne het e slawische Ursprung un chunnt vu ukrainisch Став (stav), was „See, Au“ bedytet.

Stawne isch zum erschte Mol gnännt wore anne 1551 as Zthawna (1727 Sztavna). Dr ungarisch Name Fenyvesvölgy („Fohrewald“) isch anne 1904 yygfiert wore.

Im Johr 1910 hän vu 1128 Yywohner 894 Ruthenisch (Ukrainisch) gschwätzt, 131 Dytsch un 100 Ungarisch. 870 Yywohner sin griechisch-katholisch gsii, 83 remisch-katholisch un 132 Jude.

Im 9. Johrhundert isch Transkarpatie Dail vu Großmähre gsii, vum 10. Johrhundert bis anne 1920 het s Biet zum Chenigrych Ungarn ghert. Noch em Erschte Wältchrieg isch s dur dr Vertrag vu Trianon zue dr Tschechoslowakei chuu, im Merz 1939 isch vu Ungarn bsetzt wore. Am Änd vum Zweete Wältchrieg isch d Region nomol fir e churzi Zyt tschechoslowakisch wore (1946/1948) un derno ab Juni 1948 Dail vu dr Sowjetunion (ab 1948 Dail vu dr Ukrainische Sowjetrepublik). Syt 1991 isch s Biet Dail vu dr unabhänige Ukraine.



</doc>
<doc id="39020" url="https://als.wikipedia.org/wiki?curid=39020" title="Exarchat (Byzantinisches Reich)">
Exarchat (Byzantinisches Reich)

S Exarchat isch e byzantinische Verwaltigsdistrikt gsi, wo vom ene Exarch gläitet worde isch. In vile Hiissichte isch es e Vorstuefe vo de spöötere Theme gsi.

"Exarch" (griech. äigentl. „Vorgsetzte“) isch in dr früebyzantinische Zit dr Ditel vo de Statthalter vo de afrikanische (Exarchat vo Karthago) und italische (Exarchat vo Ravenna) Bsitz vom Oströmische bzw. Byzantinische Riich gsi. In sim Verwaltigsberiich het dr Exarch die obersti milidäärischi und zivili Gwalt usgüebt. Wo mä die bäide Kompetänze in äi Hand gee het, het mä mit dr spootrömische Braxis vo dr klare Drennig vo de bäide Beriich broche, wo sit öbbe 300 Joor üüblig gsi isch. Dr Kaiser Maurikios (582–602) het d Exarchat iigfüert, zum s de Regänte vo de Ussegebiet liichter z mache, die gege Aagriff vo Usse z verdäidige.

D Exarchat si im Früemiddelalter verschwunde, wo die byzantinisch Herrschaft im Weste zämmebroche isch: 697/98 isch Karthago an d Araber gfalle, und 751 häi d Langobarde Ravenna eroberet.



</doc>
<doc id="39022" url="https://als.wikipedia.org/wiki?curid=39022" title="Exarchat von Karthago">
Exarchat von Karthago

S Exarchat vo Karthago isch näben em Exarchat vo Ravenna en oströmischs Vizeköönigdum gsi. Dr oströmisch Kaiser Maurikios (582–602) het s gründet und sim Regänt, em Exarch witgehendi zivili und milidäärischi Freiheit gee, für dass er d Gfoore vo uswärts besser chönn bekämpfe. Bis denn si in dr spootantike römische Brovinzialverwaltig sit öbbe 300 Joor die zivile und die milidäärische Kompetänze zwüschen em Pretorianerprefekt und em "magister militum" ufdäilt gsi. 

S Exarchat vo Karthago isch sit 590 e Bastioon vo dr byzantinische Macht im westlige Middelmeerruum gsi, bis es 698 vo de Araber vernichdet worde isch. Mit em Fall vo Karthago häi sich d Araber in de Baleare, Sardinie und Sizilie chönne iiniste und drizää Joor spööter Schbanie chönne aagriffe. S Christedum isch in Nordafrika vollständig usglöscht und dur e Islam ersetzt worde.



</doc>
<doc id="39026" url="https://als.wikipedia.org/wiki?curid=39026" title="Exarchat von Ravenna">
Exarchat von Ravenna

S Exarchat vo Ravenna (mä säit em au s Exarchat vo Italie) isch e oströmische/byzantinische Verwaltigsbezirk z Italie gsi. Dr Kaiser Maurikios het en im Jahr 584 (?) gründet und die zivile Kompetänze vom Pretorianerprefekt und die milidäärische vom "magister militum" in d Händ vom Exarch gee. S Exarchat vo Ravenna isch bis zu es 751 vo de Langobarde eroberet worden isch, e Bastioon vo dr byzantinische Macht in Italie gsi. Es isch aber nit die äinzigi oströmischi Brovinz in dr westlige Helfti vom antike Imperium gsi. Sizilie het en äigeni Verwaltigsäinhäit bildet; Korsika und Sardinie häi bis 698 zum Exarchat vo Karthago ghöört.

Dr Exarch het alli Gebiet üstlig vom Apennin diräkt verwaltet. Die andere Gebiet vom Exarchat si under "duces" und eme "magister militum" gstande. D Gfoor für d Oströmer isch vo de Langobarde usgange, wo vo iirer Hauptstadt Pavia us s groosse Daal vom Po kontrolliert häi. S Piemont, d Lombardei, d Festland vo Venetie, d Toskana und s Hinderland vo Neapel häi de Langobarde ghöört. In Rom het sich dr Babst zum Herrscher entwicklet und isch immer unabhängiger worde. 

S Exarchat isch vor allem mit lokale Milize gege d Langobarde verdäidigt worde. Die si zerst no Däil vo de kaiserlige Drubbe gsi, si aber immer sälbstständiger worde. Die bewaffnet Bürger häi dr "exercitus Romanae militiae" bildet und si die färne Vorlöifer vo de freije bewaffnete Bürger vo de italiänische Stedt im Middelalter gsi.

S Exarchat vo Ravenna und mit em d Herrschaft vo Ostrom in Italie isch zum ene Änd cho, wo dr Kaiser Leos III. em Exarch befoole het dr Babst Gregor II. z verhafde oder umzbringe. Dä Aaschlaag isch nid glunge in Italie isch s zun ere Wälle vo Ufständ gege e Kaiser cho. 726/727 het sich denn dr letschti Exarch Eutychius mit em langobardische Köönig Liutprand gegen e Babst Gregor verbündet, si häi en aber nid chönne stürze. 729/34 häi denn d Langobarde Ravenna iignoo und dr Eutychius het d Stadt mit dr Hilf vom Babst und de Venezianer chönne zrugggwünne. Im Joor 751 het dr Langobardeköönig Aistulf d Stadt eroberet, und s Exarchat vo Ravenna isch undergange.




</doc>
<doc id="39029" url="https://als.wikipedia.org/wiki?curid=39029" title="Eidgenössisch-Demokratische Union">
Eidgenössisch-Demokratische Union

Diä Eidgenössisch-Demokratischi Union (EDU) (, , isch ä christlichi u national-konservativ orientierti politischi Partei i dr Schwiiz. 

D'EDU isch i verschidenä Kantons-, Stadt- und Gemeindsparläment verträtä und versteit sich aus wärtorientiert, bibutreu u isch kritisch gägenüber äm Biitritt vo dr Schwiiz zur Europäischä Union iigsteut. Sie isch gägä d Gliichsteuuig vo gliichschlächtlichä Partnerschaftä, d'«sexueuui Uusbütig vo dr Frau» und Pädophilie, sowiä für d Förderig vo dr traditionellä Familiä, christlechi Wärt u ä restriktivä Staatshuushaut. Witer profiliert si sich mit Kampagniä gägä Minarett, Schwangerschaftsabbruch, aktivi Sterbehüuf und Heroinabgab. Ds offiziuuä Parteiorgan isch i dr Dütschschwiiz dr EDU-Standpunkt u i dr Romandie ds EDU Impulsion.

D Partei isch äs Mitglied vo dr Parteien-Vereinigung Europäische Christliche Politische Bewegung.

D EDU versteit sich aus ä christlichi Partei, wo für iri Politik d Bibel aus Massstaab aawändet. D'EDU wott ä schudäfreiä Staat und wehrt sich gägä «Stürgschänk a Richi». Bi Fragä vom Umwäutschutz ghört si zum Mitti-Links-Lager. I dr Familiäpolitik, Gseuschafts- u Biudigspolitik nimmt d'EDU ä wärtkonservativi Hautig i.

I geseuschaftlichä Fragä tritt d'EDU für d'Stärkig vo dä Euterä, wo iri Ching säuber betröiä, i. Für si giut «diä wichtigstä Bezugspersonä vom Ching si idealerwiis d'Elterä». Drum ungerstützt si d Familieninitiative, wo Stürabzüg o für Euterä, wo iri Ching säuber betröiä, verlangt. Zudäm verlangt si Solidaritätsbiiträg vo dä erwärbstätigä Personä ohni Ching, geziuti Stürentlastigä für töiferi und mittleri Iinkommä vo Familiä mit Ching u höcheri Chinderzuälagä. D'EDU kritisiert d Gliichstelligspolitik aus «Chinder vernachlässigend». Drnäbä lehnt sie d Gliichsetzig von homosexuellä u heterosexuellä Ehä ab. Wiiter engagiert d'EDU sich gägä d Abtreibung{Abtriibig, Sterbehiuf u d'Uusbütig vo dr Frou dür sexistischi Wärbig. So fordert d'EDU biispiuswiis, dass Abtriibigä privat statt dür öffentlichi Gäuder finanziert wärdä söuä u dr «Stärbäturismus» verbotä wird. Wiiter setzt sich d'EDU für nä «abstinenzorientierti Drogäpolitik» u für äs Rouchverbot i dä Restaurant u Bar i.

I dr "Ussäpolitik" nimmt d'EDU ä EU-, UNO- u NATO-kritischi Position i. So bezeichnet d'EDU d'EU aus ä «supernationali Schiindemokrati», wo nid a dr diräktä Demokratii vor Schwiiz entspricht. Drum lehnt d'EDU ä müglechä EU-Biitritt ab. Aus Auternativä gseht si diä bilateralä Vürträg zwüschä dr Schwiiz u dr EU, wobi nur für d'Schwiiz positivi u nützlichi Vürträg befürwortet wärdä. Da d'EDU i dr grossä Zuäwanderig äs Integrationsproblem gseht u um d Sicherheit z'erhöhä möchti si d Personäfreizügigkeit u ds Schängener Abkommenä mit dr EU aapassä. Witer macht sich d'EDU für diä Schwiizerischi Neutralität starch. So bemänglet d'EDU d'Hautig vom Bundesrat wägem Nahostkonflikt. Die isch lut dr EDU z'eisitig. 



</doc>
<doc id="39033" url="https://als.wikipedia.org/wiki?curid=39033" title="Justin II.">
Justin II.

Dr Justin II. (lat. "Flavius Iustinus", ; * 520; † 5. Oktober 578) isch vom 14. Novämber 565 bis zum 5. Oktober 578 oströmische Kaiser gsi.

Dr Justin het sich drei Dääg noch Justinian sim Dood vo Senatore und Soldate zum nöije "Augustus" lo usrüefe. En andere Növöö vom Justinian, wo au Justin ghäisse het het er as mööglige Rivaal lo umbringe. 
Wo Langobarde under em Alboin, wo mit de Awaren verbündet gsi si, s Gepideriich vom Kunimund zerstöört häi, het dr Justin 567 Sirmium lo bsetze. Wil aber d Browinzstatthalter ufsässig gsi si und s finanziell am Boode, si sini Reforme wirkigslos bliibe. In dr Religioonsbolitik isch er kompromisslos antimonofüsitisch gsi und es het bald Schwiirigkäite mit de riiche sürische und egüptische Browinze gee. Mit sinere Finanzbolitik het er sich au umbobuläär gmacht.

Im Joor 568 si d Langobarde under em Köönig Alboin in Italie iigfalle und häi in e baar Joor groossi Däil vom Land eroberet. Dr Justin isch zu dere Zit an dr Donau mit de Aware beschäfdigt gsi, het aber käi Erfolg gha. 
Im Oste isch im Joor 572 dr Chrieg gege die persische Sassanide wider usbroche. D Perser häi bedütendi Erfolg under em Groossköönig Chosrau I. ghaa und häi s römische Mesopotamie iignoo. Au d Göktürke häi Ostrom afo aagriffe. Und denn isch sit Aafang 574 dr Kaiser no gäisteschrank worde. Si Frau het sich iigmischt und dr "comes excubitorum" Flavius Tiberius Constantinus isch "Caesar" (Mitkaiser) worde und het dr Regierig gfüert. 575 oder 576 si denn d Perser in dr Schlacht bi Melitene gschlaage worde. Es isch zum ene Waffestillstand choo und Ostrom het sini jöörlige Dribut wider afo zaale, aber scho 578 häi d Kämpf wider aagfange. 

Wo dr Justin 578 gstorbe isch, isch dr Tiberius Constantinus si Noochfolger as "Augustus" worde.



</doc>
<doc id="39034" url="https://als.wikipedia.org/wiki?curid=39034" title="Irchelpark">
Irchelpark

De Irchelpark isch e grosse naturnööche Park i de Stadt Zöri, wo d Baute vo de Universität Zöri stönd. Er isch ane 1986 offiziell eröffnet wore.

De Irchelpark litt i de Zörcher Stadtquartier Unterstrass und Oberstrass, ufem Öbergang zwöschet em Zöriberg und em Chäferberg und grenzt an Zöribergwald. Ufem Gländ vom Irchelpark stönd Baute vo de Universität Zöri mitem Museum för Anthropologie und s Staatsarchiv vom Kantoo Zöri. Im Obertail stönd ono d Baute vo de eemoolige Landwertschaftliche Schuel Strickhof. Im Noorde isch no s Tierspitool dihai. 

De Park isch mit de Tramstatioo Milchbuck guet as öffetliche Verchersnetz abunde.

De Irchelpark isch zäme mit em Bau vo de Universität Züri-Irchel plant wore. Em 14. März 1971 het s Volch im Urnegang zuegstume, as e Tail vo de Universität Züri en Irchel verlait werd, ufem Areal vo de domolige Landwertschaftliche Schuel Strickhof i de Stadt Zöri. Debi isch d Bidingig gsii, as midestens 15 Hektare as Grüeflächi för ali zuegänglich bliibid. D Baute vo de Universität sind vo 1973 bis 1979 baut wore. För d Gstaltig vom Park drumume isch 1978 e Weppewerb uusgschribe wore, wo s "ASP Atelier Stern und Partner" und de Eduard Neueschwander gwune hend. De Bau vom Park het 1979 aagfange und isch 1986 fertig wore. De underi Tail isch noch de Plän vom Eduard Neueschwander realisiert wore und de Obertail mitem Campus vom ASP Atelier Stern und Partner. Am 7. Juni 1986 isch der Park ofiziell vo de Stadt Zöri fiirlich eröffnet wore.

Noch de Gstalter isch de Park aber no lang nöd fertig, do noch de bauliche Ändrige i de 1980er Joore no die natürliche Verändrige biträchtlich zo de Gstaltig vom Park biträäge söled.

De Park isch ganz im domolige Gidanke vom Naturschutz plant wore. Me het versuecht, i de Stadt e Park z mache, wo naturnööch isch und wo a de Stadtmensche d Natuur nöcherbringe söll. S hüttige Ziil isch, im Park e möglichst groossi Biodiversität anezbringe, indem z. B. verschidnigi Wisenarte agstrebt wered.

De Park isch as e naturnööche Park plant, mit vile Chliibiotop för Mensch, Tier und Pflanze. So wechslet Füürstele, Ligi- und Spilwise, Taich und Tümpel mit Schilf, Hecke und Wise ab. Bim Aapflanze isch druf gluegt wore, as vor alem standortüblichi Pflanze gsetzt und gsait wore sind. Zodem isch de Park a de Tier öberloo wore. De Underhalt isch gring und s werd druf glueget, as bi de Pfleeg kai Gift iigsetzt wered. Drum wered im Winter d Weeg dör de Park nöd gsalze.

S Konzept vomene naturnööche Park isch noiartig gsii dozmool. Bis denn sind Pärk entweder as grossi Gärte oder Parkaalaage mit fremde und exotische oder züchtete Kulturpflanze aglait wore, wo denn e bstimmti vorgebni Gstalt hend, wo sich fast nöd änderet. De Irchelpark isch degege as e natürichli Landschaft mit haimische Pflanze und Tier plant wore, wo sich spontan noch de Bidürfnis vo Mensch, Tier und Pflanze ändere söll. Debii sind meriri Taich uusghobe wore und de Uushueb vo de Baute vo de Universität isch zo Hügeli uufgschüttet wore, so as de Park kai ebini Flächi darstellt. De groos Tail vom Ushueb isch aber as Lärmschutzwall mit Heckewäldli gege die starch bifaarene Stroosse um de Park aufgschichtet wore. De underi und de oberi Parktail werd dor e doppelspuurigi Autostroos tailt, aber de braiti Fuessgängeröbergang, d Hügeli und d Heckewäldli sind ase aglait wore, as me fast nöd merkt, as do e grossi Strooss verbiigoot.

Kritiker vom Projekt mainet, as de Park e Natürlichkait vortüüschi, wo nöd vorhanden sai, do ales im Park plant und künstlich aaglait woren isch. Trotzdem isch de Park aber as e Nooerholigspiet vo de umligete Quartier und bi de Aaghörige vo de Universität völig biliebt und de Park het de Ruef e mensche- und tiergrechte Park z sii.

Im Beriich vom Campus hets au meriri Kunstwerch, wo under anderem vo de Künstler Albert Cinelli, Florin Granwehr, Gottfried Honegger, Roland Hotz und Rolf Nagel stamed.
Im Park sind meriri Taich aaglait wore, wo hüt meriri Fischarte lebed. Vo de Planer isch nume de Hecht uusgsetzt wore, demit de Fischstand nöd z gross werd. Di andere Fisch sind entweder vo Wasservögel igschleppt wore, do Fischlaich im Gfider chlebe cha. Anderi Fisch, so de Goldfisch, sind illegal vo Privatpersone uusgsetzt wore. En Summer lang hets im Taich au illegal uusgsetzti Schildchrotte gha. Zo de Fisch, wo i de Taich biobachtet were chönd, ghöred s Rotteli und de Schwaal, wo ganz äänlich uusgsiend, denn d Schlaie, de Chaarpfe, de Goldfisch, de Weller und de Hecht. Fische isch nöd erlaubt.

Vo de Wasservögel isch d Wildente em hüüffigste. Si brüetet uf de Grüedächer vo de Universität. Im Almentwaier, de grööst vo de Taich, brüetet all Joor e Taucherlipaar. Ganz selte cha e Raigel bim Fische gsichtet were. Im Winter gselet sich no Alebögg dezue. 

De Schilfgürtel um d Taich ume büütet em Taichroorsänger und a de Frösche e Haimet. Di drai Froscharte, de Seefrosch, de Taichfrosch und de Chlii Grüefrosch sind eng mitenand verwandt und chönd vo Aug nöd underschide were. Si chrüüzed sich au, doch sind d Mischlig selber nöd fortpflanzigsfähig.

Zo de Augeschüsser ghört di Grooss Königslibele und s bidrooti Grossi Granatenaug.

Im Irchelpark chönd nöd bsunders vill Süüger biobachtet were. Zwösched de Baute vo de Universität gits e Fuchsbau, wo regelmäässig Jungfüchs uufzoge wered. D Feldmüüs chönd i gwösse Joor starchi Schäde a de Obstbömm bim Strickhof mache. Si hend im Park wenigi natüürlichi Find, do chuum Chatze uuftauchet, vermuetli wege de file Hönd, wo öbrigens a de Laine ghalte were müend. Und au d Raubvögel wooget sich nöd z wiit in Park ine.

Znacht gönd Fledermüüs uf d Jagd. Im Summer isch d Zwergfledermuus unterwegs, wo au Jungi uufzücht. Di zwo andere Arte, d Ruuchhuutfledermuus und de Grooss Oobedsegler sind nume Wintergäst.

Bim Strickhoof und bim Tierspitool wered no verschidnigi Huustier ghalte.

Im Irchelpark werd druf glueget, ases verschidnigi Chliibiotop för Pflanze git, und d Flachdächer vo de Universität sind zo Grüeflächine gstaltet wore, wo för d Öffetlichkait nöd zuegängli sind. Uf Gäärte mit Kultur- und Gartepflanze isch verzichtet wore, usser bim Strickhoof, wos e Chrüttergarte git. I de Parkalaag sind 490 Blüetepflanzenarte und Farnarte nochegwise, drunder 29 Pflanzenarte, wo regional oder schwiizwiit uf de Roote Liste stönd.




</doc>
<doc id="39038" url="https://als.wikipedia.org/wiki?curid=39038" title="Landnahme der Slawen auf dem Balkan">
Landnahme der Slawen auf dem Balkan

D Landnaam vo de Slawe uf em Balkan het die ethnischie Vilfalt dört um en Elimänt erwiteret, wo bis hüte bräägend isch. Uf dr Balkanhalbinsle het sich under dr römische Herrschaft im Norde die latiinischi Sprooch und südlig vo dr sogenannte Jireček-Linie die griechischi duuregsetzt, bis vom Ändi vom 6. Joorhundert aa slawischi Stämm sich gege dr Widerstand vom Byzantinische Riich dört für immer niidergloo häi ("Landnaam"). Noch dr Christianisierig dur d "Slaweapostel" Kyrill und Method häi d Slawe vom 9. Joorhundert aa mit Hilf vo dr orthodoxe Chille s Vermächtnis vo Ostrom im Balkanruum übernoo.



</doc>
<doc id="39039" url="https://als.wikipedia.org/wiki?curid=39039" title="Balkanfeldzüge des Maurikios">
Balkanfeldzüge des Maurikios

D Balkanfäldzüüg vom Maurikios si e Serii vo Fäldzüüg gsi, wo dr oströmisch Kaiser Maurikios (reg. 582–602) undernoo het, zum die oströmische Balkanbrowinze gege d Aware und d Slawe verdäidige.

Dr Maurikios isch näben em Anastasios I. (491 bis 518) dr äinzig spootantiki Kaiser, wo im Raame vo sine Mögligkäite e konsequänti Balkanbolitik driibe het und dr Sicherig vo dr Nordgränze vom Riich gege d Iifäll von Völker us em Barbaricum die nötigi Ufmerksamkäit gschänkt het. In dr zwäite Helfti vo sinere Regierigszit (vo 591 aa) si si dank eme Friide mit Persie dr Schwerpunkt vo sinere Ussebolitik und dütlig erfolgriicher gsi as vorhär.

D Aanaam, ass d Fäldzüüg vom Maurikios uf em Balkan nume e letschts Ufböime gsi sige, isch zwar wit verbräitet aber falsch, wie au ass die römischi Herrschaft uf em Balkan sofort noch em Sturz vom Maurikios 602 zämmebroche sig.

Dr Maurikios isch zletscht uf guetem Wääg gsi, d Landnaam vo de Slawe uf em Balkan z verhindere und die spootantiki Ornig uf em Balkan z verdäidige. Er het mit sine lange Fäldzüüg Erfolg ghaa, abgsee vom ene Ruggschlaag 597/598. Es isch s bolitische Duurenander noch sim Sturz gsi, wo si Wärk vernütiged het. Wemm mä zruggluegt isch das s Ändi gsi vo de römische Abweerfäldzüüg gege d Barbare am Rhii und an dr Donau gsi, wo wäärend Joorhunderte gfüert worde si. Mindestens wo sich s um d Slawe ghandlet het, isch s e Kampf gegen e nitstaatligi Bedrooig gsi und d Chriegsfüerig asümmetrisch. Schlussändlig Im Ergebnis het dr Maurikios und villicht au si Noochfolger Phokas die slawischi Landnaam für über zwäi Joorzäät uusegschoobe.





</doc>
<doc id="39040" url="https://als.wikipedia.org/wiki?curid=39040" title="Sauschwänzlebahn">
Sauschwänzlebahn

Die Sauschwänzlebahn isch e überregional bekannti Ysebahnstrecki z Süddütschland. Sie verbindet Lauchringe a de Hochrhybahn mit Hintschinge a de Schwarzwaldbahn un führt durch de Naturpark Südschwarzwald. Wege irem kurvenreiche Volauf un speziell wegem Kreiskehrtunnel a de Stockhalde würd sie Sauschwänzlebahn gnannt. De Bau vo de Sauschwänzlebahn hätt maßgeblich s Milidär vorahtriebe. Diesell Strecki hät als strategische Bahn em allfällige witere Chrieg gege s 1870/1871 bsiigte Frankrych diene sölle. De Personevokehr isch zerscht zwische 1967 un 1976 abschnittswys ygschtellt worre. Hütt isch die Sauschwänzlebahn vo allem wege irem Museumsbahn-Betrieb sit 1977 überregional bekannt, bis 2006 sin über zwei Millione Fahrgäscht bförderet worre. Im nördliche Streckeabschnitt zwische Zollhuus und Hintschinge, wo noch em Bach Aitrach "Aitrachtalbahn" gnennt wörd, bschtoht sit 2004 mit em Ringzug widder è attraktivs Aagebot im Schinepersonenahvokehr.

Am 8. September 2014 isch d Sauschwänzlebaan vo dè Bundesingenieurkammerè als Historischs Wòòrzeichè vo dè Ingenieursbaukunscht z Dütschland uuszeichnet worrè.

Die Streckí volauft am südöstliche Rand vom Schwarzwald beziehungswys em Nordwestrand vum Rande. De Südabschnitt folgt vo Lauchringe am Rand vom Chläggi bis zum Bahnhof Luuse-Blumegg em Lauf vo de Wuete. De Südabschnitt vodient deshalb z Rächt diè Bezeichnig Wuetedalbahn. Im Mittelabschnitt wendet sich die Strecki durch de Kehrtunnel "Im Wyler" um 180 Grad un volauft e bizzeli s Dal durab, um bim "Grimmelshofner Tunnel" in s "Müllibachdal" z wechsle. Em Müllibachdal folgt diè Strecki bis zum Füetzemer Dalkessel un passiert desell mit zwei offene Kehrschleife bis an Rand vo de Flühe. Vo dort weg füehrt die Strecki i s Kommedal um Epfehofe umè bis zum "Buchbergdunnel", mit demm d "Wannè" bassyrt wörd. Für diè üsserscht uffwendigi Streckeführig hät zerscht emol dè Mittelabschnitt d Bezeichnig Sauschwänzlebahn vodiènt. Well de Mittelabschnitt de ganz Charakter vo dere Strecki prägt hät, wörd diè ganz Strecki ebeso bezeichnet. 
D Wannè bildet d Wasserscheidè zwischè m Yzugsgebièt vo Rhy un Donau. Glychzitig vobindet d Wannè wiè èn Sattel in èrè Höchi vo ca. 720 m ü. NN dè Buèchbärg (ca. 880 m ü. NN).mit èm weschliche Uusläufer vom hochè Randè (ca. 900 m ü. NN). Diè drei gnanntè Formationè bildet è zämmehängendi Börgketti, welli dè sudliche Trauf vo dè Baar. Dè südlichè Deil vo dè Baar bi Blummbärg lyt uff knapp übber 700 ü. NN, dè Bahnhof Zollhuus-Blummbärg lyt uff gnau 702 m ü. NN, un markyrt glychzitig dè Übbergang vom Mittel- uff dè Nordabschnitt vo dè Sauschwänzlebahn.
Ab em Bahnhof Zollhuus-Blummbärg folgt die Strecki uff em Nordabschnitt em Bach Aitrach durab bis Hintschinge im Donaudal, wo sie i d Schwarzwaldbahn mündet. Wege dem Bach gebührt em Nordabschnitt diè Bezeichnig Aitrachtalbahn. S obberè Aitrachdal zwischè Zollhuus un Lipferdingè isch übbrigens è trockèglaites Hochmoor un s Erdreich bschtoot deshalb us Torf.
Vo Lauchringe bis Grimmelzofe lyt sie im Landkreis Waldshuet, innerhalb vo de Gmeind Blummberg – des heißt vo Füetze bis Riedöschinge – im Schwarzwald-Baar-Chreis; de reschtlich Teil vo de Strecki bis zum Streckeendpunkt Hintschinge durchquert si dè Landchreis Duttlingè. Nördlich vo Hintschingè mündet d Streggi i d Schwarzwaldbahn y. Die Personezüg uff de Sauschwänzlebahn wörred mindeschtens bis zum Ysebahnknote Immendingen durrèbunde.
Im Süde vokeeret d Züüg meischtens übber iri Stammstreggi drüberusè uff d Hochrhybahn bis is 9,4 Kilometer entfernti Waldshuet.

Im Lauf vo irer Gschicht hätts Umbenennige vo de Statione gäh : 

Well die ahschwellendi Bevölkerigszahl vo Unterlauchringe zu de Eröffnung vom Haltepunkt Lauchringen-Wescht a de Hochrhybahn gfüehrt hätt, bietet sich de alt Name Oberlauchringe ah weg de gnauere Beschrybig, scho wel de hütige Bahnhof "Lauchringen" z Oberlauchringe stoht.
Ä Vorgab für die Strategischi Bahn Oberlauchringe-Immendinge isch d Yrichtig vo de Bahnhöf im Abschtand vo acht Kilometer gsi. Selleni Bahnhöf hänn em Überholle reschpektiv de Begegnung vo Züg dient, wo im übrige für milidärischi Zweck e hohes Zuggwicht beziehigswys Zuglängi erreiche hänn könne. Us sellere Vorgahb use sin unter anderem diè Bahnhöf Ofteringe un Grimmelzofe mit lange Uuswiichgleis entschtande, obwoll für en Lokalvokehr en Haltepunkt völlig uusgreicht hätti. Sit de Stilllegig vo de Strecki sin en Huufe Bahnhöf zruckbaut worre. No hütt exischtiered Byschpil für betriebsbedingti Bahnhöf wiè Grimmelzofe, Wize un Füetze. De Bahnhof Ofteringe isch uffghobe un die dörtige Weiche sin uusbaut worre. Die erschtellte Hochbaute entspröchet de dörtmols bi de Großherzoglich Badische Staatsysebahne üebliche Standards für Sekundärbahne. Byschpil dodefür sinn die Hochbaute z Horre, Egginge, Grimmelzofe, Füetze, Epfehofe un Zollhuus-Blummberg. Einigi Bahnhofsbaute sinn im Lauf vo de Zit vollschtändig abtrait worre, so gschäh z Stüelinge, Wize un Luuse-Blumegg.

Dè Baanhof vo Horrè hèt nit übber è Uuswychgleis vofüègt, sondern lediglich übber è Ladegleis für dè Güèterschuppè. Bim Bau vo dè Ortsumfaarig vo Horrè a dè B214 Endi vo dè 1980er Johr hèt dè Baanhof vo Horrè weichè müèsè, dõmit sin alli Hochbautè abgrissè un s Ladegleis demontyrt worrè.

Dè Haltepunkt z Öschingè isch trotz de Größi vom Ort nie zum Bahnhof uusbaut worre, well d Wuetedalbahn uff de Höhi vo Öschinge rechts vo de Wuete uff enem schmale Uferstreife volauft, somit fählt dört dè zum Uusbau notwendigi Blatz.

Dè Baanhof vo Ofteringè isch mit èm ca. 600 m langè Uuswychgleis vosää gsi, um diè Acht-Kilometer-Abschtandsreglè für Milidärzüüg yzhaaltè. Dè Bhf. Ofteringè lyt im Abschtand vo 7,5 km zum südlichè Èndpunkt Bhf. Obberlauchringè, wo ebbèfalls è Uuswychgleis exischtyrt hèt. Suscht isch Ofteringè au no dè Bevölkerig vo Degèrnau bruucht worrè. Bim Bau vo dè Ortsumfaarig z Ofteringè a dè B214 Mitte vo dè 1980er Johr hèt dè Baanhof vo Ofteringè weichè müèsè, dõmit sin alli Hochbautè abgrissè un s Uuswychgleis demontyrt worrè.

Dè Baahhof vo Untereggingè hèt nu übber è Ladègleis für dè Güèterschuppè vofüègt, welles als Stumpfgleis uusgfüürt gsi isch. S Empfangsgebäude vo Untereggingè hèt nõch dè Streggèschtillegig nit abgrissè, abber entwidmet un in brivati Händ gää worrè.

Als Uusnahm bschtätiget de Bahnhof vo Äberfingè d badischi Reggelbauform. Markant isch dodeby s Äberfinger Empfangsgebäudi, s bschtoht uss zwei Hauptgebäudi, wo mit enem Zwischendeil verbunde sin. D Gründ für diè Uusnahm sin nit übbrlieferet. Es git Spekulatione, bi dene mo de Hintergedanke ghegt hät, die ehemalig Äberfinger Ysevohüttig mit Köhlerei emol widder in Betrieb z nä, wa nit dotal abwegig isch, well diè Vohüttig oppè 125 Johr vor èm Bau vo dè Unterè Wuètèdalbaan, also im Johr 1750, èrscht uffgää worrè isch. Als drittè Baanhof nõch Obberlauchringè un Ofteringè hèt dè Bhf. Äberfingè übber è Uuswychgleis für Milidärzüüg vofüègt. Obwoll kei Ortsumfaarig des erforderèt hèt, hèt mò dè Äberfinger Baanhof ebbèso um si Uuswychgleis brocht. Zum Glück isch im Empfangsgebäude (EG) z Äberfingè nõch dè Stillegig vom unterè Streggèabschnitt im Johr 1976 nit glych gangè wiè dè EGs vo dè Baanhöf z Horrè, Wutöschingè, Ofteringè, Stüèlingè un Wizä, diè mò alli im Èrdboddè glych gmacht hèt. Übberläbt hèn nu diè beidè Nõchbòrè z Untereggingè un Äberfingè. Dè Äberfinger Baanhof isch ebbèso entwidmet un a brivaat vokauft worrè. Im Johr 2014 isch dè Baahnhof vo Äberfingè sogar zum Drèèort un dõmit zum "Medièschtar" mutyrt.

È witeri Uusnahm isch es Empfangsgebäude z Stüelinge, welles sit de Streckeeröffnig 1875 als einschtöckiges Provisorium uusgführt gsy isch.
Au do wörd über die Gründ noh bis hüt spekuliert, wohrschinlich war Stüelinge als Knotepunkt für d Aabindig vo de adenkte Strecki Boahdorf–(Wize)–Stüelinge un eventuell vo de Strõssebahn Schaffhuuse–Schlaate vorgsäh. Intressant isch i dem Zämmehang de mittlere Abschnitt Wize–Blummberg wo d Bauleitig z Stüèlingè blaziert gsi isch. Stüelinge isch by Streckeeröffnig de größte am Abschnitt Oberlauchringen-Blummberg glegne Ort gsy.
Bis Ahfang vo de 1970er-Johr hätt mr de im Ort zuegewandti Teil vom Bahnhofsgebäude als Beiz gnutzt, im Volksmund s "Bahnhöfle" benamst. Hüt isch vo dem einschtige Provisorium nüt meh z säh, sell heißt alli Hochbaute un Gleisaalage sin zruckbaut, de Bahnhof Stüelinge isch noch de Betrybsverlegig vo de ZG Stüelinge quasi zum Haltepunkt degradirt worre. 
S git zwar zwei Weichè (Stand: Auguscht 2014), wo mò abber entwedder voriglèt un mit Gleisschperrsignal vosää hèt odder nu nò sporadisch bruucht (ehemòliges ZG-Aaschlussgleis). Sell Gebäude, wo weschtlich vum Haltepunkt Stüelingè stoht, isch urschprünglich als Wohnhuus für Baanmitarbeiter gnutzt worrè. Sit em Johr 2012 wörd e unter anderem für è Spylhallè bruucht. A dè Stell von èrè Gewerbeimmobilie, wo nordöschtlich vo dem Wohngebäude errichtet worrè isch, isch urschprünglich èn Garte für d Baanmitarbeiter glège.. Vom Wohngebäude abgsää stônn also keini annedubaki bedryblich gnutztè Hochbautè mee, als letschtè Bau isch im Oktobèr 2005 dè Güèterschuppè abgrissè worrè. Es git no è ehemòligi Bushallè für dè Baanbus, selli isch abber nu für dè sogenannti Schinnèersatzvokeer baut un bruucht worrè.

De Baanhof vu Wizä isch sit 1876 als Endpunkt vo de Wuètèdalbaan etablirt gsi, us sellem Grund hèt mr ä Empfangsgebäude mit Güèter- un Lokschuppè un au èn Wasserkran un Wasserdurm für Dampflokomotive errichtet. Des Empfangsgebäudi isch 1971 wegè Baufälligkeit vollschtändig abdrait worrè. Zuè nèm früèneri Zitpunkt hèt mò dè Güèterschuppè vom Baanhof Wizè ab- un z Stüèlingè i dè Raingärtè widder uffbaut. Dört hèt er bis im Summer 1979 als Turnhallè u. a. für dè Schuèlschport diènt. 
Well dè Wizèmer Baanhof ab 1976 dè Museumsbaan als Èndpunkt diènt, hèt mò yn als einzigschtè Baanhof a dè Streggi im Wuètèdal nit um si Uuswychgleis brocht, sell wörd bis hüt (Stand:September 2014) au bruucht. Circa 2005 isch de Wizemer Baanhof mit Deile vo de ehemolige Baanschteigübberdachig vom Baanhof Bade-Bade uusgschtattet worrè.

Dè Haltepunkt Luussä-Blomegg hèt urschprünglich de Nammè "Im Weiler" drait un isch am 1. August 1899 erschtellt worrè. Grund dodefür isch die mangelndi Akzeptanz vom Baanhof Grimmelzofè durch diè örtlichi Bevölkerig gsi. Diè Station "Lausheim-Blumegg" isch als Bahnhof usglait worre un isch urschprünglich mit Empfangsgebäude, Güeterschuppe, Holzverladiplatz, Bruckewoog un Ladelehri usgschtattet gsy. È Uuswychgleis isch i sellem Bahnhof nienè vorhande gsy. Vor em Zweite Weltchrièg isch dè Bahnhof für die Viehverladig gnutzt worre, wèg de gäche Zuefahrt vum Ort zum Bahnhof Grimmelzofe isch de Haltepunkt Luuse-Blumegg als geignetor aagluegt worrè. Ußerdem isch dè Haltepunkt im Wyler für d Pasagyr un d Bvölkerig vo Grimmelzofe, Luuse un Blumegg eifacher z erreichè.

È betriiblichi Bsunderheit z Luussä-Blomegg isch dè Aaschtyg, a dem dè Haltepunkt lyt. S Aafahrè bi dè Bergfahrt isch è Heruusforderig für dè Lokführer un è Attraktion für d Bahnfans. 
Dè Baanhof Grimmelzofè isch wege sinerè ortsfernè Laag ab 1923 nimmi bediènt worre; d Bewohner vo Grimmelzofè hèn statt sellèm dè Baanhof im Wyler bruucht, wo im Dal unnè un dütlich nöcher a Grimmelzofè z ligè cho isch. Dè Grimmelzofner Baanhof bschtoht nu uss eim Uswychgleis, zum Zugchrützigè südlich vom Sauschwänzledunnel z ermöglichè.
Dè Baanhof Füètzè lyt bezogè uff dè Mittelabschnitt sehr zentral. D Station Füètzè bfindet sich genau zwischè dèm unübersichtlichè Stockhaldè-Abschnitt mit èm Sauschwänzlè un dèm langè, gwundène Aaschtyg usem Kommèdal d Wannè uè. Um d Dampfloks für d Bärgfahrtt gu Zollhuus mi Brennschtoff un Wasser z versorgè, hèt sich selli Station z Füètzè ideal geignet. 
De zwûschè Füetzè un Epfehofè glegni Haltepunkt "Wutachblick" isch erscht i de Zitè vom Museumsbetryb errichtet worre un diènt vo allem em Tourismus, deshalb isch er in unmittelbarer Nöchi vo dè Wuètèflüè stationyrt worrè, glychzitig lyt er dirèkt vor em Südbortal vum Wellblèchwäg-Dunnel (offizièll "Tunnel am Achdorfer Weg").

Uumittelbar vor èm Dorf Epfèhofè un dem dalquerendè Viadukt isch dè Bahnhof vo Epfèhofè mit èrè Uuswychi aaglait worrè. Z Epfèhofè isch diè einzigi Möglichkeit gsi, è Zugsbegegnig z während èm Aaschtyg zwischè Füètzè un Zollhuus durrè z füèrè. Diè Station isch hauptsächlich unter betriäblichè Aschpekt aaglait worrè. S EG lyt uff ènèm uffgschüttètè Damm uff dè Höchi über m Dorf, glychwohl isch diè Bosition un dè Streckèvolauf gu Füètzè abbè für d Bewohner vo Epfèhofè niè nit bsunders vo Vordeil gsi.
By de Reaktivierig vom nördliche Streckeabschnitt mit em Ringzug-Konzept Endi 2004 isch de Bahnhalt entlang vo de Strecki zwecks besserer Orientyrig de jewylige Gmeindsnämmè voraagschtellt worre, well diè dörtige Ort durch diè bade-württebergischi Verwaltigsreform 1975 iri Selbschtändigkeit volore hèn. Dodèby hèn Geisinge-Huuse, Geisinge-Aulfinge un Geisinge-Lipferdinge neui Haltepünkt chriègt, wo meischt günschtiger zu de Sidlunge liget als diè Johrzehnte vohor uffgähni Stationè. Die mit em Ringzug ygrichtete Halt Geisinge-Kirche un Immedinge-Zimmerè hèn dodegegè keini hischtorische Vorläufer, sie sin erscht 2004 neu eröffnet worrè. Im nördliche Abschnitt zwische Hintschingè un Blummbärg sin so nu die Haltepünkt Blummbörg-Riedöschingè un Zollhuus-Blummbörg a hischtorischor Stell widdererrichtet worrè, d Empfangsgebäude vo Aulfingè un Kirchè-Huusè hèt mò zwar stillglait un a brivat vokauft, stenn abber no, wenn au absits vo dè Streggi. Dè Bahnhof vo Zollhuus isch zu Zitè vo de Museumsbahn zu dè Betrybszentraalè vo sellèrè worrè.

Vo dè Reaktivierig vom ehemòligè Baanhof Hintschingè hèn diè Ringzug-Planer 2004 abgsää.

Die Empfangsgebäude sin i de Regel mit Güeterschuppe in Regelbauart versäh gsi.
Z Stüèlingè hät mr de Schuppe noch de Johrtausenddwendi abgrisse, während s Wizèmer Pendant 1932 ab- un i de Raingärte z Stüelinge widder uffbaut worre isch, um dodenoch bis 1979 als Turnhalle gnutzt z wörrè.
Dè Egginger Güeterschuppe würd hütt (Stand: Juni 2013) gwerblich gnutzt.
Dè Güèterschuppè vim Bahnhof Luusè-Blomegg isch nõch dè Stilllegig vom Mittelabschnitt 1955 abbrochè worrè, well s d Sicht vo dè Autofaarer bim Baanübbergang im Wyler behinderet hèt.
Im Schuppè vom Bahnhof Zollhuus befindet sich hüt è Ysebaamuseum. Desell Schuppè isch vor dè Stillegig zitewys sehr intensiv gnutzt worrè, asè hèt mo ihn in öschtlicher Richtung erwiterèt.
Stand hütt (Dezembèr 2013) exischtyret no d Güèterschuppè vo Eggingè un Zollhuus-Blummbärg.

Zu dè Regelbauart vo badischè Baanhöf hèt au èn Abort ghört, wellè uss hügjenischè Gründ als sebarates Hüsli erschtellt worrè isch.

Sehr zahlrych erhaalte sin die Dienschtgebäude für d Strecke- beziehigsswys Schrankewärter. Ohni Uusnahm sin diselle i de Regelbauform für Sekundärbahne errichtet worre. Die Gebäude sin hüt in Privatbesitz un dementsprechend irer urschprüngliche Funktion beraubt. Als heruusragends Byschpil sei uff s Streckewärterhuus am Oschtportal vom Kehrtunnel im Wyler verwise. Betrieblich interessanter isch es Wärterhuus nördlich vom obere Portal vom Sauschwänzle (Kreiskehrtunnel) a de Stockhaalde, vo wellem mo direkte Zuegang zu beide Portal vom Kreiskehrtunnel hät.

Da de Streckeabschnitt Oberlauchringe–Wize zimli parallel em Unterlauf vo de Wuete folget, hät sich de dörtige Bahnbau voglychswys unproblematisch gschtaaltet. Voschätzt hèt mo sich bim Bau vom unterè Streckedeil nu uf èm Abschnitt Èberfingè-Stüèlingè, well mo dört zimli nöch a dè Haldè trassyrt hèt, welli stark zum Nochrutschè neigt. Dorum hèt mo so mengi Stützmuèr bauè muèsè.

Uffgrund vo de schwirigè geographische Verhältnis hät sell jedoch zwische Wize un Zollhuus-Blummberg è bitzelè anderscht uusgsäh. Für d Strategischi Bahn hät des Stygigsmaß nit grösser als 1:98 sy dürfe; sell bedütet nit meh als 10 Meter Aaschtyg uff e Längi vo 980 Meter.
D Geografy vom Wuetedal hät s mit sich brocht, daß im mittlere Abschnitt vo Wize bis Blummberg en Aastyg vo über 230 Meter z bewältige war. De Mittelabschnitt hät deshalb yschliesslich vo de ebene Gleis im Bahnhofsberych mit ere Länge vo über 25 Kilometer uusgführt wörre müese, obwohl d Entfernig nu 9,6 km Luftlinie betrait hèt. Dodemit hèt die Strecki mit mehrere offene Kehre und enem Kehrtunnel sowie em einzige dütsche Sauschwänzledunnel usgschtattet wörre müese. Vor allem desell Streckeabschnitt hät dere Bahnlinie im Volksmund iren Name "Sauschwänzlebahn" ybrocht.

Gegè d Wanne bi Epfèhofè isch es èbèfalls zu meerèrè Rutschigè vo dè Haldè ko. Bi allè Dunnel un Bruggènè uff dem Abschnitt isch deshalb bsunderi Vorsicht botè gsi. Insgsamt isch bim Bau vom Mittelabschnitt èn grossè technischè un finanzièllè Uffwand nötig gsi.

Vo dè sechs Dunnel dienet zwei dè Streckeverlängerig, drei wyteri unterqueret en Bergschporn un nu ein isch en echte Gebirgstunnel.

De "Kehrtunnel im Wyler" isch 1.205 Meter lang. Desell Keerdunnel isch notwendig, um einersits diè 180 Gred - Kehri i de Wutachflüehe z realisiere, un anderersits de Höhegwinn für de Übergang vom Wuete- ys Müllibachdal z erzylè (unter Yhaltig vo de Maximalstygig).

De "Grimmelszofner Dunnel" isch 225 Meter lang un unterquert de Bergschporn a de Mündig vom Müllibach- is Wuetedal un befindet sich süedweschtlich vom Grimmelzofner Bahnhof.

De "Kline Stockhalde-Dunnel" isch 85 Meter lang un de kürzeschte Dunnel vo dere Strecki. Dodemit hät mo en Bergschporn nördöschtlich vom Bahnhof Grimmelzofe überwunde.

De "Große Stockhalde-Kehrdunnel" isch 1.700 Meter lang un weltwit dè einzige Kreiskeerdunnel in enem Mittelgebirge. Witerhin isch sell Bauwerk noch em 2.296 Meter lange, in Italie a de Simplonbahn glegne, "Varzo-Elicoidale-Dunnel" de zweitlängschte Kreiskehrdunnel in Europa.
De Kreiskehrdunnel diènt usschliesslich em Höhegwinn vo 12 Meter zwische de beide Portal, woby diè Maximalschtygig vo 10 Promille yghaalte un sogar lycht unterschrittè worrè isch (Stygungsmaß 1:109).

De "Dunnel am Achdorfer Wäg" hat e Längi vo 540 Meter un unterquert en Bergschporn oberhalb un weschtlich vom Dorf Füetze. De Haltepunkt "Wueteblick" befindet sich unmittelbar vor em Süedportal vo dem Dunnel.
De "Buchbergdunnel" mit 805 Meter Längi vobindet a de högschste Stell vo dere Strecki s "Kommedal" mit em "Aitrachdal", idem de "Buechberg" by Blummberg unterquert wörd.

 
Für diè Strecki hän insgsamt füüf großi Viadukt un Bruggene für d Überquerig vo de Querdäler odder Flüß i dèrè Gegend müèse baut wörrè. Diè Bauwerch hän durchwäg e Höchi vo bis zu 30 Meter un e Längi vo 100 bis 250 Meter. Für die statischi Bemessig vo de Brugge sin die domols schwerschte Kanone vo de Friedrich Krupp AG mit enem Gwicht vo 140 Tonne maßgèbend gsy.
Diè Wuetebrugg im Wyler bi Blumegg, de Dalübergang vo Füetze un d Donaubrugg z Hintschinge sin mit Fischbuuchdräger uff Muerwerkspfyler usgführt worre, de Epfenhofner Viadukt isch è Pendelpfylerbrugg mit barallelgurtigè Staalfachwärkdräger un de Biesenbachviadukt e Grüschtpfylerbrugg mit Fischbuuchdräger. 
Diè Wuetebrugg isch erforderlich, um diè Kehri im Wyler a diè link Talsite vo de Wuete hy witerzführe, glychzitig isch sell dè einzige Übergang vo dere Bahnstreggi über d Wuetè. Dié beide Talübergäng by Füetze un Epfenhofe sin notwendig, um für offeni Kehrschleife d Dalsite z wechslè. S Biesebach-Viadukt überwindet dè Dobel vom "Biesenbach" zwische Epfehofe un em Buechbergdunnel. 
Kurz vor em End erreicht dié Strecki dié rechti Site vom Donaudal, d Donau mue dört überquert wörre, um dè Aaschluss a diè linkssitig volaufende Schwarzwaldbahn hèrzschtellè.
Für d Wägübergäng sin meischtens chlyneri Bruggènè baut worrè, vu sellenè git s en Huufè a dèrè Streggi. Als Byschpil möget diè Bruggènè über d B314 a de südliche Ortsyfahrt vo Grimmelzofè, de aalte B314 nördlich vo Füetze odder nordöschtlich vo Epfèhofè diènè.
Diè ganz Strecki hèt urschprünglich us Gleis mit èm Stuèlschinè-Oberbau bschtandè. Die meischtè Exemblaar dodèvo hèt mo im Lauf vo dè Nato-Renovyrig durch Vignolschinnè ersetzt worrè, z letscht sin d Stuèlschinnè vom Buchbärg-Dunnel im Zitruum 1969-1977 ersetzt worrè.
Aafangs isch diè ganz Streggi uff Holzschwellè volait gsi. Spöter hèt mo disellè im unterè un oberè Abschnitt durch Staalschwellè ersetzt. Holzschwellè sin uff de hütigè Streggi nu no voeinzelt aaztreffè. Uff èm unterè Abschnitt um dè Baanhof Ofteringè ummè gits au Bedong-Schwellè, welli vomuètlich bim Rüggbau vo dè ehemòligè Baanhofsgleis ybaut worrè sin. Bi dè Renovyrig vo dè Aitrachdalbaan hèt mò selli Streggi gröschtèdeils uff Bedongschwellè volait.

De kleinschte Radius vo de Streggègleis betrait 300 Meter un isch nu by de Umfahrig vom Dorf Epfèhofe uusgführt worrè.

Die Aaforderige als strategischi Bahn umfasset nit nu e gringi Stygig, sondern au die Vorbereitig für en zweigleisige Uusbau. Dütlich z erkenne isch sell no a de Widderlager un Pfyler vo de Brugge, wo d Breiti für zwei Gleis uusglegt worre isch, aber nu von em ußermittig agordnete eingleisige Überbau gnutzt wörd. Die zweischpurig dimensionierte Tunnel sin ebefalls nu einschpurig uusbaut. S Gleis isch i de Tunnel urschprünglich ebenfalls ußermittig glegè, aber i de Sechzger-Johr im Zug vo de NATO-Renovierung i d Tunnelmitti verschobe worre.

Weichè hèts per Definition pro Bahnhof mindeschtens eini gää. 
Im Suèdabschnitt sin noch èm Rückgang vom Güètervokehr noch un noch fascht alli uusbaut worrè. 
Im Mittelabschnitt gits no Weichè. woby i dè meischtè Bahnhööf nu no Handweichè vowendet wörrè. Uusnammè sin d Bahnhööf vo Füètzè un Zollhuus.
Diè manuelli Weichèschtüerig isch zwingend erforderlich gsi, well mo mit dè meischtè Bahnhööf au diè lokalè Stellwärk stillglait bzw. abbaut hèt. Dèvo ussgnõ sin, wie schu gschribbè, d Stationè z Füètzè un Zollhuus, welli übber è funktionsfähigs mechanischs Stellwärk vofüègè.
Selbstverständlich wörred diè beidè Aaschlussweichè z Lauchringè un Hintschingè hützudaag (Stand: Oktobèr 2013) fernbedyènt, well si zum Aaschluss a d Schwarzwald- bzw. Hochrhybahn dienèt.

Unter dè Betrybsfüürig vo de Dütschè Reichs- resp. Bundesbaan sin für d Vokeersregelig dütschi Formsignaal vowendet worrè. Well Streggi vor dè allgemeinè Yfüürig vo dè Lichtsignaal für dè Personèvokeer stillglait worrè isch, hèt mo für dè stark ygschränktè Vokeer kein Signalwächsel mee durrègfüürt. Selbscht diè bschtehendè Signaal sin im Süèd- un Nordabschnitt noch dèrè Yschtellig abbaut worrè, well mo diè ganz Streggi als Nebbèbahn mit "voeifachtô" Signalisyrig uusglait hèt. Überlebt hèn nu d Formsignaal uff èm Mittelabschnitt, diè joo ab 1976 widder mit Museumsvokeer belebbt gsi isch. Allerdings sin d Formsignaal sit dè Stilllegig vo dèm Abschnitt mit Ungültigkeitssignaal vosää. Gültigi Signaal gits hüt (Stand: 2013) nu no uff dè Bahnhööf Füètzè, Epfèhofè un Zollhuus, well dört Zuugkrüzigè möglich sin.
Selbschtvoständlich eksischtyrèt gültigi Bloggsignaal bim Aaschluss a d Hochrhybahn bi Lauchringè un a d Schwarzwaldbahn bi Hintschingè, zmôl sy Blögg uff Hauptstreggè deckèt, un durch diè zuèschtändigè Stellwärk fèrnbediènt wörred. 
Alli Bahnhööf, uff dène Rangiervokeer stattgfundè hèt, hèn im Regèlvokeer bis 1955/1976 au übber diè Signaal Ra10 und Ra 12 vofüègt.
Witerhin im Museumsbetryb hüüfig zum Ysatz chömmet Lütt- (Bü5) un Pfyftaflè (Bü4).

Bahnübbergäng (BÜ) egsischtyrèt a dèrè Streggi in mässiger Aazaal. Mit dè Volegig vo dè Bundesstrõõss "B314" im Wuètèdal vo dè Berg- i d Dallaag ( ab 1957 ) un dè domit vobundènè Aaschlüss aa d Dörfer im Dal, sin s è bitzeli mee worrè. Ab dè zletzscht bautè Umfaarigè hèt mo konsequent uff Unter- odder Überfüürungè gsetzt, z. B. z Eggingè, Èberfingè, Wizè, Füètzè ). Einzigi Uusnahm isch dè Bahnübbergang süèdlich vo Grimmelszofè, wo mô diè neui Umgehigsstreggi vo dè B314 mit ènèm neuè beschranktè BÜ vosää hèt.
Diè technisch mit Schrankè un/odder Lichtzeichè gsichertè BÜ sin uff mit èm Hilfsyschalttaschtè (HET) automatisch un i eim uff dè Wutachdalbaan manuell gschtüèrèt. D HET-Automatik wird mit èrè Kontagtschleifè gschtüèrèt, wo für dè Lokfüürer mit èm Schild "HET-Automatik" kennzeichnèt wärd. Diè manuelli HET-Stüèrig bschtòt us èm Schlüsselschalter, mit wellem d BÜ-Sicherig ygschaltè wörd, sell wörd mit èm Schild "HET" aazeigt.
Es hèt au hüt (Stand: 2013) no ebèärdigi Bahnübbergäng, un zwar sowoll beschrankti wie au unbeschrankti :
Uss dèrrè Lischtè lòt sich folgendes usèläsè:

Da uff dèrè Strecki vo 1876 bzw. 1890 bis zu dè Yschtellig vo dè Dampftraktion bi dè Dütschè Bahn un spöter während èm Betriäb vo dè Museumsbahn Dampfloks vokehrt hèn, sin früèner wie hütt Behandligsyrichtigè für d Loks nötig. 
Zu dè Behandlig nötig sin Kollèbunker, Wasserbhälter, Wasserkrään un Schlackegruèb. Nadürlich hèt mo diè Infraschtruktur ab 1976 peu à peu widder uffbauè müèsè. Mit Stand Mitte 2013 gits Wasserkrän in Zollhuus, Füètzè und Wizè. Wasserfassè ka mè au dènnè drei Standört.
È Gruèb zum Schlackeziehè gits im Bw Füètzè. Z Füètzè gits witerhin au zwei Lokdepots.

Bis zuè dè Stilllegig vom Südabschnitt anno 1971 sin a dè Wutachdalbaan a bedryblich wichtigè Püngt usserhalb vo dè Baanhööf sognannti "Wärterposchtè" (WP) gschtandè. Möglichi Ursachè für èn WP sin Baanübbergäng, Dunnelportaal un Bruggè gsi. Im Fall von èm WP am BÜ isch au dè Uusdrugg "Baanwärterhüsli" gläufig gsi. Selli WP sin chlyni, einstöckigi Hüsli mit Gibeldach gsi. Dè Gibel isch mit Holzlättli vokleidet gsi.
D Wärterposchtè sin mit èm Diènschttelefon mit èm nägscht glegène Baanhof vobundè gsi.
Sit dè Streggèschtilllegig sin vill WP völlig volotterèt, un è baar Johr spòter suksessyv abgrissè worrè. Ü baar wènnigi WP hèn übberläbbt, well si vo privat witer bruucht un inschtand ghaaltè worrè sin, asè z. B. dè WP 24 Obberè Portal vum Wylerkeerdunnel odder dè WP 28 bim Obberè Portal vom Sauschwänzledunnel.

Die erschte Überlegunge, e Bahnlinie durchs Wuetedal z baue, gönn ys Johr 1857 zruck. Bim Bau vo de Badische Hauptbahn vo Mannem bis noch Konschtanz hätt mo sich am Lauf vom Rhy orientiert, so dass mo dodezu zwunge war, die Strecki zweimol, nämlich by Basel un by Schaffhuuse, über Schwizer Gebiet laufe z loh. Es hätt aber au Beschtrebige gäh, d Linie entlang vo de Wuete um de Schwizer Kanton Schaffhuuse herumzführe, die sich allerdings letschten Endes nitt hätt könne durresetze.

Die Gmeinde entlang vo der Wuètè hänn dennoch hartnäckig en Ahschluss a s Ysebahnnetz vofochte, wa znächscht aber erfolglos blibe isch. Erscht als es Großherzogtum Baden in Erwägig zoge hätt, en Ahschluss zu de Gotthardbahn herzschtelle, wa de Bau vo nere Bahnstrecki entlang de Wuete wider e Thema. Diesell hett dodeby auch de erschte dütsch-schwizerische Grenzübergang für d Ysebahn zwischen Waldshuet un Koblenz im Aargau nutze sölle. Erschti Planunge zfolg hett die Strecki vo Oberlauchringe ahfangend entlang de Wuete bis nach Donaueschinge führe sölle. Dodefür isch im mittlere Bauabschnitt zwische Wize un Berringe e Streckenführig durch die Wueteflüehe bis Achdorf (Blumberg) un ahschließend flußuffwärts a de linke Talwange vo de Wuete ahschtygend bis Berringe blant gsy isch. Die Bahn sött sowohl Ahschluss a d Schwarzwaldbahn Offeburg–Konschtanz als au a die oberi Neckerbahn Villinge–Stuegett erhalte. Für letschteri hätt mo sogar e Streckenführung über Trossingen projektiert. Die in Erwägig zogni Variante Engen–Thayngen un Donaueschingen–Schaffhuuse sinn vo Bade vo vorneye abglähnt worre, da Bade die Strecki nitt über Schwizer Gebiet führe loh hätt welle. In em am 16. April 1870 erlohenem Gsetz sinn Oberlauchringn und Donaueschinge schliäßlich als Ahfangs- bzw. Endpunkt beschtimmt worre.

En erschtes Teilschtuck isch am 16. April 1875 zwische Oberlauchringe un Stüelinge eröffnet worre; sechs Dag später isch de offizielle Betrieb uffgenoh worre. Urschprünglich isch die Inbetriebnahm bereits zum Johreswechsel 1870/1871 blant gsy, allerdings isch sie durch des geologisch sehr inschtabili Gelände verzögeret worre. So wared während em Bahnbau unter anderem die Erdmasse immer widder grutscht. E Johr spöter, am 15. Oktober 1876, isch die Strecki bis nach Wize verlängeret worre. 
De Witerbau in Richtung Donaueschinge hät gschtocket einersitts wege geologische Problem i de immer noh inschtabile Wueteschlucht, well die projektierende Inscheniör festgschellt hän, dass d Witerführig vo dere Bahn durch die erscht 20.000 Johr alti Schlucht uhmöglich gsy isch. 
Usserdem hät die Wirtschaftsgries vo 1873 (Eisenbahnkrise) für e drohendes Liquiditätsproblem vo de Großherzoglich Badische Staatseisenbahnen gführt. Y de Projektplanungsphase sin bereits Berechnunge bezüglich de Rentabilität vo derre strategische Bahn ahgschtellt worre, die selle Ergebnis bsunders die eigentlich Sauschwänzlebahn als dauerhaft defizitär uuswise hän.
Unter Berücksichtigung vo dene Umschtänd hät des Projekt als gscheiteret goltè.

Einigi Johr später hät mr agfange, sich vo neuem für d Wuetedalbahn z interessiere, dermol vo militärischer Syte uus: Im Dütsch-Französische Chrieg 1870/1871 hätt die Ysebahn in Europa erschtmals e bedütendi Roll gschpilt. De dütschi Generalschtab hät sich deshalb i de 1880er Johre überlait, wie mo im Fall vonem witere Chrieg gegen Frankrych die Logischtik mit Hilfi vo de Ysebahn am beschte organisiert, d. h. Truppe un Gerät schnell mit de Ysebahn verlege könnt. Im Süde vom Dütsche Rych war us milidärischer Sicht bsunders folgendes Problem augefällig: Hät mo vo de Bundesfeschtung Ulm i s südliche Elsass welle und so an e möglichi Front mit Frankrych, so hät mr dodefür die Hochrhybahn nutze müese, die mehfach durch schwizerisches Gebiet bi Schaffhuuse un Basel gführt hät. Bim Bau vo sellere Strecki war e Nutzung durch s Milidär in em Staatsvotrag zwische Dütschland un de Schwyz explizit uusgschlosse worre.

Um sell Problem z löse, hät de Generalschtab Überlegunge agschtellt, ob im Donaudal zwische Inzigkofe un Duttlinge sowie in Südbade neui Ysebahnstrecke baut wörre könnet, die weder größeri Stygige uffwyset noh über Schwizer Territorium führe dörfet: Im Kontext vo strategische Umgehigsbahne, die sich vo Inzigkofe im Nordoschte bis noch Wyl am Rhy im Südweschte ziehe söttet, war au de Witerbau vo de Wuetedalbahn vorgsäh: Die Donautalbahn, die sit 1878 Ulm un Inzigkofe verbunden hät, het durch des enge Donaudal vo Inzigkofen bis Duttlinge verlängeret wörre solle. Zwische Duttlingen un dem klyne Dorf Hintschinge bi Immedinge sin zu dem Zitpunkt bereits scho Gleis gläge. Vo Hintschinge bis Stüelinge hett die Sauschwänzlebahn fertiggschtellt wörre sölle, um so de Kanton Schaffhuuse z umgoh un die Strecki witter nach Süedweschte z verlängere. Ab Stüelinge war mit de 1875 fertiggschtellte südliche Wuetedalbahn widerum e Anschlussstrecki vorhande un die ab Lauchringe witerführendi Hochrhybahn in sellem Streckeabschnitt unproblematisch, well disell zwische Lauchringe un Säckinge stellewys zwar in Sichtwiti zu de Schwyzer Grenz verloffe isch, aber ebe immer noh uff dütschem Hoheitsgebiet verloffe isch. Um d Stadt Basel z umfahre, isch es für e militärischi Nutzig aber notwendig gsy, vo Säckinge bis Schopfe erneut e strategischi Bahn – d Wehratalbahn – vorzsäh. Ab Schopfe war mit de Wiisedalbahn wider e milidärisch nutzbari Trasse bis Lörrach vorhande, vo wo mit enere witere Verbindigsbahn bis Wyl am Rhy e letschtes Stück Schwyzer Territorium umfahre wörre het müese. Vo Wyl am Rhy führt sit 1872 e Ysebahnstrecki über de Rhy nach Sankcht Ludwig, dem hütige Saint Louis, un so an e möglichi dütsch-französischi Front.

Trotz absehbar hoher Koschte vo nem solche strategische Bahnbau un gringem zivile Nutze vo de hauptsächlich durch dünn bsiedelets Gebiet führende Neubaustrecke isch es ab 1887 zu de Durchführig vo sellem doch abendüerliche Ysebahnbau-Vorhabe cho. Ab 1887 hat mr au mit em Witerbau vo de eingleisige Wuetedalbahn vo Hintschingen nach Südwesten ahgfange. Well die Strecki de Ahschprüch an e eventuelli milidärischi Nutzig gnüge het müese, het die Stigig vo de Bahn de Wert vo zehn Promille nit überstyge dürfe; sell heißt, s Trassee darf uff einem Kilometer Fahrstrecki nit meh als zehn Meter astyge.

Dè Südabschnitt vo Lauchringè bis Wizä isch no vo dè Badischè Staatsysebaan als Deil von èrè europäischè Magischtraalè projektyrt un baut worrè. Dè Mittel- un Nordabschnitt isch vom Chriègsminischterium z Bèrlin brojektyrt worrè, vo dört sin folgendi Vorgaabè chõ:

D Trassyrig un spòter d Bauleitig hèt denn im Ufftrag vum Chriègsminischterium d Baudirektion vo dè Badischè Staatsysebaan übbernõ, well mo nǒch èm Bau vo dè Schwarzwaldbahn dè badischè Bahningenieur, allè voraa im Robert Gerwig, d geballti Kompetenz im Bau vo Mittelgebirgsbahnè zuègschribbè hèt. Taatsächlich voantwortlich für alli strategischi Baanè z Südbadè, also au für dè Mittel- un Nordabschnitt vo dè Sauschwänzlebahn, isch dè Baudirektor Auguscht vo Würthenau gsy, wellè d Streggi Wizä-Immedingè in èrè vo ihm vofasstè Dènkschrift uusfüürlich gwürdigt hèt.

Die Geografie vom Wuetedal het s aber au mit sich brocht, dass im mittlere Abschnitt vo Wize bis Blummberg en Astieg vo über 230 Meter z bewältige gsi isch. Die Streggi hèt dõhèr ischließlich de ebene Gleis i dè Baanhöf übber 25 Kilometer lang uusgführt wörre müèsè, obwol die z überwindendi Entfernig nu 9,6 km Luftlinie betrait hèt, um die gforderti maximale Stygig vo (10 Promille) nit z übberschrittè. Dõdemit isch d Bahn nu durch e künschtlichi Verlängerig z vowǜrkliche gsi, ähnlich wie mò s im Hochgebirge vo de Gotthardbahn oder de Albulabahn her kennt, un è baar Johr devòr vom Robert Gerwig au scho bim Bau vo dè Schwarzwaldbaan umgsetzt worrè isch. Grund für sèll zimli moderati Stygigsmaß sin diè schwèrè Milidarzüüg gsi, wo mò 1890 no mit rächt leischtungsschwachè Dampflokomotyvè beschpannè hèt müèsè.

Dè nördlich Aaschluss isch vo Donaueschingè uff Immèdingè volait worrè, well s Obberelsass, im spezièllè d Feschtung Belfort, vo dè Bundesfeschtung Ulm mit Nõchschub vosorgt wörrè hèt söllè. Sèllèwäg hèt mò diè Strategischi Umgehungsbaan nit a d Schwarzwaldbaan, sondern a d Donaudalbaan aabundè.

Dè minimale Halbmesser isch nu eimòl bruucht worrè, bi dè Keerschleifè vo Epfèhoffè, well s Kommèdal dört èbbè asè schmal (knapp 600 m schmal) gsi isch. Bi dè andrè Keerschleifè hèt mò èn Halbmesser vo 350 m brojèktyrt, au bi dè Spiralè vom Sauschwänzledunnel.

Während de Spitzezite vom Streckebau i de Johre 1889 un 1890 wared bis zu 3.700 Büezer bschäftiget. Dä immense Bedarf a Arbetskräft isch durch Awerbig im Ausland deckt worre, speziell z Italie, well d Italièner als guèti Muurer un Steimetz domols bekannt wared. Uffgrund em müehsame Bau vom Sauschwänzledunnel hèt sich dè Bedarf a Arbetskräft uff d Stockhalde konzentryrt. Mo muè bi dè Betrachtigig vom Uffwand a diè technischè Möglichkeitè denkè. Als Wärkzüüg hèt mo dè Büetzer Schuufel, Hackè un mit Wasserkraft aatribeni Bohrhämmer zur Verfügig gschtellt.
Unterbrocht wared d Büetzer übrigens in em Lager uff èm Dalgrund vom "Müllibachdal" zwischèm Füetzener Steibruch un dè chlynè Stockhaaldè.

Am 20. Mai 1890 isch die Sauschwänzlebahn em Verkehr übergäh worre. Während em Baue hen sich immer widder geologische Schwierigkeite ergäh, die des Projekt vertüert hen. So het beischpilswys de stählerni "Biesenbach-Viadukt" verlängerert wörre müese, well an sim Widerlager de bereits aufgschüttete Damm immer widder abgrutscht isch.

Die Bahnhöf a de Strecki sin wege dem z erwartende geringe Verkehrsuffkomme in em einheitliche Stil baut worre, um a dere Stell die Baukoschte reduziere z könne. Die Uswych- un Überholgleis a de Bahnhöf hen dodegege e Überlängi, um auch de längschte Milidärtransport über die Strecki führe z könne.

I de Anfangsjohr hen uf dere Strecki drei Personenzugpaare verkehrt un zuesätzlich noh eins als kombinierte Güeter- un Personezug, des bis noch Waldshuet a de Hochrhybahn durrebunde worre isch. E bar Züg hen au nu einzelni Streckeabschnitt befahre. Uffgrund de topografische Verhältnis het die Durchschnittsgschwindigkeit zunächscht au nu 26 Kilometer pro Stund betrait. Erscht zum Summerfahrplan vom Johr 1927 isch sie uff öpe 50 Kilometer pro Stund ahghobe worre.

De intensivschte Betriäb het die Sauschwänzlebahn zwische em 5. un 12. Dezember 1923 uffgrund de französische Bsetzig vo Offeburg erlebt, wodurch die Oberrhystrecki un die Schwarzwaldbahn unterbroche un witräumige Umleitige über die Hochrhystrecki, Sauschwänzlebahn un Gäubahn erforderlich worre sin.

1937 isch am Ostkopf vom Bahnhof Blummberg-Zollhuus en Verladebahnhof vo de Doggererz AG ygrichtet worre, wo im Volauf vo de nationalsozialistische Autarkiepolitik e Erzlagerschtätti im Raum Blummberg abbaut worre isch. Bis zu de Ynstellig vom Bergbau 1942 hen Güeterzüg meist a d Saar vokehrt, selte a d Ruhr. Im Summer 1944 sin ußerdem mehreri Lazarettzüg über d Sauschwänzlebahn gführt worre.

Die Nutzung vo de Sauschwänzlebahn war aber insgsamt betrachtet sowoll i Fridenss- als au in Chriegszite mäßig. Zum eine het die künschtlichi Entwicklig i de Längi jedi Fahrkarte un die Güetertarif verdüeret. Die Fahrplän un die Kursbüecher wyset während de gsamte Betrybszit vo de Strecki nit meh als fühf Personenzüg un ein Güeterzug uus. Zum andere war des Milidär in beide Weltchrieg nit uff die Strecki ahgwise, obwoll die Strecki oft vo Milidärzüg befahren worre isch.

Noch em Zweite Weltchrieg het die Sauschwänzlebahn d Kursbuechnummer 304f erhaalte. Allerdings stellt die Strecki mit irer schlechte Uuslastig un irem immense Inschtandhaltigsuffwand für d finanziell ageschlagni Dütschi Bundesbahn e ernschthaftes Problem dar. Deshalb isch de durchgehendi Vokehr zwische de Bahnhöf Luuse-Blumegg un Zollhuus-Blummberg am 22. Mai 1955 ygschtell worre un fortan mit Omnibüs un Laschter abgwicklet worre. Bereits zu sellem Zitpunkt hets erschti Bestrebige vo Site von Ferdinand Mollet, dem domolige Präsident vo "EUROVAPOR" ghä, die Sauschwänzlebahn in e Museumsysebahn umzwandle, die abber trotz sinere Hartnäckigkeit vorerscht erfolglos blibe isch.

Vo 1962 bis 1965 isch die Strecki uff Koschte vo de NATO durchgehend saniert worre, byschpilswys sin die Tunnel gege s ydringende Wasser neu abdichtet worre un die Signal a de Bahnhöf erneueret worre. Trotz sellem Uffwand in Millionenhöchi wörd die Strecki nimmi befahre, obwoll des Verteidigungsminischterium ab em Zitraum bis 1974 Johr für Johr 50.000 Dütschi Mark für de Unterhalt vo dere Strecki zalt.

De Personevokehr uff dem 15 Kilometer lange Abschnitt Zollhuus-Blummberg – Hintschinge isch am 28. Mai 1967 ygschtellt worre, die insgsamt 24 Kilometer langi Strecki Oberlauchringe – Luuse-Blumegg isch am 25. September 1971 gfolgt. Am 1. Januar 1976 het die "Dütschi Bundesbahn" de gsamte Abschnitt zwische Wize un Zollhuus-Blummberg stillglait, was normalerwys e Entwidmung durchs Ysebahnbundesamt noch sich zoge het. Bi de Strecki Lenzkirch-Boahdorf het mr im Ahschluss a d Stilllegig vo sellere Strecki 1967 gsäh: D Gleis sin komplett abbaut worre, de Oberbau wörd sit 2008 als "Bähnleradweg" gnutzt. Sell Schicksal isch de Sauschwänzlebahn zum Glück erschpart blibe, da es Visionäre gäh het, die direkt nach de Stillegig entschlosse ghandlet hen.

Ab 1976 het sich en Vorein mit Sitz in Blummberg konschtituiert. Bereits am 21. Mai 1977 isch uff de Strecki en Museumsysebahnbetriäb ygrichtet worre, de abber nu im mittlere Streckeabschnitt zwische Wize un Zollhuus-Blummberg vokehrt. Desell erwies sich vo Ahfang a als ußerordentlich erfolgrych un sogar koschtedeckend. Dodemit het die Strecki vor em endgültige Vofall bewahrt wörre könne. 1988 het die Strecki de Rang von em technische Denkmal vo nationaler Bedütig erhaalte. Durch umfangrychi Renovierungsmaßname a de Tunnel un Bruggene i de deruffolgende Johr isch iren witere Beschtand z Beginn vom 21. Johrhundert gesicheret worre.

Im Johr 1992 het die Sendereihe vom Süedweschtfunk "Ysebahn-Romantik" in irer erschte Folge über die Sauschwänzlebahn brichtet. Während de Dreharbette isch die Dampflok 38 1772 a de untere Yfahrwyche vom Bahnhof Epfehofe entgleist. 1987 het sich de einzige bekannte tödliche Ufall uff de Museumsysebahn ereignet, als e Frau versucht het, uff de bereits rollende Zug noh uffzschpringe. Mehfach het die Sauschwänzlebahn als Filmkulisse dient, byspilswys in "Heinrich der Säger", "Der Transport", "Viehjud Levi" oder "Brass Target" (dütsche Titel: "Verstecktes Ziel").

War zvor die "EUROVAPOR" für de Betriäb zueständig, het dere iri 1997 gegründeti Tochtergsellschaft "Wutachtalbahn (WTB) e. V." im selbe Johr de Betriäb übernoh. Disell Uusgliderig isch vo site "EUROVAPOR" us Flexibilitätsgründ bschlosse worre. Um die Johrtusigwendi herum isch ußerdem s Wagematrial vo de Strecki saniert worre; ebeso sin zusätzlichi Personenwäge kauft worre. Nochdem bereits vo 2008 bis 2010 457.000 Euro a Tourismusmittel vom Land Bade-Württemberg gflosse sin, het de Wirtschaftsuusschuss vom Land im Oktober 2010 witere 162.500 Euro us em Programm Tourismusinfraschtruktur freigäh. Sell Geld soll d Sanierig vo de Gleisanlage im Johr 2011 ermögliche.

In de Folge vo de Bahnreform un de dodemit verbundene Regionalisierig vom Schinevokehr isch es Mitti vo de 1990er Johr zu Überlegige ko, zmindescht Teile vo de Sauschwänzlebahn widder für de Regelbetriäb z reaktiviere. E 1998 erstellti Studie het empfolle, de süedliche Abschnitt vo de Sauschwänzlebahn vo Wize bis Lauchringen z reaktiviere un desell umschteigefrei über die Hochrhybahn mit Basl Badische Bahnhof z verbinde. Die Fahrgaschtprognose isch bi sellem Modell vo 3.000 Fahrgäscht täglich uff de süedliche Sauschwänzlebahn uusgange. Die "DB" het im Lauf vo de Evaluierung en Kostenvorahschlag vo 20 Millionen Deutsche Mark für die Renovierig vom Oberbau usegäh. Uffgrund vo de Koschteprognose un mangelnde bolitische Unterstützig isch die Reaktivierig vom südliche Sauschwänzlebahn-Abschnitt abber bis zum hütige Dag nit witervofolgt woore. Die Fahrgaschtprognose, verbunde mit de im Verglych zum mittlere Abschnitt unproblematische Streckeführig, hèn bis Dezember 2013 diè gringè Uussichte uff e Reaktivierig vom Süedabschnitt gnäärt. Diè Saat isch mit èm Faarblaanwechsel im Dezember 2013 denn uffgangè, well èn Schüèlerzug übber dè Bhf. Lauchringè drubber usè bis zum Hp Wuètöschingè volängerèt worrè isch. Mitti 2014 isch des Aagebot witer zogè worrè bis zum Hp Eggingè. Grund für diè nebbè m Wizä-Pendel suscht einzigi faarblaanmässigi Relation dürfèd diè wit übberfüllte Schüèlerbus wärchtigs am Morgè sy, welli au schu dezuè gfüürt hèt, dass dè Busfaarer Schüèler hèt müèsè stõ lõ.

Die ab 1995 vorahtriebne Überlegige i de Region Schwarzwald-Baar-Heuberg, de Schinenohvokehr i de Region neu z organisiere, hen die Sauschwänzlebahn znägscht no nit ygschlosse. Die Studie vom Verkehrsplaner Gerd Hickmann, die vorgschlage het, i de Landkreis Duttlinge, Rottwyl un Schwarzwald-Baar mit enem Ringzug de öffentliche Vokehr vo de Stroß zruck uff d Schine z volagere, hen e Reaktivierig vo de Aitrachdalbahn no nit mit is Spiel brocht. Zu niedrig isch des Fahrgaschtpotential erschine vo de noch Geisinge ygmeindete Dörfer Kirche-Huuse (1.128 Ywoner), Aulfingen (595 Ywoner) un Lipferdinge (829 Ywoner). Z Blummberg isch de Bahnhof im Stadtdeil Zollhuus glege, dodrüber use auch recht wit vo de Stadt emfernt. Des urschprünglich Ringzug-Konzept het uch vorgsäh, daß de Zug en Ring vo Donau, Villingen, Rottwyl un Duttlinge zruck noch Donau befahre duet. De Ringzug het also im Chreis fahre un die Sauschwänzlebahn nit mit yschließe sölle. Die Sauschwänzlebahn isch erscht für e Reaktivierig is Spiel ko, wo s urschprüngliche Konzept von eme gschlossne Ring sich als nit durreführbar erwise het. Endi vo de 1990er Johr hen die InterRegio-Züg vo de Relation Konschtanz–Hamburg genau zu dene Zite die Trasse vo dem Schwarzwaldbahn-Abschnitt zwische Donaueschinge un Immendinge belait, zu dene de Ringzug sebi benötigt hätti. Die Vokehrsplaner hen deshalb ire urschprünglichs Konzept vonem gschlossne Ring uffgäb, un sich an Alternative dragmacht, wie mo trotz gschperrter Strecki zwische Immendinge un Donau no für en Ringzug intressanti Umläuf organisiere könnt. I dem Zämmehang het sich die urschprünglich nit vorgsähni Reaktivierig vo de Aitrachdalbahn als wirtschaftlichschti Option durregsetzt, well trotz de dünne Bsiedlig vo dem Gebiet die fehlende Schuelä entlang dere Strecki uff verhältnismäßig hohi Schüelerbförderigszahle uff de Aitrachdalbahn hen schließe loh. De Endi 2003 geschtarteti Ringzug-Betriäb het die Aitrachdalbahn znächscht abber noh nit mit i des Streckenetz ygschlosse, well am Wuetedalbahn-Abzwyg in Hintschinge zvor d Stellwerkstechnik umgeschtellt wörre het müese. Aber e Johr spöter, am 12. Dezember 2004, isch d Airrachdalbahn vo Immedingen bis Zollhuus-Blummberg nach fascht 40 Johr ohne regelmäßige ÖPNV reaktiviert worre.
Ab sellem Moment hèt d Wuètèdalbaan nõch 49 Johr zum èrschtè Mòl widder Schinnèvokeer uff allnè Streggèabschnitt gsää. Mò cha dõdeby nit von èm durchgängigè Faarbetrièb schwätzè, well mo zweimòl umschtygè muè (z Wizä un Zollhuus), un scho gar nit von èm ständig vofuègbarè Aagebot, well dè Wizä-Pendel uff èm Südabschnitt vo 2002 bis hüt (Stand: 2014) nu sunntigs faarè duèt.

Sitdem die "Dütsch Bundesbaan" 1955 di erscht Etappe im Wuetedal zwische Luuse-Blumegg un Zollhuus-Blummberg stillglegt hätt, wörd die Sauschwänzlebahn nimmi durchgängig vo Lauchringe noch Immedinge befahre. Au die Museumsbahn un de Ringzug nutze nuh einzelni Abschnitt vo de Gsamtstrecki. Vo de urschprüngliche Idee, mit de Sauschwänzlebahn en Teil vonere überregionale Vobindung vo Ulm ys Elsass z schaffe, sin so nuh regionali Inselverkehre übrig blibe. Sit de Uuswitig vom Ringzug-Betrieb uff de Aitrachtalbahn 2004 isch es erschtmols noch fascht 50 Johr widder möglich, mit zweimoligem Umschtyge die gsamti Strecki vo de Sauschwänzlebahn vo Oberlauchringe bis Immendinge z bereise: im nördliche Deil vo Immendinge noch Blummberg mit em Ringzug, im Mitteldeil vo Blummberg noch Wize mit de Museumsbahn un im südliche Deil mit em Zuebringervokehr vo Wize noch Waldshuet. Sell mag au de Grund gsi sy für d Ytrag vo dè Sauschwänzlebahn als Kursbuechstrecki 743 in irrer ganze Längi als Einheit im Kursbuech vo de "Dütsche Bahn" sit em Fahrplanwechsel im Dezember 2005.
Innerhalb vo de Blummberger Stadtdeil, also zwische Blummberg-Riedöschinge un Füetze volauft desell Vokehr innerhalb vom "Verkehrsvobund Schwarzwald-Baar (VSB)". Im nördliche Streckeabschnitt zwische Geisingen-Lipferdinge un Immendinge im Berych vom "Verkehrsvobund TUTicket" un im südliche Deil vo de Strecki zwische Grimmelzofe un Lauchringe im "Waldshueter Tarifvobund". Uff de Museumsbahn gilt allerdings en gsonderte Tarif. Vobundfahrschy wörred dört nit anerkannt.

Im nördliche Abschnitt zwische Immendinge un Blummberg herrscht hütt en so attraktive Personevokehr wie nie zvor i de Gschicht vo de Sauschwänzlebahn.
Es fahret die Stadler-Regio-Shuttles vom Ringzug, welli vo Rottwyl kömmet un über die Gäubahn bis Duttlinger Bahnhof fahret. Vo Duttlingen uus fahrt de Ringzug denn witter über die Donaudalbahn bis Immendingen-Hintschinge. In Hintschinge wechselt de Ringzug uff die Aitrachdalbahn und fahrt dört bis Geisinge-Lipferdinge odder Blummberg. Einzelni Züg fahret au vo Fridinge a de Donau über die Donaudalbahn bis Hintschinge und denn witter Richtung Blummberg.
Bi dè Vorbereitig uff d Integration i s Ringzug-Sischteem hèt mò dè marode Obberbau vo dè Aitrachdalbaan komplètt sanyrt, bsunders s Schotterbett un d Schwellè. S Schotterbett isch neu uffbaut worrè, d Schwellè sin hauptsächlich durch Bedongschwellè ersetzt worrè. Durch selli Modifikationè hèt mò uff dè Aitrachdalbaan ab èm Johr 2004 diè mit Abschtand högschti Reisegschwindigkeit uff dè gsamte Wutachdalbaan erreichè könnè.

Werktigs fahret die Züg vo de "Hohenzollerische Landesbahn" in em annähernde Stunde-Takt. An Werchtig fahret die meischte Ringzüg abber nit bis Blummberg durre, sondern startet und höret z Lipferdinge uff. Sell hätt sinni Begründig i de fehlende Begegnungsmöglichkeite vo de Züg uff de eingleisige Strecki, en Stundentakt bis Blummberg nu mit Züg zfahre isch deshalb uumöglich. Deshalb bschtoht z Lipferdinge Busahschluss vo un noch Blummberg. Am Wochenend bschtoht abber nuh en Zwei-Stunde-Takt. Die Züg startet un endet abber am Wochenend anderscht als unter de Woch in Blummberg. A de Wocheend vo Mai bis Oktober wörret sit em Johr 2006 einzelni Ringzüg durch de Naturpark-Express ersetzt, welle Gammertingen und Sigmaringen über Duttlinge und Immendinge mit Zollhuus-Blummberg verbindet un uff die Fahrtzite vo de Museumsbahn abgschtimmt isch. Selle Radwanderzug zielet vo allem uff de touristische Märkt, un soll de Naturpark Obere Donau mit em Wuetetal un de Museumsbahn verbinde.

Zurzitt sin uff de Sauschwänzlebahn drei Dampflokomotiven un uhgfähr zwölf Personenwage stationiert. Die Museumszüg verkehret sit 1997 hauptsächlich mit de Dampflok 86 333, welli vohor im Ysebahnmuseum vo Nördlingen unterbrocht gsy isch. E witeri Dampflok chunnt glegentlich zum Ysatz, dodeby handlets sich um die 1943 bauti un 2003 renovierti 50 2988. Ußerdem sin noh die 52 8012 un die 105 uusgschtellt, welli aber nit betriebsfähig gsy sin. Bi Letschdoror handelt s sich um e so gnannti „Werksdampflok“. Sie isch 1952 baut worre un sit 2002 in Blummberg stationiert.

Sit Aafang 1989 wird e kleineri Diesellokomotiv, e sogenannti "Köf" ygsetzt, welli sowoll zum Rangiere als auch für Arbetszüg vo de Bahnmeischterei verwendet worre isch. Gelegentlich wörd sie au für Sonderfahrte benutzt. Sit Endi 2003 isch uff dere Strecki no e zweiti nahezu identischi Köf stationiert. Ebeso wörd sit 1995 en Esslinger Dieseltriebwage ygsetzt.

D Waggons stammt hauptsächlich vo de "Schweizerischen Industriegesellschaft (SIG)" beziehungswys vo de "AW Karlsruhe"; baut worre sin zwische de erschte Johr vom Zwanzigschte Johrhundert un de fuffzger Johr. Sie bietet durchweg die zweiti Klass.

Die Museumsbahn fahrt uusschließlich zwische April un Oktober nach feschtem Fahrplan. Desell Plandampf-Vokehr findet während de Saison jeweils am Samschtig, Sunn- und Fyrtig sowie mittwochs un seltner au dunschtigs statt. Die Museumsbahn fahrt eimol, zu de Spitzezite im Summer fahrplanmäßig mitunter au zweimol däglich vo Blummberg nach Wize un zruck.

Uff em südliche Abschnitt zwische Lauchringe un Wize findet sitt 2003 wider a de Wocheende Personenverkehr statt.
Die "Dütsche Bahn" richtet en uff die Fahrtzite vo de Museumsbahn abgschtimmte Zuebringervokehr y, welle als "Wize-Pendel" bezeichnet wörd, vo Waldshuet-Düenge an de Hochrhybahn nach Wize y. Desell wörd us Richtung Lauchringe mit Dieseltriebwage vo Baureihe 641 betribbe. 
Die Strecki zwische Oberlauchringen un Wize wörd vo de Stadt Blummberg pachtet un betriebsfähig instand gsetzt. Im Johr 2011 war de Oberbau uff sellem Abschnitt besunders zwische dem (ehemalige) Bahnhof Ofteringe und em Haltepunkt Stüelinge in em schlechte Zueschtand, wa zu uusdehntè Langsamfahrschtelle (V= 15 km/h ) gführt hèt. De Haltepunkt Öschinge isch 2011 betrieblich gsäh schlecht ygrichtet gsy, so isch en betriebliche Halt erscht noch em BÜ Wutöschinge möglich, abber de Bahnschteig für die BR 641 vill z kurz aaglegt gsy.

Sit de Ystellig vom Güetervokehr zwische Immedinge un Zollhuus-Blummberg am 31. Oktober 1995 un zwische Lauchringe un Wize im Jahr 2001 diènt d Sauschwänzlebahn nummemeh uusschließlich im Personè- bezyhigswys Museumsvokeer.

De Güetervokehr het bis Mitti 2001 de Rohschtoffaaliferig vo de Firma Sto z Wizä diènt. Disell Leischtig isch vo de "Dütschè Baan" uff de Relation Obberlauchringè-Wizä erbrocht worrè. Bis zu de frühe 1990er Johr sin Streggèdiselloks vo de Baureihe 212 zum Ysatz cho. Bis zu de Yschtellig vo sellerè Leischtig het mò ahschliessend Rangyrdisellokomotivè vo de Baureihe 290 ygsetzt.
Des für die Aliferig notwendige Industrieaschlussgleis isch übber diè südlichi Uusfahrt vom Baanhof Wizä a des Streggènetz aabundè worrè. Bis zum Neubau vo dem Abschnitt Grimmelzofe-Stüelinge vo de B 314 het sell Aschlussgleis die B 314 mittels vonnem unbeschrankte Bahnübergang mit Lichtzeiche krüzt. Die Güterwäge sin durch e Tor durre uff des Betriebsgländ vo de Firma Sto rangiert worre, wo e kleini Drehschybe es erlaubt het, einzelni Waggons uff e quer dezue agordnetes Abschtellgleis zu rangiere. Diselle Rangiermanöver sin mit em Unimog duregführt worre, wellè über klappbari Radsätz i de Normalspur verfügt hèt. De Inhalt vo dene Güterwage isch zumeischt über Schlüch direkt i die Silos vo de Produktionsahlag "Sto 80" pumpt worre. Zum Ysatz sin i de Regel die Wagengattige Tdgs, seltè die Gattige Z un U ko.
Rooschtoffliferigè hèt uff èm unterè Streggèabschnitt uff dè Relation Obberlauchringè-Stüèlijngè gää, dört isch s Tanklager vom Brènnschtoffhändler "Mineralöl Stüèlingè" beliferèt worrè. Sell Tanklager hèt sich bis Aafang vom 21. Johrhundert zwûschem Güètèrschuppè un dè Holzvoladèrampè im Baanhof Stüèlingè gschtandè.

Landwirtschaftlichi Güeter sin über vieli Bahnhöf a de Strecki umgschlage worre, dementschprechend verfügte die Bahnhöf über 1-2 Freiladegleis. 
De letschte Kund für Agrargüeter uff em Süedabschnitt war d ZG Raiffeisen in Stüelinge. Zu de Belieferig vo de ZG isch vor em BÜ am Nordend vom Bahnhof Stüelinge e Handweiche ybaut gsi. 
Holzverladig war e witere Güeterschparte vo dere Lokalbahn. Zu sellem Zweck het s e Holzverladeschtelle a viele Bahnhöf vo de Sauschwänzlebahn gäh. Im Mai 2012 noh guet z erkenne isch diesell a de Norduusfahrt vom ehemalige Bahnhof in Stüelinge. 
De Stückgutvokehr spielt bis zum End vom 2. Weltchrieg e untergordneti Rolle, hinnenoch gar keine meh.

Die Durchschnittsgschwindigkeit isch uffgrund vom überholungsbedürftige Oberbau sehr bescheide gsy (byspylswys uff em Abschnitt Äberfinge–Stüelinge 30 km/h).

Generell wörret die zivile Züg uff de Wuetedalbahn mit gringwertigem Rollmatrial bediènt, was au de Ystufig als Sekundär- bzw. Nebebahn entsproche hèt. A de Stygig vo dere Strecki ka sell nit glegè hah, da sie e maximali Stygig vo 10 Promille hèt. Des Fahrgaschtuffkoh uff de Strecki Oberlauchringe-Immedinge isch jedoch scho vor de Inbetrybnahm vom erschte Abschnitt Oberlauchringe-Stüelinge als sehr gring ygschtuft worre.

Bis zu de Gründig vo de Dütschi Rychsbahn (DR) sin uff de Sauschwänzlebahn uusschliesslich folgendi Lokomotvgattige vo de Großherzoglich Badische Staatsysebahnen zum Ysatz :

Selli Gattige hét mo bis etwa 1959 uff de Sauschwänzlebahn beobachte könne.

Ab 1920 hèn diè preußische Gattige G10 un G12 für Güeter- un Personezüg Yzug ghaalte.
De Ysatz vo de in Villingen beheimatete P8 uff de Sauschwänzlebahn im Regelzugverkehr isch nit belait. Ab 1936 isch die DR-Baureihe 64 vom Bw Waldshuet uff dere Bahn ygsetzt worre.

Während em 2. Weltchrieg hèt sich e vielfältigers Bild uff de Strategische Bahn im Wuetedal ergäh. Nebe de DR-Baureihe 58 (ex G12) hèt die DR-Baureihe 50 ab 1940 ihr neues Ysatzgebièt uff de strategische Bahn in Süedbade eroberet. 
Sit 1943 hét s Bw Villinge die DR-Baureihe 86 is Aitrachtal gschickt. Ab 1944 sin denn no vo Villinge her die DR-Baureihe 42 un die Preußische T 14 dezue ko. Exote wi die SNCF-Gattig 140 un die SBB C 5/6 (als Mietlok) waret ebefalls längs vo de Wuete im Ysatz.

Während de französische Bsatzig ab 1945 sin die Loktype G12, BR 42 sowie die DR-Baureihe 44 zu dere Ehr ko, Reparationsleischtige in Form vo Schwarzwälder Holz über s Wuete- und Hochrhytal noch Frankrych z spedyrè.

Noch de Wideruffnahm vom Reglzugdienscht hèt wider die VIb, VIc, die G10 un die BR 50 zwische Oberlauchringe un Immendinge vor Persone- un Güterzüg iren Dienscht übrenoh. Letztgnannti Baureihe hèt im Johr 1968 s End vo de Dampflokära uff de Sauschwänzlebahn mit yglütet.

Die zunehmendi Vodieselung vo de süedbadische Sekundärbahn hét im Johr 1953 aagfange un folgendi Triebfahrzüggattige uff die Strecki brocht:

Schweri Personenzüg uff dem Süedabschnitt sin bis 1968 vo de BR 50 zoge worre, denn hèt bis 1971 die BR 212 die Leischtige übernoh.
Lychti Personèzüg sin sit dè 1950er-Johr vom Schinnèbus uff dè Relation Waldshuèt-Stüèlingè bzw. - Luusè-Blomegg zum Ysatz cho, abber nit witer, well d Sauschwänzlebaan jò sit 1955 stillglait gsi isch.
Kurz vor Betrièbsystellig vom planmäßige Personevokehr uff dem Süedabschnitt isch sporadisch au diè BR 216 zum Ysatz ko.
Intressant isch au de Ysatz vo de BR 220 i de 1970er Johr vor Güeterzüg uff em Nordabschnitt. Dodeby hèt de einschtig Diesellokschtar vo de DB uß de Fuffzger Johr si Gnadebrot im Aitrachdal gfrischtet hèt.
Als letschti Disellok isch nõch dè Ystellig vom Regelvokeer d BR 290 als Nõchfolger vo dè BR 212 bis Aafang vo dè 1990er-Johr zum Ysatz cho, un zwar mit dè Übbergabè vo Lauchringè bis zum Aaschlussgleis vom Sto bi Wizè-Baanhof.

È kurzes Gastschpyl hèt 1955 im Wuetedal de Schienen-Straßen-Omnibus (Schi-Stra-Bus) gää, e lauffähigs Fahrzüüg, wo mer uff de Strõß un au uff de Schinnè ysetze ka. Mit dem Bus sin während em Inschtandsetzigsbüez a dere Strecki de aufwändigi Teil vo dere Strecki ( Hp. Luuse-Blumegg - Bhf. Zollhuus-Blummberg ) mit sine ortsferne Bahnhöf auf de Stroß umfahre un die örtliche Sidlunge bedient worre, während die wenniger problematische Deil vo dere Strecki noch wie vor vo de Schine uus bedient worre sin. nit uusgreifte Konzept vo de Fahrzüg hèt Verspötige provoziert; vo allem de Aatrieb vo de gummibereifte Räder a de Hinterachs hèn uff de Schine großi Problem verursacht un hèn e dauerhafti Yführig vo dene Fahrzüg verhinderet, so dass de "Schi-Stra-Bus" im Dezembèr 1955 widder uss em Wuètèdal voschwundè isch.

Witerhy hèt s uff èm Induschtrygleis vo dè Fa. Sto AG z Wizè i dè 1980er bis i d 1990er Johr è Unimog gha, wo uff èm Wärchsgleis zum Rangyrè vo einzelnè Güèterwägè diènt hèt. Desèll Unimog hèt sowoll uff èm Aaschlussgleis wiè au frei uff èm Wärchsgländè faarè könnè. S Rangyrè isch nötig gsi, well s Entladègleis am Siloturm vo dè Abfüllaalaag "Sto 80" us Blatzgründ übber è chlyni Drèèschybè mit ènem Abschtellgleis vobundè gsi isch.

Im Museumsbaanbetrièb wörd für d Wartig vo dè Sauschwänzlebaan vor Saisonaafang glegèntlich Bagger ygsetzt, welli sich sowoll uff dè Strõß wiè au dè Schinnè fortbewegè könned. Ysatzgebièt für söttigi Faarzüüg sind byschpillswys d Stockhaaldè, d Wannèschtygè odder dè Wyler z Grimmelzofè.

D Sauschwänzlebahn isch vo 1882-1994 de badische Bahndirektion z Karlsrueh unterschtellt gsi. 
S Rollmatrial isch vo 1875-1894 durch s Bahnbetriebswerk (Bw) vo Waldshut gschtellt worre.
Im Zitraum 1894-1911 hèt s Bw z Villinge die Uffgab übernoh. 
Ab 1911 hèn die Werk z Villinge un z Waldshuet s Bereitschtelle vom rollende Matrial übernoh. 
Bis 1964 war fürs Rollmatrial im süedliche Abschnitt bis Luuse-Blumegg s Bahnbetriebswerk z Waldshuet zueschtändig. Denoch hèt s Bw Haltingen de Unter- un Vorhalt vom Rollmatrial für de Abschnitt Oberlauchringe - Luuse-Blumegg übernoh.
Für d Aitrachtalbahn Zollhaus-Blummberg - Immedinge war nach de Auflösig vom Bw Villingen 1967 des Bw Radolfzell zueschtändig.
Mit de Yführig vom Museumsfahrbetryb uff em Mittelabschnitt sin die Grenze zwische de Bahnbetriebsswerk 1977 vom Bf Luuse-Blumegg hy zum Bf Zollhuus-Blummberg verlegt worre, wodurch des Bw Haltinge bis hüt für s Rollmatrial uff Site vo de Dütsche Bahn für de Abschnitt Oberlauchringe - Zollhuus-Blumberg zueschtändig isch.
Die Museumsbahn nutzt ihri Aalage z Füetze für s Abschtelle un Unterhalte vom Rollmterial.
Sit 1992 git s im ehemalige Güeterschuppe vom Bahnhof Zollhuus-Blummberg e Ysebahnmuseum, wo die ußergwöhnlichi Geschicht vo de Sauschwänzlebahn in ere Daueruusstellig dokumentiert. Des Museum wörd vo Ehrenamtliche betrybe un isch stundenwys a de Betrybsdäg vo de Museumsbahn für s Publikum göffnet.

Parallel zu de Museumsstrecki Wize – Zollhuus-Blumberg isch ußerdem en so gnannte "Ysenbahn-Lehrpfad" ygrichtet worre mit ere Längi vo 19 Kilometer un em Höheunterschyd vo rund dreihundert Meter. Desell Lehrpfad bindet au en "Vierbahneblick" y, bi dem die schleifeartigi Streckeführig vo de Sauschwänzlebahn bsunders guet z säh isch.



</doc>
<doc id="39041" url="https://als.wikipedia.org/wiki?curid=39041" title="Chosrau II.">
Chosrau II.

Dr Chosrau II. ("Chosrou" []; griechisch "Chosroes"), "Parwez" („Sieger“; "Parwīz" [] gnennt), isch dr Soon vom Hormizd IV. und Änkel vom Chosrau I gsi. Dr Chosrau II. het vo 590 bis 628 regiert und isch dr letscht bedütendi Groossköönig vo de Sassanide gsi. Er isch Ändi Februar 628 (woorschiinlig am 28.2.) gstorbe. 

Dr Chosrau isch 590 noch em Sturz vo sim Vater Köönig worde. Churz druf het en dr General Bahram Chobin verdriibe und er isch uf Byzanz gflüchdet, won en dr Maurikios understützt het. Er het Drubbe gschickt, won em Chosrau ghulfe häi si Droon zruggzeroobere. Zum Dank het dr Chosrau im Maurikios bedütendi Zuegständnis im Friidensverdraag gmacht. Wo dr Maurikios 602 gstorbe isch, isch dr Friide ume gsi und d Perser häi no di noo byzantinischi Gebiet im Oste afo eroobere, vor allem wo dr Herakleios 610 Kaiser worde isch. 626 häi d Perser und d Aware sogar zämme Konstantinopel belaageret, wenn au ooni Erfolg. Dr Herakleios het denn Persie aagriffe und sä in dr Schlacht bi Ninive im Dezämber 627 besigt. Dr Chosrau isch uf Ktesiphon gflüchdet und denn abgsetzt und ermordet worde. Si eltischt Soon, dr Siroe het d Macht an sich grisse und sini Gschwüsterte umbrocht. Churz druf isch er aber sälber gstorbe und z Persie het s Chaos gherrscht. Im Friidensverdraag vo 629/30 häi d Sassanide denn alli erooberete Gebiet wider an d Oströmer verloore.



</doc>
<doc id="39043" url="https://als.wikipedia.org/wiki?curid=39043" title="Phokas">
Phokas

Dr Phokas (, ; * noch 547 z Thrakie; † 5. Oktober 610 z Konstantinopel) isch vo 602 bis 610 Kaiser vom Oströmische bzw. Byzantinische Riich gsi. Er isch dr erst erfolgriichi Usurpator in dr byzantinische Gschicht gsi und het si Vorgänger Maurikios und däm sini Söön brutal lo ermorde. Dradizionell gältet er as e despotische Herrscher, wo d Regierig von em s Oströmische Riich erschütteret häig. 

S Riich under em isch vom ene Bürgerchrieg blogt worde und isch nume nid zämmebroche, wil die alti Verwaltig no funkzioniert het. Dr Perserköönig Chosrau II. het Nordmesopotamie, Armenie und Däil vo Ostchläiasie erooberet. Uf em Balkan isch s wäärend siner Regierigszit rueig gsi, aber churz druf häi d Slawe s Land dört afo übernee. In Italie het er de Langobarde usser em Exarchat vo Ravenna alli Gebiet gloo, wo si übernoo häi.

Dr Herakleios dr Elteri, dr Exarch vo Karthago het sich mit dr byzantinische Opposizioon zämme do. Si Soon Herakleios isch mit ere Flotte uf Konstantinopel gfaare. Dört isch dr Phokas ermordet worde.




</doc>
<doc id="39047" url="https://als.wikipedia.org/wiki?curid=39047" title="Byzantinische Zeit (Ägypten)">
Byzantinische Zeit (Ägypten)

Die byzantinischi Zit het z Egüpte im Joor 395 aagfange, wo s Römische Riich ufdäilt worden isch. Wäge siner Laag im östlige Middelmeerruum het Egüpte zum Ostriich (Byzanz) ghört. Es isch aber e bruchlosi Fortsetzig oder e zwäite Abschnitt vo dr spootantike griechisch-römische Faase vom Land und isch z Änd gange, wo d Araber im Joor 642 s Land erooberet häi.

E Kennzäiche vo dr spootantike Epoche vo Egüpte isch gsi, ass sich s Christedum, wo scho früe e Hufe Aahänger gfunde het sich duuregsetzt het. Die verschiidene Patriarche vo Alexandria häi die underschiidligste Leere breedigt und mänggisch mit Gwalt duuregsetzt. Das isch au d Blüetezit vom Koinobitedum, vom früeje Chlosterwääse, gsi.

Zur Zit vom erste oströmische Kaiser Arcadius isch dr "Gründer" vo dr egüptische koptische Chille, dr Schenute, Vorsteher vom Wisse Chloster bi Sohag gsi. Dr Theophilus vo Alexandrie het brobiert si Leer, ass Gott anthropomorf sig, also in menschliger Gstalt wurd ufdräte, mit Gwalt gege sini Gegner duurezsetze.

408 het dr jungi Kaiser Theodosius II. as Chind de Droon vo Ostrom bestiige. Vier Joor spööter isch dr Theophilus vo Alexandria gstorbe. Si Noochfolger isch dr Kyrill gsi, äine vo de mächdigste Chillemanne vo siner Zit. Er het 431 uf em ökumenische Konzil vo Efesos sini theologische Posizioonen für d Riichschille verbindlig chönne duuresetze und gältet bis hüte as die wichdigsti Gründergstalt vo de Miafüsite. Z Alexandria het 415 e christlige Mob die bedütendi häidnischi Filosofin Hypatia uf offener Strooss ermordet; aber au noch irem Dood het s no joorzääntlang pagani Gleerti in dr Stadt ge.

Im Kyrill si Noochfolger Dioskur, wo 444 s Patriarchenamt übernoo het, het sich uf dr so genannte "Röibersünoode" vo Ephesos 449 mit siner monofüsitische Leere zerst chönne duuresetze. Aber nume zwäi Joor spööter isch s uf em vierte ökumenische Konzil z Chalcedon zur Spaltig cho: dr Babst Leo dr Grooss het die monofüsitischi Leer verworfe, und d Meerhäit vom Konzil und dr Kaiser Markian häi sich dere Posizioon aagschlosse. Die mäiste Egüpter häi aber d Beschlüss vom Konzil abgleent, und das het in de zwäi Joorhundert druf immer wider zu Spannigen zwüsche Egüpte und Konstantinopel gfüert.

Dr Kaiser Markian het wäärend sinere Herrschaft (450–457) gege d Nubier und d Blemmyer kämpft und im Joor 502 het s in Egüpte e Hungersnot gee. Sust het s Land aber im Friide gläbt und isch wirtschaftlig ufblüet. Wi zu Zite vo Rom isch s immer no d Chornchammere vom Riich gsi und egüptischs Getreid het Konstantinopel versorgt.

Dr Kaiser Justinian I. het nöiji Verwaltigsreegle für s Land erloo. Egüpte isch im 6. Joorhundert äini vo de riichste und wichdigste Browinze vom Oströmische Riich gsi. Z Alexandria isch die antiki Bildig no lang pflägt worde, und au uf em Land het s am Nil nh in dere Zit Lüt gee, wo e klassisch-griechischi Erziehig ("paideia") gnosse häi, wie s Bischbil vom Dioskoros zäigt. Under em Justinian isch allerdings 535 oder 537 dr letschti offiziell duldeti pagani Tämpel vo Egüpte, s Isishäiligdum vo Philae, vo kaiserlige Soldate zuedoo worde.

Erst im 7. Joorhundert isch die langi Zit vom üssere Friide fertig gsi: 619 si dir sassanidische Perser under em Chosrau II. in Egüpte iigfalle und häi Alexandria iignoo (Dritti Perserherrschaft). Dr Chosrau het denn agfange, s Land administrativ in si Riich z integriere. Doch noch em Siig vom Kaiser Herakleios si d Perser bis 630 wider abzooge.

Dr oströmischi Driumf het aber nid lang ghebt: D Araber häi vo 632 aa mit dr islamische Expansioon aagfange. 636 isch Damaskus gfalle, und die kaiserligi Armee isch in Sürie entschäidend gschlaage worde. Dr arabischi Fäldheer Amr ibn al-As het für si Kalif Umar ibn al-Chattab Pelusium erooberet und het en oströmischi Armee 641 bi Heliopolis gschlaage. 642 isch Alexandria gfalle. Mit däm het in Egüpte die Früeislamischi Zit aagfange. E baar Joorzäänt spööter het Arabisch s Griechische as Verwaltigssprooch ersetzt.



</doc>
<doc id="39057" url="https://als.wikipedia.org/wiki?curid=39057" title="Awaren">
Awaren

D Aware si e zentralasiatischs Ritervolk gsi, wo die ethnischi und sproochligi Häärkumft von em nonig gnueg erforscht worden isch. Si häi im Früemiddelalter über 200 Joor lang Middelöiropa vo ire Siidligsgebiet in dr Pannonische Diefebeni beherrscht und si in dere Zit dr wichdigsti Machtfaktor zwüschen em Frankeriich und em Byzantinische Riich gsi.

Eso weenig Sproochmaterial isch überliiferet, ass mä d Aware ethnisch-sproochlig zu nüt cha zueordne. Noch em chinesische Gschichtsbuech Liang-shu si d „War“ e Sit lang Wasalle bezieigswiis Aaghöörigi vo de proto-mongolische Rouran gsi. Näben ere prototürkische oder mongolische Häärkumft het mä au en indogermanischi oder finno-ugrischi in Betracht zooge. No schwiiriger wirds, wil Verbänd im zentralasiatische und pontische Ruum (Schwarzmeerregion) ethnisch kuum homogen gsi si und sogar Nääme häi chönne „wandere“. So häi die klassizistisch orientierte byzantinische Gschichtsschriiber Grubbe us däm Ruum vilmol äifach as „Sküüte“ oder „Hunne“ bezäichnet, ooni dass si mit däm öbbis über iri Ethnii gsäit hätte.

Noch dr "Encyclopaedia Iranica" häi d Aware, wie au die spöötere Mongole, zu dr Nomadekonföderazioon "Śyän-bi" ghöört und sige "„ooni Zwiifel dr erst gschichtlig erfassti mongolischi Stamm“". Anderi Kwelle drgeege gäben aa, ass scho die ethnischi Zämmesetzig vo de Śyän-bi umbekannt isch.

Noch chinesische Chronike si d War ursprünglig e Zwiig vo de indoöiropäischen Yüe-tschi gsi, wo us em Tarimbecki uf Afghanistan usgwanderet si. Die Nördligi Wei-Dynastii het sä besigt und bald druf si si 463 as nöiji Grubbe am Schwarze Meer ufdaucht, und häi sich sälber „War und Chunni“ (vilicht e versteckte Hiiwiis uf Räst vom Ritervolk vo de Hunne gnennt; allerdings si sonigi etümologischi Abläitige käi zwingende Bewiis für e rekonstruierbare Lauf vo dr awarische Wanderig. Dr awarischi Dradizioonskärn het jedefalls noch däm us zwäi herrschaftsfäige Gschlächter bestande, wo iri Näme vo zwäi müthische Köönig mit dene Näme abgläitet. Es isch mööglig ass d Aware spööter au e füerende Zwiig vo de Hefthalite gsi si und ir Siidligsgebiet wer eso woorschinlig in dr Nööchi vom Aralsee gsi. 

Noch 555 si d Aware under em Druck vo de Göktürke gege Weste zooge und si 558 Föderate vom Byzantinische Riich worde. Um 560 häi si d Protobulgare am Schwarze Meer besigt, wil aber d Göktürke si immer no verfolgt häi, si si witer in Richdig Balkan zooge. Im Joor 567 häi si zämme mit de Langobarde s Riich vo de Gepide zerstöört, wo im spöötere Siibebürge gsi isch, denn häi si sich vor allem im Karpatebecki niidergloo und d Herrschaft über Pannonie übernoo. Scho früe häi sich dört Slawe aagsiidlet, wo Dribut zaalt häi, wie u. a. Grabfünd us Hennersdorf bi Wien zäige. D Aware häi sich woorschinlig au mit de Räst vo de Hunne, wo no in dr ungarische Diefeben gläbt häi, vermischt.

Ir Iiflussgebiet isch vo dr Ostsee bis zur Wolga gange. Under irem Chan Baian si d Aware e Groossmacht gsi und häi vom Byzantinische Riich und vo de Franke Dribut ghöischt. Am Ändi vom 6. Joorhundert het sä dr byzantinisch Kaiser Maurikios aagriffe und ir Riich isch churz vor em Zämmebruch gstand (→ D Balkanfäldzüüg vom Maurikios). Wo aber dr Maurikios im Joor 602 gstürzt worde isch, isch s byzantinische Riich in d Anarchii versunke, und d Aware häi sich erholt und 610 Erfolg gege d Langobarde im Friaul und 611 gege d Franke ghaa. Denn häi d Aware d Balkanhalbinsle erooberet drotzdäm dr Kaiser Phokas, wo denn scho gstürtzt gsi isch, im Joor 604 mit iine e Dributfriide abgschlosse gha het. Zämme mit de Slaw, wo ine Underdaan gsi si, häi d Aware mee as äinisch Thessaloniki belaageret, zletscht 626 mit Hilf vo de persische Sassanide sogar die oströmischi Hauptstadt Konstantinopel, was aber nid glunge isch (→ Belaagerig vo Konstantinopel 626). Ire Ruef, ass si unbesigbaar were, häi si aber im Kampf gegen e Maurikios für immer verloore, und im Lauf vo de Joorzäänt häi denn immer mee slawischi Fürste d Oberhohäit vo de Aware abgschüttlet und iiri Machtberiich uf dr Balkanhalbinsle vergröösseret. Under em fränkische Chaufmaa Samo häi sich no anderi slawischi Stämm vom Iifluss vo de Aware befreit. Eso isch dr Höhepunkt vo dr Macht vo de Aware überschritte gsi und wil si jetz käi Gränze mit Byzanz me ghaa häi, hets käini Chrieg me gee zwüsche de Aware und Byzanz. 

Bis zum Ändi vom 8. Joorhundert häi si über ganz Pannonie und Karantanie gherrscht, aber si si immer Aagriff vo Bulgare, Kroate und andere Slawestämm usgsetzt gsi. Wägen em Iifluss vo de Aware uf d Handelswääg im Oste. het dr fränkisch Köönig und spööteri Kaiser Karl dr Groossi um 800 en östligi Gränzmark, die Awarischi Mark, iigrichdet. D Aware si zu dere Zit aber scho vil weniger chriegslustig gsi und grösseri Chriegszüüg het s um 800 scho lang nüme gee. D Schetz vo de Aware, wo dr Einhard beschribt, wurde noch däm us Zite stamme, wo scho lang vrbii gsi si. Au d Daatsach, ass dr Einhard in sinere "Vita Karoli Magni" drvo brichdet, ass dr Karl uf sine Awarezüüg nume wenig Widerstand aadroffe het, dütet uf das aane. 
In de Fäldzüüg zwüsche 791 und 803 het dr Karl dr Groossi zämme mit em bulgarische Chan Krum d Aware vernichtend gschlaage. Die si scho lang sässhaft gsi und häi dr Kontakt zu de übrige Steppevölker verloore und ire politische Iifluss isch in Hindergrund dräte.

S Volk vo de Aware, wie das vo de Hunne, het sich zum Däil mit e baar südslawische Völker vermischt. Mä het molekulargenetischi Undersuechige an Y-Chromosome in dr Bevölkerig vo dr kroatische Insle Hvar gmacht, wo zäigt häi ass si us Zentralasie abstamme.

Au in dr Sprooch häi si e baar Spuure hinderloo. So versteckt sich im Name "Banat" dr awarischi Fürsteditel „Ban“, wo ursprünglig us em Persische chunnt. Er isch vom Naame vom berüemte General Khagan Baian abgläitet. Spööter isch er as "Banus" vo de Kroate brucht worde.
Öb s hütige Kaukasusvolk vo de Awaren bzw. preziser "Nöi-Aware" in dr russische Däilrepublik Dagestan Noochfaare vom ene Däil vo de historische Aware si, isch umstritte. Dr Sproochwüsseschaftler Harald Haarmann goot drvo us, ass Däil vo dr awarische Bevölkerig bi Iifäll in Öiropa im Kaukasus bliibe sige. Dört häige si sich in iirer Kultur und Sprooch an s Kaukasische aabasst.




</doc>
<doc id="39058" url="https://als.wikipedia.org/wiki?curid=39058" title="Herakleios">
Herakleios

Dr Herakleios (; ; * um 575; † 11. Februar 641) isch vom 5. Oktober 610 bis zum 11. Februar 641 dr oströmisch bzw. byzantinisch Kaiser gsi. Er isch äine vo de bedütendste byzantinische Herrscher gsi und cha gliichzitig als dr letschti Herrscher vo dr Spootantike und als dr ersti vom middelbyzantinische Riich aagluegt wärde. D Dünastii, won er grümdet het, het bis zum Joor 711 regiert.

Die ganzi Regierigszit vom Herakleios isch im Zäiche vom milidäärische Abweerkampf gege üsseri Aagriffer gstande, zerst gege d Perser, spööter denn gege d Araber. Im Innere isch s Imperium vollständig gräzisiert worde, und dr Staat und d Gsellschaft häi diefi Veränderige erläbt.

Wichdigi Kwelle für sini Regierigszit si d "Osterchronik", en anonümi sürischi Chronik ("Anonymus Guidi"), d Gschichtswärk vom Pseudo-Sebeos, vom Theophanes und vom Nikephoros und d Gedicht vom Georg vo Pisidie. D Kwellelaag isch allerdings seer broblematisch, grad was d Versüech von ere Charakterisierig vom Kaiser betrifft.





</doc>
<doc id="39059" url="https://als.wikipedia.org/wiki?curid=39059" title="Islamische Expansion">
Islamische Expansion

Die Islamischi Expansioon bezäichnet d Eroberigspolitik vo de Araber vo dr Middi vo de 630er Joor aa und d Usdeenig vom Islam bis ins 8. Joorhundert iine. Vilmol wird iire Aafang as s Ändi vo dr Antike definiert.
Bis zum Dood vom Brofeet Mohammed 632 noch dr Zitwändi isch dr islamischi Machtberiich no uf die arabischi Halbinsle beschränkt gsi, und d Länder drumume si witgehend under dr Kontrolle vo Ostrom und vom Sassanideriich gstande. Im Mohammed si Noochfolger, dr erst Kalif Abu Bakr het nid nume e religiöse, sondern au e politische Füerigsaaspruch gältend gmacht, d Stämm wo si Herrschaft nid häi welle anerkenne, milidäärisch underworfe und denn, wil dr Islam sine Glöibige verbote het, gegenenander Chrieg z mache, vo 632 aa d Nochberländer aagriffe und erooberet het. Das isch ne umso liichter gfalle, wil d Oströmer und d Perser sich geegesitig erschöpft ghaa häi und kuum me Chraft gha häi, zum sich weere. 
Im Herbst 633 si d Araber mit ere starke Armee in Palestina iigfalle. D Oströmer häi sich no gweert, wo aber dr Abu Bakr Versterkig überchoo het, het er Damaskus chönne eroobere. Die nit-muslimischi Bevölkerig het e Chopfstüür ("dschizya") müesse zaale, drfür isch si aber vo de islamische Stüüre, dr Zakat und dr Sadaqa befreit gsi, und d Religioon vo de Jude und vo de Christe isch duldet bliibe. Das häi d Muslim vo denn aa in alle erooberete Gebiet eso gmacht. Woorschiinlig am 20. August 636 het d Schlacht am Jarmuk im hütige Jordanie stattgfunde und d Oströmer si entschäidend gschlaage worde. En anderi kaiserligi Armee isch churz druf in dr Ebeni zwüsche Emesa und Damaskus besigt worde und Byzanz het Syrie und Palestina verloore und sini Soldate uf Chläiasie zruggzooge. Jerusalem isch bis 638erooberet worde, und d Haafestadt Caesarea Maritima 640. 

Im Herbst vom Joor 640 si d Araber in Egüpte iigfalle und häi 641 die kaiserlige Druppen under em Statthalter Theodorus in dr Schlacht vo Heliopolis gschlaage. Alexandria, d Wältstadt vom Hellenismus isch 642 in iiri Händ gfalle.

Im Norde häi si bis in d 650er Joor Armenie erooberet. In Chläiasie si si aber nid vorwärts cho. D Oströmer häi mit Erfolg e Taktik vo dr verbrennte Ärde brucht, häi d Verdäidigung dezentralisiert, si groosse Fäldschlachte usgwiche und häi eso iir Land chönne verdäifige.

In Nordafrika häi d Araber alles Land bis ins hütige Marokko erooberet. S oströmische Karthago isch erst 697/698 gfalle, wil d Berber zerst gege d Araber kämpft häi, wie si das vorhär au gege d Römer gmacht häi. Die grooss Katastroofe für s Imperium isch aber gsi, ass es sini vorderorientalische Bsitz verloore het, wo zwäi Drittel vo sim Territorium usgmacht häi und mee as d Helfti vo siner Bevölkerig und vo wo drei Viertel vo sine Stüüre choo si. Drzue isch cho, ass wäge de arabische Raubzüüg in Chläiasie die mäiste Poleis undergange und dur chliini, befestigti Siidlige, wo men e "Kastron" gsäit het, ersetzt worde si.




</doc>
<doc id="39061" url="https://als.wikipedia.org/wiki?curid=39061" title="Schlacht am Jarmuk">
Schlacht am Jarmuk

D Schlacht am Jarmuk wird dradiyionell uf e 20. August 636 datiert. Si isch e wichdigs Eräignis im Raame vo dr islamische Expansioon gsi, wo denn in Schwung cho isch. Die muslimische Araber häi de oströmische Druppe vom Kaiser Herakleios en entschäidendi Niiderlaag biibrocht. Dr letscht Wiiderstand vo de Oströmer in dr Lewante isch denn in ere groosse Fäldschlacht zwüsche Emesa und Damaskus broche worde. In de Joor druf het Ostrom bzw. Byzanz sini Bsitz z Syrie und Palestina verloore und churz druf au z Egüpte.




</doc>
<doc id="39064" url="https://als.wikipedia.org/wiki?curid=39064" title="Basileus">
Basileus

Basileus, , , "vasiljás": „Köönig“) isch dr Ditel vo de Kaiser vom Byzantinische Riich gsi und vo meerere griechische Herrscher und Köönig.

Die wiibligi Form isch Basílissa, (, und isch für d Frau vom ene Köönig und au für Kööniignne, wo sälber regiert häi, brucht worde.

Dr Ursprung vom Wort «Basileus» isch umbekannt.
Sit em Joor 629 under em Kaiser Herakleios isch „Basileus“ dr offizielli Ditel vo de oströmische (byzantinische) Kaiser gsi, wo sich bis denn immer as „Autokrator“ bzw. „Imperator“ bezäichnet häi. Inoffiziell het mä „Basileus“ scho si spöötistens dr römische Riichsdäilig vo 395 brucht; d Iiwooner vo dr Osthelfti vom Römische Riich, wo mä Griechisch gschwätzt het, häi dr Kaiser scho im Prinzipat usser as „Autokrator“ (as Übersetzig vo „Imperator“) und „Sebastos“ (σεβαστóς; as Übersetzig vo „Augustus“) au as „Basileus“ bezäichnet. Dr oströmisch-byzantinischi „Basileus“ isch „Gsalbte Herrscher“ beziehigswiis „Herrscher im Ufdraag vo Gott“ gsi.



</doc>
<doc id="39065" url="https://als.wikipedia.org/wiki?curid=39065" title="Spätantike">
Spätantike

Spootantike isch e modärni Bezäichnig für s Zitalter im Middelmeerruum zwüsche dr Antiki und em Middelalter.

Dr Begriff het sich sit em Max Weber in dr Forschig duuregsetzt, dr Kulturhistoriker Jacob Burckhardt het aber scho 1853 d Wändig „spootantiki Zit“ brucht, und die isch am Ändi vom 19. Joorhundert vom östriichische Kunsthistoriker Alois Riegl übernoo worde.

Au wenn die gnaui zitligi Abgränzig vo dr Spootantike in dr Forschig umstritten isch, gältet mäistens dr Regierigsaadritt vom römische Kaiser Diokletian im Joor 284 noch dr Zitwändi as Aafang vo dere Übergangsepoche. S Ändi vo der Antiki isch Geegestand vo dr wüsseschaftlige Diskussioon. Mä cha sääge, ass d Spootantike im Weste vom römische Riich mindestens bis zur Absetzig vom letzte Kaiser in Italie im Joor 476 gange isch, eender aber bis zum Iifall vo de Langobarde in Italie im Joor 568. Im Oste vom Riich isch d Epoche äntwääder bis zum Dood vom oströmische Kaiser Justinian 565 noch dr Zitwändi oder bis zur arabische Expansioon im 7. Joorhundert ggange. 

D Bezäichnig vo dr Epoche as "Spootantike" het dr Vordäil, ass män en für e ganz Middelmeerruum cha bruuche, wäarend dr Terminus "früebyzantinisch," wo mängmol au brucht wird, nume für en Oste zuedrifft.

Im Lauf vo dr Spootantike het s Oströmische Riich e Dransformazioonsbrozäss duuregmacht und e Hufe vo sim Territorium iibüesst, wäärend die zwäiti spootantiki Groossmacht, s nöipersische Sassanideriich, ane 651 sogar ganz undergange isch. S Weströmische Riich isch scho vom 5. Joorhundert aa in e baar faktisch unabhängigi Territorie usenandergheit, wo aber die kaiserligi Oberhohäit no lengeri Zit anerkennt häi.

D Spootantike isch dr letschti Abschnitt vom Alterdum. Es ghöört zwar scho nüme zur „klassische“ Antike, aber au nonig zum Middelalter. Antiki Dradizioone häi witergläbt, si aber vo christlige und germanische Elimänt beiiflusst und veränderet worde. Früener het mä vom ene Niidergang greedet, hüte gseet mä d Joor vo öbbe 300 bis 600 mäistens nöitraler und redet von ere "Dransformazioon" vom antike Erb. Dr Siigeszuug vom Christedum isch uusegstande in dere Epoche und au d Entwicklig, wie die vorchristlige Kult und Dradizioone verschwunde si. Au in dr Kunst und dr Liddratuur häi christlig brägti Forme und Themene die klassische griechisch-römische abglööst oder beiiflusst und e nöije, charakteristische Stil isch entstande, wo au orientalischi Iiflüss zäigt.

D Spootantike stoot usserdäm under de Zäiche vo dr Reformierig vo dr römischen Armee und dr Verwaltig dur e Diokletian und dr Konstantin, dr Zementierig vo dr sakrale Stellig vom Kaiser, dr Völkerwanderig und dr Dransformazioon, wo denn choo isch, vom westlige Däil vom römische Riich in die germanisch-romanischi Wält, wo s öiropäische Middelalter brägt het.

Was d Alemannen agoot, so isch es i der lange Ziit vo der Spootantiki zu vil Chrieg zwüsche iine und de Röömer cho, und es isch ene glunge, nodisno iires Woongebiet ins obere Donaugebiet und bis übere Rhy und ins Elsass z vergrössere.


</doc>
<doc id="39066" url="https://als.wikipedia.org/wiki?curid=39066" title="Giro d'Italia 2012">
Giro d'Italia 2012

Dr 95. Giro d’Italia het vom 5. bis 27. Mai 2012 stattgfunde. Er het 21 Etappe und e Gsamtlengi vo 3.504 Kilometer ghaa. Gwunne het en dr Kanadier Ryder Hesjedal (GRM) vor em Spanier Joaquim Rodríguez (KAT) und em Belgier Thomas De Gendt (VCD). Dr Joaquim Rodríguez, wo zää Dääg lang s rooseroote Liibli vom Füerer aagha het, het s Punktklassemänt gwunne. Dr Italiäner Matteo Rabottini isch dr Best im Bärgfaare gsi und dr schnällst Noochwuggsfaarer dr Rigoberto Urán.

D Tuur het in Dänemark mit eme Äinzelzitfaare aagfange und isch z Mailand wider mit eme Äinzelzitfaare z Änd gange. Noch drei Etappe in Dänemark isch s Renne z Italie witergange, vo Verona us an dr Ostsite vom Land gege Süde. Dr südligst Punkt isch dr Lago Laceno gsi in dr achte Etappe, denn isch s an dr tyrrhenische Küste wider gege Norde gange. In dr letschte Wuche si d Bärgetappe in de Alpe und Dolomite cho, wo dr Rodriguez si erste Blatz het chönne verdäidige. Dr Hesjedal het denn aber s Zitfaare z Mailand gwunne und mit däm dr ersti Blatz im Renne. 

Die dritti Etappe rund um Horsens isch em Rennfahrer Wouter Weylandt, wo 2011 am dritte Daag vom Giro gstorbe isch, gwidmet gsi und mä het ere dr Naame "WW Special Day" noch em Spitznaame vom Weylandt gee. 

Am Start si die 18 ProTeam gsi. Usserdäm het dr Veraastalter RCS vier Wildcards an Professional Continental Team verdäilt, under anderem an die dütschi Mannschaft NetApp, was eender en Überraschig gsi isch. Nit iiglaade het mä Acqua & Sapone um en ehemolig Giro-Siiger Stefano Garzelli, wo bi däm Giro äigentlig si letschts Renne het welle faare. Jedi Mannschaft het nüün Faarer an Start gschickt, so dass s Fäld im Ganze 198 Maa stark gsi isch. Drunder si drei Dütschi, säggs Schwizer, fümf Östriicher und zwäi Luxeburger gsi.



</doc>
<doc id="39068" url="https://als.wikipedia.org/wiki?curid=39068" title="Alte Geschichte">
Alte Geschichte

Die Alti Gschicht isch e Däil vo dr Gschichtswüsseschaft, wo an de Universideete gleert wird.

Das Fach behandlet s „klassische“ griechisch-römische Alterdum (d Antike). Wüsseschaftler, wo sich mit dr Alte Gschicht befasse, wärde as Althistoriker bezäichnet. Mä cha s Fach an de mäiste Universideete studiere; an fast alle dütsche Hochschuele isch s en integrale Bestanddäil vo de mäiste historische Studiegäng. Es git Universideete, wo bsundrigi Instidut für die klassischi Alterdumswüsseschaft häi.

Die Alti Gschicht behandlet hüte alli Gebiet und Zitabschnitt, wo zur antike griechische oder römische Kultuur ghöört häi bzw. mit dene in unmittelbarem Kontakt gstande si. So beschäftigt si sich – im Unterschiid zur Archeologii und zur Ur- und Früegschicht – vor allem mit de schriftlige Hinderlasseschafte vo de Mensche, au wenn Althistoriker mänggisch au nit-schriftligi Kwelle uswärte.

Die Alti Gschicht im witiste Sinn foot mit de früeste (schriftlige) Zügniss vo dr Alte Wält in dr historische Zit aa, also mit de Käilschrifte vo de Sumerer, de egüptische Hierogliife und dr kretische Linear A (öbbe 1900–1450 vor dr Zitwändi), wo d Sprooch von ere bishär umbekannt isch.

In dr Braxis überlöön d Althistoriker die Themene aber andere Diszipline wie dr Egüptologii oder dr Assüriologii. 

Im ängere Sinn und in dr Braxis foot die Alti Gschicht hüte früestens mit dr mykenische Kultuur aa (um 1600-1000 vor dr Zitwändi; denn het mä d Linear B brucht, zum e frües Griechisch (Mykenisch) schriibe) bzw. mit dr Übernaam vom Alfabet dur d Grieche (im früeje 8. Joorhundert vor dr Zitwändi).

Die alti Gschicht höört mit em Übergang vo dr Spootantike zum Middelalter uff; me seit däre Epochewändi s Ändi vo dr Antike.




</doc>
<doc id="39073" url="https://als.wikipedia.org/wiki?curid=39073" title="Byzantinistik">
Byzantinistik

D Byzantinistik isch en interdisziplinäre Wüsseschaftszwiig, wo sich mit dr Gschicht, dr Kultuur, dr Religioon, dr Kunst, dr Wüsseschaft, dr Wirtschaft und dr Politik vom Byzantinische Riich beschäftigt. As Gründer vo dr Byzantinistik gältet dr dütschi Filoloog Hieronymus Wolf, e Humanist us dr Rönessanszit, wo öbbe 100 Joor noch dr ändgültige Erooberig vo Byzanz dur d Osmane aagfange het, Schrifte vo byzantinische Filosoofe z sammle, z übersetze und z veröffentlige. Dr erst Neogräzist und Sproochwüsseschaftler, wo au Byzantinist gsi isch, isch dr Karl Krumbacher gsi.




</doc>
<doc id="39083" url="https://als.wikipedia.org/wiki?curid=39083" title="Buchrain LU">
Buchrain LU

Bueri (amtlech "Buchrain") esch e politischi Gmeind im Wahlkreis Lozärn-Land im Kanton Lozärn, Schwiiz.

S Dorf liid uf em Hundsrügge zwösche Rüüss- ond Rontal im Südoschte vom Kanton. Zo de Gmeind ghört teilwis s Industriedorf Perle. Vo dr Gmeindsflechi send 49,5 % Landwirtschaftlechi Flechi, 17,1 % Wald, 27,3 % Sidligsflechi ond 6,1 % süschtigi Flechi. Nachbergmeinde vo Bueri send Ämme im Weschte, Öschebach im Nordweschte, Eibu im Norde, Root im Oschte, Dierike im Südoschte ond Äbike im Süde.

Bueri vermag alli Bedörfniss abzdecke, wo inere moderne Wohngmeind gstellt wärded. Im Tschannhof cha onder eim Dach alles för de Alltagsgebruch i agnämer Dorfatmosphäre ikauft wärde. Näbe usgezeichnete Fachgschäft ond Grossverteiler, befendet sech au d Post ond en Bank im Tschannhof. D Stadt Lozärn esch aber för grösseri Ichäuf nor 20 Minute metem Bus entfärnt.

Bueri esch zom erschte Mau gnamsed worde im Jahr 1178 aus "Buorren".

Trotz de rasante Entwecklig i de letschte Johr esch Bueri de ländlech Charakter blobe. De Dorfchärn met de schötzenswärte Buurehüser ond de alte Dorfchele bewised das ond send Züge us de Vergangeheit.

Quälle: Bundesamt für Statistik 2005

Dr Uusländeraateil esch 2014 bi 17,9 % gläge.

67,3 % vo dr Iiwooner send im Jahr 2000 römisch-katholisch gsii, 13,5 % evangelisch-reformiert.

Bi dr Nationauraatswahle 2015 hät s das Ergebnis gää: BDP 2,5% , CVP 18,6% , FDP 21,6% , GLP 6,6% , GP 4,1% , SP 12,0% , SVP 26,2% , Süschtigi 8,3%.

D Gmeindspräsidentin vo Bueri esch d Käthy Ruckli (Stand Februar 2016).

D Arbetslosigkeit esch im Jahr 2011 bi 2 % gläge.

Bi dr Volkszellig 2000 hend vo dr 4976 Iiwohner 87,8 % Dütsch aus Houptsprach aagää, 0,8 % Französisch, 1,8 % Italienisch ond 9,6 % anderi Sprache.

Z Bueri redt me s hochalemannisch Lozärntütsch.



 


</doc>
<doc id="39096" url="https://als.wikipedia.org/wiki?curid=39096" title="Kleinasien">
Kleinasien

Chläiasie (, ) oder Anatolie (von altgr. "anatolē" ‚Oste‘; ; ) isch e dä Däil vo dr hütige Türkei, wo zu Vorderasie ghöört. Chliiasie isch historisch för d Menschhaitsgschicht zimmli wichtig. Do hett di neolithischi Revoluzio stattgfunde, wo de Mentsch sesshaft woren isch und afange hett Städt baue, wa groossi Verändrige au i de Kultur und im Denke biwörkt het. Dör di ganz historischi Zitt bis i d Moderni isch Chliiasie d Brugg zwöschet Syrie und Mesopotamie im Oste und Europa im Weste gsii. Im antike Milet, e Stadt a de Westchüste vo Cliiasie, isch di ionische Naturphilosophii entstande und drususe di antiki Philosophii, wo bis hütt no s westliche Denke prägt. Au s Christetum hett sich, wenn au z Palästina entstande, vor alem z Syrie und z Anatolie as e Volksreligioo entwicklet und do sind au politischi Entschaid trooffe wore, weli christliche Aasichte richtig sind.

Dr Naame „Chläiasie“ läitet sich historisch vo de Landschaft Asia (Ἀσία) ab. Spööter hend Römer deno d Provinz Asia gnennt, wo aber nume e Däil a de Westchüste vo dr hütige Türkei bildet het. De Name isch scho bim Herodot uf de Ertail Asie öbertrait wore, d Bizaichnig "Asia minor" erschiint zerstmool im im 5. Jh. n.Chr. bim Orosius. De byzantinisch Name Anatolie taucht zerstmool im 10. Jh. uuf.

Chliiasie isch e Halbinsle, öppe 600 Kilomeeter brait und 1200 Kilomeeter lang. Im Norde litt s Schwarzi Meer, im Weste d Ägäis und um Süüde s Mittelmeer. Im Oste goots bis en Euphrat ane. Im Norde erhebt sich s Pontische Pirg (höchste Spitz: 3937 m), wo d Chüste vom Schwarze Meer vom Ineland abtrennt und nu wenig Öbergäng frailoot. Im Süüde isch de Tauros (höchste Spitz: 3734 m), wo im Oste mitem Antitauros is armenisch-iranische Bergland aastiigt (höchste Spitz: 5165 m). S Ineland isch e Hööchebni, im Durchschnitt öppe 900 m öberem Meerspiegel. S het nume wenig Abflüss zo de Meer und so bildet sich meriri Seee, de grööst isch de Salzsee Tuz Gölü (antik: Tatta) i Zentralanatolie. Di grööste Flüss sind de Kızıl Irmak (antik: Halys) und de Sakarya (antik: Sangarios), wo is Schwarze Meer ineflüsset. Gege Weste goot d Hööchebni in e bergigi Chüsteregion öbere, di grööste Flüss dai sind de Büyük Menderes (antik: Maiandros) und de Gediz (antik: Hermos). S Chüsteland vo de Ägäis hett vill gueti natüürlichi Häfe und fruchtbaari Flusstääller.
Di Pontischi Chüste am Schwarze Meer isch, wie scho gsait, vom Ineland her schwer zuegänglich, aber au vom Meer her, dos kai gueti natürlichi Häfe hett. D Mittelmeerchüste isch im Weste eener unzuegänglich, i de Mitti isch de Zuegang is Ineland recht guet und im Oste isch di fruchtbari Kilikischi Ebeni, mit e paar Öbergäng is Ineland. Kilikie isch eng a Syrie uusgrichtet. S Armenische Hööchland isch chliirüümig undertail und geographisch gege Mesopotamie offe.

S Wetter isch je noch Geget recht underschidlich. Di anatolischi Hööchebini isch troche mit eme kontinentaale Klima. S gitt groosi Temperaturunderschiid zwöschet Tag und Nacht und au Summer und Winter. I de Antiki isch s Klima e bitzeli chüeler und füechter gsii und s hett au Wald gge. D Hööchebni bistoot vor alem us Steppe, wo för Veezucht gaignet isch. Garte- und Feldbau gits nume a de Flüss und dai, wo gnueg Wasser för Biwässerig umen isch. Di Pontischi Chüste isch füecht und het au im Summer Rege, wo vo starche Wind as waldige Pontische Pirg anetrait werd. D Chüsteregione a de Ägäis und am Mittelmeer hend mediterrans Klima und sind entsprechend fruchtbar.

Tektonisch isch di Anatolischi Platte instabil, well die Arabischi Platte vom Südoste herr starch uf si druckt. Entlang vo de Längsachse verlauft drumm im nördliche Tail e Erdbebezoone. Im südliche Zentralanatolie hets ono Vulkään, wo bis i di historischi Zitt no aktiiv gsii sind, de höchst isch de Erciyas Daği (antik: Argaios). E zwaits vulkanisches Piet litt z Armenie im Piet vom See Van Gölü. Anatolie isch riich a Obsidian, e vulkaanische Stai und au a Chupfer-, Silber- und Isenerz. De Abbau vo dene hett scho i de vorhistorische Zitt aagfange.

Di anatolischi Halbinsle isch im Lauf vo dr Gschicht von e Hufe verschidnige Völker besiidlet oder beherrscht worde. Us de Bronzezitt zwöschet 2000 und 1200 v.Chr. sind di nödindogermanische Hattier, Kaskäer und Hurriter bikannt, di semitische Assyrer und di indogermanische anatolische Völcher, nämli d Hethiter, Palaer und Luwier, au griechischi Mykener hend sich a de Ägäis- und Mittelmeerchüste scho niderloo. I de Isezitt und Antiki, ab 1200 v.Chr. bis öppe 600 n.Chr. sind zo de anatolische Völker wie de Lyder, Karer oder Lykier no anderi indogermanischi Völcher dezuechoo, nämli Thraker, Phryger, Armenier und di keltische Galater, im Ebne Kilikie zom Tail au semitischi Phönizier und Aramäer. D Grieche hend sich a de Chüstene vo allne drai Meer niderloo und nodisnoo isch au s Bineland hellenisiert wore. Geg s End vo de Antiki sind z erstmool Türgge, en asiatisches Volch, uuftaucht, wo hütt no de grööst Tail biwonet. D Kurde sind en iraanisches Volch.

I de Altstaizitt (Paläolithikum, bis 9000 v.Chr.) hend de Neanderthaler ("Homo neanderthalensis") und de Noizittmentsch ("Homo sapiens sapiens") uf de Halbinsle glebt. Us dere Zitt stamed Felsmoolleraie, vor alem mit Abbildige vo Mentsche, Tier und Chrütz. I de Noistaizitt (Neolithikum, 9000-6000 v.Chr.) isch de Mentsch sesshaft woore. De Aabau vo Pflanze het zo starche Veränderige und zomene Entwickligsschub gfüert, wo Neolithischi Revoluzioo gnennt werd. Die hett im süüdliche Tail vo de ganz anatolische Halbinsle und im aagrenzende Syrie stattgfunde, bsunders aber i de zentralanatolische Steppe. D Erhööchig vo de Biomasse het au d Veehaltig mögli gmacht, aber vor alem zonere höchere Bivölkerigsdichti gfüert. Di erste groosse Sidlige sind entstande und aini vo der erste Städt isch Çatalhöyük i de ineranatolische Ebeni vo Konya gsii, mit ere Gröösi vo rund 13 Hektaare. D Blüeti hett die Stadt um 7000 v.Chr. erlebt. S sind noiji Technologie entstande, Keramik het d Lagerig vo Lebesmittel verbesseret, de Abbau vo Metallerz und Gwünig vo Gold sind uufchoo. Au i de soziale und gaistige Kultur hets Änderige ggee, so hend di groosse Sidlige d Arbetstailig möglich gmacht. D Natuurchräft, womer mit Zauberai het versuecht z biiflusse sind zu göttliche Wese personifiziert wore, wo i chliine Schrain und Kultrüüm vereert wore sind. Da hett zo religiöse Spekutalione gfüert mit theologische Konzept und zom Tail irrealistische Mythe, loosglöst vo de Alltagsrealität.

I de Chopferzitt (Chalkolithikum, 6000-3200 v.Chr.) sind nöd numeno i de Steppe sondern au i de Berge Dörfer entstande. Am Marmarameer im Nordweste isch es zomene Uustuusch mit de Balkankultuure choo, i de Kilikische Ebni isch ab 4000 v.Chr. de Iifluss us Mesopotamie recht starch wore und de Bau vo Paläst, Tempel und Festige isch öbernoo wore. I dere Zitt sind ersti Werchzüüg us Chupfer hergstellt wore und geg s End vom Chalkolithikum sind au ersti Bronzeobjekt uufchoo.

I de Früene Bronzezitt (3200-2000 v.Chr.) sind i verschidnige Piet palastäänlichi Baute und bifestigti Sidlige uufchoo. Au Waffe us Metall zaiget, as d Gsellschafte chriegerischer woore sind. S het sich e riichi Elitte uusbildet, wi ahand vo Graabfund erchennt were cha. D Iifuer vo Zinn und Edelstai wiiset uf Fernhandel hii. Noji techologischi Errungeschafte sind d Töpferschibe und de Metallguss. I Zentralanatolie hend d Hattier e hööchi Kultur gschaffe, miteme Machtzentrum bi Alaca Höyük. Eri Sprooch, s Hattische, isch mit kannere bikannte Sprooch verwandt.

I de mittlere Bronzezitt (2000-1600 v.Chr.) hend assyrischi Händler i Zentralanatolie afange Handelskolonie (assyr. "kārum") gründe. Di grööst und wichtigst Kolonii isch bi Kaniš (Kültepe) im süüdliche Zentralanatolie gsii, anderi wichtigi Kolonie sind bi Amkuwa (Alişar Höyük) und Ḫattuš (Boğazkale) glege. All die Städt sind vo iihaimische Fürste biherrscht wore. Die Händler hend d Kailschrift iigfüert und tuusigi vo Dokument und Briefe hinderloo. Dromm waiss mer recht vill öber ali Bilang vom domoolige Lebe, nöd nu wa de Handel und d Poltik agoot, au privaati Aglegehaite. Under de tuusige vo Näme i dene assyrische Tegscht, chömet e paar hethitischi, verainzelt au luwischi vor, si sind di ältiste indogermanische Schriftzügnis.

Um 1830 v.Chr. isch Kaniš völig zerstört wore, aber glii drufabe noi uufbaut woore, di noie Biwonner sind offesichtlich Hethiter gsii, wo aber scho lang i Anatolie glebt hend. Um 1730 hett de Anitta as erste hethitische König de Titel Grosskönig aagnoo.

Um 1660 hend d Hethiter e Groossköönigriich gschaffe, wo vo öbbe 1600 bis 1190 vor dr Zitwändi existiert het. Näben Egüpte und dr jewiilige Groossmacht in Mesopotamie isch s die dritte Groossmacht im östlige Middelmeerruum gsi. I de grööste Mactentfaltig hend d Hethiter öber West-, Süüd und Zentralanatolie und Syrie gherrscht, die Pontischi Chüste hett offebar nume i de früene Zitt zo de Hethiter ghört. Um 1180 isch s Hethitische Riich usenander broche und e groose Tail vom Hethitische Piet isch vo fremde Völcher bisidlet woore. 

D Hethiter hend e hööchi Kultur ghaa und e riichhaltigi Literatur hinderloo. Gschribe hend si i de Kailschrift, wo si us Mesopotamie öbernoo hend, aber a de aigne Sprooch, em Hethitische aapasst hend. So abem 14. Jh.v.Chr. isch denebt e Hieroglypheschrift entstande, wo bruucht woren isch um luwischi Tegscht z schriibe. D Kultur und d Religioo vo de Hethiter het starchi Wandlige döregmacht. I de althethitische Zitt öberwögt hattischi Eliment, ab de mittelhethitische Zitt machet sich düttlichi luwischi Iiflüss bimerkbar und i de noihethitische Zitt isch de hurritischi Iifluss bsunders starch.

I de früene Isezitt hend im südwestliche Chliiasie und z Syrie hethitischi Könige gherrscht, z Karkamis am Euphrat hett offesichtli e Sittezwiig vo de Königsfamili us de Bronzezitt chöne d Macht längeri Zitt erhalte. D Hethiter, wo im Alte Testament gnennt wered, bizüchet sich uf die syrische neohethitische Staate, wo bis geg 600 v.Chr. existert hend. Di offiziell Sprooch i dene Länder isch aber s Hieroglypheluwische gsii, wo i de luwische Hieroglypheschrift gschribe woren isch.

Im 9. Joorhundert isch im spöötere Armenie s Riich Urartu entstande.

In dr Middi vom 6. Joorhundert het dr persisch Groossköönig Kyros II. Chliiasie mitsamt Lydie, Lykie und die griechische Stedt an dr Küste erooberet. Um 500 vor dr Zitwändi isch Südanatolie Däil vom Perserriich worde, noch de Perserchrieg isch d Westküste wider vo de Grieche beherrscht worde, und noch em Peloponnesische Chrieg wider vo de Perser. Dr Alexander dr Grooss isch im Joor 334 mit siner Armee über s Marmarameer und het d Perser vernichtend gschlaage. Won er gstorbe isch, isch dr grösst Däil vo Chläiasie an Lysimachos und an Seleukos I. gfalle. Pergamon het sich unabhängig gmacht, isch zum iiflussriichste hellenistische Staat in Chläiasie worde und isch spööter im Joor 133 vor dr Zitwändi zu Rom cho, wo us em d Browinz Asia gmacht het. Kelte aus Thrakie häi zerst Zentralanatolie blünderet und sich denn vo 275 aa dört niidergloo und s Riich Galatie gründet.

Bis 60 vor dr Zitwändi si d Küsteregione zum Römische Riich cho. In dr früeje Kaiserzit (Prinzipat) isch au s Landesinnere schrittwiis vo Rom annektiert worde und um s Joor 65 si die Browinze iigrichdet worde: Pontus im Norde, Asia im Weste, Lycia et Pamphylia im Südweste und Cilicia (Kilikie) im Südoste. Wo s Riich däilt worde isch, isch Chläiasie zu Ostrom cho. Wo d Araber im Lauf vo dr Islamische Expansion dr Nooch Oste und Nordafrika de Byzantiner wäggnoo häi, isch Chläiasie zum Zentrum vo dr byzantinische Macht worde.

Noch dr Schlacht vo Manzikert (1071) si groossi Däil vo Inneranatolie vo de seldschukische Türke erooberet
worde. In dr Zit vo de Chrüzzüüg het Byzanz s mäiste zerst zrugggnoo, denn häi d Türke Chläiasie no äinisch erooberet und 1453 isch Konstantinopel an d Osmane gfalle. Lang häi denn e Hufe verschidnigi Völker dört gläbt, bis die nazionalistische Türke im Erste Wältchrieg aagfange häi, d Armenier z ermorde, noch em Griechisch-Türkische Chrieg 1919-1922 Millione vo Grieche z verdriibe und noch em Zwäite Wältchrieg e Hufe vo de Grieche und Juude, wo no bliibe si, z drangsaliere und uusezekle.

Hüt lääbe z Anatolie 55 bis 58 Millioone Lüt, die mäiste von ene Türke, Kurde und Aaghöörigi vo andere türkische Stämm. Es git Minderhäite wie d Zaza, Albaner, Araber, Armenier, Aramäer, Bosniake, Bulgare, Pomake, Georgier, Lase, Grieche, Tscherkesse, Juude und Perser.

98 % vo de Lüt si Muslime, doodrvo 70–80 % Sunnite und 20–30 % Alewite). D Christe mache no 0,2 % us, wo s 1910 no e Fümftel gsi isch. Noch dr Volkszellig het s im Joor 2000 no 20'000 Juude und 423 Jeside gee. Die mäiste Jeside si in de letschte 30 Joor usgwanderet.




</doc>
<doc id="39113" url="https://als.wikipedia.org/wiki?curid=39113" title="Völkermord an den Armeniern">
Völkermord an den Armeniern

De Velikermord àn de Armenier ésch e Kett vun Ereignis und vun Aktione gsin, wodur én de Térkei, bsundrs én de Joohr 1915 und 1916 ém Erschte Waltkriej, de armenisch Bevelikerungsdeil vun Mittel- un Oschtanatolie un ém Weschte bsundrs de Stedt Konstantinopel (Istanbul) un Smyrna/Izmir greeschteteils üssgelescht wore-n-ésch. Öi ze Kilikie un Nordsyrie (Aleppo) àm Méttelmeer ésch de Vrfolgung vun de armenisch Bevelikerung durgefiehrt wore. Numme gànz ém Nordoschte noht àm Kaukasus - héntr de russisch Front, wii schun tiif én`s Lànd vorgstoosse-n-ésch - sén d´Armenier sichr gsin. Dert ésch noochhar de (zellemols sowjetisch) Repüblik vun Armenie entstànde.

Drbi sin, wii én de bäide Joohrzehnt vorhar schun, bi spontàni odr geleiteti Pogrome, Chrischte (bsundrs Armenier) vun Muslime (Térke un Kurde) ze hunderti odr töjsichi uemgebroocht wore (zem Teil öi uemgekehrt) - d´Àngàwe éwwr d´Armenier, wo vor`m Kriej un Velikrmord ermordet wore sin, gehn vun Zehtöjsichi bis Hundrttöjsichi. Àb 1915 sin, bi Vrhàftunge, Màsseintrnierunge, Vrtreibung, Deportatione, bi Massaker un uff Doodesmärsch je nooch dr Schetzig, wo mä sich will druf verloo, zwüsche 300'000 und mee as 1,5 Millioone Mensche umchoo. De urspringlich armenisch Bevelikerung én dr Gejend schetzt mr uff fàscht zwei Millione. Losgànge ésch`s àm 24. Àbrél 1915 mét de Verhaftung vun 200 bis 400 Lit üss dr armenisch Owrschicht vun Konstantinopel. Am 27. Mai 1915 het s osmanische Parlamänt s «Deportazionsgsetz» bschlosse, wo d Vertrybig vo de Armenier offiziell erlaubt het.

Parallel sin ähnlichi Campagne geje de Pontosgrieche un geje d´Aramäer, aramäisch sprechendi, chrischtlich Assyrer, durgfiehrt wore.

Verantwortlig drfür isch die jungtürkischi Regierig vom Osmanische Riich, wo vo dr Organisazioon Komitee für Einheit und Fortschritt bildet wore-n-isch.

`S isch anr vun d´erschte sischtematische Genozid im 20. Joohrhundert gsin. Oft wurd mét Blick uff dr Mord àn d´europäisch Jude dur de Nationalsozialischte un uff de Massedeportatione un -morde én dr stalinistisch Sowjetunion - gràd untr Armenier un ihri Untrstitzr - vum „erschte“ Velikrmord vum 20. Joohrhundert gredt. Àwwr diss schtimmt nàdirli ned, denn vorhar het`s schun dr Velikrmord vun de Ditschi Kolonialvrwàltung àn de Herero ze Südweschtafrikà genn, wo rund Siwezichtöjsich Lit (rund 80%) vun däm Volik gstorwe sin, un àndri noch greesseri Kolonialkrieje, wie öi zem Bispiil de Gräuel geje de Bevelikerung vum Kongo-Freistaat, de Privatkolonie vum belgisch Künnij Leopold, mét mejlichrwis 8 Millione Doote - wo àwwr de Üssleschung vum-e Volik odr zemindescht vum-e Teil vun dr Bevelikerung nit`s Ziil gsin ésch.

Die Ereigniss, wo d Armenier sälber mit em Begriff "Aghet" – „Katastrofe“ – bezäichne, si dur umfangriichs dokumentarischs Material us de underschiidligste Kwelle beläit. Wältwit gseen die mäiste Historiker dä Völkermord as Daatsach. Für d Armenier isch das en Unrächt ooni Süüne und si verlange sit Joorzäänt, ass mä au in dr Türkei iim wurd gedänke. 

Noch em Chrieg häi d Änglander Druck uf d Türke usgüebt und e türkischs Gricht het 1919 d Hauptchriegsverbrächer, s jungtürkische Triumvirat vom Enver Pascha, Cemal Pascha und Talaat Pascha, in Abwääsehäit zum Dood verurdäilt. S Urdäil isch aber nie vollstreckt worde, wil die Dütsche, wo die Drei us em Land gschmugglet ghaa het, si frei in Berlin häi lo umelaufe. 

Die offizielli türkischi Gschichtsschriibig und d Regierig vo dr Republik Türkei, wo s Osmanische Riich abglööst het, bestritet aber bis hüte, ass es überhaupt e Völkermord gee häig. Si bezäichne d Deportazioone as „chriegsbedingti Sicherhäitsmaassnaame“, wo nöötig worde sige, wil d Armenier die domolige Chriegsgegner vo de Osmane understützt und iirersits Massaker an Muslime begange häige. D Doodesfäll sige s Resultat vo ungünstige Umständ und veräinzelte Übergriff. Dr Strit um d Anerkennig vom Genozid as historischi Daatsach belastet bis hüte d Bezieige zwüsche dr Türkei uf dr äinte Site und Armenie und e Hufe westlige Staate uf dr andere. 

Im Joor 2001 het Frankriich die Ereignis miteme Gsetz als Velkrmord definiert und in dr Schwiiz het s Bundesparlamänt im 2003 dä Völkrmord anerkennt. Am 23. April 2015 het dr dütsch Bundesbräsident Joachim Gauck di Massaker als Velkrmord bezaichnet.









</doc>
<doc id="39114" url="https://als.wikipedia.org/wiki?curid=39114" title="Völkermord an den Aramäern">
Völkermord an den Aramäern

Dr Völkermord an de Aramäer (aramäisch: ܩܛܠܥܡܐ ܐܪܡܝܐ; "Seyfo" Abchürzig vo "Shato d'Seyfo" für "Joor vom Schwärt") isch in de Joor 1915 bis 1917 im domolige Osmanische Riich duuregfüert worde, zur gliiche Zit wie dr Völkermord an de Armenier, wo wääsentlig bekannter isch, und d Griecheverfolgige. D Aramäer häi hauptsächlig in de südlige und südöstlige Brovinze gläbt und zuen ene het mä alli zelt, wo as Assürer oder as Chaldo-Assürer zun ere christlige Volksgruppe in dr Türkei ghöört häi, wo Aramäisch gschwätzt het. Im Ganze si in de Christeverfolgige vo de Jungtürke öbbe zwäi Millioone Mensche umchoo, drunder 500.000 bis 750.000 Aramäer.





</doc>
<doc id="39123" url="https://als.wikipedia.org/wiki?curid=39123" title="Kaspar Hagen">
Kaspar Hagen

Dr Kaspar Hagen, au Caspar Hagen (* 12. Dezämber 1820 z Breagaz; † 20. Merz 1885 ebd.) isch e Vorarlberger Arzt un Dialäktdichter gsii.

Dr Hagen isch z Breagaz ufgwagse un uf d Schuel gange. Bim Bregazer Rentamt het er as Schryyber aafange schaffe, isch aber dodermit nit zfride gsii un het mit 22 Johr no z Fealdkirch e Gymnasialstudium aagfange, wun er z Padua wytergfiert het un schlißeli z Görz abgschlosse het. Derno het er an dr Universitet Minche, Wien un Prag Medizin studiert. No syym Abschluss as Dr. med het er fimf Johr lang as Dokter z Hard praktiziert, derno isch er wider zruck uf Breagaz gange un het dert bis zue syym Dod gläbt.

Bi me Luftaagriff uf Breagaz am 1. Mai 1945 isch dr schriftli Nooloss vum Hagen vernichtet wore.

Bekannt isch dr Hagen vor allem dur syy Gedicht "„“", wu anne 1940 vu dr Nanni Burger-Seeber (1913-2001) vertont woren isch un wu im Lauf vu dr Johr näb ’s Ländle, meine Heimat zuen ere Art zwote Landeshymnne woren isch.

Noch em Hagen sin e Raie vu Stroße z Eschtrych gnännt, z. B. z Breagaz, z Doarobiro un z Graz.






</doc>
<doc id="39129" url="https://als.wikipedia.org/wiki?curid=39129" title="Schlacht von Phoinix">
Schlacht von Phoinix

D Schlacht vo Foinix isch en entschäidendi Seeschlacht zwüsche dr byzantinische und dr arabische Flotte im Joor 655 gsi.

Nochdäm Ostrom/Byzanz sini vorderorientalische Browinze und Egypte sit 636 an d Araber verloore het, isch die Islamischi Expansioon in Chläiasie nüm witer choo. Im Joor 655 häi d Araber senn in Fönikie e Flotte usgrüstet. D Kwelle gäbe underschidligi Gründ aa. Dr byzantinisch Chronist Theophanes (frües 9. Joorhundert) het dänkt, ass d Araber die byzantinischi Vorherrschaft uf dr See häige welle bräche und e koordinierti See- und Landoffensive welle afo. In de arabische Kwelle isch die offensivi Däätigkäit vom Kaiser Konstans II. as Grund aagee, und d Araber häige däm welle widerstoo. D Schlacht wird aber nit nume in griechische und arabische, sondern au in sürische Kwelle erwäänt; e gmäinsami Kwelle für d Bricht bim Theophanes, Agapios vo Hierapolis, Michael Syrus und in dr Chronik vo 1234 dürfti letschtändlig die verlooreni Chronik vom Zheofilos vo Edassa si. Noch em Theophanes häig dr arabischi Statthalter vo Sürie (und spööteri Kalif) Muawiya uf jede Fall in Kappadokie welle iimarschiere, wääred die arabischi Flotte mit ire Mannschafte, wo vor allem us dr christlige Bevölkerig vo de erooberete Gebiete rekrutiert worde si, dr Südküste vo Chläiasie nooch häig sölle seegle. 
E Hiiwiis druf, ass es woorschiinlig e blaanti Offensive gsi isch, isch ass d Araber im Joor 654 Rhodos aagriffe häi und au anderi Vorstööss in däm Ruum gmacht häi.

An dr Südküste vo Chläiasie bi dr lykische Haafestadt Foinix si die byzantinischi und die arabischi Flotte ufenanderdroffe. D Aagoobe zur Sterki vo de Flotte si verschiide in de vereschiidene Kwelle, wo sowiso in Bezuug uf iiri Interpretazioon broblematisch si; bäidi si aber woorschiinlig zimlig gross gsi. Die byzantinische wie au die arabische Kwelle brichte von ere vernichdende Niiderlaag vo de Byzantiner. Wil si aber nume seer wenig verzelle, cha mä käi zueverlässigi Rekonstrukzioon drvo mache, wie d Schlacht verlofe isch. Noch em Tabari, wo s Gfächt as d „Schlacht vo de Mäst“ bezäichnet, schiint s, ass d Byzantiner taktischi Feeler gmacht häi: Si häi iiri Schiff in ere änge Formazioon iigsetzt und si z nooch an die arabischi Flotte choo, ooni sä z beschiesse oder die findlige Schiff zu ramme. Wäge däm häi d Araber, wo uf See wenig Erfaarig gha häi, die byzantinische Schiff chonne entere und so us ere Seeschlacht e Landschlacht mache. E baar Forscher dänke, ass d Byzantiner iiri Gegner ganz äifach underschetzt häige, aber das isch doch nume e Vermuetig. Dr Kaiser Konstans II. het si Flotte sälber kommandiert und het mit knapper Noot chönne flüchte.

D Niiderlaag vo Phoinix het die byzantinischi Vorherrschaft uf em Meer nume für e Zitli broche, wil die arabische Flotte in de spöötere Usenandersetzige vo de byzantinische im Allgemäine gschlaage worde si. Dä ersti Siig uf em Meer het d Moral vo de Araber erheebli gsterkt, bevor es wider zun ere Pattsituazioon im östlige Middelmeer cho isch; für die kaiserlige Drube, wo sich bis denn uf em Meer für wit überlääge ghalte häi, isch die Niiderlaag e Schock gsi. Dr Konstans II. het sich bald druf entschlosse, sich us em Kampf um Chläiasie zruggzzie und het si Regierigssitz uf Italie verläit. Dank em Siig vo Phoinix häi d Araber sich witer in dr Egeis chönne usbräite und Konstantinopel sälber chönne aagriffe, wenn au ooni Erfolg.



</doc>
<doc id="39136" url="https://als.wikipedia.org/wiki?curid=39136" title="Protobulgaren">
Protobulgaren

Protobulgare (gläägentlig au "Ur-Bulgare" oder "Hunno-Bulgare") isch e wüsseschaftligi Bezäichnig für verschidnigi Verbänd vo Stämm in dr öirasischen Steppezoone, wo vor allem Turksprooche gschwätzt häi und sit em 5. Joorhundert in de Schriftkwelle under em Ethnonüm „Bulgare“ erschiine. Iiri Sprooch bezäichnet mä als "Bolgarisch". De Protobulgare si östlig und westlig vom Assowsche Meer ("Megale Boulgaria"), uf em Balkan und an dr middlere Wolga ("Wolga-Kama-Bulgarie") gröösseri Riichsgründige glunge. D Protobulgare, wo uf e Balkan iigwanderet si, si im Früemiddelalter (7.–10. Joorhundert) slawisiert worde. Si häi im 9. Joorhundert s Christedum aagnoo und wärde zu de Vorfaare vo de hütige (slawische) Bulgare zelt. D Wolgabulgare hingege häi im 10. Joorhundert dr Islam aagnoo.




</doc>
<doc id="39138" url="https://als.wikipedia.org/wiki?curid=39138" title="Polis">
Polis

As Polis ( "pólis" ‚Stadt, Staat‘; Plural "Poleis" vo "póleis") wird gwöönlig dr antiki griechischi Stadtstaat bezäichnet, mit eme stedtische Siidligskärn, dr Stadt ( "asty"), und em Land drum, wo drzue ghöört het ( "chōra") und wo d Iiwooner von em de Iiwooner vom urbane Zentrum rächtlig gliichgsetzt gsi si. Die tüpischi Polis isch e "Bürgergmäind" bzw. e Personeverband gsi und het sich nit brimär über iir Territorium definiert, sondern über iiri Mitgliider.

Sit dass d Polis in archaischer Zit entstande isch und wil s im Hellenismus e Hufe Nöigründige gee het, isch d Middelmeerwält über Joorhundert ewäg stedtisch brägt gsi, au wenn d Meerhäit vo de Lüt uf em Land gläbt häi. S römische Riich het sich grad im Oste stark uf die Poleis gstützt, wo denn nume no halbautonom gsi si. In dr Spootantike häi si an e Hufe Ort e langsame Niidergang erläbt. Im 6. Joorhundert het dr Kaiser Justinian non e letschts Mol brobiert, d Posizioon vo de Stedt zu sterke, was aber nid glungen isch und die Islamischi Expansioon im 7. Joorhundert het ändgültig zum Undergang vo de mäiste Poleis gfüert. Im Byzantinische Riich si die mäiste Stedt befestigti Kastron worde, wo vilmol relativ seer vil chliiner gsi si.



</doc>
<doc id="39139" url="https://als.wikipedia.org/wiki?curid=39139" title="Altorientalische Kirchen">
Altorientalische Kirchen

D Bezäichnig altorientalischi Chillene, wo im Dütsche verbräitet isch, isch nit vom Begriff Alte Orient abgläitet, sondern en Übersetzig vo , und bezäichnet also äigentlig alti Ostchille (vgl. ). In jüngerer Zit wird dr Begriff Orientalisch-Orthodoxi Chille bevorzugt.

Als „altorientalischi Chille“ wärde im Wääsentlige die Ostchille bezäichnet, wo sich noch em Konzil vo Efesos (431) oder noch em Konzil vo Chalcedon (451) vo dr Römische Riichschille drennt häi. Bi de „Altorientale“ het s sich äntwääder um Landeschille usserhalb vo de Gränze vom Oströmische Riich („Nazionalchillene“) ghandlet, oder um regionali Beweegige im byzantinisch beherrschte Egüpte und Sürie, wo gegen e konstantinopolitanisch Zentralismus grichdet gsi si und dört Grieche, Kopte oder Syrer veräint häi („Opposizionschillene“). D Drennig het näbe dogmatische au politischi Gründ gha.



</doc>
<doc id="39144" url="https://als.wikipedia.org/wiki?curid=39144" title="Thema (byzantinische Verwaltung)">
Thema (byzantinische Verwaltung)

S Thema (, d Etümologii vom Wort isch umstritte) isch e Verwaltigsäihäit im Byzantinische Riich gsi, wo die römischi "Provincia" ersetzt het. Die erste Theme si in dr Middi vom 7. Joorhundert entstande. Es het sich drbii um Milidäärdistrikt ghandlet, wo d Befäälshaber von ene spööter au zivil-administrativi Ufgoobe übernoo häi. Die ursprüngligi Bedütig vom Wort isch woorschiinlig „Armee“ gsi; es het sit em früeje 7. Joorhundert d Armeegrubbe vom ene "magister militum" (Armeemäister) in dr spootrömische Armee bezäichnet und denn woorschiinlig s Gebiet wo die Armee ufgstellt gsi isch. E Vorstuefe vo de Theme isch in e Hufe Hiisichte s Exarchat gsi. 

D früeste Themene si gsi:




</doc>
<doc id="39147" url="https://als.wikipedia.org/wiki?curid=39147" title="Thema">
Thema

Thema (griechisch: θέμα, théma „Behauptig, Usspruch“) bezäichnet:

dr Geegestand vom ene Gedanke:


Kunst und Kultur:

Linguistik:

Sustigs:


</doc>
<doc id="39196" url="https://als.wikipedia.org/wiki?curid=39196" title="Regenwald">
Regenwald

Rägewald nännt mer e mee oder weniger naturbelosse Wald-Ekosyschtem, wu dur e bsundersch fycht Klima gchännzaichnet isch mit Niderschleg vu iber 2000 mm im Johresmittel. Mer unterschaidet doderby zwische dr Rägewälder in dr Trope un dr Rägewälder vu dr gmäßigte Braitine.

Immergrieni, tropischi Rägewälder sin uf allne Kontinänt entstande, uf bod Syte vum Äquator bis uugfehr zum 10. Braitegrad, vor allem z Sidamerika un z Ozeanie aber au dytli driber uuse. Di grescht zämmehängigi Flechi – glychzytig au iber d Helfti vu dr Gsamtflechi vu allne tropische Rägewälder – het s im Berych vum Amazonasbecki. Wyteri großi Rägewälder git s im Kongobecki un z Indonesie.

Dr Uusdruck "tropische Rägewald" chännzaichnet e Ekosyschtem, wu ne Vilzahl vu Waldtype umfasst: zum aine dr Diefland-Rägewald bis um 800 m Hechi, zum andere dr Bärg-Rägewald bis um 1500 m Hechi un schließli dr Näbelwald iber 2000 m Hechi. Zum Dail wäre in dr Fachliteratur fir bstimmti Regione no mee Unterschaidige vorgnuu, zum Byschpel "Wulkewald" fir dr Rucke vu dr Nerdlige Kischtekordillere z Venezuela.

Gmäßigte Rägewald chunnt vor allem an dr Weschtkischte vu Nordamerika vor, z Chile un uf Tasmanie un z Neuseeland. Vum tropische Rägewald wird er dur syni Lag in dr gmäßigte Zone abgränzt.



</doc>
<doc id="39197" url="https://als.wikipedia.org/wiki?curid=39197" title="Ordovizium">
Ordovizium

S Ordovizium isch s zwait chronostratigrafisch Syschtem (bzw. Period in dr Geochronologi) vum Paläozoikum in dr Ärdgschicht. S Ordovizium het vor rund Millione Johr aagfange un isch bis vor rund Millione Johr gange. S wird vum Kambrium unterlageret. Noch em Ordovizium chunnt s Silur.

Dr Name Ordovizium isch anne 1879 vum britische Geolog Charles Lapworth yygfiert wore. 
Är het e vu dr Ordovicer abglaitet, eme keltische Volksstamm, wu z Wales gläbt ghaa het. Im 19. Johrhundert isch s hitig Ordovizium zmaischt as untere Ainhait em Silur zuegrächnet wore. Go ne Stryt zwische dr Aahänger vum Adam Sedgwick, em Entdecker vum Kambrium, un em Roderick Murchison, em Bschryyber vum Silur, z schlichte, het dr Charles Lapworth anne 1879 fir d Schichte, wu vu beede fir ihri jewyligi Syschtem beaasprucht wore sin, dr Name Ordovizium yygfiert. Ihm isch ufgfalle, dass sich die Schichte, au dur ihri Fossilie, zimli dytli vu dr andere baide Syschtem unterschide hän. Aber dr nei Syschtemname zwische Kambrium un Silur het sich nume langsam duregsetzt un isch erscht anne 1960 dur dr International Geologisch Kongräss wältwyt anerkännt wore.

D Basis vum Ordovizium isch vu dr International Union of Geological Sciences (IUGS) dur s Erschtufdrätte vu dr Conodonte-Art "Iapetognathus fluctivagus" definiert wore. Die Gränze lyt e weng oberhalb vum dr "Cordylodus lindstromi"-Conodonte-Zone un e bitzeli unterhalb vum Erschtufdrätte vu dr erschte planktonische Graptolithe ("Staurograptus dichotomus" un "Rhabdinopora praeparabola"). D Obergränze (= Untergränze vum Silurium) isch mit em Erschtufdrätte vu dr Graptolithe-Art "Akidograptus ascensus" feschtglait wore. S Erschtufdrätte vu dr Graptolithe-Art "Parakidograptus acuminatus" lyt nume gringfiegig hecher un dodermit scho in dr unterschte Stapfle vum Silur. Dr GSSP (global Aichpunkt) fir dr Aafang vum Ordovizium (un vu dr Tremadocium-Stapfle) isch s "Green Point-Profil" im Gros-Morne-Nationalpark, ca. 70 km vum Flughafe vu Deer Lake un uugfehr 10 km nerdli vu dr Ortschaft Rocky Harbour, im weschtlige Neifundland (Kanada).

S Ordovizium wird in drei chronostratigrafischi Serie, Unter-, Mittel- un Oberordovizium unterglideret. Die Serie sin wyter in insgsamt 7 chronostratigrafischi Stapfle unterdailt: 


Z Europa sin langi Zyt au die regionale Stapfle brucht wore, wu in dr eltere Literatur no z finde sin au hite no in dr populärwisseschaftlige Literatur: 

Die Yydailig isch stark an dr eltere britische Gliderig vum Syschtem orientiert gsii. Die isch aber no wyter differänziert gsii. Vor allem in dr eltere dytschspoachige Fachliteratur wird s Ordovizium au Untersilur gnännt.

Di paläogeografisch Situation vu dr Kontinänt isch wie im Kambrium bregt gsii vu geprägt vum Großkontinänt Gondwana un dr drei chlainere Kontinänt Laurentia, Baltica un Sibiria, derzue ere Raie vu Chlai- un Mikrokontinänt, wu urspringli Bstanddail vu Gondwana gsii sin. Baltica un Gondwana sin im Ordovizium ussenander gange, derzwische isch dr Tornquist-Ozean entstande. Laurentia isch no Norde zum Äquator driftet. Vu Gondwana un Baltica isch dur dr Iapetus-Ozean drännt gsii. Sibiria isch scho im Mittelordovizium am Äquator gläge. 

Gondwana iusch zue däre Zyt am Sidpol gläge. Dur d Verschiebig vu Gondwana het sich d Position vum geografische Sidpol im Lauf vum Ordovizium gänderet. Bezoge uf di hitige Kontinänt isch er vun ere Position im hitige sidlige Algerie zerscht e weng no Norde gwanderet bis uugfehr an di hitig Mittelmeerkischte vu Algerie (Mittelordovizium), derno bis zum Oberordovizium uf Weschtafrika. Dr Nordpol isch im Panthalassische Ozean gläge, wu dertemol um di ganz Wält gangen isch.

Im Unterordovizium isch dr Mikrokontinänt Avalonia vum Nordrand vu Gondwana abbroche un isch no Norde driftet. Zwische Avalonia un Gondwana isch dr Rheische Ozean ufgange. Avalonia het im im Mittelordovizium e aigeni Fauneprovinz bildet, wu sich vu däre vu Gondwana, Baltica un Laurentia unterschide ghaa het. Im Oberordovizium isch Avalonia mit Baltica zämmegstoße, doderby isch dr Tornquist-Ozean zuegange, d Fauneunterschid zwische Baltica un Avalonia sin verschwunde. Dr Iapetus-Ozean isch zwische Laurentia un Baltica all mee zuegange. Vermuetli au no im Unterordovizium isch dr Mikrokontinänt Perunica vu Gondwana abbroche isch isch glychfalls no Norde uf Baltica zuedriftet. 

Im Oberordovizium (Hirnantium) isch e große Dail vu Gondwana veryyst (Nordafrika, Sidamerika, Saudi-Arabie). Uf dr bedroffene Kontinänt sin Tillit abglageret wore. Dur Glätscherschramme im aastohnig Gstai losst sich d Dransportrichtig vum Yys rekonschtruiere. In dr Meeresdbiet drumumme isch zue Ablagerige vu Sedimänt mit Dropstone chuu. Dropstones entstehn, wänn in Yysbärg yygfroreni grobi Gschieb dur s Abschmelze vu dr Yysbärg in zmaischt fyynchernigi Sedimänt gheie. Die Gschieb sin dur Inlandglätscher vum Untergrund ufgnuu un zue dr Kischte dransportiert wore. Dert sin allemol großi Dail abbroche un sin as Yysbärg uf s Meer dribe. D Mikrokontinänt vu dr Armorica-Gruppe (as Dail vum Hun-Superterran), wu speter fir Europa wichtig wäre, sin no am Nordrand vu Gondwana gläge.

Am Aafang vum Ordovizium isch s in dr Nechi vum Äquators wahrschyns seli warm gsii. Au us dr Biet vum domolige Sidpol sin kai Veryysige bekannt. Am Änd vum Ordovizium (Hirnantium-Stapfle) isch s aber zue aire vu dr greschte Veryysige im gsamte Äonothem vum Phanerozoikum chuu. Die Veryysig het e große Dail vu dr Sidhalbchugle droffe.

Noch ere Studie vu anne 2012 isch s Erschyyne vu Landbflanze in däre Zyt fir e starki Reduktion vum atmosphärische Chohlestoff verantwortli gsii. Wel d Landbflanze fir ihre Wachstum em Bode Calcium, Magnesium, Phosphor un Yyse entzoge hän, hän si ne chemischi Verwitterig vum Bode verursacht un doderdur isch dr Atmosphäre Chohledioxid entzoge wore. D global Abchielig um ca. 5 Grad, wu dodermit verbunde gsii isch, het zuen eme Massenuusstärbe gfiert.

Am Änd vum Kambrium isch s zuen ere wyterbraitete Regression chuu un vil Arte sin uusgstorbe. Dodrunter sin au e Dail vu dr Gliderfießer (Arthropoda) wie d Anomalocarida ("Anomalocaris").

Im Unterordovizium isch s derno aber wider zuen ere Radiation chuu. D Koralle drätte zum erschte Mol uf mit dr bode Gruppe vu dr Rugosa un dr Tabulata. D Graptolithe hän am Aafang vum Ordovizium ihre erscht Ufdrätte. As letschte vu dr große Stämm vum Dierrych erschybne au d Mierschdierli (Bryozoa) un des scho in ere beachtlige Vilfalt. D Armfießer, wu s scho im Kambrium gee het, hän e großi Radiation durgmacht, e Huffe Gruppe vun ene erschyne zum erschte Mol. Im Ordovizium het au di aigetli Radiation vu dr Chopffießer (Cephalopoda) aagfange, wu scho im oberschte Kambrium mit aifache Forme entstande gsii sin. Si wäre zue dr greschte Raiber vum Ordovizium, mit Ghyyslengine vu bis zue 10 m un meh (zum Byschpel d Ornig Endocerida). In dr Gruppe vu dr Stachelhyter (Echinodermata) drätte d Seeigel (Echinoidea), d Seewalze (Holothuroidea), d Seestäärn (Asteroidea) un d Schlangestäärn (Ophiuroidea) zum erschte Mol uf. Au bi dr Seelilie (Crinoida) git s e schnälli Radiation. D Gruppe vu dr Carpoideam dritt zum erschte Mol in Erschyynig. D Trilobite diversifiziere sich, dodrunter het s jetz nektonischi Forme (d. h. wu frei schwimme) mit große, hochentwicklete Facetteauge, aber au (sekundär) blindi Forme, wu wohl im diefere Wasser gläbt hän. Unter dr chifellose Wirbeldierverwandte (Agnatha) hän sich d Pteraspidomorphi entwicklet. D Conodonte hän sich au seli schnäll entwicklet. Noch em Uusstäärbe vu dr Archaeocyathide bilde jetz Koralle, Bryozoe un Stromatopore zum erschte Mol Riff.

Am Ände vum Ordovizium isch s derno zuen eme Massenuusstäärbe chuu. Iber 100 Familie vu marine Organisme sin uusgstorbe. D Ursach isch vermuetlig e Kombination vu mehrere Faktore gsii: globali Abchielig dur d Ver#yysig im Hirnantium, Meeresspiegelabsänkig, Schließig vum Iapetus u. a.

Di biostratigrafisch Zoneyydailig basiert in dr Hauptsach uf Graptolithe, Trilobite, Conodonte un Brachiopode.

Grienalge sin im obere Kambrium un im Ordovizium verbraitet gsii. Vermuetlig sin scho im Ordovizium di erschte aifache Landbflanze entstande in Form vu nit vaskuläre Miesch, ähnlig dr hitige Läbermiesch. Spore vu däne erschte Landbflanze sin in dr oberschte ordovizische Sedimänt gfunde wore.

Mer vermuetet, dass arbuskuläri Mykorrhizapilz unter dr erschte Pilz uf em Land gsii sin, wu fir d Bsidlig vum Land dur Bflanze e wichtigi Roll gspilt ghaa hän, dur des ass mit dr Bflanze ne Symbiose yygange sin un ene mineralischi Nährstoff verfiegbar gmacht ghaa hän. Sonigi 460 Millione Johr alte fossilierti Hyphe un Spore sin z Wisconsin gfunde wore.

Dur d Meeresspiegelhegschtständ sin wyti Dail vu dr Landmasse iberfluetet gsii un s isch zuen ere Ablagerig vu flachmarine Sedimänt chuu. Karakteristisch fir s Ordovizium sin Chalchablagerige, unter anderem in wyte Dail vum hitige Skandinavie #un vum Baltikum. In vile Biet sin Muetergstai vu Ärdel un Ärdgas abglageret wore, wie zum Byschpel dr estnisch Kukersit. Z Dytschland finde sich in dr Hauptsach Lätteablagerige (Lätteschifer) us em Ordovizium. Vor allem z Thüringe het s in däne Sedimäntgstai au Fossilie. E Bsunderhait unter ihne stellt dr Läderschifer dar. In ihm het s Klaschte (Bruchstuck vu Gstai, in däm Fall vilmol Quarzit), wu as Dropstone ditte wäre. Derzue het s im Läderschifer au Fossilie din, derwylscht di ibrige Schifer in dr Gegnig as ender fossilarm gälte. Si sin e wichtige Beleg fir d Armorica-Gruppe vu Chlaikontinänt, wu dertemol no dr Nechi vum Sidpol gläge sin, speter mit en Baltica verschmulze sin un hite dr Untergrund vu Mitteleuropa bilde.


+ Charte vu dr Ärd im Ordovizium


</doc>
<doc id="39199" url="https://als.wikipedia.org/wiki?curid=39199" title="Bernd Riexinger">
Bernd Riexinger

Dr Bernd Riexinger (* 30. Oktober 1955 z Leaberg) isch e dytsche Gwärkschafter un Bolitiker (Die Linke). Syt em 2. Juni 2012 isch er zämme mit dr Katja Kipping Bundesvorsitzende vu syre Bartei.

Dr Riexinger het no dr Schuel e Uusbildig as Bankchaufmann gmacht un het derno bis anne 1980 in syym Bruef gschafft. Bi dr Leabärger Böusparkasse isch er derno bis anne 1990 freigstellte Bedribsrot gsii. Syt 1991 isch er Gwärkschaftssekretär vu dr Gwärkschaft ver.di. Zeh Johr speter isch er Gschäftsfierer vum vum Bezirk Stuegert wore. Är isch e Mitglid vu dr "Initiative zur Vernetzung der Gewerkschaftslinken" un macht mit bi dr Sozialforumsbewegig z Dytschland. 

Dr Bernd Riexinger läbt zämme mit syre Läbespartnerin un däre ihre Dochter z Stuegert.

Anne 2003 het dr Riexinger zue dr Initiatore vu Protescht gege d Agenda 2010 vu dr domolige Bundesregierig gsii. Vu 2004 bis zum Zämmeschluss vu dr WASG un dr Die Linkspartei.PDS zue dr nei Bartei Die Linke im Oktober 2007 isch dr Riexinger Landessprächer vu dr WASG z Bade-Wirttebärg gsii. No dr Fusion isch er Mitglid vum gschäftsfierende Landesvorstand z Bade-Wirttebärg wore.

Am 30. Mai 2012 het dr Riexinger syy Kandidatur fir dr Bundesvorsitz vu dr Bartei Die Linke bekannt gee un isch am 2. Juni 2012 mit 53,5 % vu dr Stimme zum Bundesvorsitzende gwehlt wore. Är het sich doderby gege dr Dietmar Bartsch duregsetzt.




</doc>
<doc id="39200" url="https://als.wikipedia.org/wiki?curid=39200" title="Nottwil">
Nottwil

Nottu (amtl. "Nottwil") esch en politischi Gmeind im Kanton Lozärn i de Schwiz.

Nottu liid am Westufer vom Sempachersee, de Haupteil liid am Bärg. De gröschti Teil vo de Bevölkerig wonnt unde im Dorf, ned wiit ewägg vom See. Zo de Gmeind ghöret ou no d Wiiler "Oberei" (549 m.ü.M.), "Ei" (528 m.ü.M.), "Büel" (587 m.ü.M.), "Meiebach" (508 m.ü.M.) ond "Eggerschwil" (517 m.ü.M.). Vo dr Gmeindsflächi send 77,8 % landwirtschaftlech gnotzt, 8,9 % send Waud, 12,6 % Sedligsflächi ond 0,7 % anderi Flächene. Nottu gränzt im Norde a Oberchöuch, im Oschte a Budishouz und im Norde a Ruusmu und Sämpech.

I de nööchi vo Iflike händ Buure 1881 i de Ruine vom ene römische Guetshof e wonderbare Vierfuess ond anderi schöni römischi Gägeständ gfonde.

Nottu werd zom erschte Mou 1217/21 aus "Notewile" bezeichnet.

Quälle: Bundesamt für Statistik 2005

Ab 1850 send rond en Viertu vo de Lüt wäg de Industrialisierig abgwanderet. Auerdengs esch d Bevölkerig ab 1900 weder massiv agstege (+ 15 %), bis 1970 isch d Bevölkerig langsam wiitergwachse. Doch sit denn gods weder sehr stark (1970-2004 + 107 %) döruf. De Uusländeraateil esch 2014 bi 10,8 % gläge.

Bi de Voukszählig 2000 hend vo dr 2682 Iiwohner 92,8 % Düütsch aus Houptsprach aagää, 0,5 % Französisch, 1,5 % Italienisch ond 5,2 % en anderi Sprach.

Z Nottu redt mer s hochalemannisch Lozärntütsch.

Öber 3/4 vo de Iwohner vo Nottu send römisch-katholisch, 11,5 % send evangelisch ond 2 % Muslime. 5,6 % send konfessionslos.

Z Nottu läbed 87,81 % Schwizer ond 9,9 % Usländer.

Bi de Nationauraatswahle 2015 hät s das Ergebnis gää: BDP 1,8% , CVP 25,6% , FDP 17,7% , GLP 5,8% , GP 5,2% , SP 8,6% , SVP 29,4% , anderi Parteie 5,8%.

De Gmeindspräsident vo Nottu esch de Walter Steffen (Stand Februar 2016).

D Arbetslosigkeit esch im Jahr 2011 bi 1,8 % gläge.

Z Nottu stood sit 1990 s Schwizer Paraplegiker-Zentrum. Au die Schwizer Paraplegiker-Vereinigung esch i de Gmeind. Aafangs Oktober 2005 isch z Nottu au s «Guido A. Zäch Institut» (GZI) eröffnet worde.




</doc>
<doc id="39201" url="https://als.wikipedia.org/wiki?curid=39201" title="Rolf Böhme">
Rolf Böhme

De Rolf Böhme (* 6. Augschte 1934 z Konschtanz; † 12. Februar 2019 z Friburg) isch e ditsche Bolitiker (SPD) gsii. Er isch vu 1978 bis 1982 Barlementarische Staatssekretär bim Bundesminischter vu de Finanze un vu 1982 bis 2002 Owerburgermaischter vu de Stadt Friburg gsii.

De Böhme het z Minche un z Friburg Rechtswisseschaft studiert. Im Johr 1965 isch er in di bade-wirttebergisch Stiirverwaltung iidrette, 1968 isch er als Fachaawalt fir Stiirrecht zuegloo wore. Anne 1969 het er an de Universitet Friburg promoviert mit de Arwet "Die Beschränkung der Amtshaftung auf die Hoheitsverwaltung".

Sit 2003 isch de Böhme Partner im Friburger Biro vu de Rechtsaawaltskanzlei "Graf von Westphalen" un schafft vor allem im Berich Effentlig Recht un Projektentwicklung. Er isch au Beroter vum ehmolige Bundesinneminischter Otto Schily gsii.

Vu 1972 bis zue sinre Mandatsniderlegung am 2. Dezember 1982 isch de Böhme Mitglid vum Ditsche Bundesdag gsii. Er isch alliwil iwer d Landeslischt Bade-Wirtteberg in de Bundesdag iizoge.

Am 16. Februar 1978 isch er als Barlementarische Staatssekretär bim Bundesminischter vu de Finanze in di vum Bundeskanzler Helmut Schmidt gfiert Bundesregierung beruefe wor. Bin re Kabinettsumbildung isch er zum 28. April 1982 us em Amt gschide.

Am 16. November 1982 isch er zum Owerburgermaischter vu de Stadt Friburg im Brisgau gwehlt un dodemit zum Noofolger vum Eugen Keidel wore. Wun er anne 2002 u#s Altersgrind nimi het derfe kandidiere, isch de Griene Dieter Salomon sin Noofoolger wore. D Stadt Friburg het de Große Saal vum Kunzerthuus. wu vum Böhme maßgeblig gferderet wore isch, no ihm gnennt. In sinre Amtszit isch d B 31 Oscht uusbaut wore, wu mit re Tunellstrecki großi Dail vum Friburger Oschte vum Durgangsverkehr entlaschtet ghaa het. Baidi Projekt, s Kunzerthuus un de Uusbau vu de B31-Oscht sin in de Bevelkerig arg umstritte gsii.

Am 27. April 2002 isch em Böhme z Stuegert d Verdienschtmedallie vum Land Bade-Wirtteberg un am 27. Juni 2005 vum Otto Schily z Berlin s Groß Bundesverdienschtkriz verlihe wore.




</doc>
<doc id="39207" url="https://als.wikipedia.org/wiki?curid=39207" title="Konstans II.">
Konstans II.

Dr Konstans II. (, * 7. Novämber 630; † 15. Septämber 668 z Syrakus), Soon vom Konstantin III. und vo dr Gregoria, isch vo 641 bis 668 dr oströmisch bzw. byzantinisch Kaiser gsi. Vor sinere Chröönig isch si Naame noch sim Groossvater "Flavius Heraclius" () gsi, und sin Naame as Kaiser isch äigentlig "Konstantinos" gsi, aber es gseet us, ass scho sini Zitgenosse iim us umbekannte Gründ Konstans gsäit häi.

Si ganzi Herrschaft isch ussebolitisch im Schatte vo dr Islamische Expansioon gstande, wo s Riich zum ene verzwiiflete Abweerkampf zwunge het, wo nume zum Däil erfolgriich gsi isch. Im Raame vo dr Religioonsbolitik het s e Komflikt mit em Babst gee wäge sim Verbot us em Joor 648, wo d Diskussioon über d Froog, öb dr Jesus äi oder zwäi Natuure ghaa het (lueg "Monofüsitismus" und "Monotheletismus"). Wäge däm Händel het e kaiserligs Gricht dr Maximus Confessor verurdäilt, und dr Konstans het 666 d Chille vo Ravenna dr Oberhohäit vo Rom wäggnoo und sä zun ere sälbstständige Chille gmacht.



</doc>
<doc id="39211" url="https://als.wikipedia.org/wiki?curid=39211" title="Syrakus">
Syrakus

D Stadt Syrakus (italiänisch: "Siracusa", sizilianisch:"Saraùsa"; altgriech.: Συράκουσαι "Syrakusai") lit an dr Ostküste vo Sizilie. Si isch d Hauptstadt vo dr Browinz Syrakus i dr italiänische Regioon Sizilie. In dr Antike isch Syrakus e baar Joorhundert lang die mächdigsti Stadt vo dr Wält, wi mä sä denn kennt het, gsi. Dr Cicero het si as „die grössti und schönsti vo alle griechische Stedt“ bezäichnet. Vo 269 bis 215 v. d. Z. isch dr Hieron II. König vo Syrakus gsi.




</doc>
<doc id="39212" url="https://als.wikipedia.org/wiki?curid=39212" title="Konstantin IV. (Byzanz)">
Konstantin IV. (Byzanz)

Dr Konstantin IV. (* um 650; † 685; latiinisch "Flavius Constantinus", ) isch vo 668 bis 685 byzantinische Kaiser gsi. Dr Biinaame "Pogonatos" (Πωγωνάτος‚ „dr Bärtigi“) isch woorschiinli uf si Vater Konstans II. bezooge gsi.

Dr Konstantin IV. isch dr Soon vom Kaiser Konstans II. gsi. Dä het in de letschte Joor vo sim Lääbe si Residänz uf Sizilie verläit und vergääblig verlangt, ass si Soon und Mitkaiser au dört aane chiem. Wo dr Konstans 668 ermordet worden isch, isch z Syrakus dr Armenier Mizizios zum "Augustus" usgrüeft worde. Es git Kwelle wo sääge, ass dr Konstantin IV. denn persöönlig mit ere Flotte vo Konstantinopel uf Sizilie gseeglet sig, zum d Usurbazioon niiderschloo. Öb das aber woor isch, isch in dr Forschig umstritte. Sicher isch nume, ass dr Mizizios noch e baar Möönet umchoo isch.

Dr Konstantin het sini bäide Brüeder Herakleios und Tiberios lo verstümmle, für dass si nid chönnte an d Macht cho. Er het e baar milidäärischi Erfolg ghaa: 678 het er die ersti Belaagerig vo Konstantinopel dur d Araber abgweert und drbii iiri Flotte vernichtend gschlaage. D Araber häi denn mit em e Friidensverdraag abgschlosse, wo si nume e baar Joor vorhäär nit aagnoo hätte. 685 isch dr Verdraag ernöijeret worde. En andere Erfolg isch d Integrazioon vo de "Sermesianoi", offebar Noochfaare vo dr römischen Provinzialbevölkerig z Pannonie und de römische Gfangene, wo 616 dört aagsiidlet worde si, wo dr Bulgarefürst Kuver 680 uf Makedonie und won er e Chanat errichtet het. Denn häi au no d Berber und dr Exarch vo Karthago d Araber bi Biskra 683 in Nordafrika abgweert. Kirchebolitisch het er sich mit em Babst 681 versöönt.

Wo d Protobulgaren 679 under em Brueder vom Kuver, em Khan Asparuch, in d Browinz Mösie wo denn zum grösste Däil scho slawisiert gsi isch, iigfalle si, het dr Konstantin IV. das nit chönne verhindere, so dass er s nöi gründete Bulgareriich het müesse anerkenne. 680 het er d Äigeständikäit vom Langobarderiich z Italie anerkennt. Dr Konstantin im Alter vo 33 im Joor 685 gstorbe.



</doc>
<doc id="39216" url="https://als.wikipedia.org/wiki?curid=39216" title="Griechisches Feuer">
Griechisches Feuer

S Griechische Füür ( ', nöigriechisch ' „flüssigs Füür“) isch e milidäärischi Brandwaffe gsi, wo im byzantinische Riich sit em 7. Joorhundert iigsetzt worden isch. Dr Naame "griechischs Füür" isch nit authentisch; d Byzantiner sälber häi em "Seefüür" oder "flüssigs Füür" gsäit. S griechische Füür isch kritisch gsi in dr Verdäidigung vo Konstantinopel, wo d Araber d Stadt vo 674 bis 678 belaageret häi. Es isch au spööter immer wider iigsetzt worde und wägen em het die byzantinischi Flotte dr östligi Middelmeerruum wäärend Joorhunderte chönne beherrsche.

D Zämmesetzig vom Brandmiddel isch immer mee verbesseret worde. Vermuetlig isch s au an die underschiidlige Waffesüsteem aabasst worde. Es si dorum verschiideni Variante überlieferet, in alle isch het mä Ärdööl oder Asfalt as Grundlaag brucht. Die het mä im byzantinische Riich in dr Nööchi vom Schwarze Meer gfunde. Anderi Bestanddäil, wo mänggisch din gsi si, si Baumharz, Schwääfel und brennte Chalch, vom 10. Joorhundert aa woorschiinlig au Salpeter gsi. D Detäi, wie s härgstellt worden isch, si aber nit überliiferet. Vilmol wird verzellt, ass es vo sälber häig afo brenne, wenn s mit Wasser in Kontakt cho isch, für das git s aber käini Beleeg.




</doc>
<doc id="39217" url="https://als.wikipedia.org/wiki?curid=39217" title="Kambrium">
Kambrium

S Kambrium isch s unterscht chronostratigrafisch Syschtem un di eltscht geochronologisch Periode vum Paläozoikum un dodermit vum Phanerozoikum in dr Ärdgschicht. S Kambrium entspricht em Zytruum vor rund bis Millione Johr. Drunter bzw. dervor lyt s Ärathem bzw. d Ära vum Neoproterozoikum (Äon Proterozoikum) mit em Ediacarium. Driber chunnt s Syschtem bzw. derno d Periode vum Ordovizium. Us dr Schichte, wu elter sin wie s Kambrium, sin nume wenig Fossilie bekannt. Dr gsamt Zytruum vum Entstoh vu dr Ärd vor rund 4,56 Milliarde Johr bis zue dr Entwicklig vu dr Dierwält im Kambrium wird in dr eltere Literatur au Präkambrium gnännt.

Dr Name Kambrium fir des Syschtem isch vum Adam Sedgwick scho anne 1835 noch em latynische Name vu Wales ("Cambria") vorgschlaa wore, wel dert Schichte vum Kambrium ufgschlosse sin.

Langi Zyt het mer dr Aafang vum Kambrium bi 600 Millione Johr vor dr Gegewart aagnuu, mit em schymber erschte Ufdrätte vu Fossilie. Erscht in jingschter Zyt hän au in eltere Schichte Fossilie chenne gfunde un untersuecht wäre. No vor 20 Johr isch dr Aafang vum Kambrium vor 590 bis 570 Millione Johr feschtgsetzt wore, mit em Ufdrätte vu dr erschte Trilobite un Archaeocyathide (erschti Schwämm mit Chalchskelett). Dur radiometrischi Methode isch dää Zytpunkt in dr letschte Johrzehnt all necher in Richtig Gegewart verschobe wore. Vor 542 Millione Johr git s e Yyschnitt in dr wältwyte Verdailig vum Chohlestoff-Isotop C-13, wu mit eme grundlegende Wächsel in dr fossile Fauna verbunde isch. Dur Untersuechige vu Zirkon in Vulkanäsche-Schichte us em frieje Kambrium z Oman het dr Zytpunkt vu däre C-13-Anomali mit ere Gnauigkait vu 0,3 Millione Johr bstimmt wäre. Är wird hite as Aafang vum Kambrium un dodermit au as Aafang vum Ärdzytalter (Ära) "Paläozoikum" aagnuu.

In dr erschte Helfti vum 19. Johrhundert sin au d Schichte, wu diräkt iber dr jingschte Schichte vum Kambrium lige, no Silur gnännt. No Brobläm bim Zie vu dr Gränze isch speter fir di basale Schichte vum Silur in syym urspringlige Umfang dr Name Ordovizium bregt wore, wu eso zwische Kambrium un Silur yygschobe woren isch. In dr eltere Literatur cha wäge däm s Syschtem vum Ordovizium fähle bzw. chenne Schichte, wu hite em Ordovizium zuegrächnet wäre, Untersilur gnännt syy.

Dr Aafang vum Kambriums un dodermit vum Phanerozoikum (un au vu dr Terreneuvium-Serie un dr Fortunium-Stapfle vum Kambriums) isch vu dr International Union of Geological Sciences (IUGS) mit em Erschtufdrätte vum Spurefossis "Trichophycus pedum" definiert wore. Derzue lyt d Gränze au seli noch an ere negative Chohlestoff-Isotope-Anomali. D Obergränze (un dodermit dr Aafang vum Ordovizium) isch s Erchstufdrätte vu dr Conodonte-Art "Iapetognathus fluctivagus", wu knapp oberhalb vu dr Basis vu dr "Cordylodus lindstromi"-Conodonte-Zone lyt. Die Gränze lyt nume wenig unter em Erschtufdrätte vu planktonische Graptolithe. Zum globale Referänzprofil (GSSP) fir d Basis vum Kambrium isch anne 1992 e Profil in dr Chapel Island-Formation bi Fortune Head uf dr Burin-Halbinsle uf Neifundland (Kanada) gwehlt wore.

S Kambrium wird noch em derzytige Stand vu dr Chronostratigrafi in 4 Serie mit insgsamt 10 Stapfle unterdailt, wu zum Dail aber nonig formal benännt sin. Dr derzyt Stand (2009) siht eso uus:

Am Aafang vum Kambriums het s e große Sidkontinänt ((Gondwana) gee, wu mit syne nerdlige Uuslaifer aber iber dr Äquator bis in nerdligi Braitine gangen isch. Zue däm Kontinänt hän dertemeol nit nume di klassische Gondwana-Kontinänt (Afrika, Sidamerika, Indie, Madagaskar, Auschtralie, Antarktika, Saudi-Arabie u. a.), sundern au ne baar chlaineri Bleck, wu speter mit dr Nordkontinänt verschwaißt wore sin, wie dr Chlaikontinänt Avalonia (Dail vu Mittel- un Weschteuropa), d Armorica-Terrangruppe (Dail vu Wescht- un Sideuropa), dr Tarim-Block, dr Sino-Koreanisch Kraton un dr Jangtse-Kraton. Däm Großkontinänt im Side sin drei chlaineri Kontinänt vis-à-vis gstande. Laurentia (Dail vu Nordamerika un Grenland), Baltica (Nordoschteuropa) un Sibiria (Sibirie) sin alli e wenig sidlig vum Äquator gläge. Laurentia isch vu Baltica un Gondwana dur dr Iapetus-Ozean drännt gsii. Zwische Baltica un Avalonia, wu Gondwana vorglageret gsii isch, isch dr Tornquist-Ozean gläge. Sibiria isch dur dr Aegir-Ozean vu Baltica drännt gsii. Isoliert vu däne Kontinänt isch dr chlai Kontinänt Kasachstania gsii, wu um Karbon an Sibiria aagschwaißt woren isch. Am Sidpol isch im Unterkambrium e Punkt ium hitige nerdlige Sidamerika gläge. Dur Wanderig vu Gondwana het sich dr Punkt bis zum Änd vum Kambrium bis zuen eme Stell im hitige Nordafrika verschobe. Am Nordpol isch im Kambrium e Meer gläge.

Am Aafang vum Kambrium het s schyns e globali Ufwermig gee. Dr Meeresspiegel isch im Lauf vum Unterkambrium stark gstige. D Suursatoffkonzäntrazion in dr Atmosphäre isch am Aafangh vum Kambrium niderer gsii wie hite, het aber vum Präkambrium zum Kambrium e wenig zuegnuu un isch im Kambrium wyter lycht aagstige. D CO-Konzäntrazion isch im Lauf vum Kambrium stark aagstige un isch an dr Kambrium/Ordovizium-Gränze zu me absolute Hegschtpunkt chuu, wu s im gsamte Phanerozoikum nie mee gee het.

Dr Aafang vum Kambrium isch gchännzaichnet dur di sognännt „kambrisch Explosion“, wu in eme ärdgschichtlig rächt churze Zytruum seli vil mehzälligi Diergruppe entstande sin, wu di grundsätzlige Böublän dervu sich zum Dail bis hite erhalte hän. Dr Aafang vum Kambrium markiert dodermit fir d Entwicklig vu dr Dierwält e seli wichtige Yyschnitt in dr Ärdgschicht, wu au s Äonothem vum Phanerozoikum dermit aafangts, sälle groß geologisch Abschnitt, wu sich d Läbewäse entwicklet het, wie mer si hite chänne.

Mit Uusnahm vu dr Mieschdierli (Bryozoa) sin fascht alli modärne Dierstämm im Kambrium vorhande gsii: Schwämm (Porifera), Nässeldier (Cnidaria), Gliderfießer (Arthropoda), Armfießer (Brachiopoda), Waichdier (Mollusca), Stachelhyter (Echinodermata) un anderi chlaineri Stämm vu Wirbellose wie au d Vorlaifergruppe vu dr Wirbeldier. Im Kambrium hän e Huffe Arte zum erschte Mol herti Skelett un Ghyys entwicklet. Des wird uf aire Syte erklert as Schutz vor dr erschte große Raiber, wu ai zue däre Zyt ufdrätte sin, uf dr andere Syte dur s groß Aagebot vu Kalziumkarbonat dur e Veränderig in dr chemische Zämmesetzig vum Meerwasser. S Ufdrätte vu Ghyys un Skelett us Kalziumkarbonat, wu natyrli besser as Fossilie erhlate blyybe, macht erklerbar, wurum im Kambrium zmols eso vil Dierstämm ufdrätte, wu mer d Vorfahre dervu nit chännt. Vermuetli mueß d Ufspaltig (Radiation) vu dr vilzällige Dier (Metazoa) wyt ins Ediacarium zruck verlait wäre.

Di wichtigschte Laitfossilie fir di biostratigrafisch Gliderig vum Kambrium sin Trilobite, Archaeocyathide un Brachiopode. D Archaeocyathide, wu wahrschyns zue dr Schwämm ghert hän, hän di erschte greßere Riff in dr Ärdgschicht böue. Si sin am Aafang vum Oberkambrium wider uusgstorbe.

Us dr kambrische Bflanzewält sin nume marini planktonischi Alge bekannt. S Land isch nonig vu Bflanze bsidlet gsii.

Z Mitteleuropa git s nume seli wenig Ufschliss bzw. Biet, wu Gstai us em Kambrium an d Ärdoberflechi drätte. S isch in dr maischte Biet vu mächtige jingere Sedimäntschichte deckt und/oder au bi spetere Gebirgsbildige metamorphosiert wore. Europa setzt sich zämme us verschidene geotektonische Blatte (Laurentia, Baltica, Avalonia un d Armorica-Terrane), wu zur Zyt vum Kambriums zem Dail seli wyt ussenader gläge sin. Si sin erscht bi spetere Orogenese in diäre Position zämmegfiegt wore. Wäge däm sin d Fazies un d Fauneinhalt vu dr kambrische Schichte z Mitteleuropa arg vilgstaltig.

Z Dytschland sin kambrischi Gstai in däne Regione noogwise wore: Schwarzwald, Spessart, Nordrhy-Weschtfale, Nidersachse, Nordthüringe, Thüringisch-fränkisch Schifergebirg, Fichtelgebirg, Bayrische Wald, Oberpfälzer Wald, Erzgebirg, Vogtland, Lausitz u. a., derzue au in e Dail Bohrige z Norddytschland, vor allem in dr Bohrig „Adlersgrund” in dr Oschtsee. Derwylscht di andere Biet alli zue Avalonia un dr Armorica-Terrangruppe ghere, also im Kambrium no zue Gondwana ghert hän, isch s Biet vu dr Bohrig Adlersgrund im Kambrium uf Baltica gläge.

Kambrischi Gschieb z z Norddytschland wyt verbraitet. Si stamme us dr skandinavische Vorchuu.




</doc>
<doc id="39223" url="https://als.wikipedia.org/wiki?curid=39223" title="Bürglen">
Bürglen

Bürglen stoht för:
Bürglen isch de Name vo folgende Ort:

z Dütschland:
i de Schwiz:


</doc>
<doc id="39224" url="https://als.wikipedia.org/wiki?curid=39224" title="Phanerozoikum">
Phanerozoikum

S Äon Phanerozoikum („Zytalter vum sichtbare Läbe“) umfasst di drei Äre Paläozoikum, Mesozoikum un Känozoikum un dodermit dr Zytruum vu eppe Millione Johr bis hite.

Dr Name Phanerozoikum chunnt dohär, dass ab em Kambrium – dr unterschte (=frieschte) Periode vum Paläozoikum – zum erschte Mol makroskopisch sichtbari Fossilräscht in ere große Aazahl ufdrätte. Im Zytabschnitt vor em Phanerozoikum – em Kryptozoikum – het s zwar au Fossilräscht, die sin aber in dr Hauptsach nume mit mikroskopische Methode z erfasse, e Uusnahm dodervu bildet aber zum Byschpel d Ediacara-Fauna us em Ediacarium.

Phanerozoikum isch e Uusdruck us dr biostratigrafische Gliderig.

S Phanerozoikum glidert sich in die Ärathem uf:




</doc>
<doc id="39228" url="https://als.wikipedia.org/wiki?curid=39228" title="Justinian II.">
Justinian II.

Dr Justinian II. (, * 668/669; † 711 in dr Nööchi vo Damatrys z Buthünie) mit em Übernaame Rhinotmetos ( ‚mit dr abgschnittnige Naase‘) isch dr byzantinisch Kaiser vo 685 bis 695 und no äinisch vo 705 bis 711 gsi. Er isch dr letscht Herrscher vo dr Herakleische Dünastii.

688 het er en erfolgriiche Fäldzug gege d Slaawe gfüert und het denn Zääduusigi von ene as Weerbuure im Thema (Milidäärbezirk) Opsikion in Chläiasie aagsiidlet. Au gege d Araber isch er erfolgriich gsi und 688/689 het dr Kalif Abd al-Malik um Friide bittet. Züpere isch gmäinsam verwaltet worde und d Stüüre vo därt häi d Byzantiner und d Araber under sich ufdäilt. Usserdäm häi d Araber regelmässigi Dribut müesse zaale. Drotz de Chriege wo no cho si, isch s Züpereabkomme langfristig stabil bliibe.

Dr Kalif het s denn au zuegloo, ass dr Justinian die christlige Mardaite vom Libanon ins byzantinische Riich umgsiidlet het. Das isch de Araber umso lieber gsi, wil d Mardaïte iine e Hufe Schwiirigkäite gmacht häi. Wiso nöiji Kämpf usbroche si isch nid ganz klaar. D Araber und au byzantinischi Gschichtsschriiber häi d Schuld im Justinian zuegschoobe. Bi Sebastoupolis (hüte Sulu-Saray) nordwestlig vo Sebasteia (hüte Sivas) isch s im Früelig 693 zur Schlacht cho und d Byzantiner häi verloore. Si häi denn Däil vo Armenie de Araber müesse überloo.

Dr Kaiser het mit eme Konzil d Chille welle veräihäitlige und im Babst Sergius I. si Wille welle ufzwinge. Dä het aber gnueg Understützig vo de Römer übercho und so isch dr Komflikt unglööst bliibe.

Dr Justinian het s Stüürwääse reformiert und sich allgemäin verhasst gmacht. 695 häi sini Gegner z Konstantinopel e Revoluzioon gmacht, dr Justinan gstürzt, im d Naase abgschnitte, so dass er nüm chönni Herrscher si, und iin ins Exil gschickt. Er isch zu de Chasare gflüchdet, het därt e Brinzässin ghürootet. Im Justinian si Noochfolger, dr Kaiser Tiberios II., het Druck uf d Chasare gmacht, die häi denn brobiert dr Justinian umzbringe, aber dä het chönne zu de Bulgare flüchte. Er het mit em bulgarische Chan Terwel gmäinsami Sach gmacht und het mit ere bulgarische Armee im Früelig 705 Konstantinopel erooberet. Er het dr Tiberios II. gstürzt und het zum zwäite Mol dr Droon bestiige. Dr Terwel het zum Dank dr Ditel "Caesar" überchoo.

Dr Justinian het d Bevölkerig afo terrorisiere und die ehemolige Kaiser Leontios (695–698) und Tiberios II. (698–705) lo umbringe. Er het Chrieg gege d Bulgare gmacht und isch gschlaage worde. 711 häi Ufständischi mit ere Flotte Konstantinopel aagriffe und iignoo. Dr Justinian isch köpft worde und mä het au si äinzige Soon, dr Tiberios, umbrocht.. Dr Aafüerer vo de Ufständische, dr Philippikos Bardanes, isch noch iim Kaiser worde.



</doc>
<doc id="39229" url="https://als.wikipedia.org/wiki?curid=39229" title="Ozeanien">
Ozeanien

Unter em Name Ozeanie fasst mer d Inselwält vum Pazifik zue aim Kontinänt zämme. No däre Definition isch Ozeanie dr chlaischt Kontinänt no dr Landflechi un dr zweetchlaischt no dr Bevelkerigszahl. Di iber 7.500 Insle umfasse zämme ne Landflechi vu fascht 1,3 Millione Quadratkilometer un gehn iber e Meeresbiet vu rund 70 Millione Quadratkilometer. Rund 2.100 Insle sin bewohnt, D Yywohnerzahl lyt bi rund 14,9 Millione. Mit Uusnahm vu dr Gränze vu Papua-Neiginea zue dr Indonesie het kai Staat z Ozeanie ne Landgränze.

D Cookinsle sin e "e unabhängige Staat in „freier Assoziierig mit Neiseeland“", wu vu dr Verainte Natione un vu iber 20 Staate anerkännt isch (im Merz 2001 au vu Dytschland).



</doc>
<doc id="39237" url="https://als.wikipedia.org/wiki?curid=39237" title="Baikalsee">
Baikalsee

Dr Baikalsee (/; burjatisch / „ryyche See“; vilmol au aifach Baikal gnännt) isch e See z Sibirie, Russland (Asie). Är isch mit 1642 Meter dr diefscht un mit iber 25 Millione Johr dr eltscht Sießwassersee vu dr Ärd. Syy ainzige Abfluss, d Angara, fließt iber dr Jenissei in d Karasee vum Polarmeer. Anne 1996 isch d Baikal-Region vu dr UNESCO zum Wältnaturerb erklert wore.

Dr Baikalsee lyt in dr Sidsibirische Gebirg uf dr Gränze zwische dr Oblast Irkutsk am weschtlige un nerdlige Stade un dr Republik Burjatie am eschtlige un sidlige Stade. Zue dr Hochgebirg, wu dr See umramme, zelle s Baikalgebirg am Wescht- un Nordweschtstade, s Stanowoihochland im Nordoschte, s Bargusingebirg un s Ulan-Burgassy-Gebirg am Oschtstade, s Chamar-Daban-Gebirg im Side un s Sajangebirg im Sidweschte vum See.

D Wasseroberflechi vum Baikalsee umfasst 31.492 km² un lyt 455,5 m Heche iber em Meeresspiegel. Dr See isch mit 25 Millione Johr dr eltscht un mit 1642 m dr diefscht See vu dr Ärd. Är het e Stadelengi vu rund 2125 km, isch vum Sidweschte zum Nordoschte 673 km lang (Mittellinie vum Baikals) un maximal 82 km brait. Syy durschnittligi Braite isch 48 km.

Rund um dr See herrscht e kontinäntal, relativ mild Nodelwaldklima. S git rund 2000 Sunnestunde im Johr, dr Dezämber isch doderby mit 77 dr sunneermscht un dr Juni mit 275 Sunnestunde dr sunnerychscht Monet. S het rund 450 mm Niderschlag im Johr, dodervu im Februar 9 mm un im Juli 120.

D Winter (Novämber–Merz) sin mit Durschnittstämperature um −20 °C drucke-chalt, s herrscht vu aafangs Novämber bis Ändi Merz Duurfroscht. In dr Bärge rund um dr See lyt vu Mitti Septämber bis Ändi Juni Schnee, derwylscht dr Schnee in dr Däler vu Mitti Novämber bis aafangs April lyt. D Tämperaturechenne bis uf um −50 °C aabegoh.

S Friejohr (April/Mai) un s Spotjohr (Septämber/Oktober) sin mit je nume zwee Monet seli churz. Nachtfrescht chaa s bis in dr Juni gee un derno scho wider ab Ändi Augschte.

D Summer (Juni–Augschte) sin mit Durschnittswärt um 15 °C un Dagestämperature vilmol iber 20 °C relativ warm. In däre Zyt het s dr maischt Räge.

Dr Baikal bildet s grescht Reservoir an flissigem Sießwasser uf dr Ärd mit eme Fimftel vu dr flissige Sießwasserreserve. Dr See het e Volume vu 23.000 km³, was dodermit greßer isch wie des vu dr Oschtsee un eppen em 480-fache Wasserinhalt vum Bodesee entspricht. S Yyzugsbiet vum See umfasst mit syne Zuefliss rund 1,5 Mio. km². Des isch meh wie s Vierfach vu dr Flechi vu Dytschland.

Gspyst wird dr Baikalsee vu 336 Fliss un uuzellige Bäch. Di greschte sin di Ober Angara, d Selenga un dr Bargusin. D Angara isch hite dr ainzig Abfluss vum See un ain vu dr große Fliss vu Sibirie. Drotz ass ihri Abflussmängi eso groß isch, mießt d Angara rund 400 Jahre lang fließe, bis dr Baikalsee läär wär.

Ärdgschichtlig het dr See no zwee wyteri Abfliss ghaa: Dr erscht isch e weng wyter nerdlig gläge wie d Angara un het Aaschluss ghaa an s Bett vu dr hitige Lena. Dur d Gebirgsbildig (Baikalgebirg) isch dää Abfluss verspeert wore. Dr zweet Abfluss isch wyter sidlig gläge un dur e Ärdbidem vor rund 16.000 Johr verschlosse wore.

Dr Baikalsee isch Dail vun ere kontinäntale Riftzone (Grabebruch). Des sognännt "Baikal-Rift", wu sich syt Johrmillione vun ere Schwechigszone zuen ere Riftzone entwicklet het, wytet un verdieft sich allno um je 2 cm im Johr.

Wel do di eurasisch un di amurisch Platte ussenanderdrifte, entstehn Riss in dr Ärdkruschte. Verursacht wird des dur d Kollision vu d wyt sidli vorglagerete Indische Platte, wu wie ne Wegge di andere Platte ussenanderdruckt. D Zone vum Baikal-Rift, wu di grescht Schwechig ufwyst, lyt im Berych vum Baikalsee.

Dr Riss, wu dr See din lyt, isch rund 1600 km lang, fascht 6 km dief un mit Sedimänt ufgfillt. Wäge däm goht dr Baikalsee „nume“ bis in 1642 m Diefi. Dodermit lyt im diefschte See vu dr Ärd au ihri diefscht Kryptodepression, also dr diefscht Sank.

E Vilzahl vu Thermalquälle un e gstaigereti seismisch Aktivitet dyte druf hii, dass d Ärdkruschte in däre Region seli aktiv isch.

Im Baikalsee het s 22 greßeri un an syym Stade e Huffe chlaineri Insle, derzue e groß Zahl vu Felse, wu us em Wasser rage. Di grescht Insle isch Ol'chon am Weschtstade (730 km² groß un 72 km lang), wus bis 1276 m hochi Bärg druf het (821 m iber em Spiegel vum See). Di grescht Halbinsle vum See isch Swjatoi Nos am Oschtstade mit bis 1636 m hoche Bärg (1181 m iber em Seespiegel).
Noch em Zweete Wältchrieg isch d Induschtrialisierig in dr Umgebig vum See firschidribe wore, was vor allem dur di Transsibirisch Yysebahn un d Baikal-Amur-Magischtrale megli woren sich. Doderzue sin bi Baikalsk (1966) un Selenginsk Bapyr- un Zällstofffabrike böue wore un mer het mit eme exzessivbe Fischfang aagfange. Dur d Induschtrialisierig sin au d Stedt Seestade gwagse, vor allem Baikalsk. D Abwässer vu dr Stadt un dr Industrie wäre uugrainigt in dr Baikalsee glaitet. Baides drait zimli zuene Belaschtig vu dr dertige Umwält by, vum Seewasser, vu dr Beede un vu dr Luft.

D Bapyr- un Zällstofffabrik bi Baikalsk het anne 2003 e Kredit vu dr Wältbank iberchuu, no Aagabe vu Greenpeace in Hechi vu 22,4 Millionen US-Dollar, go d Modernisierig vum Wärch mitfinanziere. Wel d Umsetzig vum Umböublan mangelhaft bliben isch, het d Wältbank anne 2005 dr Kredit wider zruckzoge. Dr Guverneer vum Biet Irkutsk het 2009 versproche, dass es Wärch zuegmacht wird. Die Entschaidig isch aber vum Minischterbresidänt Putin revidiert wore, was zum Brotescht dur Umwältexperte gfiert het.

S Landschaftsbild am Baikalsee wird bedroht dur d Nutzig vu dr Wälder. Dr Stade wird allmee zueböue mit Datscha vu neiryyche Russe, vilmol ohni sich an di nationale oder regionale Gsetz zum Natur- un Landschaftsschutz z halte.

Gege d Zersterig vu dr Landschaft un dr Natur vu dr Baikal-Region sin an vile Ort Naturschutzbiet un dailwys au Nationalpark yygrichter wore. Am mittlere Weschtstade vum Baikalsees lyt s "Lena-Naturreservat", am Stade vis-à-vis d "Bargusin-Naturreservat", wu siflig dervu dr Transbaikal-Nationalpark aaschließt. Am Sidänd vum See isch s "Baikal-Naturreservat" yygrichtet. Vu dr am Weschtstade glägene Insle Ol'chon bis wenigi Kilometer vor s Sidänd vum See goht dr Cisbaikal-Nationalpark. Derzue git s um dr ganz Baikalsee ne Kischteschutzzone.

Anne 1996 isch di risig Baikal-Region vu dr UNESCO in d Lischt vum Wälterb as Wältnaturerb ufgnuu wore.

Im Baikalsee het s in rund 1.100 Meter Wasserdiefi s Neutrinoteleskop BDUNT. D Aalag bstoht us 192 Liechtsänsore, wu zylinderfermig aagordnet sin (Hechi vu dr Aalag 80 Meter, Durmässer 50 Meter). S Teleskop dient dr Erforschig vu Neutrino.

S Limnologisch Inschtitut vu dr Sibirische Abdailig vu dr Russische Akademi, wu zum Irkutsker Wisseschaftszäntrum ghert, bedrybt z Listwjanka ne Museum zue dr Flora un Fauna vum Baikalsee. 

Dr Baikalsee un syy Umwält wyyse ne ainzigartigi Flora un Fauna uf: Eppe zwee Drittel vu dr rund 1500 Dier- un 1000 Bflanzenarte sin endemisch, chemme also nume do vor. Wel dr See all diefer wird, hän d Dier vil zyt zue Aabassig ghaa, doderur het s au in 1,6 km Diefi e hoch Arteryychtum.

Im See git s aini vu wältwyt nume zwoo Robbearte, wu im Sießwasser vorchemme, d Nerpa oder Baikalrobbe. Dr Omul, e Maräneart, un dr Golomjanka, e Fettfisch, dr Sießwasserfisch, wu am diefschte vorchunnt uf dr Ärd, chemme au do vor. Megli wird des unter anderem au dur di nider Wassertämperatur vum See, wu an dr Oberflechi im Johresmittel nume bi 7 °C lyt. In chaltem Wasser chaa mee Suurstoff glest wäre. Insgsamt git s im Baikalsee 128 Fischarte, zwoo dervu endemisch: D Diefwassergroppe (Abyssocottidae) un d Baikal-Elfisch (Comephoridae).

S Wasser vum Baikalsee wird ständig uf natyligi Wyys gchert, so dass syy Rainhaitsgrad extrem hoch isch. Fir syni Syyferi sorge winzigi Flohchräbs (230 Arte, wu 90 % vu dr Biomasse vum See uusmache). Wichtig isch vor allem e winzige Chräbs, dr Baikal-Epischura ("Epischura baikalensis"), wu di chlainschte Alge un Bakterien frisst. Dää Chräbs isch nume anderthalb Millimeter lang, aber uf aim Quadratkilometer Wasserschicht zelle d Wisseschaftler bis zue drei Millione vu däne Dierli. E andere, e weng greßere Flohchräbs, wu vu dr Seeaawohner "Jur" gnännt wird "(Macrohectopus branickii)," chaa doti Fisch, vertrunkeni Insekte un sogar Landwirbeldier uffrässe.

Im 2 Millione Hektar große Nationalpark findet mer unter anderem Luchs, Bäre, Hirsch un Welf.



</doc>
<doc id="39239" url="https://als.wikipedia.org/wiki?curid=39239" title="Fahnenflucht">
Fahnenflucht

Mit Faaneflucht oder Deserzioon bezäichnet mä das, wenn e Soldat sini milidäärische Pflichte in Chriegs- oder in Friidenszite nid erfüllt, wenn er sich ooni Erlaubnis entfärnt mit dr Absicht sich em Armeedienst für immer z entzie. Dr faaneflüchtigi Soldat wird im Allgemäine as Desertöör (frz. "déserteur", abgläitet vo lat. "deserere", „verloo“) bezäichnet. 

D Deserzioon isch in alle Armeä stroofbar, wil si d Schlaagchraft und d Moraal vo dr Drubbe verchliineret. D Stroof für Faaneflucht isch hüte im Allgemäine Gfängnis, früener isch vilmol d Doodesstroof druf gstande wie s au hüte no in bsundrige Fäll in de Veräinigte Staate mööglig isch.





</doc>
<doc id="39241" url="https://als.wikipedia.org/wiki?curid=39241" title="Belagerung von Konstantinopel (717–718)">
Belagerung von Konstantinopel (717–718)

D Belaagerig vo Konstantinopel in de Joor 717 und 718 isch dr zwäiti schweeri Aagriff vo de Araber uf die byzantinischi Hauptstadt gsi. D Byzantiner und d Bulgare häi d Stadt erfolgriich verdäidigt. S Ändi vo dr Belaagerig isch e Wändepunkt in dr Islamische Expansion gsi.

D Byzantiner si für d Belaagerig vorberäitet gsi. Si häi d Stadtmuure versterkt und Vorrööt aagläit gha. Die byzantinischi Flotte het im Guldige Horn gankeret und dr Haafe isch mit ere Iisechetti abgschlosse worde.

Im Summer vom Joor 715 het im Kalif Sulayman si Brueder Maslama die arabisch Armee vo Halab gäge Konstantinopel gfüert und isch im August 717 aachoo. D Flotte mit 1'800 Schiff isch im Septämber under em Sulayman sälber in Bosporus iinegfahre. Konstantinopel isch vo denn aa uf em Land und uf em Meer vo sim Hinderland abgschnitte gsi. D Aagriff vo de Araber si ooni Erfolg bliibe und wo dr Winter aagfange het, häi d Araber iiri Kamel und Rösser müesse schlachte und Soldate si wäge dr Chelti gstorbe. Im Früelig het dr Kaiser Leo III. die arabisch Flotte aagriffe und vernichdet, so dass die arabisch Armee vo denn aa käi Noochschub me überchoo het. Dr Kaiser het s denn fertig brocht, dr Khan vo de Bulgare, dr Terwel, wo in iim zwar e Find gsee het, aber d Araber für die gröösseri Gfoor ghalte het, drzue z bringe, d Araber aazgriffe. 20'000 bis 50'000 Araber si under de Muure vo dr Hauptstadt gfalle, und am 15. August 718 isch die arabischi Armee abzooge. Arabischi Gschichtsschriiber häi d Verlust vo iirer Site uf 500'000 Maa gschetzt, woorschinlig si s aber nume 130'000 bis 170'000 gsi, und fast alli vo de 1'800 Schiff si kabut gsi.

Wil si d Heerschaft uf em Meer verloore häi, isch dr Vormarsch vo de Araber brämst worde. Konstantinopel het wider emol zeigt, ass mes nid chönn eroobere, und das isch eso bliibe, bis d Kreuzfaarer vom Obeland d Stadt ane 1204 ufem Vierte Chrüzzuug iignoo häi.




</doc>
<doc id="39243" url="https://als.wikipedia.org/wiki?curid=39243" title="Leo III. (Byzanz)">
Leo III. (Byzanz)

Dr Leo III. (uf ‚Leon dr Isaurier‘; * um 680 z Germanikeia; † 18. Juni 741), isch vo 717 bis 741 dr byzantinisch Kaiser gsi. Er isch dr Erst vo dr Sürische Dünastii gsi, wo me vilmol und falsch as die Isaurischi Dünastii bezäichnet.

717 isch dr Theodosios III. abgsetzt und dr Leo zum Kaiser erhoobe worde. Er het d Verdäidigung gege d Araber, wo Konstantinopel belaageret häi, gläitet. Er het die arabisch Flotte zerstöört und mit Hilf vo de Bulgare au iiri Armee im Joor 718 zum Rückzuug zwunge. Er het denn brobiert d Gränze sicherer z mache, und het slawischi Siidler in bevölkerigsarmi Gebiet gschickt. Dr Leo, wo Bruefsmilidäär gsi isch, het d Schlaagchraft vo dr byzantinische Armee verbesseret. 

D Araber häi sich zwar vo Konstantinopel zruggzooge ghaa, si aber immer wider in Chläiasie iigfalle und häi witi Landstrich usblünderet. Im Joor 740 isch s im Leo glunge, d Araber bi Akroinon z schloo. Wäge dere Niiderlaag und em Bürgerchrieg wo denn im Kalifat usbroche isch, het s byzantinische Riich e chli Rue überchoo.

Um 732 het dr Leo e Bündnis mit de Chasare abgschlosse. 735/36 het er d Langobarde in Underitalie mit ere Flotte aagriffe.

718 und 727 häi Usurpatore brobiert an d Macht z choo, und dr Leo het si Macht im Riich müesse usbaue. 720 het er si Soon Konstantin zum Mitkaiser lo chrööne. Er het s Stüürwääse und d Finanze reformiert und s veraltete römische Familie- und Seerächt. 741 si nöiji Gsetzestext gschriibe worde, d "Ekloge" („Uswahl“).

In dr Religioonsbolitik het sich allerhand doo. 722 sige alli Juude und Montaniste im Riich dauft worde und denn häig dr Leo d Vereerig vo Bilder verbote, aber das isch hüte wider seer umstritte. 730 isch dr Patriarch Germanos vo Konstantinopel zwunge worde, zruggzdrätte. Mit de Bäbst Gregor II. und Gregor III. het sich dr Kaiser verstritte, wil er in de westlige Gebiet mee Stüüre het welle erheebe. Über e Bilderstrit wäiss mä vor allem us Kwelle, wo bardeijisch gsi si und es isch unklaar, öb sini Uswirkige so katastrofal gsi si, wie die bilderfründlige Gschichtsschriiber gsäit häi. Zwar het e Sünode under em Gregor III. d Ikonoklaste verurdäilt, was aber äigentlig käini Folge gha het, usser dass dr Leo denn meereri Bistümer in Süditalie dr Jurisdikzioon vom Babst entzooge het. uf jede Fall isch s im Leo III. glunge, s Riich ussebolitisch z stabilisiere und e Dünastii z gründe, wo mee as 80 Joor lang gherrscht het.



</doc>
<doc id="39245" url="https://als.wikipedia.org/wiki?curid=39245" title="Schlacht bei Akroinon">
Schlacht bei Akroinon

In dr Schlacht bi Akroinon im Joor 740 het s Byzantinische Riich die islamische Araber gschlaage. D Schlacht het bi Akroinon (Acroënus z Früügie, in dr Nööchi vom hütige Afyon in Westanatolie) stattgfunde.

Noch dr abverheite Belaagerig vo Konstantinopel 718, wo si iiri Flotte verloore häi, häi d Araber scho bald s Byzantinische Riich wider afo aagriffe und häi vo 726 aa jedes Joor Blünderigszüüg in Chläiasie gmacht, häi Caesarea bsetzt und Nicäa belaageret. Wil dr Friidensverdraag, wo si 716 mit de Bulgare abgschlosse häi, immer no ghebt het, häi d Byzantiner 740 iiri Drubbe in Chläiasie chönne konzentriere. Es het ene au ghulfe, ass d Chasare, wo mit ene verbündet gsi si, im Kaukasus und z Armenie d Araber aaggriffe häi.

Dr Kaiser Leo III. het persöönlig s Kommando über die byzantinischi Armee übernoo, zämme mit sim Soon Konstantin. Bi Akronion si si uf die arabischi Armee vom umayyadische Kalif Hischam droffe, wo vom al-Malik ibn Su'aib und 'Abdallah al-Battal aagfüert worde isch.

Si häi d Araber entschäidend gschlaage, und bäidi arabischi Befäälshaaber si im Kampf gfalle. Dr 'Abdallah al-Battal isch spööter in arabische und türkische Eepe über d Kämpf vom Kalifat mit Byzanz in d Figuur vom Battal Gazi verwandlet worde.

Noch däm klaare Siig häi d Byzantiner d Araber us Chläiasie chönne verdriibe. Acht Joor noch dr Schlacht vo Tour und Poitiers isch die islamischi Expansioon au im Oste für meereri Joorhundert stillgstande, bis im 11. Joorhundert mit de türkische Seldschuke e nöiji islamischi Armee an dr Ostgränze vom Riich erschiine isch. 
D Schlacht wird in dr "Chronik" vom byzantinische Chronist Theophanes (A.M. 6231) beschriibe.


</doc>
<doc id="39246" url="https://als.wikipedia.org/wiki?curid=39246" title="Umayyaden">
Umayyaden

D Umayyade ( oder ) – au "Omayyade, Omajjade, Omaijade, Omajade" – si e Familieklan vom arabische Stamm vo de Quraisch us Mekka gsi, dr Stamm, wo au dr Brofeet Mohammed dryue gh;;rt het. Aaghöörigi vo dr Familie häi vo 661 bis 750 noch dr Zitwändi as Kalife vo Damaskus us über s islamische Imperium, wo denn no jung gsi isch, gherrscht. Si häi die ersti dünastischi Herrscherfolg in dr islamische Gschicht gründet. Under iirer Regierig isch iir Riich im Osten bis zum Indus und im Weste bis zur Iberische Halbinsle vergröösseret worde. Nochdäm si vo de Abbaside us em Oriänt verdriibe worde si, häi si 756 in al-Andalus s Emirat vo Cordoba gründet. Dört häi bis 1031 gherrscht, sit 929 au wider mit em Ditel vom ene Kalif.



</doc>
<doc id="39250" url="https://als.wikipedia.org/wiki?curid=39250" title="David Friedrich Weinland">
David Friedrich Weinland

Dr David Friedrich Weinland (* 30. Auguscht 1829 z Grabaschdedda en Wirdaberg, † 19. Sebdembr 1915 uff-em Hofguad Hohawiddlenga [heit a Doil vo Aurich]) ischt a deitscher Nadurforscher ond Schriftsteller gwäa.

Dr David Friedrich Weinland ischt am 30. Auguscht 1829 z Grabaschdedda als Soh vom Pfarrer August Johann Friedrich Weinland (1788 bis 1857) ond seira Frau Sophia geborene Klingler uff d Welt komma. Scho als Bua hôt’r sich arg fir dui erdgeschichdlicha Vorgangaheit vo seira Hoimet endressiirt ond ischt emmr mit „offene Auga“ uff dr Schwäbischa Alb schbaziira ganga. Nôch seim Abidur an dr Nirdenger Ladeinschual hôt’r zerscht amôl da gleicha beruaflicha Werdegang wia sei Vadder eigschlaga ond s Evangelische Seminar en Maulbronn bsuacht. Hendrher hôt’r am Diibenger Stift vo dr Uni Diibenga Theologii studiirt. Neabaher hôt’r au noh nadurwissaschaftliche Vorleasonga gheert. Wia-nr schliaßlich sei Theologii-Studiom mit-em erschda Exama abgschlossa ghet hôt, hôt sei Entresse bloß noh de Nadurwissaschafda golda. Uff sellem Gebiit hôt‘r 1852 a Doktr-Arbet ibr da Ôfang vo ällem Leaba uff dr Erde gschriiba. 

Wia-nr a Zeitlang als Assischdent beim Zoologischa Museom Berlin gschafft ghet hôt, hôt’r 1855 a Peschtle bei dr Harvard-Universideet z Cambridge en de USA kriagt. En sellra Zeit isch’s-em meglich gwäa, uff deam amerikanischa Kondinent etliche Reisa zo Studiazweck durchzfiiret. Ondr andrem hôt-en sein Weag nôch Kanada, Mexiko ond en d Karibik gfihrt. Deet ischt sei Liablengsziil Haiti gwäa, wo-nr s Wachsdom vo de Koralla erforscht hôt. Fir-em Weinland sei Gsondheit send dia Reisa abr schädlich gwäa. Drom hôt’r scho nôch wenige Jôhr sei Stellong an dr Harvard-Universideet uffgäa miaßa ond ischt wiidr en sei schwäbischa Hoimet zruckkomma.

Wia-nr gsondheitlich wiidr geneasa gwäa ischt, hôt’r 1859 a Stell als wissaschaftlicher Sekredär bei dr Zoologischa Gsellschaft z Frankfurt am Main kriagt. Sei Arbet isch deet gwäa, am Uffbau beim Frankfurter Zoo mitzoschaffa. Wia dr sell schliaßlich ferdich gwäa ischt, isch dr Wieland zom erschda Direktr ernannt wôrra. En dera Zeit hôt’r au a nuia Zeitschrift ens Leaba gruafa, "Der Zoologische Garten", wo heit noh exischdiirt. 

Em Jôhr 1863 hend-en wiidr seine Leida, wo-nr sich en Amerika zuazoga ghet hôt, uffs Neie eigholt. Drom hôt’r sei Stell beim Frankfurtr Zoo uffgäa ond vorzeidich en Ruhestand ganga miaßa. Dean hôt’r – mit a baar Ondrbrechonga – zamma mit seira Frau Anna geborene Burnitz ond seine viir Kendr uff-em Hofguad Hohawiddlenga vorbrôcht, wo vo seim Vaddr 1852 kauft wôrra ond noh heit em Besitz vo dr Familie Weinland ischt. Deet hôt’r sich mit dr Landwirtschaft befasst ond sich als Privatgelehrdr ällaweil môl wiidr zo Vorträg eilada lau.

Weil’r jetzt viil Zeit ghet hôt, isch’r uff dui Idee komma, fir seine Buaba an Roman zo schreiba, wo-se uff ondrhaltsama Weis draus lerne kennet, wia s Leaba uff dr Schwäbischa Alb en dr Steinzeit gwäa ischt. So isch dr "Rulaman" entstanda. A-ma scheena Dag hôt’r dô draus z Urach vôr-a-ma Zuaheererkreis a Leasong vorôstaldet. Dô drbei isch des Werk mit-ra graußa Begeischtrong uffgnomma ond dr Weinland bedrengt wôrra, des Buach doch zo vreffentlicha, was em Jôhr 1878 au bassiirt ischt. Weil sich dr "Rulaman" schnell zo-ma Beschtseller entwicklet hôt, hôt’r em Jôhr druff noh a zwoits Jugendbuach gschriiba, da "Kuning Hartfest", wo em Jôhr acht nôch Chrischdi Geburt schbiilt. Sell hôt abr bei weidem et dui Popularideet vom "Rulaman" erreicht.

Gschdôrba isch dr Wieland am 19. Sebdembr 1915 uff seim vädderlicha Hofguad Hohawiddlenga. Zo sellem gheert au a kloiner Privatfriidhof, wo-nr sei ledschda Ruah dren gfonda hôt.





</doc>
<doc id="39252" url="https://als.wikipedia.org/wiki?curid=39252" title="Bilderverehrung">
Bilderverehrung

Mit Bildervereerig (Ikonodulii) bezäichnet mä die bildligi Daarstellig vo Gotthäite und Chreft und Wääse wie Ängel, Häiligi oder Sümboldier und Totem, wo mit Gott oder de Gotthäite verbunde sige, und au d Vereerig sälber vo sonige Bilder, Skulptuure oder Ikone.

Vo dr Ikonodulie (Bildervereerig) muess mä d Ikonolatrii (Bilderaabätig) und d Idolatrii (Götzedienst) underschäide, wenn au d Polemik, wo gege d Bildervereerig grichdet isch, die nit sälten as ikonolatrisch oder sogar idolatrisch bezäichnet.

Historisch häi e Hufe Religioone vo iire Götter Bilder gmacht, drunder die vo de Alte Egüpter, de antike Grieche und Römer und von e Hufe andere Völker. Au hüte git s wichdigi Religioone wie dr Hinduismus, wo die bildligi Daarstellig vo Gotthäite e groossi Rolle spiilt, anderi Religioone wie s Juudedum, dr Islam, dr Zoroastrismus und dr Bahaismus lääne sä ab. 

E baar Religioone si ambivalänter. Dr Buddhismus het ursprünglig jedi Form vo Bildern und Bildvereerig abgleent und für e Buddha het s nume sümbolischi Daarstellige gee. Es het sich aber vor allem im tibetische Buddhismus e riichi Bilderwält entwicklet, au wenn die Daarstellige nid sötte vereert wärde sondern dr Meditazioon sötte diene. Au s Christedum het zerst nume d Daarstellig vo Sümbool kennt, aber no di noo si Bilder vom Christus, dr Maria und andere Häilige immer hüfiger worde. Im Byzantinische Riich isch s denn im 8. und 9. Joorhundert zum groosse Bilderstrit cho, wo die Ikonodule schliesslig gwunne häi. Au in dr latiinische Chille het d Bildervereerig d Ooberhand gwunne. Noch dr Reformazioon häi sich christligi Chillene bildet wie die reformierti, di baptistischi, die mennonitischi und e baar anderi evangelischi Chillene, wo Bilder ableene.



</doc>
<doc id="39260" url="https://als.wikipedia.org/wiki?curid=39260" title="Konstantin V. (Byzanz)">
Konstantin V. (Byzanz)

Dr Konstantin V. (, * 718; † 14. Septämber 775) isch dr byzantinisch Kaiser vo 741 bis zu sim Dood gsi. Er isch dr Soon und Noochfolger vom Kaiser Leo III. gsi, wo die syrischi Dünastii gründet het.

Dr Konstantin V. isch milidäärisch seer erfolgriich gsi. Ikonoduli Chroniste häi em aber dr Ruef aaghängt, ass er e gnaadeloose Bilderstürmer gsi sig und e Hufe Mönch verfolgt und umbrocht häig. Vom 9. Joorhundert aa het men en "Kopronymos" (ο Κοπρώνυμος, öbbe: "dä mit em Naame vo Mist") gschumpfe, und no in dr Liddratuur vom 20. Joorhundert cha mä dä Übernaame finde. Die modärni Forschig hingeege gseet en as äine vo de fähigste byzantinische Herrscher, wo d Araber zruggdrängt (743-770), d Bulgare (756-775) und d Slawe ( 759-765) gschlaage und d Gränze vom Riich stabilisiert het. Es gseet us, ass er käi herte Ikonoklastiker gsi sig. Er het die politischi ikonoduli Opposizioon, won en grad noch siner Droonbestiigig gstürzt het, bekämpft und in dr Religionsbolitik dr Aberglaube. Er het Reforme gmacht in dr Armee und dr Verwaltig und sich au um theologischi Frooge kümmeret. In dr Bevölkerig isch dr Kaiser woorschiinlig eender beliebt gsi, aber vor allem in der Armee het er hoochs Aasee gnosse.



</doc>
<doc id="39261" url="https://als.wikipedia.org/wiki?curid=39261" title="Caesar (Titel)">
Caesar (Titel)

Caesar (antiki Ussprooch öbbe []) isch e Herrschaftsditel im antike Römische Riich gsi. Er isch us em Cognomen vom Gaius Iulius Caesar entstande. In dr Kaiserzit het men en vor allem em designierte Noochfolger vom Kaiser gee. Caesar isch aber au Däil vo dr Ditulatur vom regierende Kaiser gsi.

D Herrschaftsditel Kaiser und Zar, wo mä hüte kennt, si us däm römische Ditel entstande.




</doc>
<doc id="39262" url="https://als.wikipedia.org/wiki?curid=39262" title="Artabasdos">
Artabasdos

Dr Artabasdos (; † 743) isch as Usurpator gegen e Konstantin V. byzantinische Kaiser vo 741/42 bis 743 gsi. Er het dr Übernaame "Ikonophilos" überchoo, wil er zu de Bildervereerer ghöört het.

Kurz nochdäm dr Konstantin 741 dr Droon bestiige het, het dr Armenier Artabasdos mit dr Understützig vo dr starke ikonofile Frakzioon im Klerus und au im Volk, wo gege d Bilderstürmer gsi si, d Macht in Konstantinopel an sich grisse. Er het denn si Soon Nikephoros und villicht au däm si Brueder Niketas, zum Mitkaiser lo erheebe. Dr Konstantin isch in d Bärg vo Isaurie gflüchdet, isch denn aber mit em asiatische Däil vo dr byzantinische Armee zruggchoo und het im Joor 743 im Artabasdos sini Drubbe gschlaage. Zur Stroof het er dr Artbasdos und e Däil vo sine Aahänger lo blände.



</doc>
<doc id="39263" url="https://als.wikipedia.org/wiki?curid=39263" title="Primarstufe">
Primarstufe

Primarstufe stoht för dia Schuelstufe, wo d Chind di ersti schuelisch Bildig überchömed. Da entsprecht em Level 1 vo de Klassifizierig vom UNESCO-Bildigssystem.

Dia Schuelstufe haisst


</doc>
<doc id="39264" url="https://als.wikipedia.org/wiki?curid=39264" title="Fussball-Europameisterschaft 2012">
Fussball-Europameisterschaft 2012

D Endrundi vo de 14. Fuessball-Europameischterschaft 2012 ("UEFA EURO 2012"; ; ) het vom 8. Juni bis zum 1. Juli 2012 in Pole und de Ukraine schtattgfunde. 

D Match vo de Meischterschaft hän in acht Schtadie schtattgfunde, wo vieri devo in de Ukraine liget und vieri in Pole.
D Meischterschaft wird mit viir Gruppe mit jewils viir Mannschafte gschpilt. In jedere Gruppe schpilet alli Mannschafte einisch gegenand. Di beide beschte Mannschafte chömmed in de Viirtelfinal. 

Aamerkig: Zahle in Klammere = FIFA-Weltranglischteposition vo de EM (Schtand 6. Juni 2012).

Alli Aagabe, au für d Ukraine, in Mitteleuropäischer Sommerzit.



</doc>
<doc id="39271" url="https://als.wikipedia.org/wiki?curid=39271" title="Byzantinischer Bilderstreit">
Byzantinischer Bilderstreit

Dr byzantinisch Bilderstrit isch e Perioode im 8. und 9. Joorhundert gsi, wo s in dr domoolige orthodox-katholische Chille und em byzantinische Kaiserhuus e liideschaftligi theologischi Debatte gee het, wo s drum gangen isch, wie mä Ikone richdig sött bruuche und vereere. Die bäide Bardeie im Komflikt si as "Ikonoklaste" (Ikonezerstöörer) und "Ikonodule" (Ikonevereerer) bezäichnet worde. Wie sich dä Händel genau abgschbiilt het, isch wäge dr Laag vo de Kwelle nid ganz klaar. Überläbt häi nämlig fast nume Bricht vo Chroniste, wo zur ikonodule Bardei ghöört häi, wo schliesslig gwunne het. Die beschriibe alles us dr Sicht vo de Bildervereerer. D Schrifte vo de Ikonoklaste si vernichdet worde. Bis ins 20. Joorhundert het d Forschig d Gschicht eso übernoo, wie si die Ikonodule beschriibe häi, die modärni Forschig isch draa, das nöi iizschetze.
Über d Gründ, wie s zum byzantinische Bilderstrit choo isch, wird bis hüte dischbediert. Es git These, wo vom islamische Iifluss über s Zwäite Gebot bis zu persöönlige Motiiv vo byzantinische Kaiser gönge.

Dr Lauf vom Händel wird in zwäi Perioode iidäilt, en ersti vo 730 bi 787 und e zwäiti vo 814 bis 842. Noch dr eltere Forschig sig dr Händel vom Kaiser Leo III. aagfange worde, wo im Joor 730 d Vereerig vo de Ikone vom Jesus, dr Maria und de Häilige verbote und befoole häig, die Bilder z zerstööre. Dr Leo het zwar s Chrüz de Ikoone vorzooge, aber es git käini Bewiis, ass er mit Gsetz gege d Bildervereerig vorgange isch und ass es Widerstand gege si Politik gee het. D Bricht vom bekennende Ikonodule Germanos düte druf aane, ass nid dr Kaiser Schuld het am Komflikt. D Ikonevereerig isch woorschinlig kritisiert worde, aber under em Leo III. hets, wie s schiint, käi regelrächte Bildersturm gee. 

Au ass em Leo si Soon Konstantin V. (741–775) Lüt wäge iirer Vereerig vo Bilder verfolgt häig, isch unwoorschiinlig. S Konzil vo Hiereia im Joor 754 het zwar d Bildervereerig verurdäilt und dr Johannes vo Damaskus und dr Germanus vo Konstantinopel exkommuniziert, dr Kaiser het aber nüt Drastischs gege die Ikonodule undernoo. 

Dr Noochfolger vom Konstantin, dr Leo IV. (775–780), isch au e Gegner vo dr Bildervereerig gsi, het aber käi herti Bolik drgeege driibe. Si Frau, d Irene vo Athen, het zu de Ikonodule ghöört und spööteri Kwelle beschriibe dr Leo tendenziös negativ, zum so dr Kontrast zur bilderfründlige Zit, wo denn choo isch, zu verdütlige.

Wo dr Leo gstorbe isch, isch d Irene vo Athen Regäntin für dr chlii Konstantin VI. worde. Si het 787 s zweite Konzil vo Nicäa iiberüeft, wo d Vereerig vo Ikone erlaubt, aber iiri Aabätig verbote het. Dä Beschluss isch vom Babst z Rom, wo die Häiligebilder nie ärnsthaft in Froog gstellt worde si, akzeptiert worde. D Ikonevereerig isch denn bis 815 erlaubt gsi.

Die zwäiti Faase in dr Usenandersetzig het 815 mit em Kaiser Leo V. (813–820) aagfange. Do isch s zitwiis seer struub zuegange, au in de Browinze. Es het meereri Kleriker gee, wo die nöiji kaiserligi Politik understützt häi. Au unter em Leo sine Noochfolger Michael II. und däm sim Soon Theophilos isch dr Händel witergange. Wichdig isch de Kaiser gsi, ass d Lüt iiri Bolitik öffentlig understützt häi; es git Beleeg drfür, ass mä Stroofe nit aagwändet het und wenn d Lüt im Brivaate Ikone vereert häi, het mä sich nid grooss drum kümmeret. 

Dr Komflikt isch under em Michael III. im Joor 843 beändet worde, wo im Theophilos si Frau, d Theodora, d Ikonevereerig wider legal gmacht het. Im Raame vom Kampf gegen e Ikonoklasmus het si au no befoole, d Paulikianer, wo gege d d Ikonevereerig gsi si, z verfolge und und vernichte. Zääduusigi von ene si denn umchoo.

S Dekret vo 843 wird jedes Joor in dr orthodoxe Chille am erste Sunndig vo dr Fastezit as s Fest vo dr Orthodoxii gfiirt.



</doc>
<doc id="39272" url="https://als.wikipedia.org/wiki?curid=39272" title="Konzil von Hiereia">
Konzil von Hiereia

S Konzil vo Hiereia isch vom byzantinische Kaiser Konstantin V. im Joor 754 im Raame vom byzantinische Bilderstrit z Hiereia (hüte Fenerbahçe/Istanbul) bi Konstantinopel iiberüeft worde. S Konzil het d Bildervereerig verurdäilt und dr Johannes vo Damaskus und dr Germanus vo Konstantinopel exkommuniziert. S Zwäite Konzil vo Nicäa het s Konzil vo Hiereia 33 Joor spööter as „Pseudosynode“ verworfe. 

Dr Kaiser Konstantin V. isch Ikonoklast gsi. Noch ere Rebellioon vo sim ikonodule Schwooger Artabasdos het er Konstantinopel zruggerooberet und sig hert gege d Bildervereerer vorgange. Wil aber nume Kwelle vo de Bilderfründ erhalte si, isch die Daarstellig offesichtlig tendenziöös (lueg Dr byzantinisch Bilderstrit). Es feelt an belastbare Beleeg drfür, ass es wäge Bildervereerig zu Verfolgige choo isch. Es isch eender woorschiinlig, ass die bolitische Gegner vom Kaiser im Noochiine zu Mertüürer vo de Bilderfründ verkläärt worde si. Es schint, ass d Beschlüss vom Konzil käi Verfolgig vo de Bilderfründ zur Folg gha häi. Vandalismus gege chirchligi Iirichdige isch sogar explizit verbote worde. Öb d Bolitik vom Kaiser vo dr Bevölkerig abgleent worden isch, wie die spöötere Kwelle behaupte, isch unklaar. Es gseet aber us, wie wenn dr Kaiser käi gnaadeloose Bilderstürmer gsi sig.



</doc>
<doc id="39274" url="https://als.wikipedia.org/wiki?curid=39274" title="Ikonoklasmus">
Ikonoklasmus

Under Ikonoklasmus (vo altgriechisch εἰκών "eikon", „Bild, Abbild“ und κλάειν "klaein", „verbräche“) verstoot mä d Zerstöörig vo häilige Bilder oder Dänkmööl vo dr äigene Religioon (Bildersturm), bsunders im Christedum, im witere Sinn d Bilderfindligkäit oder d Angst vor Bilder (Ikonofobii) von ere Kultuur, Religioon oder Instituzioon. Bsundrigs bekannt si dr byzantinischi Bilderstrit, dr Bildersturm wäärend dr Reformazioon und s Bilderverbot im Islam, wo 2007 in Pakistan die fundamentalistische Taliban drzuebrocht het, historischi Buddhastatue z zerstööre. As Ikonoklasmus bezäichnet me au d Zerstöörig vo Herrschaftssümbool.



</doc>
<doc id="39282" url="https://als.wikipedia.org/wiki?curid=39282" title="Ukrainische Sprache">
Ukrainische Sprache

Ukrainisch (Eigebezeichnig українська (мова)/"ukrajinska (mowa)", wiss. Transliteration "ukrajins’ka mova", veraltet au "Chlirussisch" und mängisch au Ruthenisch gnennt) isch e Schproch us de ostslawische Untergruppe vom slawische Zwig vo de indogermanische Schproche.

Nach em Russische und em Polnische isch Ukrainisch die slawisch Schproch mit de drittmeischte Sprecher. Bis ins 2012i isch es di einzig Amtsschproch in de Ukraine gsi. Derte sind 35 Millione Mönsche Muetterschproochler. Au Nöd-Ukrainer bruuchet zum Teil Ukrainisch als Zweitschproch.

Ukrainisch wird mit em kyrillische Alphabet gschriibe. Gliichwohl sind nöd alli Buechschtabe gliich oder nöd gliich bruucht wi im Russische.

Ukrainisch ghört zämme mit em Russische und em Wiissrussische zu de ostslawische Schprochgruppe.



</doc>
<doc id="39287" url="https://als.wikipedia.org/wiki?curid=39287" title="Leo IV. (Byzanz)">
Leo IV. (Byzanz)

Dr Leo IV. (* 749 oder 750; † 8. Septämber 780), wäge dr Häärkumft vo sinere Mueter het er dr Übernaame "dr Chasar" ( überchoo), isch vo 775 aa byzantinische Kaiser us dr sürische Dünastii gsi. 

Dr Leo isch dr Noochfolger vo sim Vater Konstantin V. gsi. 776 het er si jung Soon Konstantin (dr spööteri Konstantin VI.) zum Mitkaiser gmacht und en Ufstand underdruckt, wo sini fümf Stiefbrüeder wäge däm gmacht häi.

Wie si Vater und si Groossvater Leo III. isch au dr Leo IV. im Kampf gege d Araber-er het ene 778 e schweeri Niiderlaag zuegfüegt- und gege d Bulgare erfolgriich gsi. Aber nid wie die bäide isch er in religiööse Frooge ikonodul (bilderfründlich) iigstellt gsi (lueg Bilderstrit). Allerdings bedoont die nöijeri Forschig, ass die bilderfründlige Kwelle d Regierigszit und d Religioonsbolitik vom Leo III. und vom Konstantin V. stark verzerrt beschriibe. Dr Leo IV. het uf jede Fall im Februar 780 wider e bilderfründlige Patriarch vo Konstantinopel iigsetzt. 

Wäärend sinere Regierig sig dr Leo stark under em Iifluss vo sinere Frau Irene gstande. In dr eltere Forschig het mä das as Grund für si moderaati Religioonsbolitik gsee, das luegt mä aber hüte skeptischer aa. Wo dr Leo im Septämber 780 unerwartet gstorbe isch, isch d Irene Regäntin für iire gmäinsame Soon und Noochfolger vom Leo Konstantin VI. 



</doc>
<doc id="39288" url="https://als.wikipedia.org/wiki?curid=39288" title="Chanat der Chasaren">
Chanat der Chasaren

S Chanat vo de Chasare isch en unabhängige Staat im nördlige Kaukasus an dr Küste vom Kaspische Meer gsi. Er isch im 7. Joorhundert noch dr Zitwändi vom Volk vo de Chasare gründet worde. Vom 8. Joorhundert aa het die chasarischi Ooberschicht die jüdischi Religioon aagnoo. Öb das au s Volk gmacht het, isch umstritte. Es isch überliiferet, ass es under de Chasare au Christe und Muslim gee het. S Chanat vo de Chasare isch e wichdige Bündnispartner vom Byzantinische Riich in sim Kampf gege s Sassanideriich und die arabische Kalifat gsi. Es isch Dank em Färnhandel zun ere bedütende Regionaalmacht worde und het uf em Höhepunkt vo siner Macht groossi Däil vom hütige Südrussland, dr Weste vom spöötere Kasachstan, d Ostukraine, Däil vom Kaukasus und d Krimhalbinsle beherrscht. Im früeje 10. Joorhundert isch d Allianz mit Byzanz brüchig worde und es isch zu Usenandersetzige uf dr Krim cho. D Macht vo de Chasare isch in de 960er Joor vo de Kiewer Rus, wo vilmol vo Byzanz understützt worde si, broche worde. Die chasarische Festige vo Sarkel und Tamatarcha si 965 an d Rus gfalle, und 967 oder 969 häi si d Hauptstadt Itil erooberet. D Chasare si denn witgehend us dr Gschicht verschwunde. 



</doc>
<doc id="39290" url="https://als.wikipedia.org/wiki?curid=39290" title="Chasaren">
Chasaren

D Chasare (au Khasare, heb. "Kuzarim" כוזרים; türk. "Hazarlar"; griech. Χάζαροι; russ. "Хазары"; tatar. "Xäzärlär"; persisch خزر; lat. "Gazari" oder "Cosri") si ursprünglig e nomadischs und spööter halbnomadischs Turkvolk in Zentralasie gsi. 

Scho in armenische Chronike us em 2. Joorhundert git s Stelle, wo mä as Hiiwiis uf d Chasare chönnt düte, aber die mäiste Wüsseschaftler näme aa, ass si sich daatsächlig uf d Sarmate oder Sküthe wurde bezie. Priskos schrieb, dass eine der Nationen der hunnischen Konföderation „Akatziroi“ genannt werde. Dr Dmitri Wasiliew vo dr staatlige Universidäät vo Astrachan het d Hüpotheese ufgstellt, ass d Chasare erst am Ändi vom 6. Joorhundert in die pontischi Stepperegioon iigwanderet und ursprünglig in Transoxanie dehäim gsi sige. Noch em Wasiliew sige chasarischi Bevölkerigsgrubbe in Transoxanie bliibe, wo si under dr Oberherrschaft vo de Petschenege oder Oghuse gstande sige, aber doch no Kontakt mit dr usgwanderete Meerhäit gha häige. Im 7. Joorhundert häi d Chasare en unabhängigs Khaganat im nördlige Kaukasus an dr Küste vom Kaspische Meer gründet, won e regionali Groossmacht worden isch, bis es im 10. Joorhundert vo de Rus zerstöört worden isch. Was mit de Chasare denn bassiert isch, isch nonig genau kläärt.

Im achte und nüünte Joorhundert isch dr Adel und e Däil vom Volk zum Judedum konvertiert. Si häi ängi Bezieige zu de Juude in dr Levante und Persie gha, und die chasarische Herrscher häi sich as Beschützer vo dr jüdische Diaspora gsee und mit jüdische Füerigspersönligkäite im Usland korrespondiert.
Näbe dr jüdische Religioon häi d Chasare möögligerwiis s griechisch-orthodoxe, s nestorianische und s monofüsitische Christedum, dr Zoroastrismus und au germanischi, slawischi und finnischi häidnischi Kült braktiziert. In de dreihundert Joor wo s Riich bestande het, het dört religiöösi Toleranz gherrscht. E Hufe Chasare häi zum Islam konvertiert. Dr Ibn Fadlan het im 10. Joorhundert festgstellt, ass es in dr Hauptstadt Itil öbbe 30 Moscheä und öbbe 10.000 Muslim gäb.




</doc>
<doc id="39291" url="https://als.wikipedia.org/wiki?curid=39291" title="Konstantin VI. (Byzanz)">
Konstantin VI. (Byzanz)

Dr Konstantin VI. (, * um 771; † 797 Byzanz) isch 780 dr Noochfolger vo sim Vater Leo IV. as Kaiser vo Byzanz worde und het bis 797 regiert. Er isch dr letscht männlig Kaiser vo dr sürische Dünastii gsi. Wil er seer jung gsi isch, won er Kaiser worde isch (öbbe nüüni), het sini ikonoduli Mueter Irene as Regäntin gherrscht.

787 het d Irene e Bündnis mit em Karl em Groosse abgschlosse, und mä het Blään gmacht, im Karl si Dochder Rotrud mit Konstantin z verhüroote, aber us d#m isch nüt worde. 788 het dr Konstantin d Maria, e Groosschind vom Philaretos, won e verarmte Landbsitzer us Amnia in Paflagonie gsi isch und spööter häilig gsproche worden isch.

Dr Konstantin isch denn sächzääni gsi, und das isch zu säller Zit alt gnueg gsi, zum d Regierig vo sinere Mueter z übernää. Er het aber no bis zum ene Ufstand gege d Irene vo armenische Soldate in dr byzantinische Armee im Joor 790 müesse warte, bis er daatsächlig an d Macht choo isch. D Irene het iire Kaiserinneditel bhalte, und dr Konstantin het zerst die ufständische Soldate müesse schloo, bevor si das akzeptiert häi. Denn het er en Ufstand vo si Brueder Nikephoros müesst underdrucke, wo mä in e Chloster gsteckt gha het, zum en draa z hindere, z leere wie mä regiert. Dr Konstantin het sich lo schäide und wider ghürootet, was umbobuläar und villicht au illegal gsi isch, was dr Patriarch aber nid gstöört het. 

Im Joor 797 isch non e Rebellioon usbroche, dasmol sis Verbündeti vo dr Irene gsi und si het sä au understützt. Mä het dr Konstantin gfange gnoo und bländet und er isch spööter an sine Wunde gstorbe. D Irene het vo denn aa alli Gwalt über s Riich ghaa.

In dr Regierigszit vom Michael II. (820–829) si Pretendänte ufdräte, wo behauptet häi, ass si dr Konstantin VI. sige. Äine von ene isch dr Thomas dr Slaaw gsi.



</doc>
<doc id="39293" url="https://als.wikipedia.org/wiki?curid=39293" title="Grabeskirche">
Grabeskirche

Under Grabeskirche verstoot me i erster Linie d Chirche i de Altstadt vo Jerusalem, wo noch de Überliferig a däre Stell stoot, wo Jesus krütziged und begrabe worde isch.

"Grabeskirche" sait me aber au z Rom zum Petersdom, wil döt drunder tradizionell s Grab vom Apostel Petrus isch.
I de erste Hälfti vom 4. Johrhundert hät d Helena, d Muetter vom Kaiser Konstantin, s sogenannti "Heilig Land" (Palästina, hüt Israel) bsuecht und noch de Spure vom Läbe vo Jesus gsuecht. A däre Stell, wo damals Golgota und s Grab vo Jesus vermuetet worde isch, hät dänn e paar Johr spöter de Kaiser Konstantin e Basilika baue loo.

Im Verlauf vo de Gschicht isch dia ursprünglich Basilika mehrmols zerstört und wider uufbaut worde. E grösseri Baufaase isch zur Zyt vo de Chrützritter, im 11. und 12. Johrhundert gsi. Mitte 16. Johrhundert isch d Grabeskirche renowiert worde und hät ires Ussehe sithär öpe bewahrt.

Hüt wird d Grabeskirche z Jerusalem vo mehrere christliche Glaubesrichtige benutzt und es isch jedere en bestimmte Tail zuegwise. Wil sich dia verschidnige Gruppierige nöd chönd ainige, wär wövil för de Underhalt söll zale, so isch da de Grund, worum s Gebäude ime schlächte bauliche Zuestand isch.
Als wichtigste Ort im Innere vo de Grabeskirche gilt d Kapälle, wo überem Heilig Grab baut worde isch. Im Innere vo däm Hailigtum isch, wäg de Zerstörige im Aafang vom 11. Johrhundert, nu no d Grabplatte z gseh.

Vil bsuecht vo de Gläubige wird au dia Stell, wo s Chrütz vo Jesus gstande söll si. Denäbet gits no vil anderi chlinneri und grösseri Kapällene und Nischene mit Altär, wo je noch Glaubesrichtig betreut und bsuecht wärded. Under Anderem dia Staiplatte, wo de Lichnam Jesu vor de Grablegig gsalbet worden isch.


</doc>
<doc id="39294" url="https://als.wikipedia.org/wiki?curid=39294" title="Syrische Dynastie">
Syrische Dynastie

As sürischi Dünastii (vilmol au falsch Isaurischi Dünastii) wird die byzantinischi Herrscherdünastii bezäichnet, wo vom Kaiser Leo(n) III. gründet worden isch und s Riich vo 717 bis 802 regiert het. Zu dr Dünastii häi näben em Leo III. d Kaiser Konstantin(os) V., Leo IV. und Konstantin VI. und d Kaiserin Irene ghöört.

Dr Naame vo dr Dünastii goot uf d Häimet vom Leo III. zrugg, wo us Germanikeia in Sürie gstammt het. Dr Theophanes git as Ursprungsland Isaurie aa (AM 6209), was falsch isch, aber wäge däm het sich dr Naame Isaurischi Dünastii iibürgeret. Dr Leo III. und dr Konstantin V. si milidäärisch seer erfolgriich gsi, wo si d Aagriff vo de Aarber und vo de Bulgare abgweert häi. Si häi au e baar innepolitischi Reforme duuregfüert, wie d Iifüerig vo dr Gsetzsammlig "Ekloge". Wäge iirer ikonoklastische Posizioon im Bilderstrit, wo under em Leo III. aagfange het, wärde si in de erhaltene ikonodule byzantinische Kwelle seer negativ daargstellt. In dr nöijere Forschig wärde hingeege iiri beachtlige Erfolg understriche und e Hufe Ussaage in de bilderfründlige Kwelle kritischer aaglueget, wil die vilmol tendenziöös si und s Bild verzeere, zum dr Standpunkt vo dr siigriiche (bilderfründlige) Site z bedoone. As letschti vo dr Dünastii het d Irene regiert, die ersti Kaiserin vom Riich, bevor si 802 abgsetzt und dur e Nikephoros I. ersetzt worden isch.



</doc>
<doc id="39298" url="https://als.wikipedia.org/wiki?curid=39298" title="Irene von Athen">
Irene von Athen

D Irene vo Athen (, * 752 z Athen; † 9. August 803 uf Lesbos) isch vo 797 bis 802 Kaiserin vom Byzantinische Riich gsi.

769 het si dr Leo IV. ghürootet, wo 775 Kaiser worde isch. E Joor druf het si e Soon uf d Wält brocht, dr spööteri Konstantin VI. 

Noch em Dood vom Leo 780 isch dr Konstantin Chindkaiser und d Irene Mitregäntin gsi bis er volljöörig worden isch.
Bevor er dr Droon het chönne bestiige, het er aber no bis zum ene Ufstand vo armenische Soldate in dr byzantinische Armee gege d Irene im Joor 790 müesse warte. D Irene het iire Kaiserinneditel bhalte, und dr Konstantin het zerst die ufständische Soldate müesse schloo, bevor si das akzeptiert häi. Denn het er en Ufstand vo si Brueder Nikephoros müesst underdrucke, wo mä in e Chloster gsteckt gha het, zum en draa z hindere, z leere wie mä regiert.
Im Joor 797 isch non e Rebellioon usbroche, dasmol sis Verbündeti vo dr Irene gsi und si het sä au understützt. Mä het dr Konstantin gfange gnoo und bländet und er isch spööter 797 an sine Wunde gstorbe. D Irene het vo denn aa as Basilissa alli Gwalt über s Riich ghaa. und isch die ersti Frau im byzantinische Riich worde, wo elläi gherrscht het.

As Kaiserin het si nit grad vil Erfolg ghaa, d Armee het sä nume halbhärzig understützt, und d Minister häi zämme ghändlet. D Irene het d Stüüre gsänkt, zum mee Popularidäät überchoo, das het ere aber nume finanzielle Schwierigkäite gmacht.

Dr Irene iiri Regierigszit isch zmitzt in d Zit vom Byzantinische Bilderstrit im 8. und 9. Joorhundertgfalle. Si het zur Bardei vo de Ikonodule (de Bildervereerer) ghöört und het 787 s Zwäite Konzil vo Nicäa iiberüeft, wo under anderem entschiide het, ass mä döfi Ikone eere, aber nit aabäte.

Wil si as Frau aber Kaiserin gsi isch, si nöiji Brobleem entstande: Under em römische Rächt het kä Frau s Oberkommando über d Armee chönne füere. Wil dr Kaiser die Posizioon vo sim Amt us ghaa het, het e Frau legal nid chönne Kaiser si. Es git Kwelle wo sääge, ass wäge däm dr Babst Leo III. dr römisch Kaiserdroon as vakant aagluegt het und und dr Karl dr Groossi im Joor 800 zum römische Kaiser kröönt het. Mit dere Ernöijerig vom weströmische Kaiserdum het s oströmische offiziell für die westligi Wält nüt me bedütet.

Noch em Theophanes het dr Karl noch dr Kaiserchröönig vorghaa, d Irene z hüroote, zum si Kaiserdum au im Oste z legitimisiere. Es isch aber nid drzue choo, u. a. wil d Irene 802 abgsetzt und dur e Finanzminister Nikephoros ersetzt worde isch. Das isch s Ändi vo dr sürische Dünastii gsi. Dr Michael I. het denn 812 im Karl si Kaiserditel anerkennt.

D Irene isch 803 im Exil uf Lesbos gstorbe.



</doc>
<doc id="39300" url="https://als.wikipedia.org/wiki?curid=39300" title="Nikephoros I.">
Nikephoros I.

Dr Nikephoros I. (; * um 760; † 26. Juli 811 im Warbizapass bi Preslaw) isch vo 802 bis 811 byzantinische Kaiser gsi.

Under dr Kaiserin Irene isch dr Nikephoros "Logothetes vom Genikon" gsi, also e läitende Finanzbeamte. Er het bin ere Verschwörig mitgmacht, wo d Irene Ändi 802 abgsetzt het. D Irene isch verbannt worde und dr Nikephoros het dr Droon bestiige. Wie das genau zuegange isch, wäiss mä nid.

Der General Bardanes Turkos het sich 803 gegen e Nikephoros erhoobe und isch drbii vo zwäi spöötere Kaiser (Leo V. und Michael II.) understützt worde. Dr Nikephoros het dr Ufstand niidergschlaage und dr Bardanes isch in e Chloster verbannt worde. D Verschwöörig vom Patrizier Arsaber het en äänligs Resultat ghaa. 

Dr Nikephoros het brobiert d Finanze z reformiere und d Stüüre uufezdue, und das het en seer umbobuläär gmacht. Denn het s au no Komflikt mit em Klerus gee, vor allem wo dr Kaiser fr Boste vom Patriarch vo Konstantinopel 806 nüi bsetzt het. Der neue Patriarch, ebenfalls mit Namen Nikephoros, musste erhebliche Widerstände gegen seine Person überwinden.

Es het zwäi byzantinische Flottenexpedizioone gee, bevor s zum ene Verdraag mit em Karl em Groosse choo isch, wo d Gränze vo de bäide Riich festgläit het. Venedig, Istrie, Dalmazie und Süditalie häi Byzanz ghöört, Rom, Ravenna und d Pentapolis em Frankeriich. Au het dr Nikephoros dr Kaiserditel vom Karl, wenn au nid «Kaiser vo de Römer», anerkennt, öbbis wo sich d Irene entschiide drgeege gweert het. Im Oste het dr Kalif Harun ar-Raschid e baar Erfolg gege Byzanz ghaa. Dr Nikephoros het denn sälber en Armee aagfüert, het aber 804 bi Krasos in Frügie e schweeri Niiderlaag erlitte. D Araber si druf im Joor 806 in Chläiasie iigfalle. Zum Friide überchoo het dr Nikephoros 30'000 Nomismata pro Joor müesse zaale und non e bsundrigi Chopfstüür für sich und si Soon.

Er het d Slawe e baar Mol gschlaage und d Bolitik vo dr Umsiidlig vo Slawe vom Balkan ("Sklawinie") uf Chläiasie witergfüert. Noch em Dood vom Harun ar-Raschid im Joor 809 isch s im Oste rueiger worde und dr Nikephoros het en Armee gegen e bulgarischi Chan Krum gfüert, won en in dr Schlacht am Warbiza-Pass am 26. Juli 811 gschlaage het. Dr Nikephoros isch in dr Schlacht gfalle.

Dr Noochfolger vom Nikephoros isch si Soon Staurakios gsi, wo aber in dr Schlacht vo Pliska schweer verwundet worden isch. Mä het en dorum abgsetzt und si Schwooger Michael Rangabe isch Kaiser worde.



</doc>
<doc id="39301" url="https://als.wikipedia.org/wiki?curid=39301" title="Krum Khan">
Krum Khan

Dr Krum († 13. April 814 z Konstantinopel) isch vo 803 bis 814 Chan vom Erste Bulgarische Riich gsi. Er isch dr Noochfolger vom Khan Kardam gsi. 

Under em Khan Krum isch s Bulgareriich vo dr Gränze vom Riich vom Karl em Groosse im Weste bis fast an d Muure vo Konstantinopel im Oste gange. In siner Regierigszit häi d Franke vom Nordweste us und d Bulgare vom Südoste s Awarische Khanat zerstöört. Dr Khan Krum het 807 die bäide bulgarische Riich uf em Balkan, wo bis denn dur s Gebiet um d Via Militaris drennt gsi si, veräinigt. Im Norde het er s Gebiet vom Riich bis zur Theiss erwiteret und im Oste bis zum Fluss Dnestr (in dr hütige Ukraine). Bulgarie isch mit däm zu äim vo de drei mächdigste Staate in Öiropa worde.



</doc>
<doc id="39305" url="https://als.wikipedia.org/wiki?curid=39305" title="Tour de Suisse 2012">
Tour de Suisse 2012

Die 76. Tour de Suisse findet vom 9. bis zum 17. Juni 2012 statt und het nüün Etappe.

Dr Etappeblaan, wo am 19. Juni 2011 dr Öffentligkäit präsentiert worden isch, het nüün Etappe, die ersti von ene e zääminütige Prolog, und e Gsamtlengi vo 1398,6 km. Drei vo de Etappe (2., 8. und 9.) si Hoochgebirgsetappe, drei gönge dur s Flachland (3., 5. und 6.), die vierti isch bärgig und die sibti isch e Zitfaare.

"Die Dabälle zäigt die Erste in de verschidnige Klassemänt am Andi vo de Etappe."



</doc>
<doc id="39307" url="https://als.wikipedia.org/wiki?curid=39307" title="Ludwig Tobler">
Ludwig Tobler

De Johann Ludwig Tobler (* 1. Juni 1827 im Hirschel; † 19. August 1895 z Züri) isch en Schwyyzer Spraachwüsseschafter, Volchskundler und Spraachfilosoof gsyy.

De Tobler isch imene chlyyne Puuredoorff uf d Wält choo, wo syn Vatter, de Salemaa Tobler, Pfarer gsyy isch, und dänn mit zwölfi i syyni Vatterstadt Züri a s Gimi choo. Er hät nachane 1845–49 a de nöien Uni Züri Theologyy gstudiert und isch zum VDM (verbi Divini minister) ordiniert woorde. Im Predigen isch er fryyli nöd eso-n-Kanone gsyy, drum hät er jetz wele Leerer wëërde. So hät er 1849–50 z Berlin und 1850–51 z Läipzig Filologyy und Filosofyy gstudiert und hät e Dissertazioon über de Filosoof Spinoza gschribe, useggëë hät er die aber nie.

Wider i de Schwyyz, wëër er am liebschte Privaatdozänt gsyy. Aber zeerscht isch er e paar Jaar lang Leerer a de Bezirksschuel z Aarau gsyy, nachane chuurz Stellverträtter am Progimi z Biel. Deete hät er syni spööter Frau gchänegleert, d Henriette Hattemer, d Tochter vom tüütsche Spraach- und Literatuurwüsseschafter Heinrich Hattemer. 1864 hät er sich dänn z Bëërn habilitiert (ooni Publikazioon), und zwaar für allgimäini Spraachwüsseschaft, und isch drufabe a de Bëërner Uni 1866 usseroordentliche Profässer für allgimäini Spraachwüsseschaft und tüütschi Filologyy woorde.

1871 hät si de Tobler uf eren Ysebaanfaart vomene Internierte us em Tüütsch-Französische Chrieg d Pocke gholt. Er hät wäge dem es Aug verloore und isch vo doo a chroonisch häiser plibe. D Henriette hät do voorgschlage, z Züri e Privaatschuel uufztue, wo ire Maa chönn Leerer syy, und esoo händs dänn 1873 im doozmaalige Vooroort Hottinge d Mäitlischuel "Im Morgenthal" ggründet. Under em Name «Athenäum» hät die bis 1980 äxischtiert.

Em Tobler hät das aber nöd gglanget, und er isch na im glyyche Jaar a der Uni Züri Äxtraordinaarius, 1893 dänn Ordinaarius für altgermaanischi Spraachen und Literatuur woorde. Das isch dëë Leerstuel, wo hüt na für tüütschi Spraachgschicht exischtiert und wo nach em Tobler der Albert Baachme, de Wilhälm Wiget, de Ruedolf Hotzeköherli, de Stefan Sonderegger und hüt d Elvira Glaser druf sitzed.

De Tobler isch scho 1862 debyy gsyy, wo de Fritz Staub mit der Antiquaarische Gsellschaft z Züri de "Veräin für s schwyyertüütsch Wöörterbuech" ggründet hät. De Staub und de Tobler sind scho lang Fründ gsyy, und de Staub hett scho imer gëërn ghaa, wänn de Tobler mitgschaffet hett. Aber eerscht jetz, wo de säb vo Bëërn uf Züri choo isch, isch das au mügli gsyy, und de Tobler isch 1874 Redakter am Schwyyzerischen Idiotikon woorde.

De Tobler hät si für ales Mügli intressiert. Altgermaanischi Spraache, mittelhoochtüütschi Meetrik und nöihoochtüütschi Gramatik, elteri und jüngeri Literatuur, Schwyyzertüütsch, Alt- und Mittelänglisch, Spraachfilosofyy und -psichologyy, Spraachstöörige, Woortbildung, Satzbou, Bedüütigsleer, Volchsdichtig und Volchsglaube.

Am Idiotikon hät er die Woort, wo bsunders schwirig sind, und die, wo mit vil Volchskultur verbunde sind, am liebschte ghaa. Esoo hät er öppe d Woortartikel "gëben, haben/heben, gehījen, chommen, chönnen" (ales Woort mit kompläxer Bedüütigsstruktuur), "Ettiken, Vich, Volk, Friden, Gott, Gotten, Götti, Chue, Cheib, Chopf, Chatz, Chrǖz" (ales Woort mit vil Volchskundlichem), "un-, ent-, er-, ver-, ge-, ab, ūf, um, an, īn, ūs, vor, für, gan, und, ër, ës" (luuter Partikel) gschribe. Dezue ane staat im Naachrueff:

Überhaupt hät de Tobler ganz Wichtigs zum Konzäpt vom "Schwyyzerischen Idiotikon" byygstüüret. I syynen "Unmassgeblichen Gedanken über die Methode des schweizerischen Wörterbuchs" vo 1863 schryybt er:

De Tobler hät au gëërn tichtet und hät für de Komponischt Eduard Munzinger d Täggscht gschribe für zwoo Kantaate, wo 1864 uurufgfüert woorde sind, nämli "Helgi und Kara" (en altnordischs Theema) und "Schwur im Rütli".


Als Mäntsch mues er echli en Schwirige gsyy sy. Im Naachrueff, wo der Albert Baachmen und de Jakob Baechtold gschribe händ, ghäissts, er sei ërnscht, schüüch, i sich gcheert gsyy und heb chönen ufrüntli reagiere, das me verletzt gsy seg, wämer en nöd besser gchännt heb. As Dozänt seg er sträng gsyy und hebs nöd eso guet chöne mit de Studänte, as Wüsseschafter aber gwüssehaft, grüntli und schüüli gleert. Am liebschte heb er sich mit Spraachfilosofyy abggëë und seg daademit i syynere Zyyt echli näbed de Schue gstande. Er seg aber umgcheert waarschyndli der eerscht Profässer gsyy, wo Nöihoochtüütsch zu sym Theema gmachet heb.

S Toblers sind en altzürcherischs Gschlächt. Syn Vatter Salemaa isch Pfarer und Dichter gsyy, syn äinte Brüeder, de Adolf, Romanischt, der ander Brüeder, de Wilhälm, Hischtooriker, syni Tochter Mina isch Pianischtin woorde, und en Vetter isch de Läipziger Verlegger Salomon Hirzel gsyy.




</doc>
<doc id="39308" url="https://als.wikipedia.org/wiki?curid=39308" title="Schleitheim">
Schleitheim

Schlaate isch e politischi Gmaand vom Kanton Schaffhuuse i de Schwyz. Schlaatè bschtòt us èm Dorf "Schlaatè" un èm Wyler Obberwisè. Witerhy isch Schlaatè dè Hauptort vom Bezirk Schlaatè.

S Dorf Schlaatè lyt nördlich vom Chleggi im Kanton Schafuusè ca. 1,5 km vo dè Staatsgränz zu Dütschland, i dè Nöchi vo Stüèlingè. D Gmaand Schlaatè lyt in èm Muldèdal am weschtliche Rand vom Randè.

Im Weschtè vom Schlaatemer Dalkessel gränzt è Högerchetti s Schlaatemer Dalbeggi vom Wuètèdal ab. Diè Höger bildet au glichzitig diè linki Dalwangè vom Wuètèdal. Diè einzig dalsitigi Vobindig zwischem Dorf un dè Gränz wörd durch è munzigs Dal bildet, wodurrè sich dè Schlaatemer Dorfbach schlänglè duèt, um sich bi Obberwisè i d Wuètè z entwässerè.

Im Nordè vo Schlaatè gränzt d Gmaand Beggingè aa, welli dè nördlich Deil vom Schlaatemer Dalbeggi in Beschlag nimmt.

Im Südoschtè vo Schlaatè drennt è schmals Däli un am Ènd vom Däli èn schmalè Sattel, d "Siblinger Höchi", dè Lange Randè vom ca. 200 m düèfer sich aaschlièßendè Hallauer Bärg, dè sich bis im Südweschtè vo Schlaatè bis a s Ufer vo dè Wuètè fortsetzt. Diè steil abfallendi Bärgflankè südlich vo Obberwisè heisst im Volksmund Schinderwald, si stellt d Fortsetzig vo dè linkè Wangè vom Wuètèdal dar.
D dütsch-schwizer Staatsgränz volauft dört am oberè Rand vom Schinderwald, wôrend si nördlich devò sit dè Gränzbereinigung vo 1839 i dè Mitti vo dè Wuètè volauft. 
Im Südè vo Schlaatè setzt sich dè Kanton Schafuusè mit dè Gmaand Hallau fort.

Schlaate isch zum erschte Mol gnennt worde im Johr 995 als "Sleitheim".

D Gegnig isch scho i de römische Zit bsiedelt gsy un hèt dodmol dè Name Juliomagus trait. Historischi Bedütig hèt Schlaate unter anderem als Abfassigsort vo dè Schlaatemer Artikel vo 1527 unter dè Führig vom Michael Sattler chriegt, em älteschte Glaubensbekenntnis vo dè reformatorische Düfer.

Nõchdem sich 1501 Schafuusè dè Eidgenossèschaft aagschlossè hèt, un 1530 Schlaatè un Beggingè gegè Grõfèhuusè un Birchèdorf vo dè Landgrõfschaft Stüèlingè a d Stadt Schafuusè im Uusduusch übbergangè isch., hèn sich diè Wäg vo Schlaatè links un Stüèlingè rächts vo dè Wuètè mee un mee drènnt. Spôteschtens sit dè faktischè Abschpaltig vo dè Eidgenossèschaft vom Rych im Johr 1647 isch d Bildig vo Staatè klar abzeichnet gsi. Für Schlaatè a de Gränz vom Schafuuser Yflussberych hèt des zur Konsequenz kaa, dass diè beidè Gwann "Weschterholz" un "Gatterholz" im Berych Obberwisè i dè niderè Juschtiz Schafuusè zuègordnet un i dè hochè Juschtiz dè Herrschaft vo Stüèlingè. Diè unbefridigendi rächtliche Situation vo dè sogenanntè "Hoschtiz" isch mit dè Gränzbereinigung 1839 per Staatsvotrag glöst worrè. Sitdem giltet d Mitti vo dè Wuètè vom Nordè vo dè Gmeind Schlaatè bis zum südlichè Rand vo dè ehemooligè Hoschtiz als Staatsgränz zwischè dè Schwiz un Dütschland.

Quälle: Bundesamt für Statistik 2005

De Uusländeraateil isch 2010 bi 11,3 % gläge.

69,4 % vo de Iiwooner sind evangelisch-reformiert, 13,3 % sind römisch-katholisch (Stand 2000).

Dè Gemaandspräsi isch dè Hansruedi Stamm (Stand 2010).

Bi de Nationalrootswaale 2011 het s da Ergebnis gee: CVP 4,4 %, FDP 13,2 %, SP 21,7 %, SVP 52,2 %, Sustigi 8,4 %.

Diè Gemaand lebt vom Gwerb un dè Buurorei.

Schlaate, wo ad Gmaand Stüelinge z Dütschland grenzt, isch dè Endpunkt vo dè ehemolige Strõssèbaa Schaffuusè–Schlaatè gsi.

Strossevobindigè exischtyrè nõch Obberwisè – Staatsgränz reschpektiv Schaffuusè sowiè Ortsvobindigè nõch Beggingè un Hallau.

Im öffentliche Nohvokehr wörd Schlaatè durch d Autobüs vom "Regionalvokeer Schaffuusè" ("RVSH") bediènt. Sell Unternemmè firmiert unter "SchaffhausenBus" un isch uss dè frühere Gsellschaft "Autoverbindig Schaffhuuse-Schlaatei" (ASS) hervor gangè. Des widerum isch uff d Gsellschaft "Strõssèbaa Schaffuusè-Schlaatè" (StSS) gfolgèt.

En Radweg füürt dur ein vo dè wènnigè Wybärg gu Obberwisè un èm Grenzübbergang a d Wuètè. Für d Mountainbiker intressant isch dè Wäg uff dè Schlossrandè vo Schlaatè übber dè Strickhof bis zum Schlaatemer Randeturm.

Blasonirig

1569 findet sich als Schlaatemer Wappe èn ganze, rote Muni uff wyssem Hintergrund. Kurzi Zit spöter cha mo èn wysse Stier mit gelbe Hörner in rot finde. Dè Muni als Wappedier stammt vom Ludwig Ochs, dem erschte Obervogt (1559-1569) vo Schlaate. Vermuetlich wörd es uss fèhlendem Wisse über d Hèrkumpft vo dem Wappe als Gemaandswappe interpretiert, well es uff dè amtliche Dokument z finde gsi isch. Uff em Sigel 1792 findet sich erschtmols dè Stierkopf uff rot schraffiertem Grund. Bim Berynige 1949 si dè Gemaandsvosammlig beidi Variante, ganze Muni, bzw. nur sin Chopf, vorgschlage worre und s letschtere hèt sich durregsetzt. Für d Tinkture sin diejenige us em 16. Johrhundert gwählt worre.

Bi de Volkszellig 2000 hend vo de 1779 Iiwohner 93,9 % Dütsch als Hauptsproch aagee, 0,3 % Französisch und 1,1 % Italienisch.

De hochalemannisch Dialekt vo Schlaate ghört zue de Nordoschtschwizer Dialekt.





</doc>
<doc id="39309" url="https://als.wikipedia.org/wiki?curid=39309" title="Omurtag">
Omurtag

Dr Omurtag isch vo 814 bis 831 Chan vo de Bulgare gsi.

Im Omurtag si Vater isch dr Bulgarekhan Krum gsi. Wo dr Krum gstorbe isch, häi für e churzi Zit sini Brüeder d Noochfolg übernoo. Noch byzantinische Kwelle häi si "Dukumos" und "Ditzeugos" ghäisse. 

Woorschiinlig noch 814 isch s zu herte Repressalie gege die christlig-byzantinischi Bevölkerig cho, wo im bulgarische Herrschaftsgebiet gläbt het. Allerdings isch nid klaar, öb die christefindlige Maassnaame vom Omurtag oder vo sim diräkte Vorgänger Ditzeugos usgange si. In de byzantinische Kwelle het s uf jede Fall Bricht, wo verzelle, ass d Christe z Thrakie in dr Fastezit höige müesse entschäide, öb si s Fläischverbot wurde bräche oder umbrocht wärde. 14 Manne si eso Mertüürer worde. Anderi Kwelle brichte vo Massaker an Gfangene. 

In mängge Kwelle wird dr Omurtag diräkt für die christefindlige Maassnaame verantwortlig gmacht, aber spööter häi sich d Bezieige zu Byzanz denn doch entspannt. Dr Omurtag het mit em byzantinische Kaiser Leon V. Ändi 815 oder am Aafang vo 816 e Fridensverdraag für drissig Joor abgschlosse. Dr Omurtag het denn dr Kaiser Michael II. im Kampf gegen e Usurpator Thomas understützt.

Dr Omurtag het die bulgarischi Expansioon in Richdig Pannonie und Südweste umgläitet. 824 het er as erste Khan Kontakt zum Frankeriich ufgnoo. 825 het er slawischi Stämm im Donau-Theiss Gebiet zunderworfe und es isch villicht no zu sine Läbzite gsi, ass d Gränze zwüsche de Franke und de Bulgare im ene Verdraag festgläit worde si.

Dr Iifluss wo Byzanz in dere Zit ghaa het, cha mä an dr Archidektuur öbbe vo dr Hauptstadt Pliska gsee uns au griechischi Inschrifte si vo denn erhalten. Dr Ändpunkt vo dere Entwicklig isch d Christianisierig vo Bulgarie e halbs Joorhundert spööter gsi. Gegenüber em Aadel het dr Omurtag e Zentralisierigspolitik bedriibe, wo im groosse Ganze erfolgriich gsi isch. 

Dr Noochfolger vom Omurtag isch si jüngst Soon Malamir gsi, wo en unerbittligi anti-christligi Linie verdräte het.



</doc>
<doc id="39311" url="https://als.wikipedia.org/wiki?curid=39311" title="Leo V. (Byzanz)">
Leo V. (Byzanz)

Dr Leo V. (lateinisch; , * um 775; † 25. Dezämber 820, Biinaame dr Armenier, isch dr byzantinisch Kaiser vo 813 bis 820 gsi.

Dr Leo(n) isch General under de Kaiser Nikephoros I. und Michael I. gsi. 812 het er sich uf em Fäldzuug gege d Araber uszäichnet und isch 813 bim Chrieg gege d Bulgare drbii gsi. Er het dr Kaiser Michael in dr Schlacht vo Adrianopel im Stich gloo und het zämme mit de Generääl Michael Psellos und Thomas Revolte gegen en gmacht und iin gstürzt. As Kaiser het dr Leo d Bulgare e baar mol gschlaage, wo si Konstantinopel in de 814 bis 817 belaageret häi. Er het denn mit iirem Khan Omurtag, wo vo 814 bis 831 regiert het, 816 e drissigjoorige Friidensverdraag abgschlosse.

Dr Leo het die ikonoklastischi (bilderfindligi) Politik vo de sürische Kaiser wider ufgnoo, wo milidäärisch seer erfolgriich gsi si. Ändi 814 isch er gege d Bildervereerer vorgange, wo under em Michael I. immer mee Iifluss am Hoof und im Klerus gwunne häi (lueg Dr byzantinisch Bilderstrit). Es het im Leo ghulfe, ass gröösseri Däil vo dr Bevölkerig vo Konstantinopel au bilderfindlig gsi si. Dr Patriarch Nikephoros isch 815 abgsetzt worde und meereri Gäistligi häi d Bolitik vom Kaiser abgleent und si in d Verbannig gange. D Fronte häi sich verhertet. Uf dr äinte Site d Riichschille, wo d Bolitik vom Kaiser akzeptiert het, uf dr andere e starki Opposizioon.

Im Leo si Fründ Michael Psellos het an ere Verschwöörig gegen en mitgmacht, aber si isch zu nüt choo und iiri Aafüerer si gfangegnoo worde. Aber denn isch dr Leo am Wienachtsoobe 820 in dr Balastkapälle ermordet worde, und dr Michael het dr Droon bestiige. Im Leo sini vier Söön si nid umbrocht worde, aber mä het sä kastriert, so dass si nüm as Droonaawärter in Froog cho si. Dr jüngst isch an de Folge gstorbe.

Über d Regierigszit vom Leo brichte vor allem dr Theophanes Continuatus, dr Ioseph Genesios und dr Johannes Skylitzes, aber au meereri klerikali Kwelle. Wil er en Ikonoklast gsi isch, häi en die Ikonodule, wo si im Bilderstrit gwunne häi, schlächt gmacht. In dr nöijere Forschig bedoont mä d Erfolg vom Kaiser, öbbe in dr Ussebolitik oder sini gsetzgääberische Maassnaame in dr Innebolitik.


</doc>
<doc id="39315" url="https://als.wikipedia.org/wiki?curid=39315" title="Taubergießen">
Taubergießen

Dr Daubergieße isch e Aubiet uf dr räächte Syte vum Oberryy. Är isch e Dail vu dr natuurnooche Räschtau, wu noch em Ryyuusböu verbliiben isch, isch aber syterhäär bis zue dr neie Hoochwasserschutzmaßnaame ab dr Joordöusertwändi s letscht Dailstuck gsii, wu no fascht dr ganz Auwald oberirdisch vu Hoochwasser het chenne iberfluetet wääre. Dr Daubergieße isch anne 1979 zum Natuurschutzbiet erkleert woore un isch mit 1.682 ha ais vu dr greeschte Schutzbiet z Bade-Wirttebäärg. S het e Nord-Sid-Uusdehnig vu iiber 12 km. D greescht Braiti lyt bi rund 2,5 km.

Dr Name "„Daubergieße“" chunt vu me Gwässerlauf, wu im Noorde vum Natuurschutzbiet douregoot. Unter "„Gieße“" verstoot mer die Aadail vum Stroom, wu unterirdisch, also in ere diräkte Verbindig mit em Grundwasser fließe un wu ab ere bstimmte Absänkig vu dr Daalsoole wider an d Oberflechi cheme. Soonigi het s vil im mittlere Beryych vum sidlige Oberryy. "„Daub“" näne d Fischer näärstoffaarmi Gwässer mit gringem Fischbstand.

Dr Daubergieße lyt in dr sidlige Oberryyeebeni zwische Fryybeg un Offeburg bzw. Brysach un Stroßburi/Kähl im Weschte vu dr Landchrais Ämmedinge un Ortenau im eschtligschte Aueberyych vum Ryy, also diräkt am Stade vum „korrigierte“ Fluss - vum Leopoldskanal im Siide bis zue dr Verainigung vum Daubergieße mit dr Altryyäärm, wu nordeschtlig vu dr Fähre-Ländi (Ryyiibergang Rhinau-Kappel) an dr Ryydamm stoße, sidweschtlig vu dr Gmai Wittewiir. Är gheert im grooße un ganze zum Baan vu dr Gmaine Kappel-Grofehüse, Ruescht un Rhinhüse. Historisch bedingt sin 9,98 km² Grundbsitz vu dr franzeesische Gmai Rhinau. Uf dytschem Staatsbiet isch des „Stuck Elsass z Dytschland“ as gmaifrei Biet Rhinau yygordnet. Dur d Begradigung vum Ryy in dr erschte Helfti vum 19. Johrhundert un dodermit dur d Feschtleegig vun eme Fluss-Hauptbett im Beryych isch fdailwyys e Veränderig vum Gränzverlauf zwische Dytschland un Frankryych vorgnuu woore, wu aber an dr Bsitzverhältnis, wu dur dr bis dert ständige Wächsel im Verlauf vum Flussbett entstande sin, nyt gänderet hän.

Di weschtlig Gränz vum Naturschutzbiet lyt ab dr Yymindig vum Leopoldskanal in dr Tulla-Ryy bis zum Nordspitz vu dr Rhinauer „Flussinsle“ an dr Staatsgränze in dr Ryymitti. Bis zue dr Nordgränze vu dr Insle chunnt s dodermit au an s franzeesisch Schutzbiet Réserve naturelle de l'Ile de Rhinau vis-à-vis. Ab em schiffbare Fluss (Verainigung vum Tulla´sche Bett mit em modäärne Kanaal (Schlinge)) lyt d Bietsgränze am Flussstaade bzw. am innere Dammfueß. Im Oschte bildet dr Waldrand d Schutzbietsgränze, ab em Baan Ruescht no dytli gmacht dur dr Hoochwasserdamm; uugfehr ab dr Mitti vum Biet uf dr Heechi vum dr Zuckerbruck iber di blind Elz, in dr Neechi vum Europapark, ruckt si wyter no Oschte vor, an dr Waldränder lang, un schließt so d Freiflechine im Kappeler Beryych yy. D Gränze verlauft do wider uf eme Damm bis uf di ääner Syte vu Stroß Kappel-Ryyfehre un goot im usserschte Nordoschte vum Biet wider am Waldrand lang un an eme Fahrwääg vu Kappel uf Wittewiir.

Rund 60 % vum Areal sin mit Wald deckt, dr Räscht wird landwirtschaftlig as Matte gnutzt. Di wytlaifig Landschaft isch durzooge vu zahlryyche Wasserlaif, wu vu Wasserveegel as Rascht- un Bruetblatz gnutzt wääre.

Dr Daubergieße isch e beliebt Uusflugsziil fir Wanderer un Radfahrer, wu uf vier bschilderete Rundwääg d Natuur chene bschaue:

As inträssanti Alternative git s au d Megligkait, d Flora und Fauna uf ere Bootstuur im e draditionälle Fischerboot, em Nache, z entdecke.




</doc>
<doc id="39317" url="https://als.wikipedia.org/wiki?curid=39317" title="Amorische Dynastie">
Amorische Dynastie

As amorischi Dünastii bezäichnet mä die byzantinischi Dünastii, wo vom Kaiser Michael II. gründet worde isch. Si het Byzanz vo 820 bis 867 regiert. Zur Dünastii häi näben em Michael II. d Kaiser Theophilos und Michael III. ghöört.

Dr Naame vo dr Dünastii chunnt vo dr Häimet vom Michael II., d Stadt Amorion in Früügie in Chläiasie. Mänggisch säit men ere au die früügischi Dünastii. Dr Michael II. het sich zerst im ene bluetige Bürgerchrieg gegen e Thomas müesse duuresetze. S Riich isch in dr Zit vo de amorische Kaiser im Oste vom Kalifat aagriffe worde; arabischi Drubben häi 838 sogar Amorion erooberet und zerstöört. An dr bulgarische Gränze hingeege isch s witgehend rueig gsi. Innepolitisch si dr Michael II. und dr Theophilos wäärend dr zwäite Faase vom Bilderstrit uf dr Site vo de Bildergegner gstande. Dr Bilderstrit isch denn in dr Regierigszit vom Michael III. beändet worde.



</doc>
<doc id="39319" url="https://als.wikipedia.org/wiki?curid=39319" title="Volkshaus Basel">
Volkshaus Basel

S Volggshuus Basel isch e multifunkzionals Vergnüegigs- und Kulturzentrum an dr Räbgass 12-14 im Chlaibasel numen e baar Schritt vom Clarablatz ewägg. Es het dört e Bar, wo vom Achti am Morge bis am Äins z Nacht offen isch, e Brasserii, wo s Archidektebüro Herzog & de Meuron blaant het, e Biergarde, e Galerii für Fest und Konzärt für öbbe hundert Persoone, e Festsaal wo bis zu 1’200 Lüt din Blatz häi und wo as Bankett-, Event- und Konzärtsaal cha brucht wärde und modärni Liecht- und Doon-Installazioone het, und dr chliiner Unionsaal für bis zu 350 Zueschauer mit ere chliine Büüni. S Doonstudio im Volggshuus isch früener emol dr Ruum gsi, wo s Radioorchester vo Basel siini Konzärt ufgnoo het.

D Ursprüng vo dr Burgvogtei, wo spööter s Volggshuus Baasel drus worde isch, cha mä bis ins 14. Joorhundert zruggverfolge. Dä Blatz isch vo Aafang aa für e hufe verschidnigi Sache brucht worde.
Im 17. Joorhundert het s Klooster Wettige an dr Räbgass e Hoof gha. Wo denn dr Pfälzisch Erbfolgchrieg aagfange het, häi d Franzoose im Baadische afo wüete und mä het sicheri Ort für d Margrööfler Verwaltig gsuecht. Dr baadisch Root und Landvogt Reinhard vo Gemminge het dorum 1686 im Ufdraag vo dr margrööflige Regierig s Gländ an dr Räbgass kauft, für dass d Burgvogtei Rötele dört chönn iizieh. 1798 het e Baasler Iisehändler und Grichtsher die ehemooligi Burgvogtei vo de Markgrööfler kauft.
1845 isch uf em Areal vo dr Burgvogtei e Brauerei ufdoo worde mit ere Bäiz, wo drzueghöört het. 1874 isch non e Konzärthalle drzue choo. 1905 het d Stadt Baasel s Areal übernoo und es het sich bald zum ene zentrale Dräffpunkt mit kulturelle Aktiwidääte entwigglet. Hüte isch s Volggshuus in brivater Hand.

Volggshüüser si am Aafang vom 20. Joorhundert in e Hufe öiropäische Stedt ufdoo worde, und im Allgemäine vo Gwärkschafte und lingge Bardeie dräit worde. Wil vilmol d Gwärkschafte Büro in de Volggshüüser gha häi und vo dört us Sträik organisiert häi, häi sä die Bürgerlige as «Revoluzioonszentraale» und Ähnligs bezäichnet. Dr General Ulrich Wille het im Zürcher Vokshuus sogar dr «Guwernemäntsbalast vo dr Bolschewikiregierig» gsee. Zum d Chansse, Subwenzioone überzchoo, verbessere, het mä dorum in dr Schwiz bi Abstimmige vilmol d Volggshüüser zämme mit bürgerlige Iirichdige in die gliichi Vorlaag doo. Z Basel zum Bischbil het mä um 1900 über s Volggshuus zämme mit dr 400-Joor-Fiir zum Biidritt vo Basel zur Äidgenosseschaft abgstimmt und 1904 zämme mit dr Börsevorlaag. S Basler Volggshuus im Chlaibasel isch 1925 ufdoo worde. So wie anderi Volggshüüser au, het au s Basler Volggshuus sini ursprüngligi Funkzioon as Kulturblatz für d Arbäiterschaft verloore und isch zum hütige Freizitzentrum für alli worde.



</doc>
<doc id="39320" url="https://als.wikipedia.org/wiki?curid=39320" title="Theophilos (Byzanz)">
Theophilos (Byzanz)

Dr Theophilos (; * um 813; † 20. Januar 842) isch dr byzantinisch Kaiser vo 829 bis 842 gsi. Er isch noch sim Vater Michael II. dr zwäit Kaiser us dr amorische Dünastii worde und isch en erklärte Gegner vo dr Bildervereerig gsi. 832 het dr Theophilos en Edikt uusegee, wo d Vereerig vo Bilder strikt verbote het; d Bricht über wien er Widergspängstigi grausam het lo behandle, si so extrem, ass mänggi glaube, si sige überdriibe.

Won er dr Droon bestiige het häi d Byzantiner uf Sizilie gege d Sarazene kämpft. Dr Theophilos het aber alli sini Chrefte uf e Chrieg gegen e Kalif vo Bagdad müesse konzentriere. Das isch e Chrieg gsi, wo dr Theophilos sälber usglööst het, won er e baar persische Flüchtling Asyl aabote het. Äine vo dene isch zum Christedum überdräte und uf e Naame Theophobos dauft worde. Er het im Theophilos si Schwöster Helena ghürootet und äine vo sine Generääl worde.

Zerst isch die byzantinischi Armee erfolgriich gsi. 837 het si Samosata und Zapetra (Zibatra, Sozopetra), wo dr Kalif al-Mutasim uf d Wält cho isch, eroberet und zerstöört. Dr al-Mutasim het e gwaltigi Armee ugstellt, mit eme Däil von ere dr Theophilos bi Dasymon gschlaage, wäärend dr Räst vo de arabische Drubbe uf Amorion marschiert isch, vo wo die amorischi Dünastii häärchoo isch. D Stadt isch 55 Dääg lng belaageret worde und denn isch si am 23. Septämber 838 gfalle. Dr al-Mutasim het d Iiwooner lo umbringe und dr Räst as Sklave verchauft. D Stadt isch vollkomme zerstöört worde. Dä Schlaag het dr Theophilos schweer mitgnoo und er het sich nie ganz erhoolt.

836 het er e Fäldzuug gege d Bulgare under em Khan Malamir aagfange und eso dr 30-jöörig Friide, wo dr Omurtag Khan und dr Kaiser Michael II. gschlosse gha häi, broche. D Byzantiner häi d Festige Prowat und Burdizon bi Adrianopel und Philippopolis verloore. Eso isch d Via Militaris (mä het ere au Via Diagonalis gsäit), wo vo Konstantinopel über Serdica bis uf Singidunum gangen und strategisch wichdig gsi isch, underbroche worde.

Im Land het dr Theophilos brobiert, d Korruption und Aamaassig vo sine Beamte in Griff überzchoo, und er isch e stränge aber umbardeiische Richter gsi. Drotz em Chrieg in Asie und de groosse Summe, wo dr Theophilos für Geböid, Handel und Gwärb usgee het, si d Finanze vom Riich in bester Ornig gsi, in erster Linie woorschinlig wäge siner Verwaltig, wo seer effizient gsi isch. 

Dr Theophilos, het en usgezäichneti Erzieig vom Grammatiker Johannes Hylilas überchoo, und isch e groosse Fründ vo dr Muusig und Kunst gsi. Er het d Muure vo Konstantinopel versterkt und e Chrankehuus baut, wo no in de letschte Joor vom byzantinische Riich existiert het.

Dr Theophilos isch sit 830 mit dr Theodora II. (um 810–867) verhürootet gsi. Die het won er gstorbe isch, d Regäntschaft für iire minderjöörig Soon Michael III. übernoo.



</doc>
<doc id="39321" url="https://als.wikipedia.org/wiki?curid=39321" title="Bludenz">
Bludenz

Bludaz (amtlich "Bludenz") isch a Stadt im österiichischa Bundesland Vorarlberg. D Stadt isch d Bezirkshauptstadt vum Bezirk Bludaz und hot ca. 13.800 Iiwohner.

Bludaz liit uf 570 Meter Höh und terassaförmig am Fueß vom Muttersberg, zwüschat dr Ill und am Galgatobel. D Stadt liit im Schnittpunkt vu Walgau, Brandnertal, Muntafu, Klostertal und am Großa Walsertal. Vu dr Gmaandsfläch sin im Johr 1996 23,9 % Landwirtschaftsfläch, 50,3 % Wald, 5,9 % Alpa, 6,5 % Sidlungsfläche und 13,4 % sunschtige Fläche gsi. D Nochburgmaanda vu Bludaz sin Nüziders, Raggal, Innerbraz, Bartholomäberg, St. Anton im Montafon, Lorüns, Stallehr und Bürs.

Bludaz isch zum erschte Mol gnennt worra im Johr 830 als "Pludono" (842 "Pludeno").

Dr Bürgermoaschter vo Bludaz isch dr Josef Katzenmayer.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Bludaz khört zum Bodeseealemannisch.





</doc>
<doc id="39322" url="https://als.wikipedia.org/wiki?curid=39322" title="Kroatische Sprache">
Kroatische Sprache

Die kroatischi Sprooch (kroatisch: ', bzw. ') ghöört zum südslawische Zwiig vo dr indogermanische Sproochfamilie.

S Kroatische wird vo öbbe 7 Millioone Mensche as Muetersprooch gschwätzt (Stand: 1995). Vo deene lääbe 4 Millioone z Kroatie, wo s d Amtssprooch isch. 

Kroatisch und Bosnisch und Serbisch stöön sich seer nooch und si geegesitig verständlig.



</doc>
<doc id="39323" url="https://als.wikipedia.org/wiki?curid=39323" title="Michael III. (Byzanz)">
Michael III. (Byzanz)

Dr Michael III. (, gnennt "Methystes" Μεθυστής oder "Methysos" Μέθυσος ‚Süfer‘; * 19. Januar 839 z Konstantinopel; † 23. oder 24. Septämber 867 z Konstantinopel) isch e Soon vom Theophilos und Änkel vom Michael II gsi. Er isch 842 noch em Dood vo sim Vater byzantinische Kaiser worde, won er nume drei Joor alt gsi isch.

Solang er minderjöörig gsi isch, het si Mueter Theodora s Riich as Regäntin regiert. Si het d Gränze gege d Araber chönne verdäidige, au wenn iiri Generääl meereri Niiderlaage häi müesse iistecke. Si het e ikonoduli (bilderfründligi) Religionsbolitik bedriibe und scho in iirem erste Joor d Bildervereerig wider erlaubt. Si het au die bilderfindlige Paulikianer verfolgt und massakriert. Um d Erzieig vo iirem Soon Michael het si sich nid fest kümmeret und dä isch under en Iifluss vo sim Unggle Bardas groote, und wäge däm het er 856 si Mueter in e Chloster gsteckt. 857 het dr Michael d Macht sälber ergriffe. Er isch dr letscht Kaiser vo dr amorische Dünastii gsi.

Dr Bardas het dr Photios zum Patriarch vo Konstantinopel ernennt und Reforme voraabrocht, wäärend dr Michael sälber bi de Fäldzüüg mitgmacht het. Im Komflikt mit de Araber am Öifrat (856-863) het dr Kaiser 860 e Niiderlaag müesse iistecke, dr groossartig Siig vo sim Unggle bi Petronas in Chäiasie über en Emir vo Melitene 863 het die Schlappe wider guetgmacht. 861 si dr Michael und dr Bardas in Bulgarie iigfalle und dr Köönig Boris I. het sich zum Christedum bekeert. Dr Michael III. isch si Götti worde und dr Boris I. het dr Daufnaame Michael aagnoo.
Vom Meer us häi kretischi Piraate d Küste vom Riich aagriffe und verwüestet. Uf Sizilie si d Eroobrige vo de Araber witergange. 860 häi d Kiewer Rus dr Bosporus in Gfoor brocht, iire Raubzuug het aber chönne abgweert wärde.

867 isch dr Michael vo sim Günstling Basileios ermordet worde.

Dr Komflikt mit dr Katholische Chille under em Babst Nikolaus I. isch under em Michael III. verscherft worde, wo dr Kyrill und dr Method vo Saloniki aagfange häi, bi de Slaawe z missioniere.



</doc>
<doc id="39324" url="https://als.wikipedia.org/wiki?curid=39324" title="Kreta">
Kreta

Kreta isch die gröösti griechischi Insle. Si het e Flechi vo 8261 Kwadratkilometer und d Küste isch 1066 Kilometer lang. Es isch die fümftgrösti Insle im Middelmeer.

De Name isch , "Kriti" f.Sg.; "Krētā;" s Ethnonym isch scho im mükenische Griechisch beläit im Wort "ke-re-si-jo we-ke" = "Krēsio-wergēs" (transkribiert us dr Linear B); türkisch "Girit," früener au italiänisch "Candia" (vo arabisch "Chandaq" «Graabe».

Die griechischi Regioon Kreta isch 8331 Kwadratkilometer grooss und drzue ghööre usser Kreta sälber e baar vo de Insle um Kreta ume. D Insle Gavdos, wo vor dr kretischen Südküste lit, isch dr südligsti Punkt in Öiropa.

D Insle het 2001 e chli mee as 600'000 Iiwohner ghaa. S Verwaltigs- und Wirtschaftszentrum vo Kreta isch Iraklio. D Stadt het öbbe 140'000 Iiwooner und isch am grösste uf Kreta.



</doc>
<doc id="39327" url="https://als.wikipedia.org/wiki?curid=39327" title="Dhaka">
Dhaka

Dhaka (Bengalisch: , Ḍhākā; friejer anglisiert "Dakka", "Dacca") isch d Hauptstadt vu Bangladesch un mit 6.080.671 Yywohner in dr Stadt un 11.490.872 in dr Agglomeration (Stand 1. Jänner 2005) vor Chittagong un Khulna di grescht Stadt vum Land. Si isch au d Hauptstadt vu dr glychnamige Division (Verwaltigsainhait). Dhaka lyt an eme Sytearm vum Fluss Dhaleswari im Härz vu dr greschte Jute-Aaböuregion vu dr Wält. S Biet drumumme isch seli dicht bevelkeret un wird als vu starke Monsun-Iberschwämmige haimgsuecht.

Dhaka lyt am Fluss Buriganga, rund segs Meter iber em Meeresspiegel. S herrscht e tropisch Klima. In dr Monsunzyt vu Mai bis Septämber chenne di stirmische Räägeschuur zum Zämmebruch vu dr Kanalisation un zue riisige Iberschwämmige fiere. Im Summer 2004 sin zum Byschpel noch gwaltige Monsunräägefäll 40 Brozänt vu Dhaka unter Wasser gstande.

D Gschicht vu Dhaka goht zruck bis in s 7. Johrhundert. Anne 1765 isch d Stadt unter britischi Herrschaft grote. D Bevelkerigszahl vu Dhaka isch vu rund 150.000 anne 1757 uf 30-40.000 bis 1840 aabegange. D Export iber dr Ort sin anne 1787 no bi 3 Mio. Rupie glääge, im Johr 1817 sin si praktisch bi null gläähe. Zue dr glyche Zyt isch d Bedytig vum relativ noch gläägene Kalkutta gstiige. D Ursach doderfir isch in dr De-Induschtrialisierig vu Bengale glääge (un speter vu ganz Indie) dur di britisch Handelsbolitik, wu im Mueterland maschinäll härgstellti Ware dur d Abschaffig vu Zelle massiv beginschtigt het. Doderdur isch in vil indische Handwärcher d Lääbesgrundlag entzoge woren isch. Di mittellos Worene sin uf s Land zruckgange.

Am 6. Augschte 1874 isch dr Grundstai zuen eme großartige Wasserwärch glait wore. Europäer hän Jutesyyferigsmaschine ufgstellt ghaa un mer het sich vum syt 1874 wachsige Inträssi vu dr yyhaimische Bevelkerig fir mechanischi Spinnereie un Wääbereie ne Widerbelääbig vu dr stark zruckgangene Wääberei, wu bishär di änglische Kaliko erfolgryychi Konkurränz gmacht ghaa hän. Bi dr dur Dampfer vermittlete Wasserverbindig mit em Meer het mer fir dr Bezirk e gueti Zuechumft vermuetet; d Yysebahn hert syt em 1. Jänner 1871 an syre Weschtgränze, bi Goalundo am Ganges. 

D Stadt het anne 1881 79.076 Yywohner ghaa. D Bevelkerig het sich zue sällere Zyt zue fascht glyche Dail us Hindu un Moslem zämmegsetzt. Si isch dertemol au ne wichtige Handelsplatz fir Ryys us em Delta gsii, Indigo un Helzer vu Tippera un Tee vu Assam, derzue au unter dr änglische Verwaltig dr Sitz vu vil Beherde un Schuele. E Bsunderhait isch s Elifantedepot gsii.

No dr Dailg vu Indie anne 1947 isch Dhaka zur Hauptstadt vu Oschtbengale wore. 1970 isch d Stadt vum schwäre Bhola Zyklon droffe wore, wu churz derno zum Uusleeser vum Bangladesch-Chrieg zwische Oscht- un Wescht-Pakistan woren isch. As Folg vu dr Unabhängigkait vu Bangladesch noch em Chrieg isch d Stadt zur Hauptstadt vum neie Staat wore.

Hite lääbe in dr Hauptstadt Dhaka rund 13 Millione Mänsche. Dhaka isch wältwyt di elftgrescht urban Agglomeration. Anne 2015 wird Dhaka knapp 17 Millione Yywohner zelle. Syt dr 1960er Johr erläbt d Stadt, vor allem dur Zuezug vum Land, e uubrämst Wachstum. 30 bis 40 Brozänt vu dr Yywohner lääbe in Eländsviertel. Mit rund 400 Euro lyt in dr Hauptstadt s jehrlig Durschnittsyychuu pro Chopf iber däm im Räscht vum Land. 

D Infrastruktur chaa mit em schnälle Wachstum vu dr Stadt nit mithalte. D Stadt isch vum Verchehr total iberlaschtet. D Luftverschmutzig isch enorm. S chunnt alsfurt zue Uusfäll vu dr Strom- un Wasserversorgig, wel stedtischi Gsamtblään (vu 1959 un 1997) nume halbhäärzig umgsetzt wore sin. Im Summer fiert dr Monsun alsfurt zue große Iberschwämmige, s stedtisch Lääbe stoot still.

Dhaka isch s induschtriäll, wirtschaftlig un administrativ Zäntrum vu Bangladesch un e Handelszäntrum fir Jute, Elsaate, Zucker un Tee. Di wichtigschte Erzyygnis sin Textilie un Jute-Produkt.

In dr Stadt het e baar Universitete, zem Byschpel d University of Dhaka, d Bangladesh University of Engineering and Technology (BUET) oder s Dhaka Medical College and Hospital. Derzue isch Dhaka dr Sitz vu dr Asiatic Society of Bangladesh.


Dr Großdail vu dr Bevelkerig ghert em Islam aa, di maischte dervu sin Sunnite. S git e hinduistischi Minderhait vu knapp 10 Brozänt un e gringi Aazahl vu Buddhischte un Chrischte.





</doc>
<doc id="39342" url="https://als.wikipedia.org/wiki?curid=39342" title="Peter Sagan">
Peter Sagan

Dr Peter Sagan (* 26. Januar 1990 z Žilina) isch e slowakische Velorennfaarer. Er isch dr jüngeri Brueder vom Juraj Sagan.

Sini erste groosse Erfolg uf em Velo het dr Peter Sagan 2007 as Junioor im Cyclocross und uf em Mountainbike ghaa, abe im gliiche Joor het er au uf dr Strooss allerhand gläistet. 2008 isch er Wält- und Öiropamäister im Cross Country worde.
2010 het er für s Pro-Tour Team Liquigas afo faare. Vo denn a het er immer wider Etappe bi Tuure im Sprint gwunne. Au bim Prologfaare isch er seer guet gsi: e zwaite Blatz bi dr Tour de Romandie 2010 und 2012 Erste bi dr Tour de Suisse.














</doc>
<doc id="39345" url="https://als.wikipedia.org/wiki?curid=39345" title="Basileios I.">
Basileios I.

Dr Basileios I. "dr Makedonier" (, * um 812; † 29. August 886), isch dr byzantinisch Kaiser vo 867 bis 886 gsi. Er isch us ere armenisch-griechische Familie cho, wo sich im byzantinische Thema Makedonie nidergloo ghaa het.

Im Basileios si Familie het sit 813 z Bulgarie as Gfangeni vom Krum gläbt. Er het chünne flüchte und het denn as Stallchnächt bim ene Verwandte vom Bardas, em Unggle vom Kaiser Michael III. gschafft. Er isch denn dr Begläiter und Liibwächter vom Kaiser worde. Er het sich vo siner Frau lo schäide und d Eudokia Ingerina, äini vom Michael sine Metresse ghürootet. Mä nimmt aa, ass dr Leo VI., im Basileios si Soon und Noochfolger, daatsächlig dr Soon vom Michael gsi isch.

866 het dr Basileios dr Bardas ermordet, wo s Riich im Naame vom Michael regiert het, und het e baar Wuche spööter dr Ditel "Caesar" überchoo. Im Septämber 867 het dr Basileios dr Michael umbrocht und sälber dr Droon bestiige.
Mit dr Dünastii, wo dr Basileios gründet het, het au e nöis Zitalter im Byzantinische Riich aagfange. Dr Dünastii säit mä im Allgemäine die "Makedonischi Dünastii", au wenn "Armenisch-griechischi Dünastiii" genauer weer. Die Zit isch e Periode gsi, wo s Kaiserriich si Gebiet vergröösseret het und die sterkste Macht in Öiropa gsi isch.

In de Finanze isch dr Basileios vorsichdig gsi. 
Er het e Hufe nöiji Gsetz gmacht, wo an die justinianischi Rächtsreform erinnere, dorum säit men em vilmol "dr zwäiti Justinian". Die nöije Gsetz si d Basis gsi für d "Basiliká", e Sammlig vo Gsetz in 60 Büecher, wo dr Leo VI. fertig gmacht und in Chraft gsetzt het. Usserdäm het dr Basileios zwäi chliineri Wärk lo verfasse, wo as "Procheiron" und "Epanagoge" bekannt si.

In dr Chillebolitik het er sich am Aafang um gueti Bezieige zu Rom kümmeret. Öbbis vom erste, won er gmacht het, isch 867 d Verbannig vom Patriarch Photios I. gsi, wo für d Unabhängigkäit vo dr byzantinische Chille kämpft het. Denn het er däm si Rival, dr Ignatios I., wider iigsetzt, wo vom Babst Hadrian II. understützt worden isch. 

Dr Basileios isch aber im Verheltnis zu Rom über e bestimmte Punkt nid uuse gange. Ass dr bulgarischi Zar Boris I., die nöiji bulgarischi Chille dr Jurisdikzioon vo Konstantinopel understellt het, isch en Affront Rom gegenüber gsi. 877 isch denn dr Photios wider as Patriarch iigsetzt worde, e Schritt, wo schliesslig zum Morgeländische Schisma gfüert het und zur Drennig vo dr katholische und dr orthodoxe Chille.

In dr Herrschaftszit vom Basileios I. het e müeseelige Chrieg gege d Paulikianer stattgfunde, won er vo sim Vorgänger gerbt het. Schliesslig isch dere iire milidäärisch Füerer, dr Johannes Chrysocheires, umchoo und d Stadt Tephrike 872 erooberet worde. Eso si d Paulikianer, won e Zwäckbündnis mit em Kalif vo Bagdad abgschlosse häi und en ärnsti Bedroig für s Byzantinische Riich worde si, vernichdet worde. Dr Basileios het 885 s armenische Riich vom Bagratid Aschot I. anerkennt. Dr Chrieg an de Gränze mit de Araber isch witergange. Zypere isch zruggerooberet worde, aber nume siibe Joor lang bim Riich bliibe. Syrakus isch verloore gange, Bari und groossi Däil vo Kalabrie si zruggerooberet worde. Mit dene Erfolg in Italie het dört e nöiji Periode aagfange, wo Byzanz d Vorherrschaft ghaa het. Vor allem isch s Riich aber wider Heer über s Middelmeer gsi, bsundrigs über d Adria.

Dr Basileios het 19 Joor lang regiert. Er isch im August 886 am ene Fieber gstorbe, won er bim ene schwere Jagdumfall verwundet worden isch. Si Diener het en zwar grettet, aber dr Basileios het dänggt, er häig iin welle umbringe. Dorum het er dä Diener churz vor sim äigene Dood lo hiirichde.



</doc>
<doc id="39346" url="https://als.wikipedia.org/wiki?curid=39346" title="Hochrheinbahn">
Hochrheinbahn

D Hochrhybahn isch è Ysebahnstrecki vo Basel uff Konschtanz. Sie isch vo dè Großherzoglich Badischi Staats-Ysebahne als Teil der "Badischi Hauptbahn" erbaut worre, un folget em Rhy uffwärts vo Monnem bis Konschtanz.

Vo Basel Badische Bahnhof bis Säckinge isch dè erschte Deil am 4. Februar 1856 eröffnet worre, scho am 30. Oktober 1856 isch Waldshuet erreicht worre. Denn hèt dè Witterbau gschtockt, abber ab em 15. Juni 1863 isch diè gsamti Bahn bis Konschtanz befahrbar gsy. Immerhin hét scho ab em 18. August 1859 è Verbindig zum Schwizerische Ysebahnnetz über dè Rhy gu Koblenz AG.

Die gesamt Bahn hèt de Badische Staatsbahn unterstande un ghört no hüt zu dè Dütsche Bahn, sell au uff schwizerischem Gebièt, wa durch en Staatsvotrag begründet isch. Dè Staatsvotrag us em Johr 1852 rumt dè Schwiz s Rècht y, selli uff schwizerischem Gebièt glegni Strecki noch Yhaltig vonnere füüfjöhrige Kündigungsfrischt zruckzkaufe. Obwoll diè Möglichkeit noch em Erschte Weltchrieg diskutiert worre isch, hèt mo sie niè umgsetzt. Im Zweite Weltchrieg isch dè grenzüberschrittende Vokehr stark ygeschränkt gsi, Transpört vo dè Wehrmacht hän d Schwiz nit passiere dürfe. 1944/45 hän noh vier Personezugpärli am Stuck zwische Basel Badischer Bahnhof un Singen (Hohentwiel) vokehrt. I dè Fahrplantabelle isch abber uusdrücklich vomerkt worre: „Durchreise durch den Kanton Schaffhausen nur mit Reisepass mit Ausnahmegenehmigung (Visum) gestattet.“ Zwische dèm 8. Juni 1945 un em 1. August 1953 sin diè dütsche Ysebahnaalage i dè Schwiz unter d Verwaltig vonnere Treuhandbehördè ko, wo dè Schwizer Bundesrot ygsetzt hät. 

Sit 1987 isch diè Strecki zum gröschtè Deil zweigleisig, nu dè Abschnitt zwischè Waldshuet un Beringe isch eingleisig.
Dè Abschnitt zwischè Laufeburg un Murg isch vor è baar Johr zweigleisig uusbaut worre. Nu zwische Schaffhuuse un Konschtanz isch sie elektrifiziert. È Elektrifizierig vo dè nit elektrifiziertè Reschtschtrecki zwische Basel (Badischè Bahnhof) un Schaffhuusè wörd vom Land Bade-Württemberg un vom Kanton Schaffhuuse aagschtrebt. Zurzit wörd allerdings znägschst im Rahme vo dè plante S-Bahn Schaffhuuse è Elektrifizierig vo dèm Abschnitt zwische Schaffhuuse un Erzingè aagange.

Am 5. Mai 2011 hän in Schaffhuuse diè ehmaligi Vokehrsminischterin vo Bade-Württeberg Tanja Gönner un dè Baudirektor vom Kanton Schaffhuuse Reto Dubach diè Planungsvoybarig für diè Elektrifizierig vo dè Hochrhybahn zwische Basel (Badische Bahnhof) un Schaffhuuse unterzeichnet. Dodrin wörd èn verschtärkt grenzüberschritendè Ysebahnvokehr ohne Umschtygè entlang vom gsamte Grenzkorridor in Konschtanz, Schaffhuuse, Waldshuet un Basel, è blantes dichtes Fahrplanaagebot uff dè Hochrhystrecki, d Voruussetzige für èn blante S-Bahn-Uusbau i dè Ballungsgebièt Basel un Züri – Schaffhuuse sowiè diè Höchi vo dè Planungskoschtè feschtghaalte. Usserdèm söllet z Singe un Basel (Badische Bahnhof) gueti Übergangsmöglichkeite zum Fernvokehr gschaffè wörre. Diè Elektrifizierig söll bis zum Endi vom Johr 2016 abgschlossè sy.

Während bis i d 90er Johr iè Schnell- un Eilzugvobindigè vo Basel reschpektiv Friburg bis noch Lindau un deilwys München beschtande hän, wörd diè Strecki hütt vo InterRegioExpress-Züg mit èm Laufwèg Basel-Singè bzw. Basel-Ulm bediènt. È Regionalbahn fahrt zwische Basel un Waldshuet im Stundetakt, woby diè meischtè Züg bis Lauchringe vokehrè düen. Zu dè Hauptvokehrszit wörd zwischè Basel un Waldshuet sogar èn Halbschtundetakt aabotè. Zwische Singen und Schaffhuuse vokehrè dagsüber mehreri Züg pro Stund, unter anderem è S22 vo dè S-Bahn Züri im Stundètakt. Diè Züg vo dè Schwarzwaldbahn vokehret zwische Singè un Konschtanz. 

Vom Basagieruffkoa her unterdeilt sich diè Strecki i füüf vonènand unterschydlichi Abschnitt: 





</doc>
<doc id="39362" url="https://als.wikipedia.org/wiki?curid=39362" title="Mitkaiser">
Mitkaiser

Mit Mitkaiser bezäichnet mä dr Droonfolger vom Kaiser im Römische und im Byzantinische Riich, wo dä no zu sine Läbzite uuseglääse und uf e Droon erhoobe het.

S Prinzipat isch "de facto" e Monarchii gsi, "de iure" aber e Republik bliibe. S Amt vom Kaiser isch nie erblig worde und au im Spootmiddelalter het dr Noochfolger no zu Läbzite vo sim Vorgänger müesse däm si Mitkaiser wärde, für dass d Droonfolg wenigstens äinigermasse gsicheret gsi isch. Die Braxis isch im Byzantinische Riich witergfüert worde.

Öbbe sit de Flavier isch im Droonfolger dr Ditel Caesar gee worde, mänggisch zämme mit em Eereditel "Princeps Iuventutis", Brinz vo dr Jugend. Dr Ditel isch vor em Naame choo. Wo dr Kaiser Nerva dr Marcus Ulpius Traianus zum Mitkaiser gmacht het, het er vo denn aa "Caesar Nerva Traianus" ghäisse bis er as "Imperator Caesar Nerva Traianus Augustus" sälber Kaiser worden isch.


</doc>
<doc id="39363" url="https://als.wikipedia.org/wiki?curid=39363" title="Makedonische Dynastie">
Makedonische Dynastie

Die makedonischi Dünastii isch d Familie vo de byzantinische Kaiser vom Basileios I. Makedon (867–886) bis zu dr Theodora III. († 1056). Dr Naame vo dr Dünastii isch e geographischi und nit en ethnischi Bezäichnig gsi.

Dr Stammvater Basileios I. het zun ere armenisch-griechische Familie ghöört, wo sich im byzantinische Thema Makedonie niidergloo het. As Chind het er e Zitlang z Bulgarie gläbt mit sinere Familie, wo sit 813 Gefangeni vom bulgarische Khan Krum gsi si. Dr Basileios het chönne flüchte, isch Stallchnächt bim ene Verwandte vom Bardas, em Unggle vom Kaiser Michael III. worde, und isch denn as Verdraute vom Kaiser zur Macht ufgstiige. 867 het er dr Michael ermordet und isch sälber Kaiser worde.

D Familie isch im Joor 1056 mit dr Kaiserin Theodora III. usgstorbe. Si het churz vor iirem Dood dr Michael VI., wo nid zur Familie ghöört het, zum Noochfolger bestimmt. Dä isch aber scho e Joor spööter vom Adel under em Isaak Komnenos verdrängt worde.

Kulturell het s Riich under de makedonische Kaiser e nöiji kulturelli Blüetefaase erläbt, die sogenannti makedonischi Rönessans.




</doc>
<doc id="39364" url="https://als.wikipedia.org/wiki?curid=39364" title="Makedonische Renaissance">
Makedonische Renaissance

As Makedonischi Rönessans wird in dr historische Forschig mänggisch e Faase in dr byzantinische Gschicht im 9. und 10. Joorhundert bezäichnet, wo s Riich e nöiji kulturelli Blüete erläbt het.

S oströmische Riich het wäge de arabische Erobrige und dr Landnaam vo de Slaawe uf em Balkan am Aafang vom 7. Joorhundert e groosse Däil vo sim Territorium, sinere Bevölkerig und si Iikomme us Stüüre verloore. Im 7. Joorhundert het e Dransformazioonsbrozäss aagfange, wo dr Staat, d Gesellschaft und d Kultur stark veränderet het. Dr Staatsapparat, wo bis denn no stark vo spootantike Elemänt brägt gsi isch, isch grezisiert worde; Latiinisch isch as e Sprooch vo dr Armee und dr Bürokratii vollständig vom Griechische abglööst worde. Us em spootrömischen Ostriich isch eso s byzantinische Riich worde, au wemm men em erst in dr Modärne eso het afo sääge. Byzanz isch denn Joorzääntelang ganz mit em Abweerkampf an de Gränze und mit innenpolitische Broblaem wi dr Bilderstrit beschäftigt gsi. 

D Stedt si zerfalle und die antiki "polis" isch vilmol vom ene befestigte "kastron" abglööst worde, s kulturelle Nivoo isch niidriger worde, wenn au z Byzanz immer no wääsentlig mee vom antike Erb übrig bliibe isch as im Weste. Im 9. Joorhundert het sich die innebolitischi und vor allem au die ussebolitischi Situazioon e chli entspannt, und mä het wider mee Gäld für kulturelli Aagläägehäite chönne usgee. Es het e kulturelle Ufschwung gee, wo si Höhepunkt im 10. Joorhundert ghaa het und d Kunst und d Liddratuur betroffe het, aber au d „Wüsseschaft“ im Allgemäine (lueg öbbe dr Johannes VII. Grammatikos und Leon der Mathematiker). 

Zwar het dr Ufschwung scho under dr amorische Dünastii aagfange, aber wil s die makedonischi Dünastii gsi isch, won er zur höggste Blüeti choo isch, het sich dr Begriff "makedonischi Rönessans" iibürgeret. Dr Terminus „Rönessans“ isch in dr Forschung zimlig umstritte und drifft nume bedingt zue. D Byzantiner häi d „Antike“ nid nöi entdeckt, wil mä sich dört immer no mit antike Wärk (wie z. B. mit dene vom Platon, Aristoteles oder vom Thukydides) beschäfdigt het, sondern si häi uf überliiferets Material (vor allem us dr Spootantike) zrugggriffe. Eso gsee cha mä dr Begriff „Rönessans“ kuum uf Byzanz aawände. Aber s Inträssi vo de Byzantiner an antike Kulturforme isch gröösser worde und es het Ernöijerigsforme gee, gliichzitig si öbbe in dr Kunst aber au witer Wärk entstande, wo kuum oder gar nit vo antike Vorbilder beiiflusst gsi si. Bsundrigi Bedütig het die Makedonischi Rönessans für d Buechmoolerei ghaa. S bekanntiste Bischbil dodrfür isch dr Pariser Psalter. Doo cha mä dütlig gsee wele Iifluss dr realistisch Stil vo dr klassische Antike ghaa het. 

Dank under andere em Photios und em Arethas vo Kaisareia isch d Liddratuur ufgblüit, die klassizistischi Hoochsprooch isch wider mee pflägt worde, und e byzantinische „Enzyklopedismus“ isch iigläitet worde. Dr Photios, wo Patriarch vo Konstantinopel gsi isch, het e Wärk verfasst, wo mäistens as "Bibliothek" bekannt isch und won er din meereri häidnischi und christligi Autore referiert und iiri Wärk bewärtet. Wil e Hufe vo dene Wärk zum Däil oder ganz verloore gange si, isch d "Bibliothek" au in dere Bezieig e wichdigi Kwelle. Dr Arethas hingeege het sich intensiv mit klassischer Filologii und Filosofii abgee. 

Dr Kaiser Konstantin VII. isch persönlig intressiert gsi, antiki und spootantiki/früebyzantinischi Wärk z erhalte. Er het en umfangriichi Enzyklopedii in Ufdraag gee, wo zum Däil erhalte isch. Din het s au zimlig umfangriichi Exzerpt us verschiidene Wärk ghaa. Zum Bischbil si eso wenigstens Uszüüg öbbe us de Gschichtswärk vom Priskos und vom Menander Protektor überliiferet, und au vo Däil vom Gschichtswärk vom Cassius Dio. Für d Überliiferig vo antike Teggst het d Minuskelschrift, wo im 9. Joorhundert z Byzanz nöi iigfüert worden isch, e Rolle gschbiilt. D Abschrifte vo de antike Manuskript si in dere Schrift verfasst worde.

Für die byzantinischi Gschichtsschriibig isch dr nöiji „byzantinischi Humanismus“, wie män en mänggisch bezäichnet, ebefalls vo Bedütig gsi. Die spootantiki Gschichtsschriibig isch mit de "Historie" vom Theophylaktos Simokates im früeje 7. Joorhundert abbroche. Erst us em spoote 8. Joorhundert si wider gschichtligi Wärk erhalte, doch jetzt het mä Chronike verfasst. Erst vom 10. Joorhundert aa si wider aaspruchsvolleri, mäistens zitgschichtligi Gschichtswärk gschriibe worde.



</doc>
<doc id="39367" url="https://als.wikipedia.org/wiki?curid=39367" title="Konstantin VII.">
Konstantin VII.

Dr Konstantin VII., gnennt Konstantin Porphyrogennetos oder Porphyrogenitus (griechisch ‚ dä wo im Purpur uf d Wält choo isch‘, wil er as Soon vom Kaiser im Purpurzimmer vom kaiserlige Balast z Konstantinopel uf d Wält choo isch; * 905 z Konstantinopel; † 9. Novämber 959 z Konstantinopel), isch dr Soon vom byzantinische Kaiser Leo VI. und dam siner vierter Frau Zoë Karvounopsina gsi, Nöwöö vom Mitregänt vo si Vater, Alexander. Vo 913 bis 959 isch er dr byzantinischi Kaiser gsi. Dr Konstantin isch vor allem wäge sine Wärk "De Administrando Imperio" und "De Ceremoniis" bekannt worde, wo im Zämmehang mit dr sogenannte makedonische Rönessans entstande si.






</doc>
<doc id="39368" url="https://als.wikipedia.org/wiki?curid=39368" title="Romanos I.">
Romanos I.

Dr Romanos I. Lakapenos, au "Lekapenos", , (* um 870 z Lekapa in Kappadokie; † 15. Juni 948 uf Proti (hüte Kınalıada) het dr Droon vom Byzantinische Riich mit em Konstantin VII. däilt, in Wirklichkäit het er vo 920 bis 944 die ganzi Macht usgüebt. Er isch en Admiral vo dr byzantinische Flotte uf dr Donau gsi. Won er vo dr Niiderlaag vo dr byzantinische Armee bi Achelous (917) dur e bulgarisch Zar Simeon I. ghöört het, isch er uf Konstantinopel gseeglet.

Dr Romanos isch e Buuresoon gsi, und isch, wo 919 si Dochder Helena dr Konstantin VII. ghürootet het, zerst zum "Basileopator" ("Vater vom Kaiser") ernennt und churzi Zit spööter zum Mitregänt vo sim Schwiigersoon kröönt worde. Zum si Posizioon abzsichere, und willicht au zum die makedonischi Dünastii dur si äigeni Familie ersetze, het er 921 si eltist Soon Christophoros, und denn 924 sini jüngere Söön Stephan und Konstantin zu Mitkaiser erhoobe, au wenn si wenigstens am Aafang noch em legitime Kaiser Konstantin VII. choo weere.

Im Innere het dr Romanos brobiert, d Konzentrazioon vo Grundbesitz z kontrolliere. Ussebolitisch het er 927 Friide mit de Bulgare gschlosse und 941 en Aagriff vo de Waräger uf Konstantinopel abgweert. Dank em Friide im Weste het er sini Drubbe im Oste chönne konzentriere, wo dr General Johannes Kurkuas d Emirat vo Malatya/Melitene und Kalikala/Theodosiopolis erooberet het und e Hufe vo de Brinze z Armenie zu byzantinische Wasalle gmacht het. E bsundrige Driumf isch s gsi, won er 944 s sogenannte "Mandylion" vo Edessa zrugggwunne het.

Si Regierig isch churz noch däm Erfolg ume gsi, wo sini Söön Stephan und Konstantin iin uf d Insle Proti brocht und zwunge häi, Mönch z wärde. Das häi si gmacht, wil dr Romanos d Absicht ghaa het, dr Konstantin VII. zum äinzige Droonfolger z ernenne. E baar Möönet druf häi au sii iiri Macht verloore und dr Konstantin VII. isch elläi Kaiser gsi.



</doc>
<doc id="39369" url="https://als.wikipedia.org/wiki?curid=39369" title="Nikephoros II.">
Nikephoros II.

Dr Nikephoros II. Phokas (, vo ‚Siigesdrääger‘ und "phōkē" ‚Robbe‘; * 912 z Kappadokie; † 11. Dezämber 969 z Konstantinopel) isch dr byzantinisch Kaiser vo 963 bis 969 gsi. Er isch us ere kappadokische Familie choo, won e baar berüemti byzantinischi Generääl drzue ghöört häi.

Dr Nikephoros het e baar Abhandlige über Militärtaktike gschriibe, wo erhalte si. Es het din wärtvolli Informatione über d Chriegsfüerig in sällere Zit.

Die bäide wichdigste Kwelle über si Regierigszit si d "Historie" vom Leon Diakonos und s Gschichtswärk vom Johannes Skylitzes. Wäärend dr Nikephoros vom Leon positiv beschriibe wird, isch das bim Skylitzes distanzierter. 



</doc>
<doc id="39371" url="https://als.wikipedia.org/wiki?curid=39371" title="Kalidasa">
Kalidasa

Dr Kalidasa (Sanskrit, m., कालिदास, , wertlig: "Diener vu dr Getti Kali") isch e indische Dichter gsii, wu wahrschyns im 5. Johrhundert zur Zyt vum Guptarych gläbt ghaa het. Är wird as ain vu dr nyyn „Juwele“ am Hof vum Vikramaditya bschribe un giltet näb em Amaru un em Bhartrihari as Hauptverdrätter vu dr indische Sanskrit-Lyrik.

Dr Kalidasa het in syre Liebeslyrik verschideni Frauegstalte in dr Vordergrund gstellt, zum Byschple di drei Eremitedochter Shakuntala im glychnamige Drama "Shakuntala", di emotional Urvashi un d Sklavi Malavika, wu ihre Chenig lieb ghaa het. In syym Chunschtepos "Kumarasambhava" (dt. 1913 as "Die Geburt des Kriegsgottes") goht s um d Gschicht vun dr lyydeschaftlige Liebi vu dr Getter Shiva un Parvati. Im Epos "Raghuvamsha" (dt. 1914 as "Raghus Stamm") chunnt Kritik am Herrscher zum Uusdruck. S lyrisch Gedicht "Meghaduta" (dt. 1847 as "Der Wolkenbote") schilderet s Weh un d Sehnsucht vun eme drännte Liebesbaar.

Em Kalidasa syy "Shakuntala" isch ais vu dr erschte Wärch vu dr indische Literatur gsii, wu im Weschte bekannt woren isch. S isch anne 1789 vum William Jones ins Änglisch un 1791 vum Georg Forster vum Änglisch ins Dytsch ibersetzt wore. Dr Goethe, dr Herder un dr Schiller sin fasziniert gsii vu "Shakuntala", dr Dichter Arthur William Symons het s s schenscht Drama vu dr Wält gnännt. E wyteri dytschi Ibersetzig vu "Shakuntala" het dr Friedrich Rückert 1854 uusegee. Dr Rolf Lauckner het 1924 e Noodichtig vereffetligt.

Di Gschicht vu dr Shakuntala stammt usem Mahabharata un wird au in dr Puranas bhandlet, aber nit in däre stilistische Maischterschaft.

D Zueschryybig vu dr Drame isch nit gsicheret, wel s e baar glychnamigi Autore git.

Drame

Chunschtepe

Gedicht

Wäg dr Iberliferig in verschidene Rezensione isch d Textlag bsundersch schwirig, s git e Huffe Uusgabe. D Devanagari-Rezension isch din in:

E Gsamtibersetzig vu allene Wärch ins Dytsch git s nit. Dailibersetzige sin in däne uusgabe uusechuu:

Alli drei Drame vum Kalidasa sin in däre änglische Ibersetzig din:

"Sakuntala" un d Gedicht "Meghaduta" un "Ritusamhara" git s in:



</doc>
<doc id="39377" url="https://als.wikipedia.org/wiki?curid=39377" title="Laozi">
Laozi

Dr Laozi () isch e legändäre chinesische Philosoph, wu im 6. Johrhundert v. Chr. soll gläbt haa. Je no Umschrift wird dr Name au Laotse, Lao-Tse oder Lao-tzu gschribe. D Schryybwyys vu dr eltere Umschrifte isch im Artikel hinter dr Pinyin-Form in Chlammere aagee.

Dr Lǎozǐ giltet as Begrinder vum Daoismus (Taoismus). S Dàodéjīng (Tao Te King, ~Ching), di yyflussryychscht daoistisch Schrift, wird ihm zuegschribe un wäge däm vilmol au aifach „Laozi“ gnännt. S Wärch isch aber wahrschyns erscht im 4. Johrhundert v. Chr. entstande beziehigswyys in syy hitigi Form brocht wore.

Drotz ass es sunscht iber Herrscher, Beamti un anderei Wirdedreeger vum alte China e yydrucksvolli Iberliiferig vu minuziese Chronike un Lischte git, isch iber dr Lǎozǐ fascht nyt bekannt. Di eltschte Quälle, wun er din gnännt isch, sin Anekdote un Legände, dodrunter e Gschicht iber ihn im „wohre Buech vom sidlige Blieteland“ vum Zhuāngzǐ (Dschuang Dsi, Chuang-tzu). Di erscht historisch oder biografisch Quälle findet sich im Shǐjì (Shi chi) vum Sīmǎ Qiān (Ssu-ma Ch'ien), dr „Ufzaichnige vum Chronischte“ us em 1. Johrhundert v. Chr., dr Sīmǎ Qiān schrybt aber sälber, ass syy Quällelag seli uusicher sei un ass er widersprichligi Uussage iber dr Lǎozǐ gfunde heeb, un wäge däm nit sicher sei, eb dr Lǎozǐ datsächli je gläbt heeb.

No dr Iberliiferig isch dr Lǎozǐ in dr Präfektur Kǔ () vum Staat Chǔ, em hitige Chrais Lùyì () im hitige Hénán uf d Wält. Syy Sippename isch Lǐ () gsii, syy Vorname Ěr (), syy Gsellschaftsname () Bóyáng (). E andere Name fir ihn isch Lǎo Dān (; dān: "Ohr ohni Rand"). Dr Lǎozǐ het as Archivar in dr Bibliothek vu dr Zhōu dient. Wun er Chaos un dr Verfall vum Ryych vorhär gsääne het, het er s Land verloo.

Ca. 70 km weschtli vu Xi’an, bi Louguantai git s am Shan-Gu Bass e Tämpel, wu dr Yin Xi, au Yin Wenshi gnännt, e Glehrte vu dr Zhou us dr Period vu Friejohrs- Spotjohrsannale, e Durm zur Beobachtig vu Gstiirn un Wätter het ufrichte loo. Do isch dr Laozi no dr Legänd vu ebe däm Yin Xi ufgforderet wore, syy Wisse mitzdaile. D Sammlig vu syne Lehre, wun er do derno gschribe gha het, isch as Dàodéjīng bekannt wore. S Shǐjì brichtet, dr Lǎozǐ sei no däre Niderschrift im Weschte verschuwnde.

Dr Yin Wenshi, wu dr daoistisch Name Guanling drait het, isch Beroter vum Chronprinz gsii. Är het no syre Begegnig mit em Laozi alli wältlige Ämter niderglait un het ab do dr Regle vum frieje Daoismus gläbt. Hite sin di verblibe Plattform un d Tämpel drumumme fir Daoischte e wichtige Ort vu dr Verehrig.

No dr Legände isch dr Lǎozǐ iber 160 Johr alt wore, no anderi Quälle sogar 200 Johr. Zue däm hoche Alter sei er chuu dur Vollkummehait im Dào (Tao). Aber in däm Punkt isch sogar di daoistisch Literatur widersprichlig. No syne aigene Lehre heeb dr Lǎozǐ Zruckzogehait un Namelosigkait gsuecht. Des stoht im Widerspruch zue dr Bekannthait vu syre Person. Dr Zhuāngzǐ het kritisiert: „Go si eso fescht an sich z binde, mueß er Wort gsait haa, wun er nit het derfe sage ... des isch aber e Abwyyche vu dr himmlische Natur.

No philologische Untersuechige un Exegese vu dr iberliiferete Fassige nimmt di hitig Wisseschaft aa, dass dr Lǎozi wahrschyns nie gläbt het, sundern dass s Wärch dää Name in ere Zyt iberchuu het, wu lang tradierti mindligi Iberliiferige ufgschribe un mit eme Verfasser versääne wore sin. D Legände, wu sich um dr Lǎozǐ drille, sin wohl us em Bedirfnis vu dr domolige Zyt uuse entstande, e Iberliiferig historisch gryfbar un zuen ere Schuel zuegherig z mache.

Ab em 2. Johrhundert in dr Zyt vu dr Han-Dynaschti het sich d Gstalt vum Lǎozǐ zum Hochgott vum Daoismus entwicklet, un är isch as ain vu dr "Drei Raine" in s Pantheon vum Daoismus ufgnuu. Är entspricht em Hailige, wien er im Zhuangzi un im Huainanzi bschribe wird un syy Ziig hän sich mit dr Gotthaite Taiyi un Huang Di vermischlet. Är giltet as Verkerperig vum Dao un syy Gstalt isch in dr Kosmos ghobe wore. Zem Byschpel het mer aagnuu, er diei im Stäärnbild vum Scheffel (Große Waage) lääbe un diei uf- un abstyyge as Vermittler zwische dr himmlische un dr irdische Wält. Syy Sitz isch dr Mittelpunkt vum Stäärnehimmel un vu dr Himmelsrichtige, in dr Ikonografi isch er umgee vu dr vier Dier, wu d Himmelsrichtige symbolisiere. Dr Laozi wandlet sich mit dr Zykle vu dr Zyt un nimmt mänkerlai Forme aa. Är isch wie s Dao in dr Lag, sich ins Unändlig uuszdehne un unändlig chlai z wäre.

In e Dail daoistische Schuele isch sogar aagnuu wore. dr Laozi sei s Dao sälbscht. No däne Schuele goht syy Exischtänz em Universum voruus, un är dritt in ihm as Gstalter vu dr kosmische Ornig uf. In uuzellige Inkarnatione isch er dr wyys Beroter vu dr Chaiser un unterwyyst di daoistische Adepte, so dass er as Lehrer un Verchinder vu dr unterschidlige Schuele vum Daoismus erschyynt, wu immer widerchehrt.




</doc>
<doc id="39384" url="https://als.wikipedia.org/wiki?curid=39384" title="Akriten">
Akriten

D Akrite (griech. "Akritai") si d Iiwooner vom byzantinisch-muslimische Gränzgebiet im 9. bis ins 13. Joorhundert gsi, wo, zämme mit de Themearmeä, e wichdige Bestanddäil vo dr byzantinische Gränzverdäidigung gsi si. 

Vilmol luegt mä die spootantike "limitanei" as iiri Vorlöifer aa, aber das isch nume zum Däil richdig, au wenn d Akrite mänggisch in Garnisone Dienst gläistet häi oder an Fäldzüüg mitgmacht häi. D Akrite si für iiri milidäärische Dienst vo de Stüüre, wo zum Däil seer hooch gsi si, befreit gsi und häi Land überchoo. Es het Zite gee, wo si e halb-autonomi Stellig gegenüber dr Riichsregierig in Konstantinopel ghaa häi, und s isch ene glunge das usznütze. 

Im 11. Joorhundert het dr Niidergang vo de Akrite aagfange, wo jetz au bestüürt worde si. Mä cha iiri Existänz no bis in d Palaiologezit noochwiise. D Uflöösig vo de Akrite, wo au e Folg vo dr akute Finanznoot vom byzantinische Staat in dere Zit gsi isch, het fatali Konsekwänze für die byzantinischi Gränzverdäidigung im westlige Chläiasie gha und het d Erooberig vo dere wichdige Regioon dur d Seldschuke erliichderet.

E wichdigi Kwelle isch under anderem s Epos "Digenis Akritas", wo s Lääbe im Gränzgebiet mit de ständige Kämpf und dr Eerekodex vo de Akrite beschribt, aber au dä vo iire muslimische Gegner.



</doc>
<doc id="39386" url="https://als.wikipedia.org/wiki?curid=39386" title="Johannes Tzimiskes">
Johannes Tzimiskes

Dr Johannes I. Tzimiskes (; * woorschinlig 924 z Konstantinopel; † 10. Januar 976 z Konstantinopel) isch vo 969 bis 976 dr byzantinisch Kaiser gsi. Er isch gstorbe won er vom ene Fäldzuug gege d Araber häimchoo isch, woorschinlig am Typhus. Si Biinaame „Tzimiskes“ chunnt vom armenische Wort „tschemschkik“, was „roote Stiifel“ bedütet.

Dr Johannes isch an d Macht cho, won er am 11. Dezämber 969 dr Kaiser Nikephoros umbrocht het, wenn au offiziell d Chroone de minderjöörige Söön vom Romanos II. ghöört het. Im Früelig vo 971 het er en erfolgiiche Chrieg gege d Bulgare aagfange. 974/75 het er im Oste gege d Araber Chrieg gfüert und Damaskus, Emesa und Baalbek erooberet, denn Däil vo Palestina, aber nid Jerusalem. Dr Johannes isch gstorbe, won er vo Sürie uf Konstantinopel zruggcho isch.

Im Innere het er sich gege d Groossgrundbsitzer müesse duuresetze, in dr Ussebolitik het er sini Verbindige mit em Häilige Römische Riich usbaut und 972 si Niesse Theophanu zum Otto I. gschickt, wo si denn dr spööter Otto II. ghürootet het. 

Die wichdigsti Kwelle über si Regierigszit si d "Historie" vom Leon Diakonos. 




</doc>
<doc id="39388" url="https://als.wikipedia.org/wiki?curid=39388" title="Romanos II.">
Romanos II.

Dr Romanos II. (, * 938; † 15. Merz 963) isch dr Soon vom Kaiser Konstantin VII. und dr Helene Lakapene und dr byzantinisch Kaiser vo 959 bis 963 gsi.

Dr Romanos isch 959 im Alter vo 21 sr Noochfolger vo sim Vater Konstantin VII. as byzantinische Kaiser worde. Er isch scho 944 mit dr Bertha, dr Dochder vom Köönig vo Italie Hugo vo Arles verhürootet worde, und sit 945 isch er Mitkaiser gsi. Noch em Dood vo dr Bertha, wo sich z Byzanz Eudokia gnennt het, het dr Romanos 956 d Anastaso, wo us seer äifachen Verheltniss gstammt het, ghürootet. As Kaiserin isch iire Naame Theophanu gsi. 

Es het früener emol d These gee, ass die byzantinischi Brinzässin Theophanu, wo dr Otto II. ghürootet het, d Dochder vom Romanos gsi sig. Das glaubt mä hüte nüm. 

Dr Romanos sig e gnusssüchtige Herrscher gsi, wo sich kuum um d Regierig kümmeret häig, aber bi dr Uswaal vo sine Berooter e glückligi Hand gha het, vor allem mit em Joseph Bringas, wo faktisch d Staatsgschäft gläitet het. S bedütendste Eräignisin sinere Regierigszit isch gsi, wo dr erfolgriichi General Nikephoros Phokas, wo spööter im Romanos si Noochfolger as Kaiser worden isch, Kreta 960/61 zruggerooberet het. Dr Nikephoros het au erfolgriichi Fäldzüüg z Syrie gfüert.

Dr Romanos isch 963 gstorbe. D Umständ vo sim Dood si unklaar, es isch nit sicher, ass er vergifdet worden isch wie d Lüt behauptet häi. 

D Theophanu isch Regäntin für iiri zwäi Buebe worde und zum deene iiri Droonaasprüch z schütze, het si dr General Nikephoros Phokas ghürootet und en andere General, dr Johannnes Tzimiskes as Liebhaaber gnoo. Si het zerst dr Nikephoros uf e Droon erhoobe und denn dr Johannes, wo dä dr Nikephoros umbrocht het. Wo dr Johannes Tzimiskes im Chrieg umchoo isch, isch iire elteri Bueb, dr Basileios, Kaiser worde.

Die wichdigsti Kwelle über em Romanos sini Regierigsziit si d "Historie" vom Leon Diakonos. Au d Kaisergschicht vom Johannes Skylitzes het Bedütig.



</doc>
<doc id="39391" url="https://als.wikipedia.org/wiki?curid=39391" title="Hegemonie">
Hegemonie

Under Hegemonii (vo altgriechisch "hēgemonía" ‚Armeefüerig, Hegemonii, Oberbefääl‘; vo "hēgemṓn" ‚Füerer, Aafüerer‘) verstoot mä d Vorherrschaft oder d Überläägehäit von ere Instituzioon, vom ene Staat, von ere Organisazioon oder vom ene äänlige Aktöör in politischer, milidäärischer, wirtschaftliger, religiäöser und/oder kultureller Hiisicht. Gegenüber eme Hegemon (em Machthaaber in dr Hegemonii) häi anderi Aktöör nume iigschränkti Möögligkäite, iiri äigene Vorstellige und Inträsse braktisch duurezsetze. Au wenn die theoretischi/juristischi Möögligkäit dodrfür existiert, cha si nid umgsetzt wärde wägen em Iifluss und dr Übermacht vom Hegemon.



</doc>
<doc id="39398" url="https://als.wikipedia.org/wiki?curid=39398" title="Basileios II.">
Basileios II.

Dr Basileios II. "dr Bulgaredööder" (, /"Wasilij Bulgaroubiez"; * 958 z Didymoticho; † 15. Dezämber 1025 z Konstantinopel) isch vo 976 bis 1025 Kaiser vom byzantinische Riich gsi. Er het zur Makedonische Dünastii ghöört. Si Regierigszit gältet allgemäin as e Glanzpunkt in dr byzantinische Gschicht.

Bis zum Dood vom Johannes Tzimiskes 976 isch dr Basileios ywar Mitkaiser gsi, aber Macht het er käini gha. Wo dr Johannes gstorbe isch, het dr Bardas Skleros e Rebellioon aazettlet, wo aber rasch niidergschlaage worde isch. Dr Basileios het d Regierig aber erst chönne übernee, won er 985 si Groossunggle Basileios Parakoimomenos entmachdet het. 

Es het denn en Ufstand vo de Groossgrundbsitzer gee (987–998), dr Wladimir I. vo Kiew het sich 989 lo daufe und im Basileios si Schwöster Anna ghürootet.

Im Chrieg mit de Bulgare het Byzanz zerst Niiderlage müesse iistecke, aber schliesslig het dr Basileios d Armee vom Zar Samuel vo Bulgarie 1014 in dr Schlacht vo Kleidion im Strymondaal (Struma) bi Petritsch besigt. Dr Basileios het druf dr Biinaame "Bulgaroktónos" (Bulgaredööder, -schlächter) übercho. D Kämpf si no witer gange bis 1018 die bulgarisch Hauptstadt Ohrid gfalle isch. Bulgarie isch e Browinz vom byzantinische Riich worde.

Denn het dr Basileios im Oste gege d Araber kämpft und het Armenie annektiert.





</doc>
<doc id="39401" url="https://als.wikipedia.org/wiki?curid=39401" title="Kiewer Rus">
Kiewer Rus

D Kiewer Rus bzw. Kiewer Russland (, , ) isch e middelalterligs Groossriich in Ostöiropa gsi, wo sis Zentrum z Kiew gha het und vom Ändi vom 9. Joorhundert bis ins 12. Joorhundert existiert het. Es wird as Vorlöiferstaat vo de hütige Staate Russland, Ukraine und Wissrussland aagluegt. Dr Begriff sälber isch erst in dr Nöizit vom russische Historiker Nikolai Karamsin as zitligi Abgränzig gegenüber de spöötere Wladimirer Rus und de Moskauer Rus brägt worde. D Zitgenosse häi im Land „Rus“ oder „russischs Land“ ("русская земля") gsäit. Wie vili multiethnischi middelalterligi Groossriich cha mä dä Herrschaftsverband nit mit de hütige Kategorie vom ene Nazionalstaat definiere.



</doc>
<doc id="39404" url="https://als.wikipedia.org/wiki?curid=39404" title="Schach">
Schach

Schach (vom persische Schah, شاه ‚König‘ – vo dohèr d Bezeichnig „s königlichi Spiel“) isch è strategischs Brettschpyl, bi dem zwei Spiller im Wèchsel Spillfigurè uff èm Spillbrett – s Schachbrett – beweget. Ziel vom Spyl isch es, è schachmatt vom Gegener z erreichè, dodemit wörd sini Spillfigur, wo "Königg" heißt, so aagriffè, daß er nimmi voteidigt wörrè ka.

Z Europa un vilè andere Deil vo dè Wält isch Schach allgemein bekannt un è bedütends Brettschpyl. Vili Schachspiller sin Mitglieder vo Schachvorein, welli irrersits regionali un nationali Schachvobänd aaghöret un sich weltwit im Wältschachbund (FIDE) zämmègschlossè hän. Schachdurnyr wörret vo privatè Veranschtalter, vo Schachvorein oder vo Schachvobänd organisyrt. Derzitigè Schachwältmeischter isch dè Viswanathan Anand.

Schach isch – gmessè a dè Zahl vo dè in Vorein organisyrtè Spiller un dè zuèghörigè, veröffentlichtè Schachliteradur – vor Daame, Mülli, Halma un dè vylè Pachisi-Abkömmling s populärschte Brettschpyl z Europa. Rächt ähnlich zum Schach sin Spyle wiè Xiangqi, Shōgi un Makruk, un nèmmet èn ähnlichè Platz i dè ostasiatischè Kulturè y.

S wörd sowoll zum reinè Vergnügè als au wettkampfmäßig gschpillt, in Schachvorein, Turnyr, online per Schachserver oder als Fernschach per E-Mail, Fax, spezielli Fernschachserver un Poschtkartè. Noch èrè repräsentativè Umfrog, wo im Januar 2007 veröffentlicht worrè isch, spillet z Dütschland knapp è Drittel vo dè Männer un etwa è Achtel vo dè Fraue glegentlich emol Schach. 

Èn bereits sehr èn aaltè Nebbèzweig vom Schachschpyl isch s Kunscht- odder Problemschach (Schachkomposition). Im Unterschyd zum Partyschach spillet do nit zwei Parteiè gegènand, sondern èn Schachkomponischt entwürft un voöffentlicht è Uffgab, wo mo lösè söt („Schach ohni Gschpönli“). Diè Schachkompositionè wörret noch ästhetischè Kriteriè bewertet. 

Diè Schachpartiè wörd uff èm quadratischè Schachbrètt gschpillt, wo acht mol acht abwechslend schwarzi un wyßi quadratischi Felder hät. Uff sellenè wörret jewyls sechzeh schwarzi un wyßi Schachfigurè zogè, vo denè üblicherwys èn größerè Deil noch un noch gschlagè wörd. Diè Schachfigurè sin gwöhnlich us Holz oder Kunschtoff, woby s au dekorativi Spylsets git, wo us Stei, Glas, Marmor oder Medall (z. B. Zinn) gfertiget sin.

Um d Erfindig vom Schachspyl ranket sich d „Weizekornlegendè“. Dè angeblichi Erfinder Sissa hät vn sim Herrscher gforderet, ihm als Lohn diè 64 Feldor vom Spylbrett mit Weizèkörner z füllè, un zwar uff s erschte Feld è Korn, uff s zweite zwei Körner, uff s dritte vier Körner un by jedem witerè Feld doppelt so vill wiè uff s vorige Fèld. Dè Herrschor hät sich gwunderet über diè Bscheidèheit vo derè Bitti. Insgsamt hättet dess abber meh als 18 Trillionè Weizèkörnor sy sölle, un sämtlichi Welterntè sit Beginn vom Fruchtaabau hättet dodezue nit uusgreicht. Diè Legendè druckt d Schwirigkeit us, des Wachsdum vo Exponentialfunktionè richtig yzschätzè.

Schach isch eins vo dè komplexeschtè Brettschpyl. Diè Zahl vo dè möglichè Stelligè wird uff 2,28 · 10 gschätzt. Schu noch zwei Züüg könnet 72.084 verschiedeni Stelligè entschtoh. Diè Zahl vo dè möglichè Spylvoläuf isch no mol um è Mehfachs größer: Scho für diè erschtè 40 Züg eschtimirt mo uugfähr 10 bis 10 verschidni Spylvoläuf. Dodeby wörd im geometrischè Mittel über dè Partievolauf vo circa 30 möglichè Halbzüüg pro Stellig uusgangè. I dè Spyltheory wörd Schach dè endlichè Nullsummèschpyl mit perfekter Imformation zuegordnet. Theoretisch könnet mo also ermittlè, ob by beidsitig perfektem Spyl Wyß odder Schwarz gwünnt oder diè Party remis endè muè. Noch hütigèm Wissensschtand schynts abber uusgschlossè, selli Frog durch vollschtändigi Berechnig vom Suechbaum z klärè. Ergebnis für Matrialvoteiligè mit sechs un teilwys bis zu sibbè Stei sin abber schu berechnet worre un in Endschpyldatebankè (sognanntè "Tablebases") verfüegbar.

Statistisch gsäh holt Wyß als Aazihendè im Mittel meh Pünkt als Schwarz, nämlich circa 54 Brozent vo dè möglichè Pünkt. Selle Aazugsvorteil wörd allgemein uff dè Tempovorteil zruckgführt, wo Wyß by dè Entwicklig vo dè Figurè hät. Diè Remisquotè, d. h. diè relativi Hüfigkeit vo dè Partiè mit unentschidnem Uusgang, lyt by uugfähr èm Drittel un nimmt mit èm Spylstärkèniveau vo dè Beteiligtè zue.

Uff em Schachbrett befindet sich zue Beginn von èrè Party insgsamt 32 Schachfigurè (au als "Stei" bezeichnet), 16 wyßi un 16 schwarzi. Beidi Spiller (bezeichnet als "Wyß" un "Schwarz" odder als "Aaziehendè" un "Nachziehendè') hän je folgendi 16 Schachfigurè zur Verfügig:

S Schachbrètt wörd asè zwischè dè Spiller aagordnet, domit sich uss dè Sicht vo jedem Spiller unnè rechts è wyßes Feld befindet. Die Stei wörred, wiè im Bild zeigt, zue beidè Sitè vom Brett uffgschtellt.

Uff dè vorletschtè Reihè d Buerè, uff dè letschtè Reihè diè Figurè i dè Reihèfolg (vo links noch rechts für Wyß, für Schwarz umkehrt): Turm, Springer, Läufer, Daam, Königg, Läufer, Springer, Turm. Dodeby stoht d Daam by beidè Sitè uff em Fäld vo irer eignè Farb. È latinischi Merkreglè dodezue lutet: "Regina regit colorem", d Daam bschtimmt d Farb (vo dè Felder). Ußerdèm git s zwei dütschi Merkreglè: "Damen auf D-Linie" resp. Weiße Dame, weißes Feld - Schwarze Dame, schwarzes Feld.
Wyß fangt aa, un diè Spiller ziehnet abwechselnd. S bschtoht Zugpflicht, wa zu Zugzwang-Situationè führè ka. Dè ziènde Spiller bwegt jewyls è Schachfigur vo dè eignè Farb uff è andres Fäld (Uusnahm: Roschad, by derè zwei eigni Figurè bwegt wörret). I dè Schachnotation wörd immer è wyßi un è anschließendi schwarzi Figurèbewegig zämmè nummeriert un als "Zug" bezeichnet. Uus èm Zämmèhang isch üblicherwys ersichtlich, welli Bedütig vom Wort "Zug" gmeint isch; sött abber è gnaui Begriffsunterschydig nötig sy, nennt mo diè Aktion von èm einzelnè Spiller "Halbzug".

Uff èm Fäld darf immer nu ein Stei stoh. Er blockiert dodeby s Feld für alli Stei vo dè eignè Farb, d. h. mo darf è Figur niè uff è Fäld ziè, uff dem scho è eigni Figur stoht. Wenn abber uff èm Zylfäld è gegnerischi Figur stoht, asè wörd disell vom Spillbrètt gnoh. Mo sait, sie wörd "gschlagè". Im witerè Spylvolauf wörd sie nimmi vowendèt.

D Figurè dürfet ènand grundsätzlich nit überschpringè (Uusnahmè geltet für dè Springer sowiè für dè Turm by dè Roschad). Sie dürfet also nu über leeri Fälder drüberweg zogè wörrè: bis zum erschtè vom Gegner bsetztè Fäld (iischlyßlich) odder bis vor s erschti von èrè eignè Figur bsetztè Fäld.

Könnt mo è Schachfigur im nägschstè Zug schlaa, so isch si "bedroht" (alterdümlich: si stoht "en prise"). Kann noch Uusführig vo sellem Schlagzug diè schlagendi Figur im drauf folgendè Halbzug irersits geschlagè wörrè, denn nennt mo di bedroht Figur "gedeckt".

Isch èn Königg bedroht, so schwätzt mo dodevu, dass er im "Schach" stoht. Mit èm Uusruef „Schach!“ hät mo früehner dè Gegner druff hygwisè; sell isch abber im Turnyrschach nimmi üblich un i dè FIDE-Reglè nit vorgsäh (verglych au Gardez für èn Aagriff uff diè Daam). È Schachgebot mue immer parirt wörre, un dè Königg darf au nit enerè Bedrohig uusgsetzt wörrè: noch jeddem Halbzug von èm Spiller muè dè Königg vo sellem Spiller unbedroht sy. Des Spillzyl bschtoht dorin, è Situation herbyzführè, i derè dè gegnerischi Königg bedroht isch un dè Gegner diè Bedrohig nit im nägschstè Halbzug uffhebè ka (Schachmatt).

D Schachfigurè dürfet, abhängig vo irem Tüp, nu nooch bschtimmtè Reglè zogè wörrè:


Dè "Königg" isch bim Schachspyl diè wichtigschte Figur, wells s Zyl vo dem Spyl isch, dè gegnerische Königg Matt z setzè, wa diè Partii sofort beendè duèt. Matt setzè heißt s Bedrohè vom gegnerischè Königg mit erè (oder mehrerè) Figur(è), ohne d Bedrohig im aaschlyßendè Halbzug abwehrè z könnè, wa durch Wegziè vom Königg uff è unbedrohts Fäld, Schlaa vo dè aagryfendè Figur oder Dezwischèziè von èrè Figur bassyrè ka. Es isch è charakteristischs Merkmal vom Schachspyl, dè Königg nit z schlaa, sondern d Party èn Zug devor z beendè. Disell Spezialidät wörd ab und aa mit dè Unantaschtbarkeit vo dè königlichè Würde im Kontext vo dè Entschtehung vo dèm Spyl begründet. Als besunderi Geschtè für d Uffgaab oder diè drohendi Nidderlaag ka mo dè eigni Königg uff èm Schachbrett umkippè odder umlegè.

I dè Eröffnig isch es i dè Regell sinnvoll, dè Königg durch è baldigi Rochade in Sicherheit z bringè. D Buurè vo dè Rochadestellig söttet möglichscht nit zogè wörrè. Au im Mittelschpyl isch è sicheri Position vom Königg, wo ner vor gegnerischè Aagriff gschützt isch, vo Bedütig. Im Endschpyl ka dè König è großi Wirkig entfaaltè. Im Geggèsatz zu dè Eröffnig un èm Mittelschpyl kunnt im Königg nit seltè è aktivi un spylentscheidendi Rollè zuè. Dodezue isch ès oftmols notwèndig, dè Königg zentraal z plazyrè. Bsunders i nèm Buurèendschpyl isch diè Position vom Königg entscheidend. Dodeby isch s Erreichè vo dè Opposition vo dè beidè Königg oft spylentscheidend.


Dodèmit isch diè Daam diè beweglichschti un stärkschti Figur im Schachschpyl. I dè Praxis isch è Daam im Zämmèschpyl mit èm Turm, èm Läufer un èm Springer è starki Aagriffsfigur. Irè Wert bemisst sich zu nüü odder mee (nach Großmeister Larry Kaufman zu 9⁄) Buurèeinheitè. D Daam isch, unter suscht glychè Voruussetzigè, fascht so stark wi zwei Türm zämmè. Im Persischè heißt disell Figur "Beroter" (), wa ènère militär-strategischè Uuslegig vo dem Schpyl ehnder entschpricht.


Dè "Turm" isch diè zweitschtärkschti Figur in èm Schachschpyl. Sin Wèrt bemisst sich zu uugfähr füüf Buèrèeinheitè. I dè Urschprüng vo dem Schpyl in Persiè isch dè Turm woll èn Kampfwagè, wo als meefach ykerbtè Holzklotz dargschtellt wörd. Sell dütèt d Europäer als zinnèbewehrtè Turm fähl. I dè englischè Schachschproch heißt dè Turm "rook" (). Dè Turm isch im Dütschè früèner Roch gnennt worre; dodevo stammt au d Bezeichnig Rochade.
Mo unterscheidèt i dè Grundschtellig un i dè Eröffnig zwischè Damèturm un Königgsturm. Erschterer isch uff èm Dasmèflügel poschtirt, dè wyße stoht uff èm Fäld a1, dè schwarze uff a8. Letschterer isch uff èm Königgsflügel poschtirt; dè wiße stoht uff èm Fäld h1, dè schwarze uff h8.

Es isch möglich, nu mit Turm un Königg dè gegnerischi Königg matt z setzè.
Unter suscht glychè Voruussetzigè isch dè Turm deshalb erheblich stärker als èn Springer odder Läufer (allerdings nimmt er am Aafang vom Spyl, v. a. vor dè Rochade, uff Grund vo sinerè stark ygschränktè Beweglichkeit znächscht è untergordniti Roll y), èn einzelnè Turm isch öppis schwächer als zwei vo sellenè Figurè. Dè Wertunterschyd zwisch èm Turm un èm Springer odder Läufer nennt mo Qualidät. Mo spricht vo "Qualidätsgwinn", wenn mo èn Turm mit Vozicht uff èn Springer odder Läufer eroberè ka, un vo "Qualidätsopfer", wenn mo d Qualidät zu Gunschtè vo anderè Vorteil bewusst härgit.

Im Unterschyd zu allè anderè Figurè ka dè Turm unabhängig vo sinerè Position (falls er nit durch andero Figurè blockiert wird) immer diè glycho Anzahl vo Fälder in èm Zug erreichè, nämlich 14.


Am Aafang von èrè Party hèt jedi Partei jewyls èn wyßfeldrigè un èn schwarzfeldrigè Läufer. Mo duèt unterscheidè zwischè Daamèläufer un Königgsläufer uffgrund vo irer Positionyrig nèbbè dè Daam bzw. èm Königg. Èn Läufer isch meischtens öppis mee als drei Buurèeinheitè wärt (noch Larry Kaufman 3¼ Buèrèeinheitè), oft wörd abber y dè Reggèl èn è bizzeli z klynè Wärt vo drei Buurèeinheitè aagäh. Sehr würksam isch s sogenannti Läuferpaar, welles i dè Reggel in offenè Stelligè – also ohni blockyrendi Buurè – èm Springerbärli oder em Läufer un Springer überlegè isch, wo diè beidè Läufer guet gmeinsam agierè könne, d. h. sich niè gegèsitig blockierè un zämmè alli Fälder vom Schachbrett erreichè könnet. Noch Larry Kaufman ka mo au diè Paarigkeit vo dè Läufer mit enerè zuesätzlichè halbè Buurèeinheit bewertè. Dodruus folget denn au, dass zwei Läufer uugfähr sibbè Buurèeinheitè wert sin (zwei Mol 3¼ für diè beidè Läufer un ½ für s Läuferpaar), also uugfähr so vill wiè Turm un zwei Buurè. S Endspyl Königg un Läuferpaar gegè Königg isch gewunnè.

Läufer sin langschrittigi Figurè, welli in eim Zug von ère Brettsitè zu dè anderè gelangè könnet, wenn alli dodèzwischèliegendè Felder frei sin. Vo unglychfarbigè Läufer schwätzt mo, wenn Wyß èn schwarzfeldrigè Läufer un Schwarz èn wyßfeldrigè Läufer bsitzt odder umkehrt. Dièsellè könnet sich nit gegensitig bedrohè. Èn "schlechtè Läufer" nennt mo dè Läufer, wellè durch mengi eigni Buerè i sinnè Bewegigsmöglichkeitè ygeschränkt isch.
Läufer stèn i dè Regel wirkungsvoll, wenn sie auf villi Fälder ziènè könnet und s Zentrum kontrollierè könnèt.


S Zylfeld hät immer è anderi Farb als es Uusgangsfeld. Dodèmit isch dè Springer i dè Laag, alli Fälder vo dèm Brett z beträtè, aber für ihn isch dè Weg von èrè Schachbrettsitè zu dè andèrè zituffwändig. In dè Mitti vom Brätt kann èn Springer uff maximal acht Fälder ziè, am Rand vom Brätt oder in dè Nöchi vom Rand ka d Zahl dè in Frog kömmendè Zylfälder uff zwei, drei, vier oder sechs beschränkt sy.

È Schachparty fangt mit zwei wyßè un zwei schwarzè "Springer" aa – diè älteri Bezeichnig „Rössel“ wörd hütt nu no im Zämmehang mit èm Rössleschprung, ènèrè Rätselart, bruucht. Diè Bsunderheit vo de Springer isch es, übber eigni un gegnerischi Figurè un Buèrè "springè“ z könnè. È guetes Fäld für èn Springer isch i dè Regèl èn möglichscht zentrales Fäld, vo dem er vili Zugmöglichkeitè hèt. È Warnig für Aafänger luttet: Èn Springer am Rand bringt Kummer un Schand“. Diè Praxis kènnt abber zahlrychi Uusnahmè.

Zwei Springer gegè dè alleinige Königg könnet s Matt nit erzwingè, s git abber Gwinnmöglichkeit, falls d schwächeri Site no èn Buèr bsitzt un desell no nit wit vorgruckt isch.

Dè Wärt von èm Springer entspricht mit öppis mee als drei Buèrèeinheitè (3¼ noch Larry Kaufman) öppè èm Läufer. Diè jeweiligi Stärki vo dè beidè Figurè hängt abber vo dè konkretè Situation ab, meischtens vo dè Buèrèstruktur, ab.


Jedè Spiller hèt am Aafang vo dè Party acht Buurè, welli i dè Grundstellig èn Wall vor dè übrigè Figurè bildè. Dè Buèr ka sich nu fürschi beweggè. Er isch dè einzig Spillschtei, wo nit uff è scho benutztès Fäld zruck goh ka.

Wenn èn Buèr i dè letschtè Reiè aakoh isch, wörd er meischt in è Daam umgwandlet, well si diè stärkschti Figur isch. È Umwandlig in è andri Figur nennt mo Unterverwandlig. Diè gelegentlichi aagwendeti Praxis, è umgwandleti Daam durch èn umdrülltè Turm darzschtellè, isch in Turnier regellwidrig; mo muè sich, eventuell von èm andrè Spillset, è zuèsätzlichi Daam bsorgè. È Umwandlig in Läufer oder Turm k ka nu sinnvoll sy, wenn dodurch è Patt vom Geggner vermidè wörrè ka.

Dè Weltschachverband FIDE benamst i sinè offiziellè Schach-Regglè auch d Buuèrè als „Figur“, trotzdèm wörd vo Schachspiller zmeischt zwischè Buurè un dè übrigè Stein unterschidè, un nu letschere wörret als Figurè bezeichnèt.
Wegè sinerè limidirtè Zug- un Schlagmöglichkeitè giltet dè Buèr als schwächschtè Stei im Schach. Im Unterschyd zu dè übrigè Figurè ka dè Buèr sich nit retour beweggè, sondern nuh fürsi. Allerdings wörd diè Bedütig vo dè Buèrè im Volauf von èrè Schachparty immer größer, well diè Möglichkeit bschtoht, selli Buurè bim Erreichè vo dè gegnerischè Grundreihè in è stärkeri Figur, èn Offizier, umzwandlè.

S isch in dè Schachliteratur üblich, dè erfahrigsgemääße Wert vo dè Figurè Daam, Turm, Läufer un Springer i so gnannti Buurèeinheitè z messè. Èn Buèr hèt dèmnoch dè Wert von èrè Buuèrèeinheit.

Im persischè Spyl wörd dè Buèr als benamst un au als solchè dargschtellt.

Buurè sin denn bsunders stark, wenn sie:

S gwünnt dè Spiller, wellè dè gegnerisch Königg "schachmatt" (us em Persischè: "Schāh Māt" = „Dè Königg isch uusgliferet/hülflos“) setzè duèt. Sell isch erreicht, wenn dè gegnerischè Königg durch èn eigne Stei bedroht wörd un dè Gegner diè Bedrohig nit im nägschtè Halbzug abwehrè ka un dodemit kein legalè Zug mee zur Verfügig hèt.

È witeri Möglichkeit zum Spylgwinn isch diè Uffgab vom Gegner, sell isch jederzit wöhrend dè Party möglich. Im Turnyrschach, by dem mit èn èrè feschtglegtè Bedenkzit un Schachuhrè (luèg unnè) geschpillt wörd, volyrt èn Spiller, wenn er sini zur Verfügig stehendi Zit überschrittè duèt. Sell gilt nu, sofern sin Gegner ihn no durch è regelgemäßi Zugfolg mattsetzè ka; falls abber dè Gegner selbscht gegè ungschickteschtes Spyl nimmi mattsetzè könnt – also nit èmol è theoretischi Möglichkeit zum Mattsetzè bschtoht – hört diè Party trotz Zitüberschritig mit ènem Unentschiedè uff.

È Party kann auch durch Patt endè: diè Partei am Zug kann kein legalè Zug mee uusführè, aber iren Königg isch nit bedroht. Diè Partie endet denn Unentschiedè.

Di Party hört mit èm "technischè Remis" uff, wenn ußer dè beidè Königg högschstens no ei Lychtfigur (Läufer oder Springer) uff èm Brett isch. Denn isch è Matt selbscht theoretisch, gegè belybig schlechtes Spiel vom Gegner, nimmi möglich.

Zu dè witerè Möglichkeitè von èm unentschiydnè Spyluusgang luèg im Artikel Remis.

Allgemein gebrüüchlich isch hütt diè "Algebraischi Notation". S Schachbrètt wörd mit èm Koordinatèsyschtem belait. Durch Uffzeichnig vo dè ziehendè Figur, vom Uusgangsfäld un vom Zylfäld vo dè einzelnè Züg wird è Schachparty schriftlich feschtghaaltè.

I dè Algebraischè Notation wörd zerscht d Art vo dè Figur aagäh :
Dodènoch wörd i dè "uusführlichè algebraischè Notation" s Uusgangs- un s Zylfäld notyrt; i dè "verkürztè algebraischè Notation" notyrt mo i dè Regel nu s Zylfäld.

Züg uff è freis Fäld wörret durch è „−“, Schlagzüg durch è „x“ zwischè Uusgangs- un Zylfäld kennzeichnèt. È Schachgebot kriègt è „+“ hinterm Zug, è Matt „++“, "‡" odder „#“. Wörd èn Buèr in è anderi Figur umgwandlet, so wörd dè Buchstaab vo sellerè Figur hinterm Zug aagäh. Diè kleini Rochade wörd durch „0–0“ kennzeichnet, diè großi Rochade durch „0-0-0“. S en-passant-Schlaa wörd durch è nochgschtellts „e.p.“ kennzeichnet. È Remisaagebot wörd durch (=) vomèrkt.

Noch èm letschtè Zug wörd s Ergebnis vo dè Party notyrt, è 1:0 stoht für dè Syg vo dèm Spiller mit dè wyßè Stei, è 0:1 für dè Syg vo dèm Spiller mit dè schwarzè Stei, è ½:½ für èn unentschidnè Uusgang (Remis). Kampflos gewunneni Partyè wörred mit +:− bzw. −:+ notyrt.

Diè "uusführlichi algebraische Notation" isch früèr in Druckwerk (Schachbüecher un -zitschriftè) withy im Gebruuch gsy.

Byspill:
Bi dè "Kurznotation" wörd s Uusgangsfäld weggloh. Isch èn Zug dodurch nit mee eidütig beschribbè, so wörd diè Uusgangsliniè (wenn disell nit identisch isch) odder diè Uusgangsreihè (falls beidi Figurè uff dè glichè Linniè stönn) dezue herrè gschribbè.

Diè verkürzt Form vo dè Notation isch bi dè handschriftlichè Notation vo dè Schachparty üblich un hèt sich witgehend au in Schachbüecher un -zitschriftè durrègsetzt.

Byspill:
Schachdurnyre wörret hüfig i dè Durnyrform vom Schwizer Sischtem organisyrt.

È Schachuhr diènt im Turnyrschach èm Begrènzè und èm Aazeigè vo dè verfüègbarè Bedenkzit vo beidè Spiller. È Schachuhr hèt für diè beidè Spiller trennti Zitaazeigè („Uhrè“), vo dennè immer nu eini laufè duèt. Hèt èn Spiller d Bedenkzit, wo ihm zur Verfügig stoht (im Turnyrschach üblicherwys 120 Minutè für diè erschtè 40 Züüg, bim Schnellschach zwischè 15 un 60, bi Blitzschachdurnyr meischt nu 5 Minutè für diè gsamti Party) überschrittè, giltet diè Party als für ihn verlorè; Uusnahmè dodezuè wörret unter "Gebruuch vo dè Schachuhrè" im Hauptartikel erlütteret.

Sit einigè Johr wörret au elektronischi Uhrè vowendet, diè neui Möglichkeitè bi dè Bedenkzitregelig bütè düèn. Mo ka byschpillswys è Sockelbedenkzit vo 90 Minutè für 40 Züüg un èn Zitzuèschlag pro Zug vo 30 Sekundè yschtellè. Dodurch sötts seltener vorkoh, dass Partyè in uusglichner Stellig im Endschpyl durch Zitnot entschiddè wörret.

Bim Schach isch es beidè Spiller gschtattet, jedderzit è Remis (Unentschiddè) z voybarè.

È Spyl endet au denn remis, wenn èm Spiller, wo am Zug isch, kei Zugmöglichkeit zur Verfügig stoht, sin König sich abber nit im Schach befindèt (Patt) odder wenn s keinem vo dè beidè Spiller, selbscht bi ungschickteschtem Spill vom Gegner, mee möglich isch, Matt z setzè. Remis ka èn Spiller, wo am Zug isch, bi (mindeschtens) dreimoliger Widerholig (nit unbedingt hinterenand) vo dè glychè Stellig volangè, wenn dièsell Stellig mit èm selbè Spiller am Zug un dènselbè Zugmöglichkeitè, unter Berücksichtigung au vo dè Rochade un eventuellè En-passant-Züüg vorlyt, odder wenn mindeschtens 50 Züüg lang kei Figur gschlagè odder kein Buèr bewegt worrè isch (50-Züüg-Regle).

S Zrucknèh vo scho uusgführtè Züüg isch nit erlaubt. Wenn èn Spiller è eigeni Figur absichtlich berührt, muèn er èn Zug mit èrè uusführè "(berührt – gführt)", wenn s è regelgrechti Möglichkeit dodèzuè git. Sell giltet au, wenn è gegnerischi Figur absichtlich brührt wörd – disell muè gschlagè wörrè, wenn des uff legali Wys möglich isch. Berührt mo è Figur, mit dèrè kein legalè Zug möglich isch, dann hèt des keini Uuswirkungè, mo ka èn beliebigè regelkonformè Zug uusführè.

Will èn Spiller diè Figur lediglich zrechtruckè, so muèm er des voher bekanntgäb. Dodèfür hat sich dè französischi Uusdruck "J’adoube" ybürgeret.

S isch vobotè, sich während ènèrè Party vo dè eigenè Notizè odder dè Rotschlääg vo Drittè z bedyènè odder uff enèm andrè Brett z analisyrè. Da s mittlerwyl sehr starki Schachprogramm git, wörd dè Überwachig vo dèrè Regel bi Schachdurnyr bsunderi Bedütig zuègmessè. So isch es nit erlaubt, sich ohne Genemigung vo nèm Schydsrichter us èm feschtglegtè Durnyrareal z entfernè.

Noch dè FIDE-Reglè vom 1. Juli 2005 führt au s Lütè vom Handy von èm Spiller wöhrend dè Party zum sofortigè Partyvoluscht. Ebèso isch für èn Spiller diè Mitnahm vo allè - au uusgschaltètè − technischè Grät, wo dè Telekommunikation oder dè Datèverarbeitig dyènè ka, is Spylareal untersait. Für d Zuèschauer isch lediglich dè Gebruuch vo Mobildelefoon vobottè. Sie dürfet s Spyl au nit durch Zwischèruèf odder Zugaasagè beyflusset odder störet. Unterhaltigè übber laufendi Partyè sin ebèfalls nit gschtattet.

I Schachdurnyr kriègt èn Spiller i dè Regel für jedi gwunneni Party èn Punkt, für jedi Remisparty èn halbè Punkt un für jedè Partyvoluscht null Pünkt. (Zu dè Diskussion um d Drei-Punkte-Regel luèg unter Remis)

Bi größerè Durnyr sowy bi Mannschaftskämpf in höherè Spylklassè überwacht èn Schydsrichter diè Yhaltig vo dè FIDE-Schachreglè un dè drüber usè geltendè Durnyrordnig. Er kontrolliert d Yhaltig vo dè Bedenkzit un entscheidèt bi Regelvostööß.

Vo Beginn un noch èm Endi von èrè Party isch es üblich, dass sich d Gegnoh d Hand gän. È Voweigerig vom Handschlaag, wi sie zum Byschpyl in dè Weltmeischterschaftskämpf zwischè Anatoli Karpow un Viktor Kortschnoi vorkoh sin, giltet als Unschportlichkeit. Noch ènèrè Entscheidig vom "Presidential Board" vo dè FIDE vom 26. Juni 2007 ka sell sogar mit Partyvoluscht gahndet wörrè.

Während dè Party isch es vobotè, dè Gegner z störè, egal uff welli Wys. Dodèzuè zellet au hüüfigi Remisaagebot. Es dürfet keini Handligè vorgnoh wörrè, wo im Aasèh vom Schach schadè düèn. Duuerhafti Missachtig vo dè Schachreglè ka mit Partyvoluscht gaahndet wörrè, woby diè Punktzahl vo dè Geegner vom Schydsrichter feschtglegt wörd.

Ferner giltet s è baar als unhöflich, in èrè hoffnungslosè Laag nit uffzgäh un bis zum Schachmatt witerzschpillè. Für manchi isch es au gegè d Etikettè, i dütlich schlechterer Stellig è Remis aazbiètè. Wenn einèm vo dè Spiller è schwirigi Voteidigung glungè un è klar uusglicheni Stellig entschtandè isch, so bütet gwöhnlich dè Gegner d Punktedeilig aa.

Diè erschtè 10 bis 15 Züüg von èrè Schachparty wörret als Eröffnig bezeichnet. Diè strategischè Zyl wöhrend dè Eröffnig sin diè Mobilisyrig vo dènè Figurè, wo d Sicherheit vom Königg un d Beherrschig vom Zentrum gwährleischtet. Diè Eröffnigè wörret unterdeilt in "Offeni Spyl", "Halboffeni Spyl" un "Gschlosseni Spyl". È Opfer (öfters Buèrèopfer) i dè Eröffnig mit èm Zyl, dodefür anderwitigi Vorteil (z. B. Aagriff odder Entwickligsvorschprung) z erreichè, nennt mo Gambit (z. B. Schottisches Gambit, Daamègambit, Königgsgambit).

Im "Mittelschpyl" versuecht dè Spiller mit dè Mittel vo dè Strategy un Taktik dè Spylvolauf zu sinè Gunschtè z beyflussè. Scho bekannti strategischi un taktischi Motiiv erleichteret dè Schachspillèr d Partyführig.

Sin nu no wenigè Figurè uff dem Schachbrett, denn sait mo dem "Endschpyl". Strategisches Zyl im Endschpyl isch oft d Umwandlig von èm Buèr z erreichè. Dodeby hilft meischt dè eigne Königg als aktivi Figur. Mit em dodruus resultyrendè matryellè Übergwicht ka diè Party denn meischt lycht zum Syg gführt wörrè.

Anhand vo dè Dauschwert vo dè uff èm Brett vorhandnè Figurè ka è grobi Stelligsbeurteilig erfolgè.

Als "Opfer" bezeichnet mo s "absichtlichi" Uffgäh von èm Spylschtei z Gunschtè vo anderwitigè strategischè odder taktischè Vorteil. È bsunderi Form vom Opfer isch es Gambit, è Buèrèopfer i dè Eröffnig für d schnellere Entwicklig odder Beherrschig vom Zentrum.

È "Fesselig" lyt vor, wenn zwei Figurè hinternand uff enèrè Wirkungsliniè vonnèrè langschrittigè gegnerischè Figur (Daam, Turm odder Läufer) stönn un s Fortziè vo dè vorderè Figur regelwidrig wär odder è Wirkigsverlagerig uff diè hintere Figur schwerwigendi Folgè bewirkè würd.
Regelwidrig isch es Wegziè vo dè vorderè Figur denn, wenn diè hintere Figur èn Königg isch, wo ys Schach kö würd.
I sellem Fall schwätzt mo vo nèrè "echtè" odder "absolutè Fesselig", sunscht vo nèrè "uuechtè" odder "relativè Fesselig".

È Fesselig isch uff zweifachi Art nochteilig:
Einersits wörd diè Eigèwirkig vo dè gfesslètè Figur ygschränkt, anderersits ka sie – well sie nit wegzogè wörrè ka – selbscht zum Aagriffszyl wörrè un verlorè goh.

Eng vowandt mit dè Fesselig isch dè "Spiiß": È Figur (z. B. Königg) wörd vo enèrè Linnièfigur (Daam, Turm odder Läufer) aagriffè un zum Wegziè zwungè. Dodurch verlängeret sich diè Wirkigsliniè vom Aagryfer un würkt uff è zweits Objekt. Selles Objekt ka è (uhdeckti) Figur sy odder è Fäld (z. B. Mattfäld). Im Gegèsatz zu dè Fesselig wörd by nem Spiiß diè Situation sofort uffgehobè, well diè wertvolleri Figur wegzièht (è Fesselig ka belybig lang ohne direkti Verluscht uffrechterhaaltè wörre).

È Situation, i derè è Figur glychzitig zwei odder mehrori Figurè vom Geegner aagryft, bezeichnet mo als "Gabbelaagriff" odder kurz "Gabbel". È Gabbelaagriff, besunders durch èn Buèr odder èn Springer, ka è spylentscheidendi taktischi Wendung sy, wenn dodurch z. B. è wertvolleri Figur eroberet wörd. Biètet èn Springer Schach un bedroht glychzitig d Daam, denn sait mo sellem "Familiéschach".

Wemmer è Figur so ziè ka, dass durch ihren Wegzug die Wirkigsliniè von èrè dehinter stehendè eignè Figur uff dè gegnerischè Königg frei wörd, so nennet mo sell "Abzugsschach". Git diè abzièndi Figur irersits Schach, so schwätzt mo vo nem Doppelschach.

Abzugsschach un Doppelschach hän oft vernichtendi Wirkig, well dè Gegner uff s Schachgebot reagierè muè un d Folgè vom Zug vo dè abziehendè Figur hyneh muè. By Doppelschach muè dè Königg ziè, well durch dè Zug von enèrè andrè Figur nit beidi schachbietendi Figurè gschlagè odder beidi Schachgebot glychzitig blockyrt wörrè könnè.

S kürzestmögliche Matt isch s zweizügige Narrèmatt. 1. f3? e5 2. g4?? Dh4#.

Aafänger keiet mitunter uff s Schäfermatt yè, bi dem d Daam, vom Läufer deckt, dè Buèr uff f7 bzw. f2 schlaat un matt setzt. È witeri Eröffnigsfallè isch s Seekadettèmatt. Bi sellerè Wendig opferet Wyß sini Daam, um è Tempo für è Mattkombination gegè dè schwarze Königg z gwünnè, wo i dè Mitti voblybt.

È rächt hüfigi Mattwendig im schpotè Mittelschpyl isch s Grundreihèmatt: Èn Turm odder è Daam kunnt uff d Grundreihè un setzt dè hinter ènè Buèrèkettè gfangene Königg schachmatt. Èn Königg, dem èn gegnerischè Springer Schach bytet, ka sellem Schachgebot nit uuswychè, wenn er vollschtändig vo eigènè Figurè ygschlossè isch. Ka dè aagryfende Springer nit gschlagè wörrè, so isch dè Königg schachmatt. Mo nennt selli Situation erschticktes Matt, well dè Königg gwissermaaßè i sinerè engè Umgebig erschtickt isch.

Im Endschpyl git s verschiedeni elementari Mattführigè, je noch voblibbènem Matrial.

È großi Roll im Schachspyl spillèt Position un Beweglichkeit vo dè Buèrè.

Èn Buèr, wo d gegnerischi Grundreihè erreichè ka, ohni dass ihm uff dè eignè Liniè odder uff èmèrÈ unmittelbar benochbortè Liniè èn gegnerischè Buèr geggènüber stoht, heißt Freibuèr. Èn solchè Buèr ka nu no durch gegnerischi Figurè am Erreichè vo dè gegnerischè Grundreihè un dodèmit a dè Umwandlig ghinderet wörd. Stoht in èm Abschnitt vom Brètt è Formation von Buerè enerè wenigor zahlrychè Formation vo gegnerischè Buèrè gegèüber, so schwätzt mo von èrè "Buèrèmerrèt" (au: "Buèrèmajorität" odder nu "Majorität"). Dè Besitz von èrè Buèrèmerrèt isch hüüfig èn Vordeil, well sich dodruus èn Freibuer entwicklè ka.

Zwei unmittelbar nebbènand stohendi Buèrè von èrè Partei bezeichnet mo als Buèrèduo. È Buèrèduo isch è sehr wirksami Formation, well sie die vier Fälder vornedraa bherrschè duèt. Isch es Buèrèduo beweglich, soll heißè nit durch gegnerischi Buèrè ghemmt, denn ka s durch si Vorrückè gegnerischi Figurè usènander trybè un dè Zämmèhalt vo dè gegnerischè Stellig zerstörè.

Èn Buèr, wo keini Buèrè vo dè eigenè Partei uff enèrè benochbortè Liniè nebbè sich hèt, heißt isolyrtè Buèr. Èn isolyrtè Buèr "(Isolani)" ka èn Nachdeil sy, weöö er lycht vo gegnerischè Figurè blockirt wörrè ka: Selli könnet sich uff dèm Fäld vor ihm nidderloh, ohni vo dèm Buèr vertribbè wörrè z könnè. Ußerdem ka dè isolyrtè Buèr nu vo wertvollerè Figurè un nit vo nèm „Koleeg“ deckt wörrè.

Zwei Buèrè von èrè Farb, wo uff enèrè Liniè hinternand stenn, nennt mo Doppelbuèr. Èn Doppelbuèr isch normalerwys èn Nochdeil, well diè beidè Buèrè sich geggènsitig d Deckung durch eigeni Figurè erschwèrèt un glychzitig d Blockaad durch gegnerischi Figurè erlychteret. Èn isolyrtè Doppelbuèr wörd au als Doppel-Isolani, drei hinternand stehèndi isolyrti Buèrè wörrèt als Tripel-Isolani bezeichnet.

Zwei odder mee Buèrè in èrè diagonalè Aaordnig nennt mo Buèrèkettä. Dodèby deckt dè nägschthintere jewyls dè vorderi Buèr. È Baar Buèrè vo entgegègsetztor Farb, wo ènand diräkt gegèüberstänn un sich gegèsitig blockyrèt, nennt mo èn Widdo. È Baar Buèrè vo entgegègsetztor Farb, wo ènand diagonaal gegèübber stenn, so dass jedor dè andore schlaa ka, nennt mo èn Hebèl. Bassend aagsetzti Hebèl sin è wichtigs Mittel, um im Schach è blockyrti Stellung z öffnè.

S Schachspyl hèt nebbè dè spylerischè Aschpekt au spezielli psychologischi Komponentè. Diselle bschäftiget sich unter anderem mit dè Uuswirkungè vo psichologischè Muschter uff d Spylstärki un uff d Wohrnehmig vo dè Stelligè. Anderi Untersuechungè bschäftiget sich mit Frogè, ob un in wellem Umfang schachlichi Bschäftigung Yflüss uff d Lernfähigkeit uffwyst. Selbscht moralischi Aschpekt vom Schach sin untersuecht worrè, zerscht vom Naturphilosophè un spöterè US-Gründervatter Benjamin Franklin i sim 1750 verfasstè Werk "The Morals of Chess".

Dè Vorläufer vo allè Spyl us dè Schachfamiliè, also nit nu vom europäischè Schach, sondern au vom Xiangqi, Shogi odder Makruk, sin vermuetlich in Nordindiè us èm Vièrpersonèschpyl entschtandè. Sellem Urschach hèt mo Chaturanga gsait. Übber Persiè un noch dè Eroberig dèvo durch d Araber in Folge vo dè Islamischè Expansion isch s Schachspyl witer vobreitet worrè. Spöteschtens im 13. Johrhundert isch s Schachspyl z Europa fescht etablirt worrè, denn sit sellèrè Zit ghört s zu dè sibbè Tugendè vo dè Ritter. Im 15. Johrhundert isch es, vermuetlich z Spaniè, zu nèrè großè Reform vo dè Spylreglè, bi denè diè hüt gültigè Gangartè für Daam un BuÈr sowi diè Rochadereglè erfundè worrè. I dÈ folgendè Johrhundert hèn vor allem europäischi Schachmeischter zu dè Erforschig vo dèm Spyl bitrait.

Im 18. un 19. Johrhundert isch s Schachspyl èn Beschtanddeil vo dè bürgerlichè Kultur worrè, wa dè Spylstyl gänderet un s Durnyrwesè un d Schachpublizität prägt hèt. S isch au d Zit vo dè großè Schachcafés, vo dènè s Pariser Café de la Régence s berühmteschtè gsi isch, wo sit 1740 Schach gschpillt worrè isch. Dè erschte Schachvoein isch denn 1809 in Züri gründet worrè. Mit em aalässlich vo dè Weltusschtellung z London 1851 vom englischè Meischter Howard Staunton initiyrtè erschtè großÈ Durnyr hèt diè Geschichtè vo dè modernè Schachdurnyr aagfangè. Dè Wettkampf zwischè dè domols beschtè Spiller Wilhelm Steinitz un Johannes Zukertort im Johr 1886 wörd als erschti Schachweltmeisterschaft aaglueget, obwoll scho dodèvor einigi Spiller durch Durnyr- un Zweikämpferfolg als stärkschti vo irer Zit aagluegt worrè sin. 1924 isch z Paris dè Weltschachbund FIDE gründet worrè. Vo 1945 bis 1990 isch d Sowjetunion die weltwit dominyrendi Schachnation gsi. Dè au als „Match vom Johrhundert“ bezeichnete Weltmeischterschaftskampf 1972 zwischè Bobby Fischer un Boris Spasski hèt zu dè Popularisyrung vom Schachschpyl i dè weschtlichè Industrynationè gführt. Diè FIDE hèt wichtigi Beiträäg zu dè Förderung vom Schachschpyl i dè Drittè Welt erbrocht. Hützdaag sin Schachcomputer dè Menschè im Allgemeinè übberlegè. Schachprogramm spillet bim Schachdrähning un bi dè Partyvorbereitig im Spitzèschach è wichtigi Rollè.

"Siehe auch:" Liste der bedeutendsten Schachturniere

Dè internationale Dachvoband vo dè Schachspiller isch diè FIDE "(Fédération Internationale des Échecs)". Sie verantwortet diè offiziellè Schachreglè, organisyrt d Schachweltmeischterschaft, voleiht Titel un misst mit Hilfi vo Elo-Zahlè diè Spillschtärki vo dè international aktivè Schachschpiller.

Dè Titel Schachweltmeischterin volait d FIDE sit 1927; sit 1948 au dè offiziell anerkannte Titel Schachweltmeischterschaft. 1993 hèt dè domols amtyrende Weltmeischter Garri Kasparow dè aastehendi Wettkampf gegè sin Useforderer Nigel Short us Protescht gegè s nydrige Brysgäld nit unter dè Ägidè vo dè FIDE durrègführt, sondern unter dè Ägidè vo dè eigens für sellen Zweck gründetè Professional Chess Association (PCA). Diè dodemit aagfangene Spaltig vo dè Schachwält isch durch dè Widdervereinigungskampf 2006 zwischè dèm "klassischè" Weltmeischter Wladimir Kramnik un èm FIDE-Weltmeischter Wesselin Topalow beendet un vom Kramnik gwonnè worrè. Scho bim WM-Turnyr 2007 z Mexiko-Stadt hèt dè Kramnik d Weltmeischterkronè a dè Viswanathan Anand witerreichè müèsè, dè ungschlagè un mit eim Punkt Vorschprung uff dè Kramnik gwunnè hèt. È Lischtè vo allè suschtigè Schachweltmeischter ka mo do findè.

D FIDE vergit noch klar definiertè Aaforderigè folgendi Titel uff Lèbbenszit: "Candidate Master" (CM), "FIDE-Meister" (FM), "Internationali Meischter" (IM) un "Großmeischter" (GM). S git eigeni Titel für Frauè: WCM "(Woman Candidate Master)", WFM "(Woman FIDE Master)", WIM "(Woman International Master)" un WGM "(Woman Grand Master)". D Qualifikationskriteriè für selli Titel sin geggeüber sellenè vo dè allgemeinè Klasse reduzyrt worrè. Nona Gaprindaschwili isch diè erschte Frau gsi, wo dè allgemeinè Großmeischtertitel erhaaltè hèt.

D Spylschtärki vo dè Spiller wörd noch dè Wertungssyschtem, dè sogenanntè Elo-Zahl, ermittlet, welli vom Professor Arpad Elo i dè 1960er Johr entwicklet worrè isch. Selli Wertungszahl beruet uff dè Methodè vo dè Schtatischtik un dè Wohrschinlichkeitstheory. Z Dütschland exischtyrt sit 1992 d DWZ (Dütschi Wèrtungszahl). Vohor hèt mo d Spylschtärki i dè Bundesrepublik Dütschland mit Hilfi vo dè Ingo-Zahl (entwicklet 1947 vom Anton Hößlinger uß Ingolstadt, doher dè Namè „Ingo“), i dè DDR durch è Yteilig vo dè Spiller in Leischtungsklassè un dè NWZ.

Sit s mechanischi Rèchèmaschinè git, hèt mo au Schachcomputer baut. Bekannt isch zum Byschpill dè Schachspillende Türk, èn Schachautomat, i dem allerdings èn Mensch sich vosteckt un agyrt hèt. Konrad Zuse hèt egstra Schach glehrt, um è Schachprogramm schrybè z könnè, well er sèll als diè richtigi Usèforderig für sin Computer un s Plankalkül aagluegt hèt. Mit dè Entwicklig vo immer schnellerè Computer un uusgfeilterè Software git s hütt uff èm PC laufendi Schachprogramm, wo èm Durchschnittsspiller wit überlegè sin. Inzwischen ka mo Schach au uff Mobildelefon, PDA un suschtigè Handhelds spillè. Inzwischè isch dè Computer für di meischtè Meischterspiller unverzichtbar bi dè Eröffnigsvorbereitig un Analüse von irè Partyè.

Diè speziell entwicklete Schachmaschinè Deep Blue vo IBM hèt 1997 in èm Wettkampf über sechs Partyè mit Turnyrbedenkzit sogar dè domoligè Schachweltmeischter Kasparow gschlaggè. Vili Großmeischter versuechet i Partyè gegè Computer, è spezielles Anticomputerschach aazwendè. S zeichnet sich allerdings ab, dass dè Mènsch langfrischtig gegè diè stetig aawachsendi Rechenkraft vom Computer nit beschtoh ka. Da s Schachspyl i dè weschtlichè Wält è düèfi kulturelli Bedütig erlangt hèt un s Beherrschè vo dèm Spyl mit Phantasii un Intelligenz assoziyrt wörd, hèt dè Sygeszug vom Computer i sellerè Sportart è spürbari psichologischi Wirkig.

Offè blybt, ob d Schachprogramm mit irer ständig stygendè Spillschtärki s Schachschpyl in absehbarer Zit unintressant machè wörd. Diè Zahl vo dè Fachlüt, diè dè baldige, endgültige Syg vo dè Programm übber jedè menschliche Spiller voruussäget, wächst ständig. Allerdings git s au Stimmè, wo behauptet, d Spitzèspiller würdet in glychem Maß besser wy d Computerprogramm wörrè. Anderi argumentieret, dass selbscht bi unbesygbarè Computerprogrämm s Schachspyl intressant blybt – schließlich düèn sich Menschè au no im Sprint odder Marathonlauf messé, obwoll vili motorisyrti Gefährte schneller sin.

Strategisch ka èn Mensch gegè èn Computer mit langfrischtig aaglegtÈ Manöver, derrè iri Zylsetzig für dè Computer im Rahmè vo sinerè Rechendüefi nit erkennbar sin, erfolgrych operyrè. Dodegegè sin spekulativi kombinatorischi Aagriff im Spyl gegè Computer nit erfolgvoschprechend. Typisch isch èn Wettkampf zwischè Kramnik un Deep Fritz ("Brains in Bahrain", 2002). Diè beidè Gwinnpartyè vom Kramnik hèn us gnauem Positionsschpyl resultyrt. Diè erschti Nidderlaag isch durch èn taktischè Fähler zschtand ko, diè zweiti durch è unklars Figurèopfer, welles gegè diè gnaui Verteidigung vom Computer zu nem (woll nit zwingendé) Misserfolg gführt hèt.

"Lueg au:" Schachcomputer, Schachserver, Schachprogramm

D Schachbrettgeometry hèt zu eigenè Untersuchigè unter den Begriff der Schachmathematik gführt. Dodèbi isch byspillswys erforscht worrè, wi villi Figurè uff einem Brett aufgestellt werden können, ohne sich gegèsitig aazgryfè. Anderi Forschungè bschäftiget sich mit dè Möglichkeitè vo bschtimmtè Figurè, allí Fälder vom Schachbrètt z bsuechè, ohne dodèbi è Fäld meefach z betrètè. Byschpyl dodèfür sin s Daamèproblem un Schpringerproblem. Au anderi Themè wi d Berechnigè vo dè maximalè Aazahl vo dè möglichè Stelligè un Spylvoläuf keiet i sell Gebièt.

Schachkompositionè sin vo einèm odder mehrerè Autorè uusdänkti Uffgabè, mit denè schachlichi Forderungè gschtellt wörret. Schachuffgabè us dè Zit vor dè großè Vobreitig vom Buechdruck un Mansubè benamsti Uffgabè für s frühere arabische Schachschpyl sin gwöhnlich uß Manuskript un Traktaat wiè dè Göttinger Handschrift überliferet, wöhrend ab Endi vom 15. Johrhundert au Büecher un ab Mitti vom 19. Johrhundert au Schachzitschriftè für d Veröffentlichung vo Uffgabè dienet. Schachkomponistè hän èn eigenè Dachvoband, d Ständige Komission für Schachkompositionè bi dè FIDE. S wörret eigeni Turnyr voaaschtaltet, bi denè vo Prysrichter Uffgabè prämyrt wörret. Meischtens wörret dodèzue Prys, ehrendi Erwähnungè un Lob sowiè entsprechendi Spezialuuszeichnungè vogäh.

Schachkompositionè sin gmääß èm "Kodex für Schachkomposition" in verschideni Gruppè yteilt, unter anderem:

Analog zu dè Titel für Nah- un Fernschachspiller wörret au bi dè Schachkomposition für Komponischtè un Löser trennti Titel als FIDE-Meischter, Internationali Meischter un Großmeischter vogäh. Bi Komponischtè richtet sich sell noch èm Punktesischtem für Uffgabè, diè an FIDE-Albè gsandt un vo drei Prysrichtèr bewertet wörrèt. Dodèbi ka jedè Prysrichter bis zu vier Punkte in Halbpunktschritt vogäb. Uffgabè mit insgsamt mindeschtens acht Pünkt wörret in diè Albè uffgnoh un bringet èm Komponischt èn Punkt, bi Studiè 1,66 Pünkt, uff enèrè eigenè Punktelischtè y, wobi bi gnügend Pünkt Titel vogäh wörret. Löser müèn für diè Titel bi Lösewettbewerb è eloartigi Ratingzahl durch Teilnahmè a offiziellè Wettbewerb erreichè. Bi dè jöhrlichè Versammligè vo dè "Ständigen Kommission" wörret dodruffhy gegèbènèfalls diè Titel voliè.

Nebbè verschidenè Schachvariantè, bi denè deils anderi Brètter un Figurè bnutzt wörrèt, git s folgendi spezièllè Schachformè:


S git zahlrychi Variantè un Abartè vom Schachspyl, welli deils zum Spaß un teils ernschthaft gschpillt wörret. Einigi bekannti sin:

Motiv us èm Schachspyl findè i dè Heraldik Vowendig. Gern isch bsunders dè Roch, wiè im Mittelaalter dè Turm gnennt worrè isch, als Wappèfigur gwählt. Vo „gschachet“ schwätzt mo, wenn s Schild noch èm Prinzip von èm Schachbrèttmuschter deilt worrè isch. Vom aktuellè Staatswappè zeigt sell vo dè Republik Kroatien è Schachbrettmuschter. Z Dütschland führt d Gmeind Borschtèdorf/Erzgebirge è heraldischs Schachbrètt, ebbèso wiè s bekannte Schachdorf Ströbeck. Vo dè Adelsgschlechter hèn z. B. d Grafè vo Altena odder diè Grafè vo Sponheim è Schachbrètt im Wappè gführt. Bi dè Adelsgschlechter isch s Schachbrètt als Symbol für Vornehmheit un Wysheit gschtandè.

S Schachspyl wörd gern in Filmè ygsetzt, um d Intelligenz odder Weltfremdheit vo Personè z unterstrychè. Sit dè zweitè Hälfti vom 20. Johrhundert è ebbèfalls belièbtes Thema isch es, diè geischtige Über- oder Unterlegèheit vo Menschè gegèüber èm Computer z demonschtryrè. Diè bekannteschtè Filmschachszene isch vermuetlich diè im Film "2001 – Odyssee im Weltraum", wo dè Bordcomputer vom Raumschiff gegè è Bsatzigsmitglyd gwinnt. Diè Party folgt dodèby ènerè zwischè Menschè tatsächlich gschpilltè Schachparty (Roesch – Schlage, Hamburg 1910). I dè Harry-Potter-Verfilmung "Harry Potter un dè Stei vo dè Weisè" stoht Potter vor derè Uffgaab, als Deil von èrè Schachparty mit sinerè Site z gwinnè, um zum Stein der Weisen z gelangè. Witeri bekannti Film mit èm Schachmotiv sin "1984" un "Independence Day". In èrè Episodè vo dè Fernseh-SciFi-Seriè Raumschiff Enterprise von 1965 wörd èn dreidimensionaals Schachspyl zeigt, welles diè allgemeine Witerentwicklung vo dè Gsellschaft i dè fiktivè Zukunft zeigè soll.

Literarischi Wèrk, i denè Schach è Hauptthema darschtellt un sogar im Titel vorkunnt, sin zum Byschpill diè Schachnovelle von Stefan Zweig, "Der Schachautomat" vom Robert Löhr, Die Schachspielerin von Bertina Henrichs sowiè "Zugzwang" vom Ronan Bennett. Schachschpiller sin au diè Protagonischtè in "Lushins Verteidigung" vo Vladimir Nabokov un "Die letzte Partie" vo Fabio Stassi, enèrè Romanbiografy vom kubanischè Schachweltmeischter José Raúl Capablanca.

Au i dè Kunscht isch s Schachschpyl sit jeher è belièbts Thema. Unter dè Surrealischtè hèn sich z. B. mit Joan Miró, Marcel Duchamp odder Max Ernst begeischterti Spiller befundè, welli in irè Wèrk Schachmotiv vowendet hèn. Mit èm Thema hervortretè sin au d Bildhauerin Germaine Richier un Alfred Hrdlicka, ebèfalls ein starkè Spiller. Unter dè zitgenössischè Künschtler hèt sich d Elke Rehder bsunders mit sellem Sujet bschäftigt. 

S Musical "Chess" (englisch für Schach) us èm Johr 1984 thematisyrt d Rivalität vo zwei Schachschpiller.



Reglè:

Vobänd:


</doc>
<doc id="39405" url="https://als.wikipedia.org/wiki?curid=39405" title="Schwarzwaldbahn">
Schwarzwaldbahn

D Schwarzwaldbaan isch è zweigleisigi, elektrifizyrti Hauptbaan z Bade-Württembärg, vo Offèbürg gu Singè. In Abgränzig zuè dè „Württembergische Schwarzwaldbaan“ zwǜschè Stuègètt un Calw wörd sie au Badischi Schwarzwaldbaan betitlèt. Sie isch 150 Kilometer lang, übberwindet 650 Höhèmeter un durchlauft 39 Dunnel. Baulich un landschaftlich intressant isch bsunders dè 40 Kilometer lange Uffschtyg vo Huusach uff Sankt Gorgè. D Stygig vom gsamtè Abschnitt blybt unter 20 Bromill un enthaaltet sèllèwäg keini Steilschtrèggi.

Zwǜschè 1863 un 1873 isch diè Schwarzwaldbaan nõch dè Blään vom Robert Gerwig baut worrè. Bis hütt isch diè Streggi diè einzigi zweigleisigi Gebirgsbaan z Dütschland un diè wichtigschti Baanlinniè durch dè Schwarzwald.

Durch d Streggèfüürig quer durch dè Schwarzwald hèt d Schwarzwaldbaan d Streggi Offèbürg–Singè vo 240 km uff 150 km vochürzt, well disèll scho übber diè Badischi Hauptbaan vobundè gsi isch. Im Nahvokeer vo dè Dütschè Baan isch sie hützdaag Deil vo dè RE-Vobindig Karlsruè–Chrützlingè (als "Schwarzwaldbaan" vomarktet). Näbbèby vokeert all Dag èn InterCity zwǜschè Konschdanz un Hamburg-Altona. 

Bedütend isch d Streggi au für d Gmaindè im Süèdschwarzwald gsi, welli èrscht durch d Baan zitgmääß erschlossè worrè isch. Für vill Ortschaftè, wo mò bis dörthy nur mit dè Kutschè hèrrè chò isch, hèt diè Baan dè Schlüssel für d Induschtrialisyrig dargschtellt. Vom Ènd vom 19.Johrhundert bis zum 1. Wältchrièg hèt d Uhreinduschtry en wǜrtschaftlichè Höhepungt erläbbt, welle bis hüt sèbbè Wǜrtschaftsruum brägt hèt. Nutznièßer sin nit nu diè diräktè Aaliger wiè St. Gorgè, Hornbärg, Villingè un Eschingè, sondern au Furtwangè odder Schrammbärg i dè Nöchi. Für dè Tourismus isch d Baan ebbèfalls bedütsam.

Erschte Planungè für dè Bau von ere Baanstrecki zentral durch dè Schwarzwald hèt s scho y dè 1840er Johr gäh. Allerdings sin selli znäkscht widder voworfe worre, well d technischi Voruussetzigè für è söttigi rächt uffwändig z bauendi Strecki noh nit gäh gsy sin.

Urschprünglich hät è solchi Baanlinie als Zuebringerstrecki zu dè Gotthardbaan über dè erschte dütsch-schwizerischè Grenzübergang bi Waldshuet un Koblenz dienè söllè. Diè geologischè Problem i dè Wueteschlucht hän abber dè Bau vo derè Baan ab Donaueschingen Richtig Südè vohinderet, deshalb isch d Schwiz Kanton Schaffhuusè in èm witè Bogè umfahrè un Singè, uwit vom Bodensee, als Endziel erreicht.

Nochdèm mo Offèbürg als Uusgangs- un Singè als Endpunkt feschtglegt ka hät, sin drei witeri Variantè untersucht worre:


Well d Brägdallinniè vom baulichè Uffwand hèr z groß gsy isch, hät mo disell als erschti voworfè. D "Schiltachlinniè" wär zwar bautechnisch gesää diè einfachschti vo dènè drei Variantè gsi, abber d Stadt Schrambärg, wo zuè Württèbärg ghört hèt un übber diè disell Linie gführt hät, è Dorn im Aug, well diè Schwarzwaldbaan usschlißlich über badisches Gebièt verlaufè hèt söllè. Us sellèm Grund isch d Entscheidig zugunschtè vo dè Sommerau-Liniè droffè worrè. Dè Ysebaaningenieur Robert Gerwig hèt aaschließend d Blään für dè Streggèbau uusgschaffèt.

Well dè mittlerè Streckèabschnitt è langi Planigsphasè benötigt hét, hèt sich diè Badischi Staatsysèbaan entschlossè, beidi „Endè“ vo Offèbürg bis Hausach un vo Engè bis Singè z erscht z bauè. Diè Bauaarbètè hän im April 1865 aagfangè. Zwischè Offèbürg un Hausach isch dè Bau vo dè Schwarzwaldbaan relativ unproblematisch verloffè, well zwischè sellè beidè Städt s Kinzigdal gnutzt wörre hèt könnè. Lediglich oberhalb vo Gengèbach hèt è neus Bett für d Kinzig grabè wörrè müèsè.

Vor allem zwischè Ängè un Donaueschingè hèn sich d Bauarbètè dütlich üfwändiger gschtaltet, well mo für d Überwindig vo dè Wasserscheidè zwischè Rhy un Donau dè Hattinger Tunnel durch dè Jurakalk hèt müèsè grabbè. Zwischè dè Gemeindè Pfohrè un Neudingè hèt d Donau ußerdem uff erè Längi vo ugfähr 240 Meter volegt wörrè müèsè.

Um s Donaudal in Richtung Hegau z verloh, sin zwei Variantè untersuecht worrè: È Trasse hèt sich bi Geisingè vo dè Donau trennè söllè, è anderi erscht bi Immèndingè. Gerwig hèt schließlich dè Immèdinger Variantè de Vorzug gäh, well er feschtgschtellt hèt, dass dièsell dè Baanbau eifacher gschtaltet hèt.

Dè Streckèabschnitt zwischè Hornberg un Sankt Gorgè hèt sich uffgrund vo dè villè Kehrdunnel bautechnisch am schwirigschtè usegschtellt un isch deshalb zletzscht fertiggschtellt worrè.

Vo allem dè dütsch-französischè Chrièg im Johr 1870 hèt diè Bauarbetè verzögeret, well diè dütschè Büezer zum Milidär yzogè un diè italiènischè Bauarbeiter entloh worrè. Erscht ab 1871 hèt mo d Bauarbetè widder uffgnoh.

Im Johr 1866 sin diè beidè Streckèabschnitt Offenbürg–Huusach un Engè–Singè denn eröffnet worrè. Z Singè un Offenbürg hèt jewyls Aaschluss a diè Badische Hauptbaan bschtandè. I dè Folgejohr sin witeri Streckenabschnitt fertiggstellt worrè. Nochdem dè dütsch-französische Chrieg um 1870 diè Bauarbetè un diè Fertigstellig zuesätzlich è bizzeli verzögeret hèt, isch diè Schwarzwaldbaan erscht am 10. November 1873 uff ihrer gesamtè Strecki befahrbar gsy. Auch hèt s Plään gäh, diè Elztalbaan vo Fryburg über Elzach mit Huusach z vobindè. Sell Vorhaa isch abber niè umgsetzt worrè.

Im Personèvokehr hèn am Aafang znägscht füüf Zugpaar vo Offèbürg bis noch Konschtanz vokehrt, im Abschnitt Villingen–Konschtanz sin au no drei witeri Zugpärli dezuè ko. Drüber usè hèt s no èn Schnellzug gäh, wo uff dè Strecki Konschtanz–Immendingè gfahrè isch, aaschlißend aber z Immendigè Kopf machè hèt müèse un über d Gäubaan in Richtig Stuègètt gfahrè isch, un èm Zug vo Offenbürg noch Singè. Letschtèrer hèt öppis um vier Stundè bruucht, um vo Offenbürg bis noch Singè z glangè. Dè Streckèabschnitt Huusach–Villingè isch bis 1888 zweigleisig uusbaut worrè.

Bis öppè 1900 hèt sich dè Fahrplan uff dè Schwarzwaldbaan kontinuyrlich vodichtet. Au dè Güetervokehr hèt während sellem Zitraum dütlich zu gnoh. Ab Summer 1906 sin mehreri Schnellzüg übber diè Strecki gfahrè. Unter sellenè hèn sich au internationali Züüg uff dè Relationè Amsterdam–Konstanz, Ostende–Konstanz un Frankfurt am Main–Chur bfundè. Allerdings sin selli Fernzüüg bald widder ygschtellt worrè.

Nochdem im Johr 1914 dè Èrschti Wältchrièg uusbrochè isch, hèt dè Fahrplan während èm Kriegsvolauf immer witer uusdünnt wörrè müèse. So isch im Summer vom Johr 1918 nu no ein einzigè Personèzug übrig blibbè. Am 24. Mai 1918 isch es denn zu dè Explosion von èm Munitionszug bi Triberg ko.

Diè Streckèabschnitt Offèbürg–Huusach un Villingè–Singè sin bis November 1921 durchgängig zweigleisig uusbaut worrè, well diè gsamte Schwarzwaldbaan schu vo vornèyè zweigleisig trassiert gsy isch. Ab 1922 sin au preußische P 8-Dampflokomotivè uff derrè Strecki zum Ysatz ko.

Am 4. Februar 1923 hän französischi Truppè Appèwyer un Offèbürg bsetzt. Durch sellen Umschtand bedingt hèn diè sognanntè „Bummelzüüg“ bis uff witeres i dè südlich vo Offèbürg glegènè Gemeind Ortèberg aagfangè bzw. uffghört. Ußerdemm hèt s nu no ei Eilzugpaar gäh, welles au nu zwischè Huusach un Konschtanz vokehrt hèt. Dè bisherige Durchgangsvokehr uff dè Schwarzwaldbaan hèt mit vill Uffwand umgleitet wörrè müèsè.

Nochdem Appèwyèr un Offèbürg am 11. Dezember 1923 freygää worrè sin, hèn sämtlichi Züüg vo dè Schwarzwaldbaan bis nach Offèbürg un teils witter nach Nordè vokehrè chönnè.

Um diè Leischtungsfähigkeit vo dè Schwarzwaldbaan no witer erhöhè z könnè, isch ab 1924 dè Reichèbach-Viadukcht z Hornberg durch è neus, leischtungfähigers Bruggebauwèrk ersetzt worrè, well dè bishèrig Viadukcht dè Aaforderigè nimmi gwachsè war. Dè Nochfolger hèt Endi Oktober 1925 noch enèrè Bauzit vo insgsamt 17 Mönnet in Betrièb gnoh wörrè könnè. 1925 (noch anderè Quellè 1931) isch dè nu 31 Meter lange Kaiserdunnel uffgschlitzt un abtrait worrè.

Im Johr 1934 isch s sognannti Hattinger Gleisdreiegg baut worrè, è Vobindigskurvè zwǜschè dè Baanhööf Duttlingè a dè Gäubaan bzw. Donaudalbaan un èm Baanhof Hattingè a dè Schwarzwaldbaan. Mit sellèm Dreiegg isch dè Vokeer vo Singè übber d Gaubaan, bis Hattingè also übber d Schwarzwaldbaan, bedütend beschlüünigt un voeifacht worrè, well s Kopfmachè übber d Spitzkeeri via Baanhof Immèdingè wägkeit isch. Dè Zugvokeer übber diè internationali Relation Züri-Singè-Stuègètt hèt dõdurch zuègnõ.

Im 22. April 1945 hèt dè Vokeer chriegsbedingt ygschtellt wörrè müèsè, well èn Pfyler vom Reichèbach-Viadukcht in Mitleidèschaft zogè worrè isch. Nu wenigi Wochè spöter hèt er nach Chriegsènd widder inschtand gsetzt wörrè könnè, dodèmit hèt dè Betrièb uff dè Schwarzwaldbaan scho am 30. Juni 1945 widder uffgnoh wörrè könnè.

Ab èm Summerfahrplan 1955 hèn erschtmols Schinèbüss uff dè Schwarzwaldbaan vokehrt un ei Johr spöter isch zum erschtè Mohl è Disellok uff dè Strecki zum Ysatz ko. 1962 hèn Disellokomotivè vo dè Baureihè V 200 diè voblibènè bisher ygsetztè Dampflokomotivèn – bsunders diè Baureihè 39 – abglöst.

Um dè Betryb uff dè Schwarzwaldbaan no flexybler un attraktyver z machè, isch Aafang vo dè sibzger Johr bschlossè worrè, diè Strecki z elektrifizyrè, deshalb isch sie am 25. September 1977 vollschtändig uff elektischè Betrièb umgschtellt worrè. Diè Elektrifizierungsarbetè hèn sich besunders i dè zahlrychè Tunnel ganz schö uffwändig gschtaaltet, well s Gleis jewyls düefer glait wörrè hèn müèse. Etwa zu de selbè Zit sin mehreri unrentabel worreni Baanhöf un Haltepünkcht stillglait worrè.

Diè villè relativ gächè Streckèabschnitt hèn zum Ysatz vo Lokomotyvè mit zuèsätzlicher elektrischer Widerschtandsbrems gführt, woby d Baureihè 139 zum Ysatz ko isch.

1989 hèt è neus Kapitel vom Baanvokehr im Schwarzwald aagfangè, welles Uuswirkungè uff ganz Weschtdütschland ka hèt: Diè Dütsche Bundesbaan hèt mit dè Eröffnig vo dè InterRegio-Linniè vo Konschtanz über Offèbürg, Karlsruè, Heidelberg un Frankfurt am Main noch Kassel Hbf d Yführig von èrè neuè Zuggattig aagfangè. Diè InterRegio-Züüg uff dè Schwarzwaldbaan hèn im stündlichè Wechsel mit dè Regionalexpress-Züüg Konschtanz–Offèbürg èn Quasi-Stundentakt gwährleischtet. Sognannti Linniètauscher un Linièvolängerer hèn ab Mitti dè nünziger Johr direkti InterRegio-Vobindungè noch Berlin, Hamburg, Lübeck un Stralsund etablirt.

Diè Privatisyrung vo dè Bundesbaan hèt au Uuswirkungè uff d Schwarzwaldbaan. Diè Baanreform hèt privatè Ysebaangsellschaftè dè Zuegang zum Netz vo dè DB AG ermöglicht un dodèmit au zu dè Schwarzwaldbaan. Asè sin sit èm 24. Mai 1998 zwischè Offèbürg un Huusach Züg vo dè Ortenau-S-Baan (OSB), è Döchter vo dè SWEG im Ysatz gsi. Hütt verkehret selli Zugleischtungè stündlich vo Offèbürg via Huusach un d Kinzigdalbaan bis uff Freudèschtadt. Dodènebè sin zwischè Engè un Konschtanz ab dèselbè Zit Züüg vo dè Schwizer Baangsellschaft Mittelthurgaubaan mit èm Namè "Seehas" übber Konschtanz usè bis i d Schwiz durrèbundè worrè. 

Im Johr 2001 isch für d Ortenau-S-Baan a dè Schwarzwaldbaan èn neuè Haltepunkt a dè Offenbürger Kreisberufsschuel ygrichtet worrè. Zum Fahrplanwechsel 2001 sin die IR bis uff zwei Zugbärli ygschstellt worrè un dodurch Züg vo dè neu gschaffènè Zuggattig InterRegioExpress (IRE) uff dè Liniè Karlsruh–Konschtanz ersetzt worrè. Die RE sin ebèfalls im Zuglauf bis Karlsruh verlängeret worrè. Endi 2002 sin diè beidè verblibnè IR-Zugbaar mit Abschaffig vo sellèrè Zuggattig in InterCitys (IC) umgwandlet worrè.

Sit 2003 sin diè Abschnitt zwischè Donau un Villingè sowiè sit 2004 zwischè èm Wuètèdalbaan-Abzwyg bi Hintschingè un Immedingè Baanhof Deil vom Ringzug-Sischtem vo dè Landchreis Duttlingè, Rottwyl un Schwarzwald-Baar. Dodèzuè sin mehreri Haltepünkt reaktivyrt sowiè neui Haltepünkt aaglait worrè.

Im Johre 2003 sin diè Schinènnahverkorsleischtungè im Nahverkehr zwischè Karlsruh un Konschtanz durch s Land Badè-Württemberg europawit uusgschriebè worrè. Diè Uusschribung hèt 2004 diè DB Schwarzwaldbaan GmbH gegè zwei witeri Mitbwerber gwunnè, è Tochtergesellschaft vo dè Dütschè Baan AG, welli no vor dè Betrièbsuffnahm (rückwürkend zum 1. Januar 2006) uff diè DB Regio AG verschmolzè worrè isch.

Sit èm 10. Dezember 2006 vokehrè neui Züüg uff dè Schwarzwaldbaan, wo uus Lokomotivè vo Baureihe 146.2 sowiè moderni Doppelstockchwaggè vo dè 4. Generation mit 55-cm-Mittelyschtyg mit dè Uffschrift „Schwarzwaldbaan“, welli mit Klimaaalag un Luftfederig dè Komfort dütlich gschteigeret hèn. Dodurch hèn die Fahrgaschtzahlè innerhalb von èm Johr um 30 % gschteigert worrè konnè. Nebbeby versuecht di Schwarzwaldbaan GmbH au mit èm Mee a Service neui Kundè z gewinnè.

S IC-Paar 2370/2371 „Schwarzwald“ vo Hamburg noch Konschtanz bzw. vo Konschtanz noch Hamburg un Stralsund verkehret witerhin täglich im Takt vo dè Regionalzüüg un ersetzt selli zwischè Offèbürg un Konschtanz. Am Wochèènd vokehrt è witeres IC-Paar 2004 bzw. 2006/2005 „Bodensee“, welles Konschtanz mit Dortmund, Emdè un Norddeich vobindè duèt.

D Schwarzwaldbaan wörd doher mittlerwyl fascht nu no vom Öffentlichè Nohvokehr bediènt, au wenn no einigi Züüg vom Fernvokehr erhaaltè blibbè sin. D Güetervokehr spillt nu è Nebèrollè. Im Kursbuch vo dè Dütschè Baan isch diè Strecki unter dè Nummer 720 vozeichnet.

S git einigi Uusbauplään für d Schwarzwaldbaan.
Diè Reaktivyrung vom Haltepunkt Ortèberg. wo mo Aafang vo dè achtzger Johr uffgäh hèt, isch ebbèso vorgsäh wiè dè Bau vom neuè Haltepunkt am Guetacher Freilichtmuseum. Selli Plään müèn allerdings weggè fählendè Geldmittel znäkscht zruckgschtellt wörrè. Au söttet widder mee Züüg z Geisingé (hüt nu vereinzelti Halte) un Immendingè (nu alli zwei Stund) haaltè, dodèzue müèn allerdings zwischè Engè un Singè d Zugfolgezittè durch Ybau vo Blocksignaal voringeret wörrè.

Vo Offèbürg bis Huusach folget diè Schwarzwaldbaan dè Kinzig, bi Gengèbach teilwys sogar direkt a derrè irem Ufer. Dè Streckèabschnitt Offèbürg–Gengèbach führt a uusdehntè Wyberg vorbei, bis disellè sich im immer enger wörrendè Kinzigdal allmählich reduzyret. Aaschlyßend volauft diè Strecki bis Hornberg im Guetachdal. Dodenoch wörret bis Sankt Gorgè mehrèri Kehrschlyfè mit irè zahlrychè Dunnel passyrt un mehrèri Hundert Höhèmeter dodurch überwundè. Bi Triberg gits auch èn sognanntè „Dreibaanenblick“, vo dem uus sellè Streckèabschnitt guet z säh isch.

Hinter Sankt Gorgè folget diè Strecki èm Donau-Quellfluss Brigach. Hinter Villingè wörd dè namensgebendi Schwarzwald allmählich voloh un d Baar durchqueret. Im Baanhof vo Donau trifft d Schwarzwaldbaan uff d Höllèdalbaan, welli noch dè Schwarzwaldbaan diè zweitwichtigschte Ysèbaanstrecki im Schwarzwald isch. Bis Immèdingè haaltet sich d Schwarzwaldbaan parallel zu dè Donau, diè z Donaueschingen us èm Zämmèfluss vo Brigach un Brèg entschtoht ( im Volkch uffs Muul gluegèt : ""Brigach un Brèg bringet Donau zwäg"" ). 

Vo Offèbürg bis Hornberg volauft diè Strecki im Ortenaukreis, vo Triberg bis Donaueschingè im Schwarzwald-Baar-Kreis. Uff èm Gebièt vo dè Gemeindè Geisingè un Immendingè wörd dè Landkreis Duttlingè durchquert, dè reschtlichi Deil vo dè Schwarzwaldbaan lyt im Landkreis Konschtanz.

Diè Schwarzwaldbaan gilt als erschti Ysebaanstrecki im Gebirge, wo durch Schlyfè künschtlich volängeret worrè isch, um die Stygig z begrenzè. Sie blybt durchwèg unter 20 Promille. Anderèfalls wär (wi aafangs bi ebèfalls im Schwarzwald glegènè Baanstreckenè wi dè Murgdalbaan odder dè Höllendalbaan) è streckèwysi Uusführung als Zahnradbaan unvomeidlich gsy.

Diè Baan überwindet zwischè dÈ Städt Huusach un St. Gorgè èn Höhèunterschyd vo mee als 564 Meter. Diè beidè Ort liget i dè Luftliniè nu 21 Kilometer vonenand entfernt, mit dè Baan sin si dogegè 38 Kilometer von ènand entfernt.

Erschwerènd isch dezue ko, dass diè Baan vor dè Gründig vom Dütschè Rych erbaut worre isch un vollschtändig im Großherzogtum Badè volaufè hèt müèsè. è Trassyrig durch s benochborte Königrych Württèberg über Schramberg wär wesentlich koschtègünschtiger uusgfallè. Disell Variantè hèt sich abber vobotè, well Badè diè Kontroll über selli strategisch wichtigi Strecki keim anderè Staat überloh hèt wellè. Ußerdem hät disell Trassè dè Schramberger Uhrèinduschtry gegèüber dè badischè Konkurrenz z Furtwangè èn beträchtlichè Vorteil brocht, dodrin hèt Badè kei Intresse ka.

Im Gegèsatz zu dè vylè Dunnel vo derè Strecki (37 allei zwischè Huusach un St. Gorgè) exischtyrt a dè Schwarzwaldbaan nu ein großè Viadukt z Hornberg. Diè Strecki unterquert uff irem Weg vo Nordè noch Südè zweimol diè europäischi Hauptwasserscheidè: im 1697 Meter langÈ "Summerauer Tunnel" (zwischè Triberg un St. Gorgè) un im 900 Meter langè "Hattinger Tunnel" (zwischè Immendingè un Engè).

Au diè Sicherungstechnik a dè Schwarzwaldbaan isch bemerkenswert. So findet mo jedi Bauform vo Stellwèrk: aagfangè vom mechanischè z Villingè übber è relaisgschtüeretès z Triberg bis hy zum elektronischè z Immèdingè.

Mit dè Schwarzwaldbaan isch uhmittelbar dè Namè vom projektyrendè Ingenieur vo dèrè Strecki, Robert Gerwig, verbundè. Diè Längèentwicklig vo derè Strecki wörd durch insgsamt zwei S-förmigi uffenander folgendi Kehrschlyfè un zwei Kehrdunnel ermöglicht. S glyche Prinzip wörd au a dè Nordrampè vo dè Gotthardbaan bi Wassè aagwendet, woby desell Entwurf ebèfalls auf dè Robert Gerwig zruckgoht. Als Erinnerig für diè Nochwelt isch i dè unmittelbarè Nöchi vom Baanhof Triberg s Gerwig-Denkmal uffgschtellt worrè.

Deile vo dè Schwarzwaldbaan sin z Huusach mit Hülfe vo Fotos un Bauplääne in èrè Modellbaanaalaag im Maßschtab H0 nochbaut worrè. Mit 1300 Meter Gleislängi un 1,80 Meter Höèunterschyd uff 400 Quadratmeter isch si diè gröschti Modellaalaag noch realem Vorbild z Europa. Leider hèt d Schwarzwald-Modellbaan Huusach im Januar 2019 d Schtreggi stillglait un entwidmèt.

È witers Modell vo dè Schwarzwaldbaan stoht sit über 50 Johr im Triberger Schwarzwaldmuseum. Sell zeigt i dè N-Spur dè Streckèabschnitt vo Nyderwasser bis Summerau zu Zitè vo dè 1950er Johr (z. B. bi Gebäude, Bruggenè etc.).

Im Berych vo dè Gmeind Drybärg git s èn Schwarzwaldbaan-Erläbniswäg odder -pfad. Uusgangspungt isch dè Bhf. Drybärg, wo im EG au è Uusschtellung zuè dè Gschichtè vo dè Baanschtreggi zeigt wörd. Am Wäg nõch git s 16 durrènummeryrti Info-Stationè, wo übber Aschpäkt vum Bau un èm Vokeer uff dè Schwarzwaldbaan informyrèd. E baar spektakuläri Uussichtspüngt näbbè un uff(!) dè Streggi ghörèd au dèzuè. Dè Erläbniswäg hèt zwei Etappè von jewyls öppè 6 km Längi. Beidi Rundwäg fangèt bim Bhf. Drybärg aa un sin gôn rächts im Ringel ummè.





</doc>
<doc id="39408" url="https://als.wikipedia.org/wiki?curid=39408" title="Patriarch von Konstantinopel">
Patriarch von Konstantinopel

As Patriarch vo Konstantinopel amtiere hüte zwäi Chilleoberhöipter:

In dr Vergangehäit het s no gee


</doc>
<doc id="39409" url="https://als.wikipedia.org/wiki?curid=39409" title="Zwischenwasser">
Zwischenwasser

Zwischawasser (amtlich "Zwischenwasser") ischt a Gmuand im Bezirk Fealkirch (Region Rhiital) z Vorarlberg, Öschtriich.

Zwischawasser lit uf 525 Meter Höhe und heat dr Nama ufgrund dr Lag zwüschad drm Bach Frutz und dr Frödisch. Dr höchste Berg isch dr Hohe Fröscha mit 2004 Meter Höhe über Adria. Vom Gmuandsgbiet siand im Johr 1996 19,4 % Landwirtschaftsfläch, 69,9 % Wald, 5,9 % Alpa, 1,8 % Sidlungsfläche und 3,0 % sunschtige Fläche gsi. D Nochburgmuanda vo Zwischewasser siand Viktorsberg, Laterns, Rankweil, Sulz, Röthis und Dornbirn.

S bsundrige a dr Gmoand Zwischawasser isch, dass as an Ort mit dem Name gar net git, sondern dia Gmoand us verschiederna Dörfer zämma gsetzt isch. Dia Dörfer sind Muntlix, mit am Sitz vo dr Gmand und o dr neua Mittelschual, Batschuns, Dafins, Furx, Buchabrunna und Weng. 

Zwüschawasser isch o a sogenannte e5 Gmoand, des hoast, es isch klimamäßig an dr Spitze vo dr europäischa Gmeinda. O heat ma in Zwüschawasser dia erschte Solarschula z Österrich baut.

Zwischewasser ischt zum erschte Mol gnennt worra im Johr 1127.

Dr Bürgermoaschter vo Zwischewasser ischt dr Kilian Tschabrun.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Zwischewasser khört zum Bodeseealemannisch.



</doc>
<doc id="39415" url="https://als.wikipedia.org/wiki?curid=39415" title="Prostitution">
Prostitution

Prostituzioon (vo latiinisch "prostituere" „noch vorne/ zur Schau stelle, briisgee“) bezäichnet sexuelli Handlige für Gäld. Wenn d Prostituzioon unfreiwillig isch, reedet mä vo Zwangsprostituzioon. Prostituzioon git s in braktisch jeeder Kultur. Iiri gsellschaftligi Bewärtig und Akzeptanz isch vo kulturelle, ethische und religiööse Wärt abhängig und cha sich im Lauf vo dr Gschicht stark ändere. Mä underschäidet zwüsche dr wiiblige und dr männlige Prostituzioon.






</doc>
<doc id="39417" url="https://als.wikipedia.org/wiki?curid=39417" title="Bhartrihari">
Bhartrihari

De Bhartrihari (Sanskrit: भर्तृहरि Bhartṛhari "m.") isch en indische Hofdichter und Gleerte gsii. Wen er glebt het, isch nöd sicher, d Agoobe schwanket zwöschet em 5. und em 7. Joorhundert. Er gelt nebet em Kalidasa und em Amaru as ann vo de wichtigste Vertreter vo de Sanskritliteratur.

De Bhartrihari het immer zwöschet em weltliche und em spirituelle Lebe gschwankt und isch sibe Mool Mönch gsii. Er het meriri Werch öber Liebi, Relegioo, Ethik und Politik verfasst. Sis bikanntisti Werch "Subhashita Trishati" ("300 waisi Sprüch") isch im 17. Joorhundert is Holländische öbersetzt wore, so as de Bhartrihari de erst indischi Dichter isch, wo z Europa bikannt woren isch. Ane 1835 isch es vom Peter Bohlen au is d Tütsche öbersetzt wore.

De Bhartrihari werd mengisch mit dem legendäre König Bhartrihari gliichgsetzt, wo en Schüeler vom Yogin Goraksha gsii isch.




</doc>
<doc id="39418" url="https://als.wikipedia.org/wiki?curid=39418" title="Gueltas">
Gueltas

Gueltas (bretonisch "Gweltaz") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Zue dr Gmai ghere au no d Wyler Bojus, Bouglé, Coët Prat un Keriffé. Gueltas lyt 49 km vu Vannes un 58 km vu Lorient uf ere Hechi zwische 66 m un 162 m iber Normalnull. Dur dr Bann verlauft dr Kanal Nantes-Brest, wu do iber insgsamt 23 Währ rund 50 m an Hechi verliert. Z Gueltas stehn sechs Windreder mit ere Laischtig vu insgsamt ca. 9 MW Strom.

Gueltas isch zum erschte Mol gnännt wore anne 1264 as "Sanctum Gildasium" (1270: "Santgueltas").

 vu Gueltas isch . Gueltas ghert zum Kommunalverband .

Dr traditionell Dialäkt vu Gueltas ghert zum Gallo.



</doc>
<doc id="39427" url="https://als.wikipedia.org/wiki?curid=39427" title="Guémené-sur-Scorff">
Guémené-sur-Scorff

Guémené-sur-Scorff (bretonisch "Ar Gemene", [ɟəmne]) isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Guémené-sur-Scorff lyt am Stade vum "Scorff", 57 km vu Vannes un 38 km vu Lorient uf ere Hechi zwische 118 m un 180 m iber Normalnull. 

Guémené-sur-Scorff isch zum erschte Mol gnännt wore anne 1160 as "Kemenet-Guégant" (1516 "Guemenet").

 vu Guémené-sur-Scorff isch . Guémené-sur-Scorff ghert zum Kommunalverband .

Dr traditionell Dialäkt vu Guémené-sur-Scorff ghert zum Bretonisch.





</doc>
<doc id="39428" url="https://als.wikipedia.org/wiki?curid=39428" title="Adel">
Adel

Dr Aadel (althoochdütsch: "adal" oder au "edili" (Edels Gschlächt, die Edelste), lat.: "nobilitas" (Aadel, Berüemthäit)), isch e „sozial exklusivi Grubbe mit gsellschaftligem Vorrang“, wo d Herrschaft usüebt und die in dr Reegel innerfamiliäär tradiert. Dr Herrschaftsaaspruch het under anderem uf Läistig, Abstammig und en understellti göttligi Absicht basiert. Aadel het sich uf dr ganze Wält zu verschiidene Ziten in de verschiidenste Kultuure uusebildet. Er isch en universalgschichtligs Fenomeen, wo scho in de früeje Hochkultuure vorchoo isch. 

In Öiropa im Geegesatz zu andere Regioone uf dr Wält het sich dr Aadel im Allgemäine ständisch organisiert. In sonige ständische Süsteem het dr Aadel bestimmti Rächt, Briwilegie, Pflichte und Verhaltenskodizes. Wo die mäiste ständische Süsteem vo demokratische und sozialistische Republike oder konstituzionelle Monarchie abglööst worde si, het dr Aadel in Öiropa si Bedütig zum e groosse Däil verloore.

Die rächtligi und die gsellschaftligi Situazioon vom Aadel si historisch je noch Regioon üsserst underschiidlig gsi: D Standesunderschiid existiere brinzipiell witer (z. B. Vereinigts Köönigriich Groossbritannie und Nordirland), d Standesvorrächt und -pflichte si ufghoobe worde (z. B. Weimarer Republik/Dütschland), dr Aadel isch abgschafft worde (z. B. Östriich), dr Aadel isch dur Verfolgig, Verdriibig, Verhafdig und Mord underdruggt oder usglöscht worde (z. B. Frankriich, Russland, SBZ/DDR).

In Öiropa isch dr Aadel hüte aber au in Gsellschafte, wo nid ständisch si, mänggisch e relativ gschlossen Gsellschaftsschicht mit äigene Umgangswiise und eme differenzierte Standesethos.


</doc>
<doc id="39429" url="https://als.wikipedia.org/wiki?curid=39429" title="Laupen">
Laupen

Laupen isch dr Name vu däne Ortschafte:

Laupen stoht au fir dr Bezirk Loupe im Kanton Bärn


</doc>
<doc id="39430" url="https://als.wikipedia.org/wiki?curid=39430" title="Guénin">
Guénin

Guénin (bretonisch "Gwennin") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Guénin lyt 32 km vu Vannes un 34 km vu Lorient uf ere Hechi zwische 32 m un 152 m iber Normalnull. Nochbergmaine sin Pluméliau im Norde un Nordoschte, Remungol un Plumelin im Oschte, La Chapelle-Neuve un Baud im Side un Saint-Barthélemy im Weschte.

Guénin isch zum erschte Mol gnännt wore anne 1387 as "Guinin" (1422: "Guignin", 1482: "Guynin", 1630: "Guiny").

 vu Guénin isch . Guénin ghert zum Kommunalverband .

Dr traditionell Dialäkt vu Guénin ghert zum Bretonisch.




</doc>
<doc id="39433" url="https://als.wikipedia.org/wiki?curid=39433" title="Stehendes Heer">
Stehendes Heer

Dr Begriff stehendi Armee bezäichnet en Armee, wo die ganz Zit under Waffe stoot und dorum zu jeder Zit cha iigsetzt wärde, und deren iiri Resärve, wo uf Zit beurlaubt isch. Si stoot im Geegesatz zu Drubbe, wo erst ufgstellt wärde, wenn e Bedarf existiert, wie öbbe im Raame von ere Milizorganisazioon, oder in Dienst gnoo wärde wie öbbe e Söldnerarmee.

Die Stehendi Marine isch d Flotte, wo us alle aktive Marinedrubbe und dr Marineresärve bestoot.

En Armee, wo nume rekrutiert wird, wenn si brucht wird, isch wääsentlig billiger as e stehendi Armee. Für die git s nämlig au in Friidenszite Usgoobe, wil s Personal muess dreniert und zaalt wärde und d Usrüstig ständig muess modärnisiert wärde, für dass d Armee immer iisatzberäit und effektiv blibt. E stehendi Armee cha aber wenn s nöötig wird, schnäll reagiere, im Allgemäine vil rascher ass es goot, wenn mä d Drubbe zerst muess mobilisiere. Mäistens isch e stehendi Armee au besser dreniert. 

Noch em Kant sinere Schrift "Zum ewigen Frieden" si stehendi Armeä e permanänti Bedrohig für anderi Staate. Si sige eso e Grund für s Sicherhäitsdilemma.



</doc>
<doc id="39435" url="https://als.wikipedia.org/wiki?curid=39435" title="Guer">
Guer

Guer (Gallo "Gèrn", bretonisch "Gwern-Porc'hoed") isch e franzesischi Stadt im Département Morbihan in dr Region Bretagne.

D Gmai ghert zum un zum Arrondissement .

Guer lyt 55 km vu Vannes un 94 km vu Lorient uf ere Hechi zwische 18 m un 155 m iber Normalnull. Im Side vu dr Gmai lyt dr "Forêt de la Bourdonnaie", wu no dr Saag s Grab vum Merlin soll syy. Dur dr Bann fließe d Fliss Aff un Oyon. Zue dr Stadt ghere unter anderem au no d Wyler Coëtquidan, Saint-Nicolas, Le Telhaie, un La Ville Boscher.

Guer isch zum erschte Mol gnännt wore anne 836 as "Wern" (1122: "Guer", 1124: "Gern", 1124: "Guern", 1709: "Guerne").

 vu Guer isch . Guer ghert zum Kommunalverband .

Dr Wyler Coëtquidan isch syter anne 1945 dr Sitz vu dr Militärschuel Saint-Cyr, wu am 1. Mai 1802 z Fontainebleau dur dr Napoléon grindet wore un 1808 uf Saint-Cyr-l’École umzogen isch.

Dr traditionell Dialäkt vu Guer ghert zum Gallo.




</doc>
<doc id="39439" url="https://als.wikipedia.org/wiki?curid=39439" title="Das Schiff">
Das Schiff

S Schiff isch e Kultur- und Vergnüegigszentrum in dr Stadt Basel.

S Schiff isch im Joor 2005 im Rhiihaafe ufdo worde im alte Expo-Schiff. Es het din uf em Hauptdeck e Restorant, s "Dribguet", und e Bar. Im Klubruum wärde Konzäärt veraastaltet (Pop, Rock, House, Disco, Techno u.s.w) und es het e bsundrige Ruum für Ustellige. Uf em obere Deck gseets us wie uf eme Freideck vom ene Chrüzfaartschiff mit Liigene und so. Uf de drei Deck vom Schiff het s Blatz für mee as duusig Gest.


</doc>
<doc id="39444" url="https://als.wikipedia.org/wiki?curid=39444" title="Guern">
Guern

Guern (bretonisch "Gwern") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Guern lyt 48 km vu Vannes un 38 km vu Lorient uf ere Hechi zwische 67 m un 188 m iber Normalnull. D Nochbergmaine sin Bieuzy, Bubry, Le Sourn, Locmalo, Malguénac, Melrand, Pluméliau un Séglien.

Guern isch zum erschte Mol gnännt wore anne 1125 as "Guern" (1314: "Guaeir", 1333: "Guern", 1371: "Plebe Guernie"). Us Dail vu Guern un dr Nochbergmaine Bieuzy un Malguénac isch anne 1869 d Gmai Le Sourn gschaffe wore.

 vu Guern isch . Guern ghert zum Kommunalverband .

Dr traditionell Dialäkt vu Guern ghert zum Bretonisch.




</doc>
<doc id="39447" url="https://als.wikipedia.org/wiki?curid=39447" title="Gletscher-Hahnenfuss">
Gletscher-Hahnenfuss

S Gletscherglinseli ("Ranunculus glacialis") isch e meejöörigi Buutterbluemenart wo i de Alpe vorchunnt, wo s no ufem Finsteraarhorn inere Hööchi vo 4275 müM. blüet. Vo de Blüetepflanze chunt i de Alpe nume no s zwaiblüetigi Staiblüemli ("Saxifraga biflora") i hööchere Laage vor. S isch ganz selte und ghört zo de gschützte Blüemli.

S Gletscherglinseli chunnt nume chüele Piet vor, und zwor im Hoochpirg, nämli i de Alpe oberhalb vo 2000 müM., i de Pyrenäe und i de Karpate, denn no im nördliche Skandivaie, uf Island und uf Grönland. S werd agnoo, as s Gletscherglinseli mit em Rückzuug vo de Gletscher noch de Iisziit sich is Hoochpirg und i di chälteri arktischi Zone zruggzoge hett.

S Gletscherglinseli mag öberhopt kai Chalch und wachst i füechte Gröllhalde, i Felsspalte und uf Moräne. 

S Gletscherglinseli chrüücht nööch am Bode und blüet im Juli und Augste. Di dicke Blätter sind handförmig und glinselet im Liecht. Di kaale Stengel mit de Blüete sind zwöschet 5 und 20 cm hööch, Blüete messet zwöschet 15 bis 30 mm. Wenn si frisch uufgönd sind d Blüemli wiiss, wered denn rosa und spööter wiiroot. I chalte Sümmer tuets d Chnospe wider zruggbilde und d Näärstoff wered denn i de Worzle gspaicheret.




</doc>
<doc id="39449" url="https://als.wikipedia.org/wiki?curid=39449" title="Kochscher Enzian">
Kochscher Enzian

De Becherenzioo ("Gentiana acaulis"; alemannischi Näme) isch e gschützti Alpeblueme. Er gsiet äänlich uus wie de nööch verwandti Glogge-Enzioo, doch wachset baid Aarte a verschidnige Stele, wa Vikariismus gnennt werd. 

De Becherenzioo chunnt in de Alpe zöschet 1700 und 3000 m ü.M. vor, im Jura, i de Cévennes und i de Pyrenäe vor. Er mag füechte und suure Silkatbode, und werd drom i de Fachliteratur aus "Silikat-Glogge-Enzioo" gnennt, im Gegesatz zom Glogge-Enzioo, wo Chalchbode mag und drom gnauer "Chalch-Glogge-Enzioo" gnennt werd. 

De Becherenzioo isch e wintergrüeni Pflanze het braiti Rosetteblätter mit Rine zom Wassersammle. Er het nume e chorze Stengel, dodeför isch di becherförmigi blaui Blüete mit ere Längi vo 5 Santimeeter uuffälig grooss. De Chelch isch in grüe gfärbt. Je noch Klima blüet er zwöschet em Mai und em Augste.



</doc>
<doc id="39451" url="https://als.wikipedia.org/wiki?curid=39451" title="Feuerlilie">
Feuerlilie

D Bergilge ("Lilium bulbiferum;" alemannischi Näme) isch e hööchi uuffäligi Alpeblueme mit zündroote Blüete. Si ghört zo de gfördete Blueme und isch drum au gschützt.

D Bergilge chuntt i bergige i de Alpe, i bergige Regione z Italie und uf Korsika bis zonere Hööchi vo 2300 müM. vor. Si mag sunigi und trochni Bort, wachst aber au am Waldrand und uf Bluemewiise. 

D Bergilge mach hööchi Stengel , wo bis zo 90 Santimeeter lang weered, mit vile dünne Blätter, wo öppe 10 Santimeeter lang sind. De Stengel verzwiigt sich obe und bildet meriri groossi Blüete, wo zündroot sind, im inere aber dunkli Tupfe hend. Im Gegesatz zo anderne Ilge schmögget d Blüete vo de Bergilge gär nöd. D Bergilge blüet im Mai und im Juni.

Wege de füürige Farb isch isch globt wore, as si de Blitz azüchi. Drom isch si mengisch is Johannifüür gworffe wore, wel me gmaint het, s gebi den kai schlimms Wetter mee. 

D Bergilge isch au e bliebti Garteblueme.



</doc>
<doc id="39453" url="https://als.wikipedia.org/wiki?curid=39453" title="Söldner (Byzanz)">
Söldner (Byzanz)

Es het scho sit em 4. Joorhundert Nidrömer gee, wo as Söldner in dr oströmische und denn byzantinische Armee dient häi. Die kaiserligi Liibwach, d "hetaireia", het nume us Barbare bestande, um 900 näbe Chasare und Araber au Franke und Waräger. As Usländer si si weniger in innerbyzantinischi Machtkämpf verwigglet gsi und häi au käi Chansse gha, sälber dr Droon z bestiige. Dr byzantinisch Universalgleerti Michael Psellos het beschriibe, wie sich dr Geegekaiser Isaak Komnenos 1057 von ere Liibwach us Italier, vermuetlig romanisierti Normanne, und Taurosküte het lo beschütze. Iiri Bewaffnig het us lange Lanze und Stritäxt bestande.

Mä nimmt aa, ass vom 11. Joorhundert aa d Theme, wo sich uf en Armee vo freije Buure gstützt häi, in ere Kriise befunde häi und mä dorum sich immer mee uf fremdi Söldner gstützt het. Au schiint s ass dr Konstantin X. (1059-1067) Angst vor Möitereie vo de reguläre Soldate ghaa het und dorum die Stehendi Armee verchliineret het. Dr grösst Däil vo dr Armee het in dr Middi vom 11. Joorhundert us Söldner bestande. Ass s Riich so abhängig gsi isch vo usländische Soldate het sich in dr Schlacht vo Manzikert 1171 gräächt, wo grad wo d Schlacht aagfange het, die kumanische Söldner zum Alp Arslan desertiert häi.


</doc>
<doc id="39459" url="https://als.wikipedia.org/wiki?curid=39459" title="Physiologie">
Physiologie

D Füsiologii (altgr. φύσις "phýsis" ‚Natuur‘ und λόγος "lógos" ‚Leer‘, ‚Vernumft‘ bzw. "physiologica" = Natuurkund) isch es Däilgebiet vo dr Biologii und dr Medizin. Es git sich ab mit de füsikalische und biochemische Vorgäng in de Zälle, Gwääb und Orgaan vo alle Lääbewääse und wie alli Lääbensvorgäng im ganze Organismus ufenander iiwirke. S Ziil vo dr Füsiologii isch s z verstoo wie sich e Süsteem benimmt (zum Bischbil si Stoffwäggsel, Beweegig, s Entstoo vo nöijem Lääbe, Waggsdum, Furtpflanzig) und das möögligst uf dr Ebeni vo de molekulääre Brozäss.

D Bezäichnig "Füsiologii" isch um 1525 vom Jean François Fernel brägt worde. Füsiologisch gforscht und usbildet wird in dr Biologii, dr Medizin, dr Psüchologii und in dr Sportwüsseschaft.





</doc>
<doc id="39460" url="https://als.wikipedia.org/wiki?curid=39460" title="Schlacht von Manzikert">
Schlacht von Manzikert

In dr Schlacht vo Manzikert (hüte Malazgırt, nördlig vom Vansee) isch dr byzantinisch Kaiser Romanos IV. Diogenes am 26. Augschte ane 1071 vo de türkische Seldschuke under em Alp Arslan besigt worde. Die Schlacht het en entschäidendi Rolle gschbiilt, ass Byzanz für e zitlang kuum me het chönne Widerstand läiste; und mit däm het d Iiwanderig von e Hufe Oghuse und Turkmene uf Chläiasie aagfange, wo sich in Anatolie niidergloo häi.

Die byzantinisch Armee isch öbbe 40'000 Maa stark gsi, e groosse Däil drvo fremdi Söldner. D Byzantiner häi kuum Ufkläärig bedriibe, die fränkische Söldner häi sich gwäigeret mitzkämpfe und die kumanische und petschenegische si, no bevor d Schlacht aagfange het, zu de Seldschuke desertiert. Wo denn dr General vo de Resärve dr Kaiser nid understützt het, isch d Schlacht verloore gsi und dr Romanos isch in Gfangeschaft gfalle. 
Die Niiderlaag isch dr Aafang gsi vom ene Bürgerchrieg, wo s Riich no mee gschwecht het. D Chöschte vom Chrieg und was d Byzantiner an d Seldschuke häi müesse zaale, si für d Wirtschaft ruinöös gsi. Eso häi d Seldschuke no di no Chläiasie chönne bsetze.




</doc>
<doc id="39462" url="https://als.wikipedia.org/wiki?curid=39462" title="Seldschuken">
Seldschuken

D Seldschuke (1040–1194) (au "seldschukischi Türke", "Seldschuk-Türke", "Groossseldschuke", "Seldschuqe"; , persisch سلجوقيان Saljūqiyān, arabisch سلجوق Salǧūq oder السلاجقة as-Salāǧiqa) si e türkischi Fürstedünastii gsi, wo s Riich vo de Groossseldschuke gründet het. Zu däm Riich häi Middelasie, dr Iran, Irak, Sürie, Anatolie und Däil vo dr arabische Halbinsle ghöört.

E baar vo de Seldschuke-Fürste häi über s ganze Groossseldschukeriich gherrscht, anderi über Däilgebiet wie Kerman und Sürie (bis zum Aafang vom 12. Joorhundert) oder Anatolie (Sultanat vo Rum bis zum Aafang vom 14. Joorhundert).

D Seldschuke si sunnitischi Muslim gsi und häi mit iirem Siig in dr Schlacht vo Manzikert im Joor 1071 die türkischi Landnaam vo Anatolie iigläitet. 



</doc>
<doc id="39465" url="https://als.wikipedia.org/wiki?curid=39465" title="Waldrapp">
Waldrapp

De Waldrapp ("Geronticus eremita" L.) isch e groosse Vogel, wo weltwiit starch gföördet und gschützt isch. Er isch di anzig Ibisart, wo i de Alpe haimisch gsii isch. Hüt gits Projekt, wo versuechet de Waldrapp i de Alpe wider aazsidle. Wildi Waldrappe chömed hüt no i zwoo trennte Populatione vor, nämli im Nööchen Oste und im Maghreb. Di zwoo Populatione underschaidet sich e bitzeli, bildet aber no kai verschidnigi Underarte.

"Waldrapp", im Plural "Waldrappen", isch de alti schwiizertütschi Name gsii, wo bim William Turner (1544: "avis sit Helvetiorum Vualtrapus") und bim Konrad Gesner (1555: "a nostris nominatur uulgo ein Waldrapp") zerstmol vorchunnt. Z Bayern und i de Staiermarch het er "Claußrapp" ghaisse, wel er i Chluse gnistet het. En andere verbraitete Name isch "Steinrapp" gsii.

De Waldrapp werd 75 cm gross und wögt öppe 1200 bis 1400 Gramm. Er het schwarzi Federe miteme grüene Schimmer. A de Flügel isch de Schimmer wiiroot bis violett. D Bai sind eener chorz und hend e röötlichi Färbig. De Chopf und d Cheele hend kai Federe, de Nagge het degege dünni lanzeförmigi schwarzi Federe, wo 9 cm lang wered und vom Hals liecht abstönd. D Färbig vom Chopf isch individuell recht verschide und i de Bruetziit chnütschroot gfärbt. De rooti Schnabel isch geg abe boge und recht waich. Er isch guet gaignet zom chlinneri Tier under Stai, Gröll und usem Chiis zangle. D Wiibli sind e bitzeli chlinner und fiiner baut as Mandli, si hend au e chörzere Schnabel und chlinneri Flögel. Di östlichi Population het chörzeri Schnäbel as die westlichi: er messt bi de Mandli z Marokko 14 cm, z Syrie 13 cm, de Schnabel vo de Wiibli isch um 5 bis 7 mm chörzer. Waldrappe underschaidet sich individuell im Uussie, voralem de Chopf zaigt starchi Underschiid i de Musterig, so as d Individue guet vonenand underschide were chönt.

D Bibeli hend e graue Fluum und e schwarze Schnabel. Wen d Federe chömed, wachset die au am Chopf, doch falet die spötistens im zwaite Lebesjoor uus. Waldrappe chönd sich im zwaite Joor scho fortpflanze, sind aber erst mit Vieri uusgwachse. I de Gfangeschaft wered Wiibli öber 20 Joor alt, selte öber 30; Mandli lebet öppe zee Joor länger und chönd 40 Joor alt were.

De Waldrapp isch e guete Segler und Glaiter. Er nutzt de Uufwind a de Felse und Chlippe und chraist gern i de Luft. Sis Nest flügt er vo une aa, haltet e Stuggli öberem Nest und loot sich denn is Nest lo ghaie. Flügt er i Gruppe, so werd i de Regle e typischi V-Formatio bildet, wobi Vögel, wo sozial nööch zonenand stönd binenand bliibet.

Jüngeri Vögel brechet gern us de Formatio uus, remplet sich gegesittig a oder pütschet di andere us Spaas, si machet scharfi Spitzcheerine oder lönd sich uf de Rugge lo ghaie oder ranglet i de Luft.

As e Vogel wo i Kolonie lebt, zaigt de Waldrapp en uusprägts sozials Verhalte.

Waldrappe grüezet sich gegesittig, vor alem Päärli und Individue wo soziaal nöch zonenand stönd, aber au asigi, wo wenig mitenand z tue hend. Mandli grüezed sich vill hüüffiger underenand as Wiibli. Bi gwösse Glegehaite grüezt sich di ganzi Gruppe gegesittig.

Bim Gruess werd zerscht de Chopf ruckartig geg hindere gstreckt und denn vernaigt er sich geg vorenabe; debii ertönt de "chrup"-Ruef. De Gruess cha e paar Mool widerholt were. 

Waldrappe chraulet sich gern gegesittig mitem Schnabel. Well er sini Gspönli au a Stele chraulet, wo die selber guet mitem aigne Schnabel anechömed, het s Chraule e wichtigi soziali Funktion. Vor alem Päärli chraulet sich hüüffig und d Eltere chraulet eri Junge bsunders vill, au Gschwüsterti im Nest chraulet sich gern. Usserhalb vo de Famili chraulet sich i de maiste Fäll e Mandli und e Wiibli, mengisch chraulet sich au zwai Mandli, gaz selte aber zwai Wiibli.

Wen e Waldrapp gchraulet were will, huuret er vorem andere abe. Het de kai Lust, luegt er eweg oder tuet ase, as öb er schlooffi.

E gstresste Waldrapp tuet sich räuspere und plusteret sich uuf und tuet debi liislig meckere.

Bsundrigs i de Bruetziit lebet d Waldrappe nöd immer völlig fridlich nebenand. S chunnt den grad zwöschet de Nestnoochbuure zo Imponiergehabe und Riiberaie, wo vor alem vo de Mandli uusgfochte wered. De unerwünschti Gast werd mitem Schnabel wenig sampft em Hals packt. Hüüffig chunts au zomene harmlose Schnabelfechte, bis de Schwächeri noloot. Wegem waiche Schnabel chas debii fast kai Verletzige gee. Mengisch werd au s Wiibli vom Gegner aagriffe. Jungvögel, wo sich nöd imer a di soziale Regle haltet und frömdi Nest aaflüüget, wered ebefalls weggjagt.

De Waldrapp het drai Rüef: "chrup", "gruh" und "ä-ä-ä-ä", wo je noch Stimig absichtlich erzügt wered. D Rüef sind individuell so starch verschide, as si au vom Mensch underschide were chönd.

"chrup" isch de soziali Ruef. Er werd bim Grüeze güsseret, wenn e Mandli emene Wiibli imponiere will, ai bim Vögle und au bim gmainsame Nestbau werd hüüffig gchrupet. 

"gruh" isch de Ruef, wen de Waldrapp ufgregt isch, egal öbs e guets oder schlechts Eraignis isch. So gruhet de Waldrapp, wenn e Jungs schlüpft, aber au wen e Jungvogel abstürzt oder wen e Jungs vomene Griifvogel graubt werd. Denn chönd d Eltere öber e Stund lang "gruh" rüeffe und mengisch werd denn de Ruef vo anderen Waldrappe widerholt.

"ä-ä-ä-ä" oder s Meckere isch e liislige Ruef, wo im Privatlebe bruucht werd, wen e Waldrapp uuzfrede isch. Päärli wo mitenand harmoniered meckeret vill weniger as anderi. S meckere chan e Bettelruef för me Uuferksamkait sii, aber au zom beschwichtige vom ene uufdringliche oder agriiffige Waldrapp.

Nebet em Rueff tuet de Waldrapp mit em Schnabel chlappere, vor alem wen er imponiere will oder e Gegner iischüchtere möcht. S Chlappere isch au e Bistandtail vom Balz.

De Waldrapp isch e tagaktiie Vogel. Er wacht im Morgegraue uuf und grüezt sin Paartner und di andere Waldrappe vom Horst. Deno flüüget si mitenand uus zom Naarig sueche, trinke und bade. Im Mittag ruebet si sich i de Regle uus. 

De Waldrapp badet recht gern, vor alem die Junge. Wen er cha, stoot er bis zo de Brust im Wasser und sprützt sich den mit de Flögel voll, bis er ganz nass isch. Je wärmer es werd, umso lieber und länger tuet er sünele. Er stellt sich debi gege d Sune, braitet baid Flügel uus und streckt d Brust gege d Sune.

De Waldrapp schloofft uf aim Bai, drüllt sin Chopf uf d Siite und steckt de Schnabelspitz is Gfider. Mengisch tuet er aber nume ase, as öb er schlooffi. Da isch de Fall, wen er zom Biispil ka Lust het en andere Waldrapp z chraule oder e Wiibli het kai Lust uf s Mandli wo sich anööcheret, oder d Eltere findet, di Junge bettlet wider emole zvile.

Waldrappe sind nöd bsunders wäälerisch und fressed vo Insekte öber Waichtier, Reptilie bis zo chliine Vögeli und Müüsli fast ales. Em liebste hends allerdings groosi Chäfer, Hoistöffel und Grile. Im Wasser suechet si Fröschli und Rossnägel oder Wasserschnegge. Chliini Vögel und Müüs tüend si au aktiv jage. D Naarigsuech erfolgt i de Regle gmainsam i chliine Gruppe, debii bildet si äänlich wie bim Flüüge e V-Formatio. E Waldrapp fresst im Taag öppe 250 bis 270 Gramm.

Em liebste suechet Waldrappe s Fresse uf Wise, Waide, Felder und au i Gärte, d Vegetation taar aber nöd hööcher as 20 Santimeeter sii. Im Sumpf wääled si di trochnigere Stele uus. Piet wo landwertschaftlich intensiiv gnutzt wered, mag de Waldrapp gär nöd, wa vermuetli e wiitere Grund isch, as er immer seltniger werd. 

Waldrappe sind täglich uf gnueg früsches Wasser agwise, nöd nu zom Trinke sondern au zom Bade.

For de Bruetziit fönd d Waldrappe a e gaignete Partner sueche, wo maistens uugföör gliich alt isch. D Päärlibildig foot dodemit aa, as attraktivi Waldrappe mee grüezt wered. Denn fönd möglichi Päärli a, anenand mee chraule. Hend si sich gfunde, fönds mitem Nestbau aa. I de Balz schmiiget si sich anenand und tüend de Hals verschrenke. Im End chonts zo Kopulationsuufforderig indem de Schnabel vom Partner packt werd und debii entsoot e heftigi Zitterbiwegig miteme Chlappergrüüsch. Kopulation duuret zwöschet 20 und 70 Sekunde. Päärli sind maist e Joor lang anenand troi, mengisch au zwai, seltniger drai oder mee Joor. Siitesprüng sind selte und fast nume bi Mandli z biobachte, wo sich a Wiibli anemachet, wo kann Partner hend. Au gliichgschlechtlichi Päärli chömed voor. 

S Nest werd i Kolonie aglait, de Abstand zwöschet zwai Nest bitrait i de Regle ann Meeter. D Nest wered inere Felswand oder uf hööche Burgruine und nöd biwonte Türn baut, debii wered gschützti Stele bivorzugt. Um di guete Nistplätz werd mengisch heftig gchämpft und starchi Waldrappe brüetet maist eener i de Mitti vo de Koloni, schwachi Päärli mee em Rand.
S Wiibli lait im Märze zwai bis föf Aier, maist aber drai. S Mandli und s Wiibli löösed sich ab und baid suechet s Fresse selber. Wenn e Waldrapp siin Partner bim Brüete ablööst, bringt er em e uuffäligs Nestbautaili wie z. B. e groossi Federe.

D Bruetziit goot 28 Taag denn schlüüfft s Jungi. Do d Aier nöd gliichzittig glait wered, liged Gschwüsterti e paar Tääg usenand, allerdings stimmt sich d Kolonii ab, as alli Junge öppe zur gliiche Ziit schlüüffet. Wenn e Jungs schlüüfft, bliibet baid Partner im Nest, si sind uufgregt und mengisch chunts au zomene chliine Striit, wenn s Päärli nöd guet harmoniert. Di früsch gchloffne Junge wered vo de Eltere glii nochem Schlüüffe gchraulet.

D Nestling mached noch spötistens 5 Taag d Augen uuf und erchened d Eltere denn au optisch, doch wered si vo de Eltere bim Aafluug au immer grüezt. Di Junge chrüüchet denn gern an Nestrand und lueged noigiirig in Abgrund abe. Waldrappe hend för Vögel en ussergwöönliche starche Spiiltriib. So lönd jungi Nestling hüüffig Chiselstaili oder Nestmaterial usem Nest und d Felsig doraab lo ghaie und losed noigiirig em Grüsch zue, wo debii entstoot. Si spiled aber nöd nu gern mit em Nestmaterial sondern au mit Essreste.

Nochere Wuche foot d Federebildig aa und noch zwoo Wuche chönd di junge Waldrappe uufrecht stoo. Jetz fönds au a s Nest verloo und treffed sich mengisch mit de Junge vom binochbuurte Nest, zom Spile. Wenn si sich striitet wered si vo de Eltere trennt. Gliichzittig fönds a d Flügel träniere, debii stönds an Felsrand ane, aber mitem Füdli geg use, so as si geg d Felswand ghaiet und nöd in Abgrund stürzed. 

Wenn d Nestling zwoo bis vier Wuchen alt sind, tüend si bim Aaflug vo de Eltere eri Gschwüsterti plooge und iischüchtere, demit si as erste z Fresse öberschömed. I dere Ziit sterbet di maiste Junge, wenn si sich nöd gnueg gege di stärchere Gschwüsterti weered. Demits weniger Striit gitt, flüüget mengisch baid Eltere s Nest gliichzittig mit Fuetter aa, anderi Päärli tüend au di Junge wo zhefitg striitet trene und hocket dezwöschet.

Noch sechs Wuche flüüget di junge Waldrappe zerstmool mit de Eltere uus. Si sind scho glii flugsicher und fönd den aa selber Naarig sueche, si gönd jetz au selber go trinke und go bade.

I groosse Felswänd brüetet hüüfig au anderi Vögel, drunder au Griifvögel, wo denn au jungi Waldrappe gönd go raube. D Waldrappe weered sich nöd gege Find, i de Regle büütet d Kolonii gnueg Schutz gege Nestroiber. Di gröösti Gfoor bistoot denn, wenn baid Eltere uusgfloge sind. Zo de Find ghööred de Zwergadler ("Hieraaetus pennatus"), de Adlerbussard ("Buteo rufinus"), de Huhu ("Bubo bubo"), de Rapp ("Corvus corax") und de Wüesterapp ("Corvus ruficollis").

D Pupertät vo de Waldrapp setzt noch 11 oder 12 Mönet ii. Di Junge bildet denn chlinneri Gruppe, wo si under sich bliibet und fönd a, s Soziaalverhalte vo de Erwachsne spilerisch nochezmache, debii öbertriibet si gern und nöd selte endet die Spiili mit Rauferaie. Im Fluug tüend sich di Junge nöd nu gegesittig mit de Füess umepütsche, sondern si remplet mengisch au anderi Waldrappe oder wenns si ganz öbermüetig sind sogär anderi Vögel aa.

Hüt gits zwo Populatione, die östlichi Population brüetet im Nööchen Oste, di westlichi Population im Maghreb im Atlas. Früener hets no e dritti Population ggee, wo z Europa brüetet het, und zwoor zwöschet de Alpe und de Donau.

Vor hundert Joor hets i de Törkai bi de Burgruine vo Bireçik und am Uufer vom Euphrat e groossi Population ggee. 1890 sinds no öber 3000 Waldrappe gsii, 1911 no 1000, und 1989 isch de letscht wildi Waldrapp vo de Törkai verschwunde. Hütt gits bi Bireçik e Voliere, wo vom WWF underhalte werd, wo no rond hundert Noochome vo de eemoolige groosse Kolonii züchtet wered.

Bi de alte iihaimische muslimische Bivölkerig het de "Kelaynak", wie de Waldrapp of törkisch haisst, as e hailige Vogel ggolte. Si hend globt, as er d Seel vo de Verstorbnige träägi. Do d Wanderruute vom Waldrapp öber Mekka goot, isch er au as Füerer vo de Pilger bitrachtet wore. S Iitreffe vo de Waldrappe im uusgeende Horner isch miteme groose Fest gfiiret wore und d Ferge ufem Euphrat hend eri Boot gschmückt. Zodem söll de Noah nöd nume e Tube, sondern au e Schwalbe und e Waldrapp uusgschickt haa und de Waldrapp het denn de Noa vom Berg Ararat uf Bireçik gfüert. I de 1960er Joore het Bireçik e wertschaftliche Uufschwung ghaa. Debii sind vili Frömdi zuezoge und di alte Brüüch sind nodisno vergesse ggange und de Schutz, wo de Waldrapp bi de alte Bivölkerig gnosse het, isch vo de Zuezögler nöd tailt wore. Schutt isch öber d Felsig abegrüert wore, wo d Waldrappe gnestet hend und spööter isch no de Euphrat gstaut wore. Nu dank em WWF und de Understützig vom törkische Staat isches gglunge, as de Waldrapp nöd völig us de Geget verschwunden isch. Well mer dozmol s Verhalte vo de Waldrappe nonöd guet gchennt het, wäär da Projekt aber fast gschitteret. Die noie Erchenntnis öber s Verhalte vom Waldrapp, liferet e wichtige Biitrag, as de Waldrapp nöd us Bireçik verschwindet.

Z Syrie gits no e chliini bikannti wildi Kolonii i de Nööchi vo Palmyra mit velicht zee erwachsnige Individue. Do z Syrie d Jagd völig biliebt isch, bistoot jederzitt Gfoor as e Kolonii uusgnoo werd. Do die politischi Situatioo z Syrie kai staatliche Schutz för Wildtier und Tierschutzprojekt büüte cha, isch es uugwöss, öb de Waldrapp z Syrie öberhopt e Chance het, z öberlebe.

E Bsunderhait vom östliche Waldrapp isch, as er e Zuugvogel isch. Er brüetet im Nööchen Oste und flüügt denn im Juli mit de Junge em Roote Meer noo uf Eritrea und Äthiopie. Drum cha de östlichi Waldrapp ganz selte as Dorzügler au z Ägypte, z Arabie und im Jeme biobachtet were. Well au z Arabie und im Jemen d Jagd biliebt isch und Tierschutz bi de Bivölkerig nöd bikannt isch, isch die Wanderig för d Waldrappe e gföörlichs Underneme. Bsunders vili Waldrappe, wo d Rais zom erste Mool mached, chömed im Früelig nöme zrogg. Offesichtlich bruuchet jungi Waldrappe för de langi Fluug mee Zitt und sind offesichtlich au grössere Gfoore uusgsetzt.

D Waldrappe chömed im uusgeende Februar im Nööchen Oste aa und bizüchet eri Kolonie. Im Märze leged si d Aier, so ass di Junge im Aprile schlüüffet. Afangs Juni sind di Junge flügge und flüüget denn Mitti Juli mit de ältere Waldrappe in Süüde. Si flüüged direkt as Rooti Meer. Noch öppe 30 Taag chömed si z Äthiopie aa und hend debii e Strecki vo 3100 Kilomeeter zrugglait, wobi di biobachteti Gruppe 19 Taag im Jemen grastet het, so ass si effektiv nu a 12 Taag gfloge sind. S Winterquartier litt im Hügelland Shawa, öppe 75 km nordöstlich vo Addis Abeba. Im iigende Hornig flüüget si wider ab und chömed noch 16 bis 24 Taag i de Bruetkolonii ab. De Retuurweeg verlauft zom Tail westlicher as de Hiiweeg. Z Äthiopie isch d Jagd nöd verbraitet und d Vögel wered im Winterquartier i Rue gloo und d Waldrappe hend au kai Angst vor de äthiopische Buure. E möglichs Problem chönd sii, as momentan s Bistrebe doo isch, d Landwertschaft z intensiviere. D Erfaarig zaigt aber, as Waldrappe nume extensiv bewertschaftets Land uufsuechet. Si sind au extrem empfindli uf Gift, wo bi de Schädligsbikämpfig iigsetzt wered.

Di westlichi Population im Maghreb isch besser erhalte. 1966 sind z Marokko und z Algerie geg 40 Kolonie bikannt gsii und 1980
grad no 5. Hütt gits velicht no öppe 600 Waldrappe z Marokko, di wichtigste Horst liget südlich vo Agadir. S isch nöd sicher, öb de Waldrapp z Tunesie vorchoo isch. Wege wa de Waldrapp immer mee verschwunde isch, cha nöd eruiert were. Sicher het au doo d Jagd zo de Uusrottig vo ganze Kolonie gfüert, vermuetli het aber d Intesivierig vo de Landwertschaft und de Iisatz vo DDT me dezue biitrait. Südlich vom Turistenort Agadir gits im Atlas no e groossi Kolonii, wo underem Schutz vom marokkanische Staat stoot und rundume isch e grössers Naturschutzpiet. Dezue werd au glueget, as i de wiitere Umgebig kai Gift iigsetzt werd um Schädlig z bikämpfe. E noiji Stöörig vo de Waldrappe droot aber dör de Tourismus. Uuffäligerwiis flüchet d Waldrappe vill schneller vor Touriste as vor Iihaimische. Offesichtlich reagieret Waldrappe au uf Fluggräät, nöd nu Flugi sondern au Deltasegler, und Motoorelärm empfindli.

De westlichi Waldrapp bliibt s ganz Joor im Maghreb, cha aber do sin Standort wechsle. Allerdings sind d Züüg vom maghrebinische Waldrapp zwenig bikannt und s giit Hiiwiis druff, as e paar Waldrappe im Winter uf Mauretanie flüüget.

Bis is 16. Joorhundert hend e paar Waldrappe au nördlich vo de Alpe brüetet. 

S ältisti literarische Zügnis findet sich bim Plinius. Er het gschribe, as de Präfekt Egnatius Calvinus i de Alpe en ägyptische Iibis gsee heb, wa vo de früenere Forschig as en Irrtum agluegt woren isch, aber guet zom früenrige Vorchoo vom Waldrapp passe tuet. 

De Konrad Gesner bischribt i sim uusfüerliche Vogelbuech "Historia Avium" usem Joor 1555 de "corvus sylavticus" oder "Waldrapp" und gitt au e gueti Zaichnig vonem. Er schriibt as er i waldige, bergige und abglegne Ort vorchunnt und uf hööche Felse und verfallne Türn neste tuet, underem anderem bi Pfäfers, wo wegem Waldrapp e Thermalquele entdeckt woren sai. Fresse tuet er Hoigümper, Grile, Fischli und Fröschli, woner uf Äcker, Waide und i Gäärte und Sümpf suecht. Er werd aber au as Delikatesse uuftischet. De Waldrapp zücht as erste Zugvogel im Summer weg. Anderi Autoore us dere Ziit bischriibet de Waldrapp weniger guet oder schriibet vom Gesner ab.

De Waldrapp isch aber au züchtet wore, da goot under anderem usere Zörcher Uurchund use: e Maa het ane 1535 ooni Grund e Waldrapp tötet und isch drom zonere Geldbuess verurtailt wore.

D Aagoobe vom Gesner und anderne Autoore wered zom Tail vo de Archäologii bistätiget. Chnöche vo Waldrappe sind bi de Ruine Balm bi Günschberg im Soledurnische gfunde wore und bi de Ruine Alt-Wartburg bi Olte. 

Ufem Burgberg Spanegg im Chaiserstuel sind Chnöche vomene Waldrapp usem 4. Joorhundert n. Chr. gfunde wore, zäme mit anderne Tierchnöche und menschliche Spiisreste. Nochem Valerius Cordus (1515–1544) hend a de Donau bi Kelheim und Passau Waldrappe brüetet.

Guet bizügt isch e Bruetkoloni bi Salzburg, wo de "Claußrapp", wiener dai ghaisse het, au zäämt woren isch. Die ööstlichsti Kolonii im Alperuum schiint bi Graz glebt zhaa. Do sind im 15. Joorhundert sogär künstlichi Bruethilfe baut wore, demit de "Klawsrabe" mee Paltz hebi. Die Maasnaam isch aber weniger us Tierliebi aagornnet wore, sonder well me nöd uf de Leckerbisse het wöle verzichte, do bsunderigs jungi Waldrappe as Delikatesse uftischet wore sind.

De Grund as de Waldrapp im Alperuum spötistens im 17. Joorhundert uusgstorbe gsii isch, dörst a de Klimaverschlechterig lige, do doozmol di "Chlii Iiszitt" aagfange het, so as es em Waldrapp z chalt woren isch.

Im südliche Spanie sind Öberreste vo Waldrappe usem Pliozän gfunde wore. Vermuetli steled di Vögel mit eme bogne Schnabel i de jungstaizitliche Felsbilder vo de Hööli vo El Tajo de las Figuras bi Cadiz Waldrappe dar. E Waldrapp isch ufeme römische Mosaik us Italica bi Sevilla abbildet. Literarischi Zügnis usem Mittelalter zaiget, as de Waldrapp z Spanie vor alem ufem Tisch e gschätzte Vogel gsii isch. Bruetplätz us dere Ziit sind aber nöd eruierbar.

Au vo anderne europäische Gegete werd mengisch gsait, as do de Waldrapp glebt ha söll, doch chönd die Aagoobe nöd bistätiget were, hüüfig sind si d Folg vonere Verwechslig.




</doc>
<doc id="39466" url="https://als.wikipedia.org/wiki?curid=39466" title="Siligo">
Siligo

Siligo isch e Gmeind und e Dorf im Logudoro in dr italienische Provinz Sassari uf Sardinie.

D Nochbergmeine sin Ardara, Banari, Bessude, Bonnanaro, Codrongianos, Florinas, Mores un Ploaghe.

Dr sardisch Dialäkt vu Siligo ghert zum Logudorese.





</doc>
<doc id="39467" url="https://als.wikipedia.org/wiki?curid=39467" title="Kalifat">
Kalifat

As Kalifat () bezäichnet mä d Herrschaft, s Amt oder s Riich vom ene Kalif, also vom ene „Noochfolger“ oder „Stellverdräter vom Gesandte vo Gott“ (, "ḫalīfat rasūl Allāh"). Es isch also e islamischi Regierigsform, wo d Person vom Kalif die sekulari, also wältligi, und die gäistligi Füererschaft in sich veräint. Scho im Mohammed si Staat z Medina het uf eme theokratische Modäll basiert: Dr Mohammed isch dr Füerer vo dr religiööse Beweegig gsi und au dr Herrscher über e Machtberiich, wo dä Glaube gläbt worde isch.

In dr Form خليفة الله ("Ḫalīfat Allāh"), also „Stellverdräter vo Gott [uf Ärde]“ existiert dr Kalife-Ditel sit de Omajade, wo vo 661 aa regiert häi. Wil aber noch dr Sure 112 ("Al-Ichlās") käi Mensch Gott cha gliich si – nit emol s Oberhaupt vo alle Muslim – stoot die Interpretazioon vom Kalifat noch dr Aasicht vo vile Muslim im Widerspruch zur Leer vom Mohammed.

Wäge dr Noochfolg vom Mohammed isch s im Islam zur groosse Spaltig choo. D Schiite halte dr ʿAlī ibn Abī Tālib für dr rächtmässig Noochfolger vom Brofeet, wääred für d Sunnite das dr Abu Bakr gsi isch, wo sich as Erste "chalifat rasuli llah" gnennt het.


</doc>
<doc id="39471" url="https://als.wikipedia.org/wiki?curid=39471" title="Abbasiden">
Abbasiden

D Dünastii vo de Abbaside () het im Joor 750 d Umayyade in dr Regierig vom Kalifat abglööst. Si si, wie d Umayyade vor ene und spööter d Osmane vo fast alle Sunnite anerkennt worde.

Dr Naame vo de Abbaside goot zrugg uf e Al-Abbas ibn Abd al-Muttalib, en Unggle vom Brofeet Mohammed. D Familie ghöört zur Sippe vo de Haschemite.

Die abbasidische Kalife si dur e Beweegig an d Macht cho, wo gege d Umayyade grichdet gsi isch und vo dr proto-schiitische Haschimiyya z Kufa understützt worde isch, wil e Hufe Muslim dänggt häi, ass d Umayyade, wo eender die alti Aristokratii vo Mekka representiert häi, z wältlig sige. Dr Übergang zu de Abbaside wird vo vile Wüsseschaftler as „konservativi Revoluzioon“ aagluegt, wil es nit nume e Dünastiiwäggsel gsi isch, sondern non e Hufe anderi Verändrige stattgfunde häi, und het ere dr Naame „abbasidischi Revoluzioon“ gee.

Al-Mahdi (775–785), dr Noochfolger vom al-Mansur, wo us em Kalifat e Groossriich gmacht het, wo si Middelpunkt im Iran gha het, het in dr Manier vo de Sassanide e brachtvolle Hoofstaat ufbaut. 
Under em Harun ar-Raschid (786–809) isch s Kalifat uf eme H;hepunggt aachoo. Dä isch zwar as Kalif nume middelmäässig gsi, doch dank em Wesirat vo de persische Barmakide isch s Riich stabil bliibe. Noch em Verlust vo al-Andalus (756) isch au d Kontrolle über e Maghreb verloore gange, wo d Idriside, d Rustamide und d Aghlabide vom Kalifat faktisch unabhängig worde si.

Wirtschaftlig het s Riich im 8. und 9. Joorhundert en äinzigartigi wirtschaftligi Expansioon erläbt, und e blüejendi Stadtkultur het sich afo entwiggle. Überall si nöiji Baläst, Määrt und Woonkwardier baut worde. Dr Handel het drvo brofitiert, ass es e gmäinsami Sprooch, Religioon und Staatsaaghöörigkäit gee het. D Händler häi riisigi Gwinn chönne mache mit Waare aber au mit Bankgschäft und häi nume grad eso vil Stüüre zaalt, wie si sälber häi welle. Wenn aber die Riiche vom Süsteem brofitiert häi, si s d Buure und d Christe gsi, wo usbütet worde si. D Regierig z Bagdad het zwar alles do, wo si het chönne, für zum das z verhindere, aber si sich z wit ewägg gsi und het nume wenig Kontrolle ghaa. D Buure häi sich schweer verschuldet und si vom Land in d Stedt gflüchdet. Es isch zu religiöös-soziaale Unrueje choo: in Nordafrika 767 ff., Egüpte 789, 793, Sürie 796, Tabaristan under em Alid Yahya bis 792, Chorasan under em al-Muqanna bis 796, in Aserbaidschan, Sistan und Kirman).

Dr Noochfolger vom Harun ar-Raschid, al-Ma'mun, isch für si Förderig vo dr Wüsseschaft berüemt. Zu siner Zit häi d Muslim s wüsseschaftlige Erb vo de Römer und Grieche aadräte und es witer entwicklet. Um 830 het al-Ma'mun s Huus vo dr Wiishäit (bait al-hikma) gründet, wo aber die sunnitischi Reakzioon under äim vo sine Noochfolger, em al-Mutawakkil (847–861), nit überstande het.

Vo denn aa isch s Kalifat vo Unrueje gschüttlet worde und d Kalife si braktisch machtlos gsi, bis d Osmane dr letscht Abbaside-Kalif al-Mutawakkil III. (1508-1516, und no äinisch 1517) z Egüpte gfangegnoo und uf Istanbul brocht häi, won er verschwunde isch.



</doc>
<doc id="39473" url="https://als.wikipedia.org/wiki?curid=39473" title="Normannen">
Normannen

As Normanne bezäichnet mä zwäi Gmäinschafte, wo us verschiidene Regioone chömme: Uf dr äinte Site handlet es sich um Nordgermane, d. h. d Iiwooner vo Skandinavie und Island, wo germanischi Sprooche gschwätzt häi und wo zwüschen em spoote 8. und em 11. Joorhundert Raubzüüg in Richdig Süüde (Ängland, Irland, s Frankeriich, Middelmeerruum und s hütige Russland) gmacht häi, uf dr andere Site bezäichnet mä eso die romanisierte Normanne, wo sich vom 9. Joorhundert aa vo dr Normandii us usbräitet häi. D Normanne si käi genau definierti Volksgrubbe gsi. Es het sich bin ene um Grubbe ghandlet, wo zum Däil kulturell, ethnisch und sproochli verschiide gsi si (Dääne, Schweede, Norwääger, Isländer, Iiwooner vo dr Normandii sit em früeje 10. Joorhundert), wo vilmol au geegenenander kämpft häi.






</doc>
<doc id="39475" url="https://als.wikipedia.org/wiki?curid=39475" title="Paarhufer">
Paarhufer

D Baarhuefer, au Baarzeechigi Huefdier oder Baarzeecher (Artiodactyla oder Paraxonia), si in dr klassische biologische Süstematik en Ornig vo de Süüger (Mammalia). Es handlet sich um Dier, wo vor allem Pflanze frässe, wo im Geegesatz zu de Umbaarhuefer mäistens dur e graadi Zaal vo Zeeche (zwäi oder vier) charakterisiert si. Zu dere Grubbe ghööre e baar vo de wirtschaftlig bedütendste Süügergrubbe wie Rinder, Söi, Kameel, Gäisse und Schoof, aber au anderi bekannti Dier wie Giraffe, Flusspfärd, Hirsch oder Antilope. Dank molekulare Undersuechige isch s zimlig sicher, ass d Baarhuefer parafületisch in Bezug uf d Waalfisch si. Das häisst, ass e baar Grubbe (bsundrigs d Flusspfärd) nööcher mit de Waalfisch as mit de übrige Verdräter vo dere Ornig verwandt si. Modärni fülogenetischi Süstematike fasse doorum d Baarhuefer und d Waal zum ene gmäinsame Taxon Cetartiodactyla zämme. D Baarhuefer si also e „Formtaxon“ – e Grubbe, wo zwar käi süstematischi Äinhäit bildet, aber dur gmäinsami Merkmol charakterisiert wird.

D Baarhuefer cha mä in vier Underornige iidäile:




</doc>
<doc id="39476" url="https://als.wikipedia.org/wiki?curid=39476" title="Romanos IV.">
Romanos IV.

Dr Romanos IV. Diogenes (; † 1072) isch vo 1068 bis 1071 dr byzantinisch Basileus gsi.

Dr Romanos isch us ere aagseene anatolische Aadelsfamilie choo und isch Guvernöör vo Serdica (hüte: Sofia) gsi. Sini milidäärischi Laufbaan het under em Kaiser Konstantin X. aagfange, und er het sich im Kampf gege d Petschenege uszäichnet. Im Joor 1067 isch er aageklagt worde, ass er an ere Verschwöörig gegen e Konstantin X. mitgmacht häig. Er isch zrugg uf Konstantinopel grüeft und zum Dood verurdäilt worde. S Urdäil isch denn in Verbannig umgwandlet und noch em Konstantin sim Dood am 21. Mai 1067 ufghoobe worde.

Er isch mit dr Anna, dr Dochder vom Alusian, Zar vo de Bulgare us em Huus Komitopuli, verhürootet gsi. Mit iir het er e Soon, dr Konstantin Diogenes gha, wo aber jung gstorbe isch. Noch em Dood vom Konstantin X. het er 1068 däm si Witwe, d Eudokia ghürootet und isch zum Mitkaiser erhoobe worde. Die drei Söön vom Konstantin, dr Michael, dr Konstantios und dr Andronikos, häi mitregiert, wäärend die iiflussriichi Familie vo de Dukas in dr Opposizioon gsi si.

Dr Romanos het zerst mit Erfolg gege d Seldschuke in Chläiasie kämpft, isch aber 1071 in dr Schlacht vo Manzikert vom Sultan Alp Arslan besigt und gfangegno worde. Noch emValerian isch er dr zwäit Kaiser in dr römisch-byzantinische Gschicht gsi, wo das bassiert isch. Gege d Zaalig vom ene Löösegäld und e Friidensverdraag isch er bald wider freigloo worde.

In dr Zwüschezit häi aber sini politische Gegner dr Soon vom Konstantin X., dr Michael VII., uf en Droon gsetzt. Dr Romanos het brobiert, öbbis gegen en z due, isch aber besigt und gfangegnoo worde. Mä het en gfolteret und schliesslig Ändi Juni 1072 bländet. Noch eme Bricht vom Michael Attaliates het sich d Wunde entzündet und isch vo Maade befalle worde, won em „vom Gsicht gfalle si“. Dr Romanos isch uf die griechischi Insle Proti verbannt worde, won er e baar Dääg spööter an de Folge vo dr Verletzig gstorbe isch.

Der Verdrag mit am Alp Arslan, wo dr Romanos abgschlosse het, isch noch sim Sturz vo de Seldschuke nüme anerkennt worde. Si häi denn under em Sultan Malik Schah I., em Soon vom Alp Arslan, groossi Däil vom byzantinische Anatolie erooberet.



</doc>
<doc id="39479" url="https://als.wikipedia.org/wiki?curid=39479" title="Bari">
Bari

Bari isch d Hauptstadt vo dr italiänische Region Apulie. Si het Iiwooner (Stand ). Si isch e bedütendi Haafestadt an dr Adria. Vom Haafe vo Bari us git s Fääriverbindige uf Dubrovnik, Bar, Durrës, Patras und Korfu. D Stadt het äini vo de grösste Universidääte z Italie mit öbbe 70'000 Studänte. Z Bari het s en internazionaale Flughaafe, wo vor allem vo Billigflüüggsellschafte benutzt wird.

Z Bari uf d Wält cho sind de Nichi Vendola, en italiänische Politiker, und de Antonio Loprieno, en italiänisch-schwizerische Egyptolog und Universitätsprofässer.



</doc>
<doc id="39480" url="https://als.wikipedia.org/wiki?curid=39480" title="Alp Arslan">
Alp Arslan

Dr Alp Arslan, mit vollem Naame Diya ad-Din Adud ad-Daula Abu Schudscha Muhammad Alp Arslan ( (Persisch: آلپ ارسلا "ālp arslān"; Arabisch: الب ارسلان "alb arslān" or آلب آرسلان "ālb ārslān"; * öbbe 1030; † 15. Dezämber 1072), isch vo 1063 bis 1072 Sultan vo de Groossseldschuke gsi. Si Naame isch türkisch und bedütet "muetige" oder "dapfere Löi".

Dr Arp Arslan het e Hufe Chrieg gfüert. Äine vo de bedütendste isch dr Komflikt mit Byzanz gsi. Wo dr nöi byzantinisch Kaiser Romanos IV. d Seldschuke us em Oste vo sim Riich het welle verdriibe, isch s zu meerere Schlachte in Kilikie choo. D Entschäidig isch 1071 in dr Schlacht vo Manzikert gfalle, wo d Byzantiner verloore häi. In de Joor druf häi sich mee und mee Seldschuke in Ost- und Middelanatolie niidergloo und dr grösst Däil vo Chläiasie isch für Byzanz verloore gsi. 



</doc>
<doc id="39481" url="https://als.wikipedia.org/wiki?curid=39481" title="Guidel">
Guidel

Guidel (bretonisch "Gwidel" [ˈɟɥidəl]) isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Guidel lyt am Atlantik, 56 km vu Vannes un 11 km vu Lorient uf ere Hechi zwische 0 m un 70 m iber Normalnull. Nochbergmaine sin Clohars-Carnoët (Finistère) im Nordweschte, Quimperlé (Finistère) im Norde, Gestel im Nordoschte, Clohars-Carnoët (Finistère) im Weschte, Quéven im Oschte un Ploemeur im Side un Sidoschte. Derzue gränzt d Gmai im Side an dr Atlantik. Di weschtli Gränze vum Bann bildet d Laïta (bretonisch "Laeta"). Z Guidel het s drei Stränd: Plages de Guidel Plages, Plage du Loc'h, Plage du Fort-bloqué.

Guidel isch zum erschte Mol gnännt wore anne 1114 as "Guidul" (1323: "Guidel", 1453: "Guydel").

 vu Guidel isch . Guidel ghert zum Kommunalverband .

Dr traditionell Dialäkt vu Guidel ghert zum Bretonisch.

Am 27. März 2007 het dr Gmairot d Charta Ya d’ar brezhoneg aagnuu. Zwoosprochigi Klasse in dr Schuele sin anne 1991 yygfiert wore. Im Spotjohr 2007 sin 6,4% vu dr Chinder in zwoosprochige Klasse yygschribe gsii, 2009 6,8%, 2010 8,2%.





</doc>
<doc id="39482" url="https://als.wikipedia.org/wiki?curid=39482" title="Sultan">
Sultan

Sultan () isch en islamische Herrscherditel, wo vom 10. Joorhundert aa in verschiidene Epoche und Gegende vo dr Wält brucht worde isch, zum Bischbil in Indie und im Osmanische Riich. Sultan wird mänggisch au as Persoonenaame brucht.

Dr Ditel orientiert sich an dr Rolle vom Herrscher, wie si im Koran definiert isch, und het dorum au religiöösi Autoridäät. Allerdings isch dr Sultan käi religiööse Leerer. S Herrschaftsgebiet vom ene Sultan wird as "Sultanat" bezäichnet.

Dr ersti islamischi Monarch, wo dä Ditel gha het, isch dr Ghaznawide-Herrscher Mahmud vo Ghayni (998–1030) gsi. Spööter isch Sultan dr übligi Ditel vo de seldschukische, ayyubidische, mamlukische, osmanische und andere Herrscher in dr muslimische Wält gsi.

Noch em Naame het dr Ditel au wiibligi Mitgliider vo dr osmanische Dünastii bezäichnet.
In Anatolie isch s Sultanat vo de Osmane, wo dört sit dr Erooberig vo Konstantinopel im 15. Joorhundert dr Rang vom ene Kaiser beaasprucht het, 1922 abgschafft worde. Dr Sultan vo Marokko het 1956 dr Ditel "Köönig" (arabisch ملك "malik") aagnoo. Hüte si Oman und Brunei die äinzige suverääne Staate, wo d Oberhöipter no dr Ditel Sultan häi.

In Ostafrika het mä dr Ditel früener au für Dorfhöiptling brucht. In e baar afrikanische Staate (zum Bischbil Nigeria) git s immer no däilautonomi Sultanat, au im südostasiatische Köönigriich Malaysia und in Mindanao. In Indonesie existiert s Sultanat vo Yogyakarta as däilwiis autonomi Regioon.
Ähnlig wie anderi Herrschernääme wird au dr Begriff "Sultan" hützudaag mäistens in anderem Zämmehang verwändet, nämlig im Turismus. Das chunnt woorschiinlig drvo, ass d Räiseaabieter en Assoziazioon mit de früenere brächtige Sultanbaläst für sich in Aaspruch wäi nee. So wärbe e Hufe Hotel und Räiseveraastalter, bsundrigs im geografische Umfäld vom ehemoolige osmanische Riich, hüte no mit em Begriff "Sultan".



</doc>
<doc id="39484" url="https://als.wikipedia.org/wiki?curid=39484" title="Alexios I. (Byzanz)">
Alexios I. (Byzanz)

Dr Alexios I. Komnenos, (* 1048; † 15. August 1118), isch dr byzantinisch Kaiser vo 1081 bis 1118 gsi.

Dr Alexios isch General gsi und vo dr Armee zum Kaiser usgrüeft worde. Er het de Seldschuke Friide gschlosse, und sich mit de Venezianer und em römisch-dütsche Kaiser Heinrich IV. gege d Normanne verbündet. Bi Durazzo het en dr Normanneherzog Robert Guiskard gschlaage und isch denn bis Makedonie vordrunge. Won er uf Italie zrugg isch, het er si Soon Bohemund mit dr Armee in Makedonie gloo und dr Alexios het die Armee vernichdet. 1085 isch dr Robert gstorbe und d Räst vo siner Armee si häimgange.

Dr Alexios het vo 1088 bis 1091 gege d Petschenege, wo über d Donau cho si, kämpft und si schliesslig gschlaage. Gege d Seldschuke het er im Oobeland Understützig gsuecht. Mä het em aber käini Söldner gschickt, sondern dr Babst Urban II. het am 27. Novämber 1095 z Clermont-Ferrand zum Chrüzzuug ufgrüeft. Wo d Chrüzfaarer 1096 im Byzantinische Riich aachoo si, het das im Alexios eender Angst as Fröid gmacht. Er het iiri Fürste dr Lehnseid lo schwööre für d Länder, wo si vo de Moslem wurde eroobere. S Verheltnis zwüsche de Byzantiner und de Latiiner isch aber schwiirig bliibe und d Komflikt häi sich no di no no verscherft. Wo dr Bohemund 1107–1108 wider in s Riich iigfalle isch, het er das abgweert und mit im dr Verdraag vo Devol abgschlosse. Dr Alexios isch bald druf am 15. August 1118 gstorbe.




</doc>
<doc id="39487" url="https://als.wikipedia.org/wiki?curid=39487" title="Guillac (Morbihan)">
Guillac (Morbihan)

Guillac (Gallo "Glac", bretonisch "Gilieg") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Guillac lyt 36 km vu Vannes un 70 km vu Lorient uf ere Hechi zwische 19 m un 91 m iber Normalnull. 

Guillac isch zum erschte Mol gnännt wore anne 834 as "Giliac" (851: "Gilliac", 870: "Gillac", 895: "Gilac", 1118: "Quillac", 1118: "Guillac", 1426: "Guilloc", 17. Jh.: "Glac", 1779: "Glac ou Bas-Guillac").

 vu Guillac isch . Guillac ghert zum Kommunalverband .

Dr traditionell Dialäkt vu Guillac ghert zum Gallo.




</doc>
<doc id="39488" url="https://als.wikipedia.org/wiki?curid=39488" title="Guilliers">
Guilliers

Guilliers (Gallo "Gilier", bretonisch "Gwiler-Porc'hoed") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Guilliers lyt 51 km vu Vannes un 79 km vu Lorient uf ere Hechi zwische 47 m un 114 m iber Normalnull.

Guilliers isch zum erschte Mol gnännt wore anne 1108 as "Guilleri" (1164: "Guiler", 1365: "Guillie").

Am 18. Jänner 1944 isch z Guilliers e dytsche Soldat verschosse ufgfunde wore. Wel di Schuldige nit gfunde wore sin, hän di dytsche Bsatzer 43 Manne vu Guilliers gfange gnuu un in d Konzentrationslager Mauthausen un Dachau verschlaipft, 25 dervu sin dert bis zum Änd vum Chrieg umbrocht wore.

 vu Guilliers isch . Guilliers ghert zum Kommunalverband .

Dr traditionell Dialäkt vu Guilliers ghert zum Gallo.




</doc>
<doc id="39492" url="https://als.wikipedia.org/wiki?curid=39492" title="Guiscriff">
Guiscriff

Guiscriff (bretonisch "Gwiskri") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Guiscriff lyt 79 km vu Vannes un 40 km vu Lorient uf ere Hechi zwische 70 m un 237 m iber Normalnull. 

Zue Guiscriff ghere die Wyler un Gheft: "Bannalou, Beg-Ar-Marzin, Bigodou, Bonizac, Bonne Comtesse, Botréal, Boudigué, Boudoubanal, Bourgéal, Braoulec, Brohat, Brunot, Cadigué, Cadigué Vihan, Cosquer Saint Antoine, Cosquer Saint-Gwenaël, Crémillet, Le Croissant, Fornigou, Guirzout, Hirgoat, Kerglemes, Kerhervé, Kerhoadic, Kerhouriou, Kerhoz, Kerjulien, Kermabaudren, Kervenozael, Kerviniou, Languédoret, Lobou, Locmaria, Magor, le Merdy, Nanc, Ninez d'en bas, Nonnenou, Penandréo, Penanster, Penanvern, Penarjun, Penéhoc, Penguilly, Penhoat, Penpicou, Poulfanc, Quillernan, le Rest, Restarcorre, Restarfloc'h, Rosquennec, Runglas, Saint Eloi, Saoutalarin, Stang Ludu, Tréfuret, Tréonec, Treuzéva, Ty Deign, Ty Jambou.

Nochbergmaine sin Gourin, Le Saint im Nordoschte, Le Faouët im Oschte, Roudouallec im Nordweschte, Scaër im Weschte, Saint-Thurien im Side, Querrien un Lanvénégen im Sidoschte.

Guiscriff isch zum erschte Mol gnännt wore anne 1053 as "Guiscri" (1099: "Guiseri", 1160: "Guasgury", 1292: "Guiscrist", 1293: "Guiscrusy", 1368: "Guyscri", 1368: "Guyscry", 1508: "Guisguri", 1516: "Guiscyuy", 1536: "Guiscruiff", 1630: "Quiscriff").

 vu Guiscriff isch . Guiscriff ghert zum Kommunalverband .

Dr traditionell bretonisch Dialäkt vu Guiscriff ghert zum Kerneveg (Cornouaillais).




</doc>
<doc id="39493" url="https://als.wikipedia.org/wiki?curid=39493" title="Pronoia">
Pronoia

Mit Pronoia (v. altgriech. „Vorsorge“, Plural Pronoiai) (au "oikonomia" oder "posotes", Iikomme) bezäichnet mä im spoote byzantinische Riich wenn dr Kaiser dr Erdraag vom ene Landstück oder d Stüüre druf ("posotes") eme Individuum oder ere Grubbe vo Persone zur Nutzniessig gee het, bsundrigs as Loon für milidäärischi Verpflichdige. Das häi d Abgoobe und Arbetsverpflichdige ("angareiai", gwöönlig 12-24 Dääg im Joor) vo abhängige Buure ("paroikoi") chönne si, aber au d Stüüre vo Fischdäich, Bärgwärk, Müülene oder Haafeaalaage. Wil s dr Kaiser sälber gsi isch, wo se verdäilt het, si die, wo sä überchoo häi woorschinlig käini gwöönlige Beamte oder Soldate gsi, sondern häi zur Oberschicht oder sogar zum Aadel ghöört.

De bedroffnige Hööf het mä "strateuoumenoi" gsäit, de entsprächende Soldate "stratiotai". Es schiint ass es mööglig gsi isch, ass d Dienstverpflichdig vo fremde Persone erfüllt worde isch. Dr Pronoiar het wäärend eme Fäldzuug sich sälber müesse verpflääge.


</doc>
<doc id="39494" url="https://als.wikipedia.org/wiki?curid=39494" title="Petschenegen">
Petschenegen

D Petschenege (alttürkisch "Beçenek", , "Petsenegoi", ', ', ) si e bedütende oghusische Stamm gsi. In de oghusische Sprooche schribt mä iire Naame Peçenek (Türkisch), Peçeneq (Aserbaidschanisch) und Beçene (Turkmenisch). 
Im Alttürkische het das bedütet: "dä, wo guet schafft und sich aasträngt".

Wo s Göktürkische Riich undergangen isch, si d Petschenege us Westsibirie in Richdig Weste zooge. 889 häi si d Wolga überkweert. 896 häi si mit em bulgarische Zar Simeon I. e Bündnis abgschlosse und d Magzare im Gebiet Etelköz, nördlig vom Schwarze Meer, vernichtend gschlaage. D Magyare si denn in Richdig Weste zooge, und häi sich im obere Theiss-Gebiet (im hütige Ungarn) niidergloo.

D Petschenege häi im 10. Joorhundert gege d Kiewer Rus kämpft und gege d Chasare, wo an dr Wolga gläbt häi. 968 häi si Kiew belaageret und 972 dr Kiewer Groossfürst Swjatoslaw umbrocht, won er vom ene groosse und erfolgloose Fäldzuug gege Byzanz zruggchoo isch. Im Joor 1036 si si vom Swjatoslaw sim Änkel Jaroslaw em Wiise schweer gschlaage worde, und under em Druck vo de Kiptschak si si denn über d Donau gflüchdet, wo si denn immer wider Byzanz bedroot häi und au under enander Chrieg gmacht häi.
Uf em Höhepunkt vo iirer Macht im 11. Joorhundert hä si s Gebiet zwüsche dr Talas und dr Donau beherrscht. Dr König Stephan I. het si 1003 und 1021 gschlaage, aber vo 1061 aa häi si sich in dr Walachei niidergloo und si 1067/68 wider in Ungarn iigfalle. Noch arabische Bricht si die erste Petschenege vo 1009 aa zum Islam überdräte, 1068 isch e verlustriiche Bürgerchrieg zwüsche dr muslimische Minderhäit under de Petschenege und dr Meerhäit, wo häidnisch bliibe isch, usbroche. D Muslim häi gwunne sich denn mit de Seldschuke verbündet und Konstantinopel aagriffe. Byzanz under em Alexios I. Komnenos und d Kyptschake under em Boniak und em Tugorkhan häi sich gege sä verbündet. Es isch aber bis zur Schlacht unklar, öb d Kiptschak mit oder gege d Byzantiner wurde kämpfe. Noch ere bluetige Niiderlaag 1091 am Levunion-Gebirg häi sich d Petschenege hinder d Donau zruggzooge. D Byzantiner häi noch dr Schlacht die gfangnige Petschenege massakriert.

D Räst vo de Petschenege häi e Zitlang de Byzantiner an dr Donaugränze dient und si in ere nöije Niiderlaag bi Beroe (Berrhoia) 1122 verschwunde. E Däil het sich de Magyare underworfe und si 1123 z Ungarn as Grenzwächter vom ungarische Gyepűsüsteem aagsiidlet worde, anderi si im verwandte turkvölkische Stamm vo de Kiptschak und dr oghusische Bevölkerig vo Anatolie ufgange. In dr Walachei het sich aber bis 1171 e Rästriich ghalte, bis es vo de Kumane eroberet worde isch. 

Lang het mä gmäint, ass die christlig-ungarische Petschenege und Kumane Vorfaare vo de siibebürgische Szekler sige, die bulgarische Petschenege und Kumane Vorfaare vo de Gagause.
Z Russland häi sich 2003 bi dr letschte Volkszelig sibe Bürger als Petschenege bezäichnet, was vo de Behörde nit ärnst gnoo worde isch und im ändgültige Bricht nit vorchunnt.

Mindestens aber in e baar Ortsnääme in dr Ukraine, dr Türkei, in Ungarn, in dr Slowakei, in Russland, Rumänie und Moldawie git s no Spuure vo de Petschenege. In dr hütige Ukraine git s acht Ort mit em Naame Pechenaya, Pechenegi, Pechenizhyn, Pechenezhskiy, Pechenki, Pechenya, Pechenyugi und Pechenyy, in dr Türkei siibe Ortschafte mit em Naame Peçene und Peçenek, in Ungarn fümf Ort, wo Besenyőtanya, Besenyőtelek, Besenyőd, Besnyő und Besnyőmajor häisse, in dr Slowakei vier Ort mit em Naame Bešeňov, Bešeňová, Pečeňady und Pečenice, in Russland zwäi, Pechenegi und Pecheniki, in Rumänie äi Ort mit em Naame Pecinişca und z Moldawie en Ortschaft, wo Peceştea häisst. Au z Östriich, im Burgeland, won emol zu Ungarn ghöört het, git s mit Pöttsching en Ort, wo uf e petschenegischi Siidlig zrugg goot.



</doc>
<doc id="39498" url="https://als.wikipedia.org/wiki?curid=39498" title="Fatimiden">
Fatimiden

D Fatimide () si e schiitisch-ismailitischi Dünastii gsi, wo vo 909 bis 1171 in Nordafrika, das häisst im Maghreb und Egüpte, und au in Sürie gherrscht het.

D Schiite si noch dr Spaltig vo de Muslim vo Imam aagfüert worde, wo sich as Noochkomme vom Ali ibn Abi Talib und vo dr Fatima aagluegt häi. Erst wo si im Maghreb an d Macht cho si, häi d Fatimide sich uf iiri Abstammig vo dr Dochter vom Brofeet Muhammad afo berüefe.

Fatimidischi Herrscher in Ifriqiya

Dr Missionar Abu Abd Allah asch-Schiʿi het d Leer vo de Ismailite under de Berber im Maghreb verbräitet und won er gnueg Understützig gha het, het er d Dünastii vo de Aghlabide in Ifriqiya (Ost-Algerie, Tunesie, Libye) gstürzt. Denn het dr Ubaid Allah al-Mahdi in Ifriqiya s Riich vo de Fatimide chönne gründe.

Dr Abdallah al-Mahdi (910–934) het sich Kalif gnennt und d Hauptstadt al-Mahdiya südlich vo Sousse gründet. Er het Algerie und Sizilie erooberet, aber d Erooberig vo Egüpte und Marokko isch em nid glunge.

Dr Abu l-Qasim al-Qaim (934–946) het Sizilie wider underworfe und d Küste vo Italie und Frankriich blünderet. Denn häi die charidschitische Berber under em Abu Yazid (944–947) rebelliert und e Zitlang d Hauptstadt al-Mahdiya belaageret.

Dr Ismail al-Mansur (946–953) und dr Abu Tamin al-Muizz (953–975) häi s Riich reorganisiert, e Fäldzuug uf Marokko gmacht und denn sich uf d Erooberig vo Egüpte afo konzentriere.

969 häi d Fatimide Egüpte erooberet und d Ichschidide gstürzt. Dr Kalif al-Muizz het d Hauptstadt vom Riich 972 uf Kairo verläit und het d Ziride as Vizeköönig im Maghreb iigsetzt.

Fatimidischi Herrscher in Egüpte:


Al-Aziz het die fatimidischi Heerschaft in Egüpte konsolidiert. D Fatimide si zwar schiitisch-ismailitisch gsi, häi aber die sunnitische Muslim toleriert. Palestina und Sürie si bis 978 erooberet worde und Mekka und Medina. D wichdigste Häiligdümer vom Islam si jetz under dr Kontrolle vo de Fatimide gsi.

D Fatimide häi Stroosse und Kanääl baut und dr Handel zwüsche Indie und em Middelmeerruum gförderet und die egüptisch Wirtschaft het e groosse Ufschwung duuregmacht. Im 11. Joorhundert het s Riich vo de Fatimide die grössti Wirtschaftschraft vo alle islamische Riich ghaa. Au d Kultur und d Wüsseschaft si vo de Fatimide understützt worde, und si häi d Azhar Universidäät gründet, bis hüte e bedütends sunnitischs Zentrum.

Under em Al-Hakim (995–1021) isch die toleranti Religioonsbolitik gegenüber Nitmuslime immer mee ufgee worde. Mä het öffentligi Prozessione und Kulthandlige vo de Christe und Juude verbote und s Drinke vo Wii und Bier. Es het Zite gee, wo christligi Chille und Chlöster blünderet worde si, zum an Gäld für d Armee und dr Bau vo Moscheä z choo. So isch 1009 d Graabchille z Jerusalem zerstöört worde. Um 1017 isch in Egüpte e Sekte ufchoo, wo dr Hakim as d Inkarnazioon vo Gott aagluegt het. Us dere het sich spööter d Religioonsgmäinschaft vo de Druuse bildet.

Az-Zahir (1021–1036) het e baar Beduineufständ in Sürie niidergschlaage und Friide im Riich gmacht. Uf e Höhepunkt vo iirer Macht si d Fatimide under em al-Mustansir (1036–1094) cho, wo ismailitischi Missionäär im Jemen d Macht ergriffe häi und d Abasside z Bagdad 1059 für e churzi Zit gstürzt worde si.

Aber die witverzwigti Machtbolitik het zum Staatsbankrott und zum Niidergang vo dr Dünastii gfüert. In Ifriqiya häi d Fatimide d Banu Hilal und Banu Sulaym abgschoobe und es eso no fertig brocht, d Ziride z underwärfe, aber Sürie und Palestina si 1076 an d Seldschuke verloore gange. Im Innere isch immer mee Macht in d Händ vo de Wesir und vo de Generääl choo.

Au d Erooberig vo Jerusalem 1099 dur d Chrüzfaarer wääred em Erste Chrüzzuug und d Gründig vom Köönigriich Jerusalem häi d Fatimide nit chönne verhindere. Si häi ooni Erfolg brobiert, Palestina zruggeroobere (Schlacht vo Ramla) und s Land isch vo 1130 aa immer mee under e Iifluss vo de Chrüzfaarer choo. Wo dr Köönig Balduin III. vo Jerusalem 1153 Askalon belaageret und erooberet het, häi d Fatimide iire letscht Stützpunkt in Palestina verloore. Zum z verhindere ass d Chrüzfaarer Egüpte wurde eroobere, het dr Nur ad-Din, dr Herrscher vo Damaskus, 1163 e Fäldzuug uf Egüpte gmacht. 1171 het si Offizier Saladin 1171 d Fatimide gstürzt und d Dünastii vo de Ayyubide gründet.




</doc>
<doc id="39501" url="https://als.wikipedia.org/wiki?curid=39501" title="Geräusch">
Geräusch

Onder am Grüsch verschtohd mr an Loud, wo ma mit den Ohra wahrnimmt, und wo ma nit als Ton oder Gmisch vo Töön wurd bezaichna. Phüsikalisch gsee si s Schwingige, wo im Allgemäine käi Periodizidäät häi und wo d Struktur von ene sich im Lauf vo dr Zit cha ändere. 

E Grüsch kah sowoll laud wie au lois sei, muss si abr in aram Frequenzbreich bfinda, den s menschlicha Ghör wahrnemma koh. Grüsch kennet ols ohgnehm odr onohgnehm empfonda werda. Des isch gonz von dr Schdimmong ond dr Bloichdung abhängigi. Au Muusig isch moichmol a Grüsch.

Grüsch entstöön im Allgemäine usserhalb vom Körper, äärodünamisch (z. B. bi Lüfter, Windgrüsch, Bloosinstrumänt), mechanisch (wie z. B. Schleeg vom ene Hammer, Kwiitsche vo Brämse oder s Spiile vo Schlaaginstrumänt), thermodynamisch (z. B. Schwäissbrenner, Explosioon) oder anders wie bim Brummdoon-Fenomeen, wo mä nid genau wäiss, vo wo es chunnt; si chönne aber au im menschlige Ghöörapparaat entstoo wie dr Tinnitus.


</doc>
<doc id="39504" url="https://als.wikipedia.org/wiki?curid=39504" title="Merian Iselin Spital">
Merian Iselin Spital

S Merian Iiseli Spiddaal isch e brivaati Klinik an dr Föörestrooss 2 in dr Stadt Basel. D Klinik konzentriert sich uf d Orthopedii, het aber au Abdäilige für zum Bischbil allgemäini und inneri Medizin, allgemäini und blastischi Chirurgii, Sportmedizin, Nöirologii, Urologii u.s.w. Si wird vo dr "Merian Iiseli Stifdig" dräit.

Im Joor 1898 het d Adele Merian-Iselin dr Basler "Gsellschaft für s Guete und Gmäinnützige" Land und 700'000 Franke vermacht, zum z Basel e Homöopathischi Klinik mit mindestens fuffzää Bett baue. 1918 het d "Merian Iiseli Stifdig" d Klinik an dr Föörestrooss iigweit. S Spiddaal het vor eme Zitli si klassischi homöopatischi Richdig ufgee und bedribt hüte konvenzionelli Medizin.

2011 het d Klinik mit em Informationssystem MCC die elektronischi Chrankegschicht iigfüert. In däm Joor het si fast 6'000 Baziänte versorgt, zwäi Driddel drvo in dr Orthopedii. Im Spiddaal het s öbbe 110 Bett, wo zu 86 Brozänt beläit si.


</doc>
<doc id="39507" url="https://als.wikipedia.org/wiki?curid=39507" title="Heiliges Land">
Heiliges Land

D Bezäichnig Heiligs Land (hebräisch ארץ הקודש Éreẓ haQodeš, Latiinisch: Terra Sancta, griechisch Άγιοι Τόποι Agioi Topoi, arabisch الأرض المقدسة, al-Arḍu l-Muqaddasa) isch en allgemäin-religiöösi Bezäichnig für die historischi geografischi Regioon Israel. Si bedrifft Gebiet, wo für die vier monotheistische abrahamitische Religioone Juudedum, Christedum, Islam und Bahaismus seer wichdig isch. E Däil vo dr Häiligkäit vo dr Regioon chunnt vo dr religiööse Wichdigkäit vo Jerusalem und vo siner Bedütig as s Land vo dr Verhäissig, wo noch em Alte Destamänt Gott im Abraham und em Volk Israel versproche het.




</doc>
<doc id="39509" url="https://als.wikipedia.org/wiki?curid=39509" title="Helléan">
Helléan

Helléan (Gallo "Hélian", bretonisch "Helean") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Helléan lyt am Ninian, 41 km vu Vannes un 71 km vu Lorient uf ere Hechi zwische 30 m un 89 m iber Normalnull. D Nochbergmaine sin Taupont, Guillac, La Croix-Helléan, la Grée-Saint-Laurent un Saint-Malo-des-Trois-Fontaines.

Helléan isch zum erschte Mol gnännt wore anne 1330 as "Helien" (1468: "Helean").

 vu Helléan isch . Helléan ghert zum Kommunalverband .

Dr traditionell Dialäkt vu Helléan ghert zum Gallo.




</doc>
<doc id="39510" url="https://als.wikipedia.org/wiki?curid=39510" title="Hennebont">
Hennebont

Hennebont (bretonisch "Henbont") isch e franzesischi Stadt im Département Morbihan in dr Region Bretagne.

D Gmai ghert zum un zum Arrondissement .

Hennebont lyt am Blavet in dr Nechi vu dr Atlantikkischte, 9 km nordeschtli vu Lorient un 42 km vu Vannes un uf ere Hechi zwische 0 m un 82 m iber Normalnull. D Nochbergmaine sin Inzinzac-Lochrist im Norde, Languidic im Nordoschte, Caudan im Weschte, Brandérion im Oschte, Lanester im Sidoschte un Kervignac im Side. 

Zue Hennebont ghere d Stadtviertel La Gare, Kerlivio, Saint-Caradec, Centre-ville, Les Haras, La Grange, Kergroix, Lalumec/Kerlano, Talhouët, Langroix, Kerpotence, Saint-Gilles, Le Quimpero, Kerliven, Kerhiouais un Le Parco

Hennebont isch zum erschte Mol gnännt wore anne 1114 as "Henbunt" (12. Jh.: "Henpont", 1200: "Henbont", 1260: "Hennebond").

Im Bretonische Erfolgchrieg (1341 bis 1364) isch Hennebont anne 1343 vu dr Druppe vum Karl vu Blois belageret wore, d Stadt isch aber vu dr Johanna vu Flandere, dr Frau vum Johann vu Montfort, erfolgrych verdaidigt wore.

 vu Hennebont isch . Hennebont ghert zum Kommunalverband .

Dr traditionell Dialäkt vu Hennebont ghert zum Bretonisch. Anne 2007 sin 5,6% vu dr Schueler in zwaisprochige Klasse unterrichtet wore. Am 9. Dezämber 2009 het d Stadt d Charta Ya d'ar brezhoneg unterzaichnet. 




</doc>
<doc id="39511" url="https://als.wikipedia.org/wiki?curid=39511" title="Heiliger Krieg">
Heiliger Krieg

As Häilige Chrieg bezäichnet mä e Chrieg, wo dr Hauptgrund drfür religiöös isch, öbbe wenn as Grund aagee wird, ass er im Ufdraag vom ene Gott kämpft wurd und är e Hand het, in däm wo bassiert. Sonigi Gründ cha mä vilmol in Gsellschafte ghööre, wo die politische und religiööse Machthaber idäntisch oder äng verbunde si. Si sääge as Rächtfertigung für d Ordnig vo dr Gsellschaft, iiri Verdäidigung, Sterkig und/oder Expansioon, ass Gott es eso häig welle.

Dr Begriff isch im Hellenismus entstande und mä het en im Christedum sit em Hoochmiddelalter für d Chrüzzüüg brucht. In dr Nöizit het er au Chrieg legitimiert, wo nazionalistisch motiviert gsi si, im dütsche Sproochruum bsundrigs die antinapoleonische Befreijigschrieg, und het us ene e Kampf um e Wältaaschaujig gmacht. 

In andere Religioone git s äänligi Konzept, im Islam zum Bischbil dr Dschihad. Die Begriff vergliicht mä vilmol mit däm, wo im christianisierte Öiropa entstande isch, aber in dr Forschig wärde si nit as idäntisch aagluegt. Au dr sogenannti Grächti Chrieg, wo an razionali ethischi Kriterie bunde isch, wird vom Häilige Chrieg underschiide.

allgemäin


Biible

Middelalter

aktuell



</doc>
<doc id="39513" url="https://als.wikipedia.org/wiki?curid=39513" title="Johann Christian Wentzinger">
Johann Christian Wentzinger

De Johann Christian Wentzinger (urspringlig "Christian Wenzinger"; * 10. Dezember 1710 z Ehrestette im Brisgau; † 1. Juli 1797 z Friburg) isch e sidditsche Bildhauer, Moler un Architekt im Rokoko gsii, wu in de Hauptsach im Brisgau gschafft het. De zweet Vorname Johann het de Wentzinger sit de 1730er Johr gfiert. De Wentzinger het zue de vilsittigschte Rokoko-Kischtler z Sidditschland ghert.

Studieraise hän en no de Uusbildig (wahrschins z Friburg) un de Gsellezitt z Stroßburg 1731 uf Rom un 1737 uf Paris gfiert. No de Furtbilding uf de dertige Akademie het sich de Wentzinger as Kinschtler verstande, wu iwer em Handwerch un dodemit nit unter em Zumftzwang gstande isch. Ab 1745 het er vu Friburg us im gsamte Brisgau un de Regione drumrum gwirkt. Sii no 1761 am Minschterblatz baut, scho mit frieklassizistische Detail uusgstattet Wohn- un Atelierhuus „Zum Schönen Eck“ (Wentzingerhuus) beherbergt siter anne 1994 s Friburger Museum fir Stadtgschicht. 

Sii groß Vermege het de Wentzinger em Friburger Armespital vermacht. S kinschtlerisch un sozial Wirke vun em het d Stadt no zue sine Lebzitte mit de Ernennig zum Ehreburger un Ehrestadtrot gwirdigt. D Hand vu de Katharina Egg, de Dochter vum Burgermaischter, isch em awer versait bliwe.

De Wentzinger isch uf em Alte Fridhof begrabe wore. S Wentzingers Teschtament soll de Grund sii, wurum s de Fridhof hite no git. Er soll verfiegt haa, dass er d Erbschaft vu siim große Vermege nur em Friburger Stiftigsfond zuekumme ließ, wenn sii Grab „uf ewigi Zitte“ uf em Fridhof bstoh blieb.

De Wentzinger het vor allem as Bildhauer un Moler gschafft, no aigener Uussag au as Architekt. De Zittgnosse het er uf alli Fäll as „bauwiise“ Kinschtler gulte, wu d Mainig vun em bi städtische un private Bauwerk gfrogt gsi isch.

Zue de Hauptwerk vum Wentzinger ghere siini Biiträg zue de Uusgstaltig vu de Stiftskilche St. Galle, wun er d Uusstattig devu vu 1757–1760 glaitet ghet het: iwerlewensgroßi Statue am Ussebau, im Kilcheruum Decke- un Kuppelfreske, Stuckornamentik, allegorischi un szenischi Relief. E umfangriich Dekorationsprogramm het er scho 1748 in Schloss Ebnet bi Friburg uusgfiert ghet. Dert het er unter anderem au Garteskulpture (Vier Johreszitte – Original sit 1992 im Wentzingerhuus) un Stuckature gschaffe. Zahlriichi Arwete verwahrt s Auguschtinermuseum z Friburg. De "Ölberg aus Staufen" befindet sich hite im „Liebieghaus“ z Frankfurt am Main.

Im Friburger Minschter findet sich sii Grabmol vum General un Brisacher Feschtigskommandant Franz Christoph von Rodt (1671–1743) un de Daufstai, wu vu ihm anne 1768 entworfe bzw. modelliert wore isch. Uusgfiert wore isch de awer vum Joseph Hörr un em Anton Xaver Hauser.

Dezu het er e Triumphboge fir d Marie Antoinette gschaffe, wu die im Friejohr 1770 uf ihre Bruttfahrt dur Friburg graist isch.

Z Friburg sin newem Wentzingerhuus ai Stroß, zwoo Schuele (Wentzinger-Gymnasium un Wentzinger-Realschuel) un e Birokomplex (Wentzinger-Hof) noch em Kinschtler gnennt wore.

Zum 300. Geburtstag vum Kinschtler het s Auguschtinermuseum vum 27. November 2010 bis zum 6. März 2011 e Uusstellig veraastaltet.



</doc>
<doc id="39517" url="https://als.wikipedia.org/wiki?curid=39517" title="Hoëdic">
Hoëdic

Hoëdic (amtli Hœdic, bretonisch "Edig") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Dr Bann vu dr Gmai umfasst d Insle Île Hœdic, e chlaini Granit-Insle im Golf vu Biskaya, in dr sidlige Bretagne. D Insle isch rund 3 km lang, zwische 0,7 un 1 km brait un lyt 36 km vu Vannes un 58 km vu Lorient. Si het e Oberflechi vu 208 ha, di hegscht Hebig lyt 22 m iber em Meeresspiegel. Uf dr Insle git s nume ai Sidlig un dr Hafe Port Neuf.

Hoëdic isch zum erschte Mol gnännt wore im 13. Jh. as "Heidic" (13. Jh.: "Heizic", 1548: "Hedic", 1636: "Heydic ou Oatdic", 1636: "Hoüadic", 1654: "Heydic", 1815: "Isle de Hoedic").

 vu Hoëdic isch . Hoëdic ghert zum Kommunalverband .


Dr traditionell Dialäkt vu Hoëdic ghert zum Bretonisch.




</doc>
<doc id="39518" url="https://als.wikipedia.org/wiki?curid=39518" title="Île d’Arz">
Île d’Arz

Île d’Arz (bretonisch "An Arzh") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Dr Bann vu dr Gmai umfasst d Insle "Île d’Arz" im Golf vu Morbihan drei Kilometer vor dr bretonische Kischte, acht km vu Vannes un 45 km vu Lorient. D Insle isch rund 2,5 km lang un 2 km brait.

Île d’Arz isch zum erschte Mol gnännt wore anne 1031 as "Art Insula" (1034: "Insule Art", 1164: "Insule de Arto", 1179: "Isle d'Ars", 1252: "Arz", 1764: "I. d'Ars", 1815: "Isle d'Arz").

 vu Île-d’Arz isch . Île d’Arz ghert zum Kommunalverband .

D Insle het rund 250 Yywohner, in dr Hauptsaison chemme aber bis zue 2500 Bsuecher am Dag, im Johr insgsamt rund 200.000 Mänsche.

Uf dr Insle het di grescht Segelschuel vu Frankrych, Les Glénans, ain vu ihre Sitz. Dert wäre praktischi un theoretischi Segelkurs uf Franzesisch aabote.

Dr traditionell Dialäkt vu Île d’Arz ghert zum Bretonisch.




</doc>
<doc id="39519" url="https://als.wikipedia.org/wiki?curid=39519" title="Île d’Houat">
Île d’Houat

Île d’Houat (bretonisch "Houad ") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Île d’Houat isch e Insle in dr Bucht vu Quiberon am Yygang zum Golf vu Morbihan, 33 km vu Vannes un 50 km vu Lorient. Dr hegscht Punkt lyt 42 Meter iber em Meeresspiegel. Uf d Insle chunnt mer per Schiff vu Quiberon uus oder vu Vannes mit Katamarane. Dr Hafe vu dr Insle isch s chlai Fischerdorf Port-Saint-Gildas.

Île d’Houat isch zum erschte Mol gnännt wore im 13. Jh. as "Houat" (1453: "Hoat", 1548: "Houil", 1636: "Hoüath", 1815: "Isle de Hoat").

 vu Île-d’Houat isch . Île d’Houat ghert zum Kommunalverband .

Dr traditionell Dialäkt vu Île d’Houat ghert zum Bretonisch.

Dr Kriminalroman „The Portrait“ vum britische Schriftsteller Iain Pears spilt uf dr Insle.





</doc>
<doc id="39520" url="https://als.wikipedia.org/wiki?curid=39520" title="Beinwil">
Beinwil

Beinwil isch dr Name vu däne Ortschafte in dr Schwyz:



</doc>
<doc id="39522" url="https://als.wikipedia.org/wiki?curid=39522" title="Aseniden">
Aseniden

S Huus Asen () isch e bulgarischi Herrschaftsfamilie gsi. Iire Aaghöörige het mä au "Asse", "Assenide", "Aseniter", "Asenide" und z Byzanz "Asanes" (Ασάνης) gsäit.

D Häärkumft vo dr Dünastii "Asen" isch umstritte. Mä vermuetet ass iire Ursprung walachisch oder kumanisch chönnt si. In Urkunde vom Zar Kalojan git s e Kontinuidäät zu de Herrscher vom erste bulgarische Riich.

Im Middelalter isch d Festig Lowetsch Sitz vom Boljare Asen worde, em Gründer vo dr Dünastii. 1185/1186 isch si uner sine Söön Iwan Asen I. und Theodor Peter IV. Asen Zentrum vom ene Ufstand gege dr byzantinisch Kaiser Isaak II. Angelos worde uf em Gebiet zwüschen em Balkangebirg und dr Donau. 1187 häi d Bulgare in Lowetsch mit Byzanz Friidensverdraag underschriibe, wo s Zwäite bulgarische Riich »de jure« anerkennt het.. D Stadt Tarnowgrad isch die nöiji Hauptstadt worde. Under dr Dünastii Asen isch s em zwäite Bulgarische Reiich glunge, uf e nöije Höhepunkt z choo. Es het d Balkanhalbinsle nit nume milidäärisch sondern au kulturell dominiert.

Hervorragendi Herrscherpersönligkäite si in dr Gründergenerazioon dr Kalojan gsi, wo 1204 d Understützig vom Babst für e Zarechröönig und für en unabhängigi Chilleorganisazioon under em bulgarische Patriarch überchoo het, und si Növöö Iwan Asen II. (1218–1241) wo dr Usurpazioonsversuech vo sim Unggle Boril (1204–1218) beändet het. Mit ere gschickte Hürootspolitik si d Asenide mit em ungarische, serbische und epirotische Herrscherhuus verwandt worde und mit de Latiiner z Konstantinopel und de Grieche z Nikäa. D Asenide si mit em Kaliman II. Asen (1256–1257) in dr diräkte männlige Linie usgstorbe.






</doc>
<doc id="39524" url="https://als.wikipedia.org/wiki?curid=39524" title="Île-aux-Moines">
Île-aux-Moines

Île-aux-Moines (bretonisch "Enizenac'h") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Dr Bann umfasst di glychnamig Insle "Île-aux-Moines", e sibe Kilometer langi un fimf Kilometer braiti Insle im Golf vu Morbihan, 10 km vu Vannes un 42 km vu Lorient. Dr Bann umfasst d Île-aux-Moines, e sibe Kilometer langi un fimf Kilometer braiti Insle im Golf vu Morbihan, 10 km vu Vannes un 42 km vu Lorient. Dr hegscht Punkt vu dr Insle lyt 31 Meter iber em Meeresspiegel. Zue dr Gmai ghere au d Insle "Île Creïzic" un e baar chlaini Insle.

Île-aux-Moines isch zum erschte Mol gnännt wore im 9. Jh. as "Crialeis" (9. Jh.: "Enesmanach", 15. Jh.: "Isle au(x) Moene(s)", 1764: "I. aux Moines", 1809: "Isle aux Moines").

 vu Île-aux-Moines isch . Île-aux-Moines ghert zum Kommunalverband .

Dr traditionell Dialäkt vu Île-aux-Moines ghert zum Bretonisch.




</doc>
<doc id="39525" url="https://als.wikipedia.org/wiki?curid=39525" title="Inguiniel">
Inguiniel

Inguiniel (bretonisch "An Ignel", [niˈɲəl] oder [niˈjəl]) isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Inguiniel lyt am Scorff, 53 km vu Vannes un 27 km vu Lorient uf ere Hechi zwische 49 m un 171 m iber Normalnull. 
D Nochbergmaine sin Plouay im Weschte, Berné un Kernascléden im Nordweschte, Lignol im Norde, Persquen im Nordoschte, Bubry im Oschte un Lanvaudan im Side. Zue dr Gmai ghere d Wyler Keransquer, Kergal vihan, Kergal vras, Nezerc'h un Poulgroix.

Inguiniel isch zum erschte Mol gnännt wore anne 1280 as "Yguyniel" (1323: "Ynginhiel", 1387: "Yguinel").

 vu Inguiniel isch . Inguiniel ghert zum Kommunalverband .

Dr traditionell Dialäkt vu Inguiniel ghert zum Bretonisch.




</doc>
<doc id="39526" url="https://als.wikipedia.org/wiki?curid=39526" title="Inzinzac-Lochrist">
Inzinzac-Lochrist

Inzinzac-Lochrist (bretonisch "Zinzag-Lokrist") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Inzinzac-Lochrist lyt am Blavet, 13 km nordeschtlig vu Lorient un 43 km vu Vannes uf ere Hechi zwische 2 m un 111 m iber Normalnull. Zue dr Gmai ghere d Ortsdail Inzinzac, Lochrist, Penquesten un Kerglaw.

Inzinzac isch zum erschte Mol gnännt wore anne 1319 as "Insinsac" (1327: "Isinsac", 1387: "Disinsac", 1516: "Izinzac"), Penquestlen anne 1427, Kerglaw 1427.

 vu Inzinzac-Lochrist isch . Inzinzac-Lochrist ghert zum Kommunalverband .

Dr traditionell Dialäkt vu Inzinzac-Lochrist ghert zum Bretonisch.




</doc>
<doc id="39527" url="https://als.wikipedia.org/wiki?curid=39527" title="Zweites Bulgarenreich">
Zweites Bulgarenreich

S Zwäite Bulgarische Riich isch e Staat zwüschen em Balkangebirg und dr Donau gsi, wo vo 1186 aa existiert het und im 14. Joorhundert in meereri Däilriich zersplidderet und denn vo de Osmane erooberet worden isch.

1185 häi d Brüeder Asen und Peter en Ufstand gege s Byzantinische Riich aagfange, wo 1186 zur Errichdig vom "Zwäite Bulgarische Riich" gfüert het, wo vo Byzanz im Friidensverdraag vo Lowetsch anerkennt worden isch. Wil die erste Herrscher us em Huus Asen gstammt häi het men em Riich am Aafang au "„Riich vo de Asene“" oder "„Asenideriich“" gsäit. S Zentrum vo dr Bewegig isch d Stadt Tarnowo gsi, wo denn die vierti Hauptstadt worde isch. In de Joorzäänt druf het Bulgarie d Schwechi vom Byzantinische Riich chönne usnütze, wo s noch dr Eroberig vo Konstantinopel dur d Latiiner 1204 in meereri Däilstaate usenander gheit isch.

Zwüsche 1197 und 1207 isch dr Kalojan, dr jüngeri Brueder vom Peter und vom Asen, Zar vo Bulgarie gsi. Er het milidäärisch Erfolg gha, wo dr Staat gsicheret häi. Wo Byzanz sich im Land het welle iimische, het dr Zar e Bund mit em Babst Innozenz III. abgschlosse. Bulgarie hätt sölle römisch-katholisch wärde, und drfür het dr Kalojan dr Ditel „Rex“ übercho. Dä Bund het aber nume churz ghebt. Im Kalojan sini Drubbe si gege d Ridder vom Vierte Chrüzzuug in s Fäld zooge und häi am 14. April 1205 e Däil vo dr Chrüzridderarmee in dr Schlacht vo Adrianopel gschlaage und häi dr Kaiser vom Latiinische Kaiserriich Balduin vo Flandere gfangegnoo.

Dr Zar Iwan Asen II. het vo 1218 bis 1241 regiert. Er het e Räije vo milidäärische Erfolg gha und isch diplomatisch seer gschickt gsi. Er het am 9. Merz 1230 d Schlacht vo Klokotniza gwunne und het schliesslig über e groosses Territorium zwüschen em Schwarze Meer im Oste, dr Adria im Weste, em Egeische Meer im Süde den Karpaten und em Fluss Dnestr im Norde und Nordoste gherrscht. Bulgarie isch die sterksti Macht uf dr Balkanhalbinsle gsi. As Zäiche für si Siig het dr Iwan Asen d Chille vo de "Häilige 40 Mertüürer" in sinere Hauptstadt Weliko Tarnowo lo baue. 
Vo 1261 aa, wo d Byzantiner Konstantinopel zruggerooberet häi, het s immer wider Komflikt mit Byzanz gee, aber au mit Ungarn, und sit em Ändi vom 13. Joohundert isch an dr Westgränze Serbie en ärnsthafte Konkurränt vom Bulgarische Riich worde. Im 14. Joorhundert het sich s Bulgarische Riich in meereri Staate und Fürstedümer gspalte, wo vonenander unabhängig gsi si. S grösste vo deen isch s Köönigrich vo Tarnow gsi, e bitz chliiner si s Köönigriich vo Widin und s Fürstedum Dobrudscha gsi und in de Rhodope und in Makedonie het s non ebaar chliini Fürstedümer ghaa. Die Chliistaate häi under sich und gege d Byzantiner, d Ungare, d Serbe, d Venezier und d Genuese Chrieg gfüert.

1354 häi die Ottomanische Türke in Öiropa Fuess gfasst und die gschwechte bulgarische Staate häi sich kuum me chönne weere. 1362 häi d Ottomane Plowdiw (Philippopolis) erooberet und 1382 Sofia. Denn häi si 1389 d Serbe bi Kosowo Polje gschlaage und häi 1393 aagfange Tarnow z belaagere, wo si noch drei Möönet iignoo häi. Dr bulgarisch Zar Iwan Schischman het sich im osmanische Sultan Bayezid I. underworfe und isch si Wassall worde. 1395 het en dr Sultan lo hiirichde. 1396 si d Türke im Köönigriich vo Widin iigfalle und das isch s Ändi vom letschte unabhängige bulgarische Staat gsi.

Die bulgarischi Kunst in dere Zit wird vo dr "Schuel vo Tarnowo" representiert. D Archidektuur, Kunst und Litratuur, Muusig und s gäistlige Lääbe häi sich entfaltet under de Asenide. Noch em Fall vo Bulgarie si bulgarischi Schriftgleerti, Archidekte, Mooler und Bauhandwärker us de Gebiet vo Tarnowo, Widin, Dobrudscha in d Länder zringsume usgwanderet und häi dört groosse Iifluss uf die kulturelli Entwicklig gha, so in Serbie, dr Walachei, dr Moldau, Transsilvanie und Russland.


</doc>
<doc id="39528" url="https://als.wikipedia.org/wiki?curid=39528" title="Josselin">
Josselin

Josselin (Gallo "Jocelein, Jocelin, Joczelein", bretonisch "Josilin") isch e franzesischi Stadt im Département Morbihan in dr Region Bretagne.

D Gmai ghert zum un zum Arrondissement .

Josselin lyt am kanalisierte Fluss Oust im Zäntrum vu dr alte Grofschaft Porhoët, 37 km vu Vannes un 65 km vu Lorient uf ere Hechi zwische 32 m un 93 m iber Normalnull. 

Josselin isch zum erschte Mol gnännt wore im 11. Jh. as "Castro Joscelini" (1129: "Castrum Guoscelini", 1371: "Castri Iocelini", 1406: "Jocelin", 1453: "Jocelyn", 1453: "Josselino", 1630: "Gosselin"). Josselin isch d Residänzstadt vu dr Herzeg vu Rohan gsii.

 vu Josselin isch . Josselin ghert zum Kommunalverband .

Dr traditionell Dialäkt vu Josselin ghert zum Gallo.





</doc>
<doc id="39529" url="https://als.wikipedia.org/wiki?curid=39529" title="Kerfourn">
Kerfourn

Kerfourn (bretonisch "Kerforn") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Kerfourn lyt 43 km vu Vannes un 52 km vu Lorient uf ere Hechi zwische 92 m un 138 m iber Normalnull. D Nochbergmaine sin Noyal-Pontivy im Weschte, Gueltas im Nordoschte, Crédin im Oschte un Naizin im Side.

Kerfourn isch zum erschte Mol gnännt wore anne 1461 as "Kerforn". Im Johr 1839 isch s Dorf e aigeständigi Gmai wore, scho 1802 isch d Bfarrei sälbständig wore.

 vu Kerfourn isch . Kerfourn ghert zum Kommunalverband .

Dr traditionell Dialäkt vu Kerfourn ghert zum Bretonisch.




</doc>
<doc id="39530" url="https://als.wikipedia.org/wiki?curid=39530" title="Minitel">
Minitel

Dr Minitel ìsch a Videotex-Terminal gsìì. Dàs hàt's ìm Frànkrìch zwìscha 1982 un 2012 gaa. Dia Tecknologie hàt ìn da 80. Johra a großer Erfolg ghàà, ungfahr wia s Ìnternet dàto. Un ewa, ìn da 90. Johra, mìt dr Verbreitung vum Ìnternet ìsch dr Minitel làngsàm verschwunda.

Dr Terminal hàt wia-n-a gànz eifàch Computer üsgsah. D Firma „France Telecom“ hàt na ìn ìhra Kunda ummasunscht zu Verfiagung brocht. S Hàuiptziel ìsch gsìì, s Telefonbüech z'ersetza: mìt em Dianscht 11 hàt ma a Telefonnummer känna fìnda, fàscht ummasunscht (wenn d Verbìndung nìt ìwer 3 Minütta düürt hàt).

's hàt noch àndra Dianscht gaa, mehr àttràktiv un tiirer, zum Beispiel Noochrìchta, Spìeler, oder d erschta soziàla Netzwark wo ma Litt on-line hàt känna traffa.

Dr Minitel hàt s frànzeescha Netzwark Télétel (vu dr Firma „Transpac“) verwanda, si Kommunikationsprotokoll ìsch X.25 gsìì. D Teletel-Sitta sìn èifàch gsìì, meischtens mìt kurza Text, eifàcha Bìlder un a pààr Fàrwa; so han sa nìt làng brüücht fer z'làda. Àls Benutzer-Schnìttschtella hàt dr Terminal a Bìldschìrm un a Tàschtàtur ghàà. Fer z'funktionniara hàt's a Stromkàwel un a Telefonlinia brüücht.

D erschta tecknischa Test han ànna 1980 ààgfànga, mìt 2500 Terminal ìn a pààr Städter: Versailles, Vélizy-Villacoublay, Jouy-en-Josas, Buc, Bièvres un Les Loges-en-Josas. Dàs Entwurf hàt noh nìt Minitel gheißa, 's ìsch numma à Màschìnla gsìì, wo àns Television igsteckt hàt müeßa sìì.

Ànna 1981 ìsch dr „Minitel“ erschuna, 4000 sìn ìn dr Ille-et-Vilaine üsteilt worra. Ànna 1982 hàt's sìch ìns gànza Frànkrìch verbreitet. Dr erscht Model „Minitel 1“ hàt's ummasunscht gaa. Speeter hàt's bessera Model gaa, wo ma ìn France Telecom hàt müeßa lehna. Dr Minitel ìsch ìm Àlltàg ìmmer wìchtiger worra, 's hàt ìmmer mehr Dianscht gaa, wo sehr verschìeda gsìì sìn: Vorischrìft ìn da Schüela, Bànka, SNCF (fer Reisa vorbstella), Watterprognosa, Horoskop, Spìeler, on-line Chat, vìelmols mìt Sex-Hìntergedanka („Minitel rose“, uf Frànzeesch)...

Ìm Elsàss hàt d Zittung DNA a elsassisch Télétel-Dianscht erstellt, mìt ema Message-Netzwark: 's hàt gheißa „GRETEL“. (Dr Nàmma „GRETEL“ ìsch prima gfunfa gsìì: ar teentgermànisch un andet mìt „TEL“, was fer a Télétel-Dianscht sehr Moda gsìì ìsch.)
D Priisa sìn verschìeda gsìì:
S Telefonbüech 11 (wo àm 18/10/1996 36 11 worra ìsch) ìsch noch a bsunderer Fàll gsìì: ummasunscht wahrend da drèi erschta Minütta, nochar noch zìmlig bìllig. Ìn da letschta Johra hàt dr 3611 glich ìn da erschta Minütta scho a Kleinigkeit koschta (0,225 € fer d erschta 3 mn un dernoh 0,112 € àlla 2 mn).

Dr Minitel ìsch a großer kommerzieller Erfolg gsìì.

Ìn da 90. Johra hàt sìch s Ìnternet entwìckelt. Mìt scheenera Sitta, pràktischer un bìlliger às s Vidéotex, hàt s Ìnternet dr Minitel ìn d Schatta gstellt. Vìel Dianscht un Betrìeb hàt ma gliichzittig uf em Minitel un uf em Ìnternet gfunda. Àwer teil stààtliga Dianscht hàt's a Zitt làng numma uf em Minitel gaa, zum Beispiel dia fer sìch ìn Hochschüela oder àn stààtliga Concours ischriiwa. Dr Minitel, wo zeerscht a Symbol vu dr Modernität gsìì ìsch, ìsch uf eimol a Symbol vu dr „frànzeescha Àltmeedigkeit“ worra.

A Minitel-Emulàtor uf Linux ìsch entwìckelt worra: „Xtel“.

Ànna 2000 ìsch dr i-minitel erschuna, a Àrt Mìschung vu da beida Tecknologie: a Minitel-Emulàtor wo dur s Ìnternet funktionniart hàt.

Obwohl àss sìch s Ìnternet sehr verbreitet ghàà hàt, hàt's doch noch zìmlig vìel Minitel-Benutzer gaa.

S Bschluss vum Télétel-Dianscht ìsch zeerscht fer àm Septamber 2011 vorgsah gsìì, 's ìsch àwer doch noch a pààr Monet wittersch gànga.

Schliaßlig ìsch s Télétel-Netwark àm 30 Juni 2012 àbgstellt worra, dàs heißt s And vum Minitel, drissig Johr noh sinera Erstellung.



</doc>
<doc id="39531" url="https://als.wikipedia.org/wiki?curid=39531" title="Johannes II. (Byzanz)">
Johannes II. (Byzanz)

Dr Johannes II. Komnenos (, * 13. Septämber 1087 z Konstantinopel; † 8. April 1143 im Taurus) isch dr byzantinisch Kaiser vo 1118 bis zu sim Dood gsi. Si Regierig isch samft und grächt gsi und dorum het men em dr byzantinisch Marcus Aurelius gsäit. Mit sim persönlige Vorbild het er d Sitte vo dr Zit verbesseret. Er het brobiert d Gröössi vom byzantinische Riich wider eso häärzstelle, wie si vor dr Katastrofe vo dr Schlacht vo Manzikert 1071 gsi isch (Restauratio imperii).

Dr Johannes II. stammt us em Huus vo de Komnene, dr byzantinische Herrscherfamilie, wo lenger as alli andere regiert het. Er isch dr eltisti Soon vom Kaiser Alexios I. mit siner Frau Irene Dukaina gsi und isch au bekannt as "Kaloioannes" (dr schööni Johannes).

Im Johannes si Schwöster, d Anna Komnena, get welle, ass iire Maa, dr Nikephoros Bryennios, Käiser wurd, aber dr Johannes het sich chönne duuresetze.

Er het 1122 d Petschenege gschlaage, wo si in s Riich iigfalle si und die Gfoor für immer uf d Site gschafft. Sini Siig über d Ungare und die ufständische Serbe häi dr Friide im öiropäische Däil vom byzantinische Riich gsicheret, und er het sich denn chönne draamache, die verloorene Gebiet in Asie zruggzeroobere. Er het Erfolg ghaa gege d Seldschuke (1135) und het deren iiri Fortschritt aaghalte. In Sürie het er aber gege d Araber nüt usgrichdet.
Wil d Normanne under iirem Köönig Roger II. in Sizilie iiri Macht usbaut häi, het dr Johannes mit de dütsche Köönig Lothar III. und Konrad III. dr Verdraag vo Thessaloniki abgschlosse.

D Republik Venedig het sich aber iim gegenüber chönne duuresetze. Sit em 11. Joorhundert het Byzanz käi nennenswärti Marine me gha uns isch vo dr Seemacht vo de Venezier abhängig gsi. Wo dr Johannes brobiert het d Briwilegie wo d Venezier in sim Riich ghaa häi, z beschniide, häi die e baar byzantinischi Haafestedt blünderet und dr Johannes het müesse chlii biigee. Si Finanzpolitik isch aber eender erfolgriich gsi.

Dr Johannes het sich uf ere Jagd im Taurus verletzt und isch an ere Bluetvergifdig gstorbe. Er het aber no Ornig in dr Noochfolg chönne mache und si vierte Soon, dr Manuel I. Komnenos als Kaiser iigsetzt.



</doc>
<doc id="39532" url="https://als.wikipedia.org/wiki?curid=39532" title="Kergrist">
Kergrist

Kergrist (bretonisch "Kergrist") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Kergrist lyt im Norde vu Morbihan an dr Gränze zum Département Côtes-d’Armor, 57 km vu Vannes un 54 km vu Lorient uf ere Hechi zwische 79 m un 166 m iber Normalnull. 

Kergrist isch zum erschte Mol gnännt wore anne 1205 as "Guercrist" (1255: "Villa Christi", 1535: "Lochrist").

 vu Kergrist isch . Kergrist ghert zum Kommunalverband .


Dr traditionell Dialäkt vu Kergrist ghert zum Bretonisch.


Syt 2001 findet z Kergrist alljohr e Rockabilly-Festival statt.



</doc>
<doc id="39533" url="https://als.wikipedia.org/wiki?curid=39533" title="Kernascléden">
Kernascléden

Kernascléden (bretonisch "Kernaskledenn" [kɛʁnaskledən], im lokale Dialäkt "Karnasenn" [kaʁnasən]) isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Kernascléden lyt in dr "Pays Pourlet" im Dal vum Scorff, 57 km vu Vannes un 29 km vu Lorient uf ere Hechi zwische 89 m un 163 m iber Normalnull. Nochbergmaine sin Berné, Inguiniel, Lignol un Saint-Caradec-Trégomel.

Kernascléden isch zum erschte Mol gnännt wore anne 1428 as "Kernasteden" (1430: "Kernastreden", 1430: "Kaerenascheden").

Drotz ass im Dorf scho im 15. Johrhundert e großi Bfaarchilche böue woren isch, het d Gmai bis anne 1908 het zue dr Bfarrei Saint-Caradec-Trégomel ghert. E sälbschtständigi Gmai isch Kernascléden anne 1955 wore.

 vu Kernascléden isch . Kernascléden ghert zum Kommunalverband .

Dr traditionell Dialäkt vu Kernascléden ghert zum Bretonisch.





</doc>
<doc id="39536" url="https://als.wikipedia.org/wiki?curid=39536" title="Kervignac">
Kervignac

Kervignac (bretonisch "Kervignag" [kɛɾviˈɲak]) isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Kervignac lyt 38 km vu Vannes un 10 km vu Lorient uf ere Hechi zwische 0 m un 70 m iber Normalnull. Nochbergmaine sin Hennebont im Nordweschte, Languidic im Norde, Brandérion im Nordoschte, Lanester im Weschte, Nostang im Oschte, Locmiquélic im Sidweschte un Merlevenez im Side.

Kervignac isch zum erschte Mol gnännt wore im 6. Jh. as "plebem Veneacam" (1037: "Chervenac", 1280: "Kerveniac", 1280: "Kereniac", 1282: "Creveniac", 1387: "Kaervinyac", 1405: "Quiliviniac").

 vu Kervignac isch . Kervignac ghert zum Kommunalverband .


Dr traditionell Dialäkt vu Kervignac ghert zum Bretonisch.




</doc>
<doc id="39537" url="https://als.wikipedia.org/wiki?curid=39537" title="Manuel I. (Byzanz)">
Manuel I. (Byzanz)

Dr Manuel I. Komnenos (, * 28. Novämber 1118; † 24. Septämber 1180) isch vo 1143 bis 1180 dr byzantinisch Kaiser gsi. Er gältet as äine vo de letschte bedütende Herrscher vo Byzanz. 

Dr Kaiser Johannes II. het churz vor sim Dood 1143 sim jüngste Soon Manuel d Chroone sälber uf e Chopf gsetzt und het denn sini Generääl lo schwööre, d Droonfolg z anerkenne.

Dr Manuel het uf em Balkan energisch iigriffe und het Chläiasie zerst eender e chli vernoochläässigt. 
Noch eme Fäldzug in de Joor 1149–1150 het er Serbie under d Chnutte überchoo.
Im Strit um Dalmazie und Kroazie häi d Ungare 1167 d Schlacht bi Sirmium gege d Byzantiner und d Raszier, wo mit ene verbündet gsi si, verloore. Mit däm isch die ganzi westligi Balkanhalbinsle byzantinisch worde. Denn het dr Manuel I. d Donaugränze afo befestige.
Dr Kaiser het gueti Bezieige zu de Staufer ghaa, bsundrigs zum Konrad III., won er wäärend em Zwäite Chrüzzuug kennegleert het und 1148 z Thessaloniki e Bündnis abgschlosse het. Das isch gege d Normanne in Underitalie grichdet gsi, und dr Manuel het sä vo 1147 aa in meerere Gfächt bekämpft. Noch em Dood vom Konrad si d Bezieige schlächter worde, wo d Byzantiner z Ancona glandet si, was im römisch-dütsche Kaiser Friedrich I. nid grad gfalle het. 1158 het dr Manuel sini Drubbe zruggzooge und sich denn mit em normannische Sizilie gegen e Friedrich verbündet und au die oberitaliänische Stedt in iirem Kampf gegen e Barbarossa understützt het. Dr Manuel het s denn e Zitli lang mit em Babst ghalte, und denn wider mit em Barbarossa, aber nüt isch vo däm uusechoo.

Drfür isch s em denn im Oste umso besser gloffe. Er het Kilikie gwunne. Denn isch noch eme Komflikt mit em Chrüzfaarerstaat Antiochia s Fürstedum Antiochia e byzantinischs Lääche worde. Dr General Johannes Axuch isch gege d Türke erfolgriich gsi. Dr Iifluss vo Venedig, wo immer sterker worde isch, hätt e Bündnis mit Genua und Pisa sötte iischränke. Dr Manuel het die byzantinischi Posizioon in Anatolie sterker gmacht, het denn aber 1176 d Schlacht vo Myriokephalon gege d Türke verloore und mit ere Chäiasie.




</doc>
<doc id="39538" url="https://als.wikipedia.org/wiki?curid=39538" title="Groucho Marx">
Groucho Marx

Dr Julius Henry Marx, bekannter als Groucho Marx (* 2. Oktober 1890 z New York City; † 19. August 1977 z Los Angeles) isch e amerikanische Enterteiner, Pantomiim und Schauspiiler gsi. Zämme mit sine Brüeder Chico, Harpo, Zeppo und Gummo si si as d Marx Brothers berüemt worde. Si häi im Vaudeville, am Broadway und im Kino groosse Erfolg ghaa. 1974 het er en Eerenoscar für si Lääbenswärk überchoo.






</doc>
<doc id="39539" url="https://als.wikipedia.org/wiki?curid=39539" title="La Chapelle-Caro">
La Chapelle-Caro

La Chapelle-Caro (Gallo "La Chapèll-Carotz", bretonisch "Chapel-Karozh") isch e ehmoligi franzesischi Gmai im Département Morbihan in dr Region Bretagne. Zum 1. Jänner 2016 isch si mit dr Gmaine Le Roc-Saint-André un Quily zue dr "Commune nouvelle" Val d’Oust fusioniert wore. 

La Chapelle-Caro lyt an dr N 166, 35 km vu Vannes un 72 km vu Lorient uf ere Hechi zwische 15 m un 117 m iber Normalnull. Iber dr Bann goht dr "Canal de Nantes à Brest".

Dr letscht Maire vu La Chapelle-Caro isch dr Michel Guegan gsii.

Dr traditionell Dialäkt vu La Chapelle-Caro ghert zum Gallo.




</doc>
<doc id="39541" url="https://als.wikipedia.org/wiki?curid=39541" title="La Chapelle-Gaceline">
La Chapelle-Gaceline

La Chapelle-Gaceline (bretonisch "Ar Chapel-Wagelin") isch e ehmoligi franzesischi Gmai im Département Morbihan in dr Region Bretagne. Zum 1. Jänner 2017 isch dur d Fusion vu La Chapelle-Gaceline mit dr Gmaine La Gacilly un Glénac d "Commune nouvelle" La Gacilly bildet wore.

La Chapelle-Gaceline lyt 51 km vu Vannes un 94 km vu Lorient uf ere Hechi zwische 5 m un 52 m iber Normalnull. D Nochbergmaine sin Carentoir, La Gacilly un Sixt-sur-Aff.

La Chapelle-Gaceline isch zum erschte Mol gnännt wore anne 1029 as "Uuaceline" (1340: "La Chapelle Gasceline").

Dr Maire vu La Chapelle-Gaceline isch dr Pierrick Lelievre gsii.

Dr traditionell Dialäkt vu La Chapelle-Gaceline ghert zum Gallo.




</doc>
<doc id="39542" url="https://als.wikipedia.org/wiki?curid=39542" title="Schlacht von Myriokephalon">
Schlacht von Myriokephalon

D Schlacht vo Myriokephalon isch en Usenandersetzig zwüschen em Byzantinische Riich und de Seldschuke in Früügie gsi. Si het am 17. Septämber 1176 stattgfunde und d Seldschuke häi d Byzantiner und iiri Verbündete gschlaage.

Dr Manuel I. Komnenos het scho Kilikie zruggerooberet und si Macht uf s Fürstedum Antiochia usdeent. Wo denn dr Nur ad-Din vo Aleppo 1174 gstorbe isch und si Noochfolger Saladin sich uf Egüpte konzentriert het, isch dr byzantinisch Kaiser mit ere groosse Armee uf Ikonion (Konya) marschiert. 

Dr Manuel het öbbe 25'000 Soldate ghaa, drunder Drubbe us em Fürstedum Antiochia und us Ungarn. Im Kiliç Arslan, em Sultan vo Rum, si Armee isch woorschiinlig öbbe gliich grooss gsi. D Türke häi de Byzantiner e Falle gstellt, dr Manuel, wo in dr Noochhuet gsi isch, isch usgrisse und gflüchdet. Si Hauptarmee het kuum chönne kämpfe, wil s so weenig Blatz ghaa het und het sich au nid chönne zruggzie, wil dr Wäg verstopft gsi isch vom äigene Dross. Am Oobe het dr Arslan e Waffestillstand vorgschlaage, wenn d Byzantiner wurde abzie und zwäi Gränzfestige wurde ufgee. Dr Manuel het das aagnoo und isch abzooge

Im Manuel sini Chriegsmaschine si verloore gsi und nie me ersetzt worde. Byzanz het aber immer non e Armee ghaa, wo scho churz druf uf em Balkan Chrieg gfüert het. Aber vo denn aa het dr Manuel d Türke nie me aagriffe, und die häi no di no immer mee byzantinischi Gebiet bsetzt.

D Byzantiner häi dr Weste vo Chläiasie no 120 Joor lang chönne halte, bevor die türkische Osmane ganz Chläiasie in dr erste Helfti vom 15. Joorhundert erooberet häi.



</doc>
<doc id="39545" url="https://als.wikipedia.org/wiki?curid=39545" title="Andronikos I. (Byzanz)">
Andronikos I. (Byzanz)

Dr Andronikos I. Komnenos (, * um 1122; † 12. Septämber 1185 z Konstantinopel) Soon vom Isaak Komnenos und Gusäng vom Kaiser Alexios II., isch vo 1183 bis 1185 dr byzantinisch Kaiser gsi.

Dr Andronikos isch dr Änkel vom Kaiser Alexios gsi. Er het Milidäär gmacht und isch 1141 vo de Seldschuke gfange gnoo worde. Noch eme Joor het men en freikauft und er isch uf Konstantinopel an Hoof vo sim Gusäng, em Kaiser Manuel I. Komnenos, gange.

1152 het er e Fäldzuug uf Kilikie gmach gegen e Thoros II. vo Chläinarmenie, wo dört iigfallen isch. Dä het en aber in d Flucht gschlaage.

1153 isch e Verschwöörig gegen e Manuel entdeckt worde, wo dr Andronikos mitgmacht het, und er isch ins Gfängnis cho. 1165 het er chönne usbräche und isch uf Kiew an Hoof vom Groossfürst Jaroslaw vo Ruthenie gflüchdet. Vo dört us het er e Bümdnis ywüsche Byzanz und de Russe iigfäädlet und wo dr Manuel in Ungarn iimarschiert isch, het er en mit ere russische Armee understützt und isch so wider e Günstling vom Kaiser worde. Wil er 1169 nid dr ungarisch Brinz as im Manuel si Noochfolger het welle anerkenne, het men en in d Browinz Kilikie ins Exil gschiggt,- Vo dört isch er an Hoof vom Raimund vo Antiochia und het däm si Dochder Philippa ghürootet. Wil das im Kaiser Manuel nid gfalle het isch d Huroot ufglööst worde. 

Dr Andronikos isch denn uf Jerusalem zooge und wil dr Köönig Balduin denn z Egüpte gsi isch, het er d Verdäidigung gege d Araber gläitet. Er het sich in d Theodora Komnena verliebt, und wil si Angst vor dr Wuet vom Manuel gha häi, si si an Hoof vom Sultan vo Damaskus gflüchdet, vo dört uf Persie und Turkestan und denn über e Kaukasus ins Gebiet vo de Türke an dr Gränze zur Browinz Trapezunt, wo dr Andronikos denn immer wider überfalle het.

Won er emol uf som ene {berfall gsi isch, het dr Statthalter vo Trapezunt si Frau und sini Chinder gfange gnoo und uf Konstantinopel brocht. Dr Andronikos het sich underworfe und dr Manuel het en churz vor sim Dood 1180 begnaadigt.

Denn isch dr Protosebastos Alexios, en Unggle vom Alexios II., Regänt worde, und die Aadlige häi mit em Andronikos afo verhandle. Dr Protosebastos isch gstürzt und bländet worde. Wo dr Andronikos uf Konstantinopel zruggchoo isch, het er d Latiiner dört afo umbringe.
Die latiinischi Flotte im Schwarze Meer het druf d Stedt und d Chlöster an de Ufer vom Marmarameer verwüstet und alli Iiwooner umbrocht. Denn isch si uf Thessalie, wo si mit em yerstööre und ermorde witergmacht het.

Dr Andronikos het dr Alexios 1182 zum Kaiser kröönt und het d Regierigsgschäft übernoo. Im Joor druf isch dr Alexios ermordet worde. Dr Andronikos isch vo denn aa eläi Herrscher gsi. Er het Missständ abgstellt, d Macht vom Aadel broche und d Korrupzioon bekämpft. Das het die Aadlige gegen en ufbrocht. Si häi dr Wilhelm II. vo Sizilie um Hilf bittet. Dä het denn 1185 Thessaloniki erooberet und zerstöört, isch denn aber gschlaage worde und zrugg uf Sizilie gange.

Dr Isaak Angelos hätt wie die andere Aadlige au, sötte umbrocht wärde. Er isch aber im ene Ufruer zum Kaiser usgrüeft worde, het dr Andronikos sine Gegner usgliiferet, won en drei Dääg lang gfolteret häi. Dr Andronikos isch am 12. Septämber 1185 gstorbe. Er isch dr letschti vo de Kaiser vo dr Komnene-dünastii gsi.



</doc>
<doc id="39546" url="https://als.wikipedia.org/wiki?curid=39546" title="La Chapelle-Neuve (Morbihan)">
La Chapelle-Neuve (Morbihan)

La Chapelle-Neuve (bretonisch "Ar Chapel-Nevez") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

La Chapelle-Neuve lyt 27 km vu Vannes un 34 km vu Lorient uf ere Hechi zwische 35 m un 149 m iber Normalnull. Nochbergmaine sin Guénin im Norde, Plumelin im Oschte, Pluvigner im Side un Camors un Baud im Weschte.

 vu La Chapelle-Neuve isch . La Chapelle-Neuve ghert zum Kommunalverband .


Dr traditionell Dialäkt vu La Chapelle-Neuve ghert zum Bretonisch.




</doc>
<doc id="39547" url="https://als.wikipedia.org/wiki?curid=39547" title="La Croix-Helléan">
La Croix-Helléan

La Croix-Helléan (Gallo "La Croèz-Hélian", bretonisch "Ar Groez-Helean") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

La Croix-Helléan lyt 39 km vu Vannes un 69 km vu Lorient uf ere Hechi zwische 47 m un 111 m iber Normalnull. D Nochbergmaine sin Guillac, Helléan, Josselin, La Grée-Saint-Laurent un Lanouée.

La Croix-Helléan isch zum erschte Mol gnännt wore um 1350 as "Pouillé Tours La Croeiz" (15. Jh.: "Pouillé Tours Crux Heleana", 16. Jh.: "La Croix Helen", 1731: "La Croix Heliant").

 vu La Croix-Helléan isch . La Croix-Helléan ghert zum Kommunalverband .

Dr traditionell Dialäkt vu La Croix-Helléan ghert zum Gallo.




</doc>
<doc id="39554" url="https://als.wikipedia.org/wiki?curid=39554" title="La Gacilly">
La Gacilly

La Gacilly (Gallo "La Gaczilhae", bretonisch "Gazilieg") isch e franzesischi Gmai im Département Morbihan in dr Region Bretagne. Zum 1. Jänner 2017 isch dur d Fusion vu dr Gmai La Gacilly mit dr Gmaine La Chapelle-Gaceline un Glénac d "Commune nouvelle" La Gacilly bildet wore.

D Gmai ghert zum un zum Arrondissement .

La Gacilly lyt am Fluss Aff, 49 km vu Vannes un 92 km vu Lorient uf ere Hechi zwische 4 m un 98 m iber Normalnull. D Nochbergmaine sin Carentoir im Norde, Sixt-sur-Aff un Cournon im Oschte, Bains-sur-Oust im Sidoschte, Saint-Vincent-sur-Oust im Side, Les Fougerêts un Peillac im Sidweschte un Saint-Nicolas-du-Tertre im Weschte. 

La Gacilly isch zum erschte Mol gnännt wore anne 1340 as "La Gacille", La Chapelle-Gaceline anne 1029 as "Uuaceline", Glénac anne 1330 as "Glannac".

 vu La Gacilly isch . La Gacilly ghert zum Kommunalverband .

Anne 1958 het dr Yves Rocher z La Gacilly syy Kosmetikfirma grindet, wu hite no dr Firmesitz im Dorf het.

Dr traditionell Dialäkt vu La Gacilly ghert zum Gallo.






</doc>
<doc id="39563" url="https://als.wikipedia.org/wiki?curid=39563" title="Komnenen">
Komnenen

D Komnene (griechisch "Komnenos", Plural "Komnenoi", wiibligi Form "Komnena") si en Aadelsdünastii im Byzantinische Riich gsi. Si häi vo 1057 bis 1059 und denn vo 1081 bis 1185 as Kaiser z Byzanz gherrscht, und vo 1204 bis 1461 as "Großkomnene" (Μέγας Κομνηνός) im Kaiserriich Trapezunt.

D Komnene si en Offiziersfamilie gsi, wo us em Dorf "Komne" gstammt häi (mä wäiss nit wo s gsi isch: eventuell z Thrakie, woorschiinliger aber z Chläiasie). Si häi sich z Paflagonie niidergloo und si sit dr Zit vom Kaiser Basileios II. Groossgrundbsitzer gsi. Under iirer Herrschaft si uf dr äinte Site d Wirtschaft und d Verwaltig vom Land verfalle, uf dr andere Site het d Kultur e Blüetezit erläbt. D Bewärtig vo dr Komneneherrschaft isch in dr Forschig dorum ambivalänt.










</doc>
<doc id="39564" url="https://als.wikipedia.org/wiki?curid=39564" title="La Grée-Saint-Laurent">
La Grée-Saint-Laurent

La Grée-Saint-Laurent (Gallo "La Graéy-Saent-Laurantz", bretonisch "Ar C'hrav-Sant-Laorans") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

La Grée-Saint-Laurent lyt am Ninian, 42 km vu Vannes un 70 km vu Lorient uf ere Hechi zwische 40 m un 117 m iber Normalnull. Nochbergmaine sin Les Forges im Norde, Lanouée im Weschte par, La Croix-Helléan un Helléan im Side un Saint-Malo-des-Trois-Fontaines im Oschte.

 vu La Grée-Saint-Laurent isch . La Grée-Saint-Laurent ghert zum Kommunalverband .


Dr traditionell Dialäkt vu La Grée-Saint-Laurent ghert zum Gallo.




</doc>
<doc id="39572" url="https://als.wikipedia.org/wiki?curid=39572" title="Angeloi (Familie)">
Angeloi (Familie)

D Familie Angelos (griech. Ἄγγελος, Pl. "Angeloi", Ἄγγελοι) isch e bedütends byzantinischs Aadelsgschlächt gsi, wo am Ändi vom 11. Joohundert ufgstiige isch. E Joorhundert spööter häi meereri Angeloi dr Kaiserdroon bestiige. Es si aber schwachi Herrscher gsi und de Chrüzridder vom 4. Chrüzzuug isch s 1204 glunge, Konstantinopel z eroobere. Aaghöörigi von ere Sitelinie vo de Angeloi häi vo 1204 bis 1318 im Despotat Epirus gherrscht, eme griechische Noochfolgerstaat vom byzantinische Riich. Zitwiis si im 13. Joorhundert au Gebiet in Makedonie und Thessalie Däil vom Machtberiich vo de Angeloi gsi.

Dr Familienaame isch äntwääder vom Wort "Angel" (griech. für Ängel) oder vom Naame vom vermuetlige Häärkumftsort in Chläiasie, wo gliich döönt, abgläitet. 





</doc>
<doc id="39573" url="https://als.wikipedia.org/wiki?curid=39573" title="La Roche-Bernard">
La Roche-Bernard

La Roche-Bernard (Gallo "La Roch", bretonisch "Ar Roc'h Bernez") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

La Roche-Bernard lyt am Vilaine, rund zeh Kilometer ewäg vum Atlantik, 38 km vu Vannes un 84 km vu Lorient uf ere Hechi zwische 0 m un 58 m iber Normalnull. Nochbergmaine sin Marzan im Nordweschte, Nivillac im Norde, Arzal im Weschte, Saint-Dolay im Oschte, Férel im Sidoschte un Herbignac im Side.

La Roche-Bernard isch anne 919 vu dr Normanne grindet wore, zum erschte Mol gnännt wird s anne 1026 as "Rocha Bernardi" (1252: "Rupe Bernardi").

 vu La Roche-Bernard isch . La Roche-Bernard ghert zum Kommunalverband .

Dr traditionell Dialäkt vu La Roche-Bernard ghert zum Gallo.




</doc>
<doc id="39585" url="https://als.wikipedia.org/wiki?curid=39585" title="La Trinité-Porhoët">
La Trinité-Porhoët

La Trinité-Porhoët (Gallo "La Ternitae", bretonisch "An Drinded-Porc'hoed") isch e franzesischi Gmai im Département Morbihan in dr Region Bretagne.

D Gmai ìsch dr Höiptort vum Kanton La Trinité-Porhoët im Arrondissement .

La Trinité-Porhoët lyt 52 km vu Vannes un 73 km vu Lorient uf ere Hechi zwische 67 m un 145 m iber Normalnull. 

La Trinité-Porhoët isch zum erschte Mol gnännt wore anne 1163 as "Sanctae Trinitatis de Porhoit" (1241: "Villa Trinitatis", 1251: "Trinitate de Bodieuc", 1255: "Villa Trinitate").

 vu La Trinité-Porhoët isch . La Trinité-Porhoët ghert zum Kommunalverband .

Dr traditionell Dialäkt vu La Trinité-Porhoët ghert zum Gallo.




</doc>
<doc id="39586" url="https://als.wikipedia.org/wiki?curid=39586" title="Alexios IV. (Byzanz)">
Alexios IV. (Byzanz)

Dr Alexios IV. Angelos (, * 1182; † 28. Januar 1204) isch vom 1. August 1203 bis zum 25. Januar 1204, won er für abgsetzt erkläärt worden isch, dr Kaiser vo Byzanz gsi.

Dr Alexios Angelos isch dr Soon vom Isaak II. gsi. Wo si Unggle e Staatsstreich gegen e Isaak gmacht het und as Alexios III. het afo regiere, het er dr jungi Alexios zämme mit sim Vater gfange gnoo. 

Er het 1201 chönne flüchte und isch zu sim Schwooger Philipp vo Schwoobe, wo mit sinere Schwöster Irene verhürootet gsi isch, gange. Dört het er däm si Gusäng, dr Bonifatius vo Montferrat aadroffe, wo dr Füerer vom Vierte Chrüzzuug gsi isch. Dr Bonifatius und dr Alexios häi abgmacht, ass dr Chrüzzuug zerst uf Konstantinopel wurd go und dr Alexios III. wurd verdriibe. Drfüür het dr Alexios versproche, ass er d Armee vo de Chrüzfaarer mit byzantinische Soldaate wurd versterke und Venedig 200'000 Silbermark wurd gee für iiri Usgoobe. 

Wo dr Alexios im Joor 1203 zämme mit de Chrüzfaarer uf Konstantinopel cho si, het dr Kaiser Alexios III. nid welle abdangge, sondern isch uf Thrakie gflüchdet. D Byzantiner häi denn aber wider dr Isaak iigsetzt, wo aber noch siner lange Gfangeschaft in schlächtem Zuestand gsi isch. Er het si Soon as Alexios IV. zum Mitkaiser ernennt. 

Dr Alexios het jetz müesse d Verspräche iilööse, won er de Chrüzfaarer gmacht het, het aber bald uusegfunde, ass Byzanz weder gnueg Soldaate no gnueg Gäld het. Dorum si d Chrüzfaarer z Konstantinopel bliibe. Dört si si bi dr Bevölkerig immer verhasster worde. Am 25. Januar 1204 het denn dr Aafüerer vo dr byzantinische Bardei, dr Alexios Murtzuphlos, die bäide Kaiser abgsetzt. Dr Alexios isch am 28. Januar ermordet worde, si Vater Isaak isch under unkläärte Umständ gstorbe. Am gliiche Daag isch dr Nikolaos Kanabos zum nöije Kaiser gweelt worde, aber nume e baar Dääg spööter het dr Alexios Murtzphlos as Alexios V. sälber de Droon bestiige.



</doc>
<doc id="39597" url="https://als.wikipedia.org/wiki?curid=39597" title="Bettborn">
Bettborn

Bettborn isch dr Name vu däne Ortschafte:


</doc>
<doc id="39608" url="https://als.wikipedia.org/wiki?curid=39608" title="Philosophie">
Philosophie

In dr Filosofii (, latiinisch "", wörtlig „Liebi zur Wiishäit“) wird brobiert, d Wält und die menschligi Existänz z düte und z verstoo.

D Filosofii underschäidet sich vo andere Wüsseschafte so, dass si sich nit uf e speziells Gebiet oder e bestimmti Methodologii begränzt. Si charakterisiert sich dur d Art, wie si Frooge stellt und wie si an iiri vilfältige Geegestandsberiich aanegoot.

S oobeländische (westlige) Filosofiere goot bis uf s sächsti Joorhundert vor dr Zitewändi zrugg. Es het zwar scho Aasetz im Alte Egüpte gee, wo zum Bischbil dr Ptahhotep in dr erste Helfti vom dritte Joorduusig siini "Maxime" verfasst het, und im früeje Mesopotamie. Aber erst in dr antike Filosofii het sich sich s süstematische und wüsseschaftlig orientierte Dänke afo entfalte. Im Lauf vo de Joorhundert häi sich die underschiidlige Methode und Diszipline vo dr Wälterschliessig und vo de Wüsseschafte diräkt oder middelbar us dr Filosofii entwigglet, zum Däil au in Abgränzig zu irrazionale oder religiööse Wältbilder oder Müthologie.

Im Färne Oste het die chinesischi Filosofii e riisigi Iifluss uf die chinesischi Zivilisazioon ghaa, und sich vo dört über ganz Ostasie verbräitet. Z China het sich d Filosofii vom achte Joorhundert vor dr Zitwändi aa afo entwiggle, ere Periode wo män ere d Zit vo de "Hundert Schuele" säit, und grundleegendi Wältaaschauige wie die vom Konfuzianismus, vom Taoismus, vom Legalismus und vom Mohismus si entstande.

Kärngebiet vo dr Filosofii si d Logik, wo d Wüsseschaft vom folgerichdige Dänke isch, d Ethik as d Wüsseschaft vom rächte Handle und d Metafüsik, wo die erste Gründ vom Sii und vo dr Wirkligkäit brobiert z erklääre. Anderi Grunddiszipline si d Erkenntnisthorii, wo sich drmit beschäftigt, wie mä allgemäin zu Erkenntnis cha cho, und d Wüsseschaftstheorii, wo undersuecht, wie die underschiidlige Äinzelwüsseschafte zu Erkenntnis chömme.





</doc>
<doc id="39609" url="https://als.wikipedia.org/wiki?curid=39609" title="Logik">
Logik

Under Logik (vo altgriechisch „dänkendi Kunst“, „Vorgeenswiis“) verstoot mä d Leer vom vernümftige Schlüss zie. In dr Logik wird d Struktur vo Argumänt undersuecht zum gsee öb si gültig siige, unabhängig vom Inhalt vo de Ussaage. In däm Sinn reedet mä au vo „formaler“ Logik. Dradizionell isch d Logik e Däil vo dr Filosofii. Ursprünglig hät sich die dradizionelli Logik in dr Noochberschaft vo dr Rhetorik entwigglet. Sit em 20. Joorhundert verstot mä under Logik vor allem die sümbolischi Logik, wo au as grundleegendi Struktuurwüsseschaft behandlet wird, z. B. in dr Mathematik und dr Theoretische Informatik.

Die modärni sümbolischi Logik brucht anstatt vo dr natürlige Sprooch e künstligi Sprooch. E Satz wie "Dr Öpfel isch root" wird z. B. in dr Predikaatelogik as "f(a)" formalisiert, wo "a" für "Dr Öpfel" und "f" für "isch root" stoot. Si wändet genau definierti Schlussreegle aa. En äifachs Bischbil für son e formals Süsteem isch d Ussaagelogik, wo sogenannti atomare Ussaagen dur Buechstaabe ersetzt wärde. Dr symbolische Logik säit mä au mathematischi Logik oder formali Logik im ängere Sinn.










</doc>
<doc id="39610" url="https://als.wikipedia.org/wiki?curid=39610" title="Frastanz">
Frastanz

Fraschtez oder Fraschtaz (amtlich "Frastanz") isch a Marktgmoand mit Iwohner (Stand ) im Bezirk Fealdkirch im österrichischa Bundesland Vorarlbearg.

Fraschtez ligt im Bezirk Fealdkirch in Vorarlbearg, am westlichsta Bundesland Österrichs, uf 510 Meter Höhe. Vo dr Fläche siand im Johr 1996 24,7 % Landwirtschaftsfläch, 61,4 % Wald, 2,6 % Alpa, 2,8 % Sidlungsfläche und 8,4 % sunschtige Fläche gsi. D Samina flüßt bei Frastaz in d Ill.

Ortstöal vo da Gmoand sind:







Fraschtez ligt ana Römerstroß. D Habsburger honds abwechslungswis vo Tirol und Vorderösterrich (Friburg im Brisgau) us regiert.

D Burg Frastafeders dürft uma 1258 baut wora si als montfortische Linienteilung und als Vorposta vom Graf vo Werdaberg gegat Fealdkirch. Ußerdem hot se d Ufgab ket, da Wäg übers Sarojajoch zum sichra.

Welchas Dianstmasgschlecht da Werdaberger im 13. Johrhundert uf Frastafeders gsi isch, isch ned bekannt. 1317 hot da Graf Rudolf II vo Werdaberg-Sargans d Burg am Reichsritter Ulrich Thumb vo Neuburg verliha.

D Burg Frastafeders isch ned mol hundert Johr lang gstanda. Scho 1344 isch se bei ana Usernandersetzung zwüschat da Grafa vo Montfort-Fealdkirch higmacht wora.

Uf am Fraschtezer Boda hot 1499 d Schlacht bei Frastaz stattgfunda, oana vo da blutigsta und wichtigsta Schlachta vom Schwobakriag. Vo 1805 bis 1814 hot Frastaz zu Bayern kört, danoch wiider zu Österrich. Lang isch Frastaz unter da Herrschaft vo da Sunnaberger gsi.

Am 15. Juni 1910 hot d Ill d Dammbauta an drei Stella durchbrocha und as Frastanzer Riad in an See verwandelt.

Zum Österrichischa Bundesland Vorarlbearg kört Fraschtez sit da Gründung 1861. Dr Ort isch 1945 bis 1955 Teil vo da französischa Besatzungszone in Österrich gsi.

Für s Johr 2003 isch an Usländeranteil vo 17,8 Prozent age. Da Anteil vo Lüt mit Migrationshintergrund isch aber höher, do alanig in da letschta 10 Johr 595 Lüt ibürgert wora sind.

S Gmoandswappa isch im Johr 1968 noch am Entwurf vom Schruser Künstler und Heraldiker Konrad Honold entstanda und am 2. Mai 1969 vo da Voradlbearger Landesregierig verliha wora. As Symbol vom Hifthorn erinnert an a Gschicht, dia sich bei da bluatiga Schlacht vo Frastaz im Johr 1499 abgspiilt ha söll: An Hirtabua uf Amerlüga söll di Eidgenossa gsaha ho, dia über an Pass ko sind und hot d Frastazer warna wella und so lang ins Horn blosa ho, bis er tot umgfloga isch. D Sunna in Blau isch as Zoacha, dass Frastaz zu da Grafschaft Sunnaberg kört hot.

D Gmoandsvertretung bstoht us 27 Mitglidar. D Zemmasetzig noch da Wahl vo 2010 isch: ÖVP 14 Sitz (48,15 %), SPÖ 6 Sitz (23,15%), FPÖ 4 Sitz (16,84 %) und di Grüana mit 3 Sitz (11,86 %). Da Bürgermoaster Walter Gohm isch vo da ÖVP. D Gmoandsiinooma us Stüra und susiga Abgaba sind 2001 bei 5.472.670 € gsi, d Usgoba bei 8.786.152 €. Schulda sins 2001 9.458.227 € gsi.

Im Ortstoal Fellagatter isch früaher Tabak und Hanfseilerei da Hauptzweig vo da Wirtschaft und d Grundlag vo da Lüt zum Leba gsi. Im Ort hots 2003 117 gewerbliche Betriibe mit 1678 Bschäftigta und 122 Lehrling ge.




In Fraschtez gitses 3 Kindergärta, 3 Volksschuala und a Mittelschual.

Dr Dialekt vo Fraschtez khört zum Bodeseealemannisch.




</doc>
<doc id="39613" url="https://als.wikipedia.org/wiki?curid=39613" title="Himmelblauer Bläuling">
Himmelblauer Bläuling

De Himmelblau Bloilig ("Lysandra bellargus") isch e Summervogel.

De Himmelbalu Bloilig lebt i Mittel- un Südeuropa, feelt aber z Süüdgriecheland und z Süüditalie. Er mag chalchhatlige Bode.

De Himmelblau Bloilig isch e blaue Summervogel mit ere Spannwiiti vo 30 bis 35 mm. S Mandli het himelblaui Flügel mit eme wiisse Rand und emene dünne fiine schwaze Trennstrich. Au de Körper isch blau. Wiibli hend bruuni Flügel miteme liechte blaue Schimmer.

D Aier wered im Mai und Juni ainzeln glait und d Raupe schlüffed noch zwoo bis drai Wuche. Nocheme Monet tüend si sich verpuppe. De Falter schlüüfft noch drai Wuche. Im Augste wered nomol Aier glait und di zwoot Raupegeneratio schlüfft im September. Si öberwintered und wered erst im Früelig uusgwachse und tüend sich denn verpuppe.

D Raupe werd 16 mm lang, si isch hoorig und dunkelgrüe. Si isch uf Schmetterlingsblüetler ("Faboideae") spezialisiert und fresst vor alem Schlössli ("Hippocrepis comosa"), Wald-Zist ("Stachys sylvatica"), Chronwicke ("Coronilla") und Ginster ("Genista") 




</doc>
<doc id="39614" url="https://als.wikipedia.org/wiki?curid=39614" title="Alpenapollo">
Alpenapollo

De Alpe-Apollo ("Parnassius phoebus") isch e Summervogel, wo i de Alpe lebt. Er ghört zo de Arte, wo d Gfoor bistoot, as er uussterbe tuet.

De Alpe-Apollo chunnt nume selte vor und isch nume i de Alpe z finde. Er lebt i de Berge zwöschet 1500 und 2600 vor, mag nassi Plätz und füechti Häng.

De Alpe-Apollo isch e brüünliche Summervogel mit ere Spannwiiti vo 60 bis 70 mm. D Flügel sind hellbruu und am Rand dunkelbruu. Uf de Vorderflügel het er drai schwarzi Tupfe und zwee rooti Tupfe miteme schwarze Rand. Uf de Hinderflügel het er je zwee rooti Tupfe mit eme schwarze Rand und emene wiisse Flecke i de Mitti. De Körper isch bihoort. Sini Füeller sind schwarz-wiis gringlet.
D Raupe öberwinteret i Worzle und fönd erst im Mai aa fresse. Si verpupped sich im Juni, debi chöned d Puppe längeri Ziit au im Wasser lige. De Falter schlüfft im Juli und flüügt bis in Augste, bsunders i de Nööchi vo Bergbäch.

D Raupe werd zwösched 45 und 50 mm lang. Si isch schwarz und het chorzi Höörli, wo uf Warze stönd, uf de Siite hett si rööti Tupfe. Si isch uf de immergrüeni Bach-Staibrech ("Saxifraga aizoides") spezialisiert.





</doc>
<doc id="39615" url="https://als.wikipedia.org/wiki?curid=39615" title="Nachtfalter">
Nachtfalter

Flipper (alemanischi Näme) sind e Gruppe vo de Falter, wo nachtaktiv sind. Im Gegesatz zo de Summervögel sind si farblich wenig uuffälig, maist bruu und uf Holz oder Bommrinde fast nöd erchennbar.

I de wösseschaftliche Systematik bildet si kai aigni Gruppierig und hend drum au kai wösseschaftlichi Bizaichnig. Zo de Flipper wered meriri Famili grechnet:



</doc>
<doc id="39616" url="https://als.wikipedia.org/wiki?curid=39616" title="Pierre-Philippe Blaser">
Pierre-Philippe Blaser

De Pierre-Philippe Blaser (* 1968) isch en Schwiizer Pfarrer und sit em 1. Juli 2012 Synodalratspräsident vo de Evangelisch-reformierte Chülcha vom Kanton Fryburg.

De Pierre-Philippe Blaser isch im Kanton Noieburg ufgwachse und het unter anderem z Brüssel evangelischi Theologii schtudiirt. Er isch Pfarrer vo de Chülchagmiin Môtier-Vully, wo er sich e 100 %-Schtell mit sinere Frau Florence duet teile. Scho vorher het er mit ihre zämme e Pfarrschteu in de Chülchagmiin Châtel-Saint-Denis gha. Uf de Synodesitzig vo de Fryburger Kantonalchülcha vom 4. Juni 2012 isch er zum Synodalrotspräsident und dodermit zum Nochfolger vom Daniel de Roche gwählt worde. Sini Schteu het er am 1. Juli 2012 aaträte.



</doc>
<doc id="39618" url="https://als.wikipedia.org/wiki?curid=39618" title="Lateinisches Kaiserreich">
Lateinisches Kaiserreich

S Latiinische Kaiserriich (offiziell: "Imperium Romaniae", dt. Kaiserriich Romania) isch s Riich, wo 1204 vo „Franke“ (westlige Chrüzfaarer) und Venezianer wäärend em Vierte Chrüzzuug iigrichdet worden isch. Im Wääsentlige het s us em Gebiet um Konstantinopel und Däil vo Thrakie, Bithynie und Nordwest-Chläiasie bestande. Es isch as Leensverband konstituiert gsi und het bis 1261 existiert.

Im Merz 1204, äi Moonet bevor si Konstantinopel erooberet häi, häi d Venezianer und d Franke e formelle Verdraag abgschlosse, wie si s Byzantinische Riich (die sogenannti "partitio terrarum imperii Romaniae") wurde under sich ufdäile. Si häi abgmacht, ass d Stadt blünderet wurd zum die fränkische Schulde abzzaale und ass e „latiinischs“ Riich (im Geegesatz zum „griechische“, byzantinische) iigrichdet wurd. Dr Herrscher wurd e Kaiser si, wo vo je säggs fränkische und venezianische Waalmanne ernennt wurd. Noch dr Erooberig vo dr byzantinische Hauptstadt am 13. April 1204 isch dr Verdraag in Chraft drätte. Zum erste Kaiser dr Balduin vo Flandere gweelt worde, was niemer erwartet hätt, wil s dr Bonifatius vo Montferrat gsi isch, wo as Aafüerer vom Chrüzzuug gulte het.

Dr Balduin isch e Milidäär mit Erfaarig gsi, aber er het d Middel nid überchoo, zum e starki Zentralmacht ufzbaue – grad so, wie es im Inträsse vo Venedig gsi isch. Formal het dr Kaiser au über d Gebiet vom Köönigriich Thessalonike, vom Herzogdum Archipelagos und vo de latiinische Fürstedümer uf em Peloponnes.
Bald scho häi sich d Schweche vom nöije Staat zäigt, wo vor allem Franzoose und Venezianer s Sääge ghaa häi: es isch nid glunge s ganze ehemoolige byzantinische Gebiet z sichere (nume uf em Peloponnes und im um d Hauptstadt ume isch s wirklig groote, wääred Venedig für sich e Kolonialriich in dr Egeis ufbaut het), und mä het au nid chönne verhindere, ass sich schnäll byzantinischi Noochfolgerstaate bildet häi (s Kaiserriich Nikaia, s Despotat Epirus), s Kaiserriich Trapezunt het sich scho 1185 unabhängig gmacht und Züpere au. Denn si au no d Bulgare in Thrakie iigfalle und si vo dr byzantinisch-orthodoxe Bevölkerig begrüesst worde. Im Innere het die venezianischi Kolonii, wo am Goldige Horn glääge gsi isch, die wirtschaftligi Vorherrschaft ghaa und e Staat im Staat bildet, wo vom Kaiser fast unabhängig gsi isch.

Nikaia isch in de Joorzäänt druf immer sterker worde, wääred s Kaiserriich zämmegschrumpft isch. Die latiinische Kaiser häi finanzielli Brobleem ghaa und Venedig, wo d Finanzen vom Staat faktisch kontrolliert het, het kuum ghulfe. Konstantinopel, won emol s Juwel vom Mittelmeerruum gsi isch, isch immer mee verfalle, und d Spannige zwüsche de katholische Herrscher und iire orthodoxe Underdaane häi immer mee zuegnoo, bis dass dr Graabe zwüschen em griechisch-orthodoxe und em römisch-katholische Kulturkräis so dief worden isch, ass die mäiste Grieche spööter en Erooberig dur d Türke eme Pakt mit de „Latiiner“ vorzooge häi ("«lieber dr Durban vom Sultan as dr Huet vom e Kardinal»"). 
Im August 1261 isch e chliini nikäischi Armee in dr Nööchi vo Konstantinopel gsi, wo d Armee vom Latiinische Riich uf eme Fäldzuug gsi si, und het d Stadt, wo fast unverdäidigt gsi isch, im ene Handsträich chönne iinee. Eso isch s Byzantinische Riich fast per Zuefall restauriert worde. Die alti Gröössi, wirtschaftlig, politisch und milidäärisch, isch aber für immer verbii gsi. Gföörlig für s Riich isch au gsi, ass d Türke no di no dr ganz byzantinisch Bsitz in Chläiasie bsetzt häi.

D Republik Genua het d Rolle, wo Venedig früener gschbiilt het, übernoo, wie s im genuesisch-byzantinische Verdraag vo 1261 festgläit gsi isch, und het drfür Byzanz mit sinere Flotte understützt.




</doc>
<doc id="39620" url="https://als.wikipedia.org/wiki?curid=39620" title="La Trinité-sur-Mer">
La Trinité-sur-Mer

La Trinité-sur-Mer (bretonisch "An Drinded-Karnag") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

La Trinité-sur-Mer lyt am Atlantik, 21 km vu Vannes un 31 km vu Lorient uf ere Hechi zwische 0 m un 31 m iber Normalnull. Nochbergmaine sin Saint-Philibert im Norde un Oschte, Plouharnel im Nordweschte, Carnac im Side un Weschte un Locmariaquer im Sidoschte.

Dr Name "La Trinité" isch zum erschte Mol gnännt wore no 1750. Bis 1864 het d Gmai zue Carnac ghert.

 vu La Trinité-sur-Mer isch . La Trinité-sur-Mer ghert zum Kommunalverband .

Dr traditionell Dialäkt vu La Trinité-sur-Mer ghert zum Bretonisch.





</doc>
<doc id="39621" url="https://als.wikipedia.org/wiki?curid=39621" title="La Trinité-Surzur">
La Trinité-Surzur

La Trinité-Surzur (bretonisch "An Drinded-Surzhur", im lokale Dialäkt "An Drinded" [ən dʁinˈdɛt]) isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

La Trinité-Surzur lyt 14 km vu Vannes un 60 km vu Lorient uf ere Hechi zwische 14 m un 42 m iber Normalnull. D Nochbergmaine sin Lauzach im Oschte, Theix im Norde un Surzur im Side.

Bis anne 1790 het s Dorf zue Surzur ghert.

 vu La Trinité-Surzur isch . La Trinité-Surzur ghert zum Kommunalverband .

Dr traditionell Dialäkt vu La Trinité-Surzur ghert zum Bretonisch.




</doc>
<doc id="39626" url="https://als.wikipedia.org/wiki?curid=39626" title="Nachfolgestaat">
Nachfolgestaat

Noochfolgerstaat (au "Sukzessioonsstaat") säit mä im allgemäine Sproochgebrauch eme Staat, wo s Staatsgebiet oder e Däil vom ene Staat, wo usenandergheit oder chliiner wird, übernimmt oder uf däm sim Territorium nöi entstoot. Sit em Ändi vom „Iisige Vorhang“ sött mä in däm Zämmehang zum Bischbil d Noochfolgerrepublike vo dr Sowjetunion, vo Jugoslawie und und vo dr Tschechoslowakei erwääne.

Im ängere völkerrächtlige Sproochgebruuch bezäichnet e Noochfolgerstaat e nöis Völkerrächtssubjekt, wo noch dr Uflöösig vom ene Staat d Rächtsnoochfolg für da Staat übernimmt. So falle alli Verdrääg, Rächt und Pflichte, wo für e vorhäärig Staat gulte häi, jetz uf e Noochfolger. D Wiener Konvenzioon über s Rächt vo dr Staatenoochfolg in Verdrääg (1978) gseet im Ardikel 34 grundsetzlig e Universalsukzessioon vo de Staate vor, wo noch em Undergang vom ene Staat uf däm sim Gebiet nöi entstande si, und zwar in bilaterale wie au in multilaterale Verdrääg.

Serbie isch as Noochfolgerstaat vo Serbie und Montenegro Mitgliid in de Veräinte Nazioone (UN) bliibe, wääred Montenegro noch eme Unabhängigkäitsreferändum sich für d Mitgliidschaft bi dr UN und bi andere Organisazioone wider het müesse bewärbe. Das isch eso noch dr Verfassigscharta vo Serbie und Montenegro us em Joor 2003 gmacht worde. Wil Montenegro sich abspaltet het, het s alli Rächt vo dr politische und rächtlige Kontinuität verloore und het dorum nit as Noochfolgerstaat im völkerrächtlige Sinn gulte.




</doc>
<doc id="39627" url="https://als.wikipedia.org/wiki?curid=39627" title="La Vraie-Croix">
La Vraie-Croix

La Vraie-Croix (bretonisch "Langroez" [lãnˈgʁwe:s]) isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Dr Name "La Vraie-Croix" („s wohr Chryz“) chunnt no dr Legänd vun eme Ritter us em Johanntierorde, wun ne Sprysse vum Hailige Chryz vun eme Chryzzug mitbrocht heeb. Uf syre Ruckrais sei er dur s Dorf durechuu un heeb do ibernachtet. Am negschte Morge sei dää Sprysse verschunde gsii, druurig sei er derno wyterzooge. D Bewohner vum Dorf heebe dää Sprysse aber in eme Graagernäscht in ere Wyssdornhecke gfunde. Si heebe dää Sprysse mitgnuu, aber am negschte Daag sei er wider im Näscht vum Graager gsii. Derno heeb si bschlosse an däre Stell e Kapäll fir die Reliquie z böue.

La Vraie-Croix lyt 17 km vu Vannes un 62 km vu Lorient uf ere Hechi zwische 60 m un 151 m iber Normalnull. 

La Vraie-Croix isch zum erschte Mol gnännt wore anne 1522 as "L'Hopital de Sulniac".

 vu La Vraie-Croix isch . La Vraie-Croix ghert zum Kommunalverband .

Dr traditionell Dialäkt vu La Vraie-Croix ghert zum Gallo.




</doc>
<doc id="39635" url="https://als.wikipedia.org/wiki?curid=39635" title="Ballett">
Ballett

Als Ballett (abgleidet vom italienischa Wort „ballare“ = danza, bzw. vo „balletto“, d Vrkleinerongsform vo „ballo“ = Danz) bezeichnet-ma dui Darstellong vo-ra danzda Konschtform mit Musik uff dr Bihne vo-ma Theatr. 

A Ballett kôô entwedr a reins Schau- ond Pronkstick sei odr a dramadischa Kunschtform, wo de Zuaschauer a ganza Gschicht vrzehlt. Beim ledschdera Fall schbricht mr vo-ma Handlongsballett, wo en dr Regl selbschdendig drherkommt. S Schau- ond Pronkstick drgega fendet mr meischdens als Eilag en-ra andra Gaddong, zom Beischbiil en-ra Opr, en-ra Operedde, em-ma Musical odr em-ma Drama, seldener als selbschdendiga Form.

Boide Gaddonga fendet mr scho em klassischa Aldrdom. Deet fellt dui Uffgab em Chor vom antika Drama zua, wia mr uff zeitgenessische Abbildonga seha kôô. Allerdengs hend dia uralde Forma so guat wia nix mit-em Ballett us dr Neizeit zo doa. Des hôt sein Urschbrong en dr Renaissance. Em 15. Jôhrhondert ischt s Ballett a heefischa Kunschtform, bsonders ausprägt en Frankreich. Deet geit’s au Ballett-Eilaga en vrschiidene Trageeda, doils mit ond doils ohne Gsang. Em 18. Jôhrhondert fend-mr s Ballett en dr franzeesischa Opr, ond zwar en de sognannde „Intermedien”. Dô drondr vrstôht-mr Eilaga, wo zonägscht amôl ibrhaupt nix mit dr eigentlicha Handlong zo doa hend. So nôch ond nôch vrselbschdendigt sich s Ballett ond mausret sich zo-ra oigastendiga Kunschtform, wo oft an ganza Ôbed ausfillt. 

De erschde ganz grauße Ballett entstandet em 19. Jôhrhondert, zom Beischbiil 1841 em Adolphe Adam sei „Giselle“, 1870 em Léo Delibes sei „Coppélia“. So om dui Zeit rom keimt au en Russland a bedeidenda Ballett-Kuldur, bsonders mit „Schwanensee“ ond „Dornröschen“, boide mit dr Musik vom Peter Tschaikowski. Em friha 20. Jôhrhondert setzt dr Sergei Djagilew kinschtlerische Schwerponkt, zerscht en Russland ond schbätr au außerhalb vo seira Hoimet. Dr sell regt vrschiidene Kombonischda drzua ôô, Ballett-Musika zo schreiba, zom Beischbiil sein Landsmôô Igor Strawinski ond da Franzosa Maurice Ravel. 1911 grendet dr Djagilew z Paris d „Ballets Russes“, reist mit sellra Trubbe en ganz Eiropa rom ond leest ibrall Begeischtrongsstirm aus. So kommt’s, dass sich dui Ballett-Konscht em Lauf dr Zeit au en soddiche Lendr etabliira kôô, wo vôrher dô drmit et viil am Huat ghet hend, zom Beischbiil en England, en Deitschland ond en de USA.

Em alemannischa Schbrôchroom erleabt s Ballett a bsondra Bliadezeit nôch-em Zwoida Weltkriag durchs Schaffa vom briddischa Choreografa John Cranko am Wirdabergischa Staatstheatr en Stuegert.






</doc>
<doc id="39636" url="https://als.wikipedia.org/wiki?curid=39636" title="Alpen-Weissling">
Alpen-Weissling

De Alpe-Wiisslig ("Pontia callidice") isch e Summervogel, wo i de Berge vorchunnt.

De Alpe-Wiisslig chunnt nume i de Alpe und i de Pyrenäe vor und isch uf Alpe und grääsige Berghäng zwösched 2000 und 3000 müM zfinde. De Falter flügt im Juni und Juli, i warme Sümmer cha im Augste e zwooti Faltergeneratioo vorchoo. D Raupe fressed im Augste und September.

De Alpe-Wiisslig isch e schneewiisse Summervogel, wo uf de Vorderflügel bruuni Straiffli und Flecke het. Bi de Wiibli sind Flecke düttlicher abbildet. Sin Körper isch grau, de Hinderliib wiislich. D Flügelundersiite hend e Grüestich.

D Raupe werd 30 bis 35 mm lang und isch grau miteme Blaustich. Ofem Rugge het si zwoo wiissi Linie und e Raiie mit geele Tupfe. Si isch uf Chrützblüetler ("Brassicaceae") spezialisiert, bsunder uf de Schwiizer Schöterich ("Erysimum rhaeticum") und uf di Geel Reseda ("Reseda lutea").





</doc>
<doc id="39637" url="https://als.wikipedia.org/wiki?curid=39637" title="Mittlerer Weinschwärmer">
Mittlerer Weinschwärmer

De Mittleri Wiischwärmer ("Deilephila elpenor") isch e Flipper, wo scho i de Dämmerig flüügt.

De Wiischwärmer isch in Europa wiit verbraitet. Er isch am Waldrand, Waldliechtige, Pärk, Wiiberge und Bluemegärte zfinde. Er suugt a de Blüete vo Waideröösli ("Epilobium"), Springchrüüter ("Impatiens"), Nachtcherze ("Oenothera"), Chrottebeeri ("Lonicera") und i Gärte am Phlox.

De Miitleri Wiischwärmer werd 32 mm lang und het e Spannwiiti vo 60 bis 70 mm. Sini Vorderflügel sind oliivgrüe und hend hine und em Rand e rosaroots Band. De Hinderflügel isch wiiroot. De Körper isch oliivgrüe mit roseroote Straiffe. 

De Falter schlüüft im Juni us de bruune Puppe, wo öberwinteret het. Si paaret sich und s Wiibli lait im Juni ainzelni Aier ab, und d Roipli schlüüffet nochere Wuche. Im September grabt d Raupe en Erdhööli und verpuppt sich zom öberwintere.

D Raupe cha 80 mm lang were. Si isch grüe und het uf de Siite e dünne wiisse Straiffe und am Hindertail e chliises Hörnli. Noch de letschte Hüütig isch si bruu. Si grabt denn e Erdhööli und verpuppt sich und öberwinteret as Puppe. Di gfräässigi Raupe mag Gaisslaitere ("Epilobium"), Rebe ("Vitis vinifera"), Fuchsia ("Fuchsia"), Waldmeister ("Galium odoratum").





</doc>
<doc id="39638" url="https://als.wikipedia.org/wiki?curid=39638" title="Brennnesselzünsler">
Brennnesselzünsler

De Brenesslezüüsler ("Anania hortulata") isch e chliine Flipper, wo vo Lichtquele azoge werd und au i Cherze ineflügt, werum er Züüsler haisst.

De Brenesslezüüsler lebt am Waldrand und i Waldliechtige, Pärk und buschriiche Gärte. Am Buuch het er e Ghöörorgan, won er d Ultraschalltöö vo de Fledermuus cha ghööre und so sich i Sicherhait bringe cha.

De Brenesslezüüsler het e Spannwiiti vo 30 mm. Sini wiisse Flügel hend schwarzi Flecke, de Chopf und Brust sind geel, de Hinderliib schwarz.

D Raupe, wo öberwintered, verpuppt sich im Früelig. De Falter versteckt sich dör de Tag döre zwösched de Pflanze und flüügt nume znacht. 

D Raupe isch grüe und fresst Brenessle ("Urtica"), Münz ("Mentha") und Winde ("Convolvulus").




</doc>
<doc id="39641" url="https://als.wikipedia.org/wiki?curid=39641" title="Ethik">
Ethik

D Ethik (altgriechisch ' „s sittlige (Verständnis)“, vo "ēthos" „Charakter“ (drgege ἔθος: Gwoonhäit, Sitte, Bruuch), vergliich latiinisch ') isch äins vo de groosse Däilgebiet vo dr Filosofii und befasst sich mit dr Moral, bsundrigs drmit wie mi si cha begründe. Dr Cicero het as erste "êthikê" in dr Begriff "philosophia moralis" übersetzt, wo denn nöi gsi isch, und wo sitdäm in dr Filosofii uf Latiinisch brucht worde isch.

D Ethik – und d Diszipline, wo von ere abgläitet si, (z. B. Rächts-, Staats- und Sozialfilosofii) – bezäichnet mä au as „braktischi Filosofii“, wil si sich mit em menschlige Handle befasse (im Geegesatz zur „theoretische Filosofii“, wo d Logik, d Erkenntnistheorii und d Metafüsik as klassischi Diszipline drzue zelt wärde).




</doc>
<doc id="39642" url="https://als.wikipedia.org/wiki?curid=39642" title="Landaul">
Landaul

Landaul (bretonisch "Landaol") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Landaul lyt 26 km vu Vannes un 22 km vu Lorient uf ere Hechi zwische 0 m un 66 m iber Normalnull. D Nochbergmaine sin Brech, Landévant, Locoal-Mendon, Nostang un Pluvigner.

Landaul isch zum erschte Mol gnännt wore anne 1387 as "Landaul" (1389: "Landaule", 1630: "Landole").

 vu Landaul isch . Landaul ghert zum Kommunalverband .

Dr traditionell Dialäkt vu Landaul ghert zum Bretonisch.




</doc>
<doc id="39643" url="https://als.wikipedia.org/wiki?curid=39643" title="Landévant">
Landévant

Landévant (bretonisch "Landevant") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Landévant lyt 29 km vu Vannes un 18 km vu Lorient uf ere Hechi zwische 0 m un 80 m iber Normalnull. Nochbergmaine sin Landaul, Languidic, Nostang un Pluvigner.

Landévant isch zum erschte Mol gnännt wore anne 1330 as "Landecvan" (1387: "Landevant", 14. Jh.: "Lendevant", 1481: "Landevan", 1630: "Landenen").

 vu Landévant isch . Landévant ghert zum Kommunalverband .

Dr traditionell Dialäkt vu Landévant ghert zum Bretonisch.





</doc>
<doc id="39654" url="https://als.wikipedia.org/wiki?curid=39654" title="Lanester">
Lanester

Lanester (bretonisch "Lannarstêr") isch e franzesischi Stadt im Département Morbihan in dr Region Bretagne.

D Gmai bildet dr Kanton Lanester im Arrondissement .

Lanester lyt an dr Mindig vum Scorff in dr Mindigsdrächte vum Blavet in dr Atlantik, 45 km vu Vannes zwische 0 m un 51 m iber Normalnull. Nochbergmaine sin Lorient, Caudan, Hennebont, Kervignac un Locmiquélic.

Dr Name wird zum erschte Mol gnännt wore anne 1815 as "Lanerster" (1818: "Lann Ester", 1818: "Chemin de Lann ester", 1818: "chemin de la Lantaire", 19. Jh.: "Llan-er-Stère", 19. Jh.: "Lanester-Bras"). Bis 1909 het Lanester zue Caudan ghert.

Dr Burgermaischteri vu Lanester isch . Lanester ghert zum Kommunalverband .


Dr traditionell Dialäkt vu Lanester ghert zum Bretonisch. Dr Gmairot het am 13. Juli 2006 d Charta Ya d’ar brezhoneg unterzaichnet. Anne 2007 sin 5,8% vu dr Schueler in zwoosprochige Klasse gange.





</doc>
<doc id="39663" url="https://als.wikipedia.org/wiki?curid=39663" title="Langoëlan">
Langoëlan

Langoëlan (bretonisch "Lanwelan") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Langoëlan lyt am Scorff, 63 km vu Vannes un 43 km vu Lorient uf ere Hechi zwische 137 m un 274 m iber Normalnull. 

Langoëlan isch zum erschte Mol gnännt wore anne 1233 as "Langoelan" (1499: "Langouellan", 1630: "Lengouelan").

 vu Langoëlan isch . Langoëlan ghert zum Kommunalverband .


Dr traditionell Dialäkt vu Langoëlan ghert zum Bretonisch.




</doc>
<doc id="39664" url="https://als.wikipedia.org/wiki?curid=39664" title="Langonnet">
Langonnet

Langonnet (bretonisch "Langoned") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Langonnet lyt am Ellé, 74 km vu Vannes un 41 km vu Lorient uf ere Hechi zwische 104 m un 292 m iber Normalnull. 

Langonnet isch zum erschte Mol gnännt wore im 11. Jh. as "Lanchunuett" (1161: "Langonio", 1161: "Langonio", 1301: "Lenguenet", 1368: "Langonec", 1516: "Langonet", 1536: "Langonnet").

 vu Langonnet isch . Langonnet ghert zum Kommunalverband .

Dr traditionell Dialäkt vu Langonnet ghert zum Bretonisch.




</doc>
<doc id="39667" url="https://als.wikipedia.org/wiki?curid=39667" title="Languidic">
Languidic

Languidic (bretonisch "Langedig") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Languidic lyt 18 km nordweschtli vu Lorient un 35 km vu Vannes uf ere Hechi zwische 7 m un 126 m iber Normalnull. Zue dr Gmai ghere unter anderem no d Wyler Kerbléhan, Kerentestec, Kernec, Kergohanne, Kervréhan, Lambézégan, Saint-Jean, Saint-Étienne, Saint-Donatien un Tréauray.

Languidic isch zum erschte Mol gnännt wore anne 1160 as "Lankintic" (1264: "Landgedic", 1264: "Landgendic", 1282: "Languidic", 1291: "Languindic", 1313: "Languendic".

 vu Languidic isch . Languidic ghert zum Kommunalverband .

Dr traditionell Dialäkt vu Languidic ghert zum Bretonisch. Zwoosprochigi Klasse sin an dr Schuele anne 2001 yygfiert wore. Im Johr 2007 sin 18,4% vu dr Schueler in zwoosprochige Klasse unterrichtet wore, anne 2010 20,3 %.






</doc>
<doc id="39672" url="https://als.wikipedia.org/wiki?curid=39672" title="Lanouée">
Lanouée

Lanouée (Gallo "Lanoés", bretonisch "Lannoez") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

Lanouée lyt im Nordee vu Morbihan an dr Gränze zum Département Côtes-d’Armor, 41 km vu Vannes un 65 km vu Lorient uf ere Hechi zwische 32 m un 117 m iber Normalnull. Im Norde vum Bann lyt dr Forêt de Lanouée. Nochbergmaine sin Josselin, La Croix-Helléan, La Grée-Saint-Laurent, Lantillac, Les Forges un Pleugriffet.

Lanouée isch zum erschte Mol gnännt wore anne 820 as "Lanoes" (1124: "Lanniou", 1130: "Lannois", 1131: "Lannou", 1132: "Lannoix", 1171: "Lannois", 1221: "Lannoie", 1239: "Lannoez").

 vu Lanouée isch . Lanouée ghert zum Kommunalverband .

Dr traditionell Dialäkt vu Lanouée ghert zum Gallo.




</doc>
